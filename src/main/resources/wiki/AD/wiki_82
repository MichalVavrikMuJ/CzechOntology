{"id": "518945", "url": "https://cs.wikipedia.org/wiki?curid=518945", "title": "Geologie Měsíce", "text": "Geologie Měsíce\n\nGeologie Měsíce (někdy nazývaná selenologie, i když tento pojem se spíše vztahuje na obecnější „vědu o Měsíci“) je věda zabývající se vznikem, stavbou a utvářením Měsíce. Geologie Měsíce se od geologie Země se velmi liší. Měsíc nemá téměř žádnou atmosféru a žádné významné objemy vody, čímž mizí vliv eroze působením počasí, a nemá žádnou formu tektonických desek a projevů deskové tektoniky, protože je již vychladlý. Komplikovaná morfologie měsíčního povrchu byla utvořena kombinací procesů, mezi které patří hlavně tvorba impaktních kráterů a sopečná činnost. Měsíc je vnitřně diferencovaný, lze rozlišit kůru, plášť a jádro.\n\nGeologický výzkum Měsíce se opírá o kombinaci pozorování povrchu Měsíce ze Země teleskopy, měření fyzikálních vlastností ovlivněním oběhu kosmických lodí a sond, o měsíční vzorky a geofyzikální data. Z několika lokalit byly přímo sebrány vzorky během amerického programu Apollo, probíhajícího koncem šedesátých let a začátkem let sedmdesátých 20. století. Tak se na Zem dostalo 381,7 kilogramů měsíčních hornin, většina je uložena v Lunar Receiving Laboratory v Houstonu. Dalších 300 g se získalo během průběhu sovětského programu Luna. Měsíc je jediné mimozemské těleso, u kterého má člověk vzorky se známou geologickou souvislostí. Tedy že je známo přesné místo odběru a jejich pozice vůči okolí. Několik měsíčních meteoritů bylo nalezeno také na Zemi, ale jejich zdrojové krátery na Měsíci jsou neznámé. Značná část měsíčního povrchu nebyla prozkoumána, a řada geologických otázek zůstává nezodpovězených.\n\nMezi chemické prvky, o nichž je známo, že se nachází na měsíčním povrchu v regolitu patří kyslík (40 %), křemík (20 %), železo (12 %), vápník (8,5 %), hořčík (4,8 %), hliník (7,3 %) a titan (4,5 %). Zdá se, že uhlík (C) a dusík (N) jsou přítomny jen v množstvích uložených díky slunečnímu větru. Data z neutronového spektroskopu sondy Lunar Prospector naznačují ještě přítomnost vodíku (H) soustředěného na pólech.\n\nSoučasné modely vnitřní stavby Měsíce byly odvozeny z údajů seismometrů zanechaných během programu Apolla a z měření změn gravitačního pole při oběhu kosmických sond a lodí kolem Měsíce.\n\nHmotnost Měsíce dostačuje k tomu, aby se vyloučila existence nějakých větších dutin uvnitř Měsíce. Jeho nízká hustota (~3344 kg.m) ukazuje na malý obsah kovových prvků.\n\nZ momentu setrvačnosti lze odvodit, že Měsíc má pravděpodobně železné jádro, které má poloměr menší než 350 km. Neexistence vlastního magnetického pole kolem Měsíce ukazuje, že jádro by mělo být celé pevné. Studie librací Měsíce (malých odchylek od jeho rotace) naopak ukazují, že jádro je ještě tekuté. Velikost poloměru měsíčního jádra dosahuje asi čtvrtinového poloměru Měsíce, na rozdíl od většiny terestických planet a měsíců, které mají železná jádra dosahující asi polovičního poloměru než je poloměr celého tělesa. Malé měsíční jádro vysvětluje teorie velkého impaktu, která popisuje, jak Měsíc vznikl.\n\nRozbor hornin dopravených během programu Apollo vede k hypotéze, že velká část Měsíce byla jednou roztavena. Současné modely ukazují, že k roztavení muselo dojít krátce po vytvoření Měsíce a vzniklý magmatický oceán dosahoval hloubky asi 500 km. Toto číslo ale není s jistotou známo, několik studií uvádí právě 500 km či více.\n\nJak se magmatický oceán ochlazoval docházelo k postupné krystalizaci. První minerály, které se vytvořily v tomto oceánu byly železnaté a hořčíkové křemičitany olivín a pyroxen. Protože tyto minerály měly větší hustotu než roztavený materiál kolem nich, klesly ke dnu a vytvořily měsíční plášť. Poté co byla krystalizace asi ze 75 % hotova, začaly vznikat méně husté anortozitické živcové plagioklasy. Ty na hladině plovaly a vytvořily anortozitickou kůru o tloušťce asi 50 km. Ta byla v této době silně bombardována asteroidy. Postupná krystalizace magmatického oceánu vedla k rozlišení měsíčního pláště a měsíční kůry.\n\nVětšina magmatického oceánu zkrystalizovala rychle (během asi 100 milionů let nebo méně), ačkoli nakonec zbývající magma bohatá na KREEP, které bylo vysoce obohacené o nestabilní a teplo produkující prvky, mohlo zůstat částečně roztavené několik set milionů (nebo možná 1 miliardu) let. Zdá se, že nakonec magma zůstalo soustředěno v oblasti Oceanus Procellarum a pánve Imbrium (oblasti, kterou v současné zabírá z velké části Mare Imbrium), tyto oblasti se dnes souhrnně nazývají Procellarum KREEP Terrane.\n\nKůra Měsíce je průměrně asi 50 km silná (s odchylkou ±15 km). Na odvrácené straně Měsíce by měla být kůra silnější. Seismologicky byla změřena tloušťka kůry pouze v oblastech přistání Apolla 12 a 14. Zatímco v době misí Apollo byla určena tloušťka kůry v těchto místech asi na 60 km, nedávné přehodnocení naměřených údajů ukazuje na menší hodnotu mezi asi 30 a 45 km. Hustota kůry není všude stejná, bazalty tvořící měsíční moře mají větší hustotu než horniny tvořící měsíční pohoří. To vede k existenci anomálií gravitačního pole. Nad místy se zvýšenou hustotou nazývanými „mascony“ je silnější gravitační pole než je nad pohořími. Nejvíce zastoupenými prvky v měsíční kůře jsou uran, thorium, draslík, křemík, hořčík, železo, titan, vápník a hliník.\n\nVe srovnání se Zemí má Měsíc jen velmi slabé magnetické pole. Další hlavní rozdíly jsou mezi těmito dvěma tělesy, že Měsíc v současné době nemá dipolární magnetické pole (jaké by bylo vygenerované jeho jádrem), a přítomné magnetické pole pochází z hornin v měsíční kůře.\n\nJedna z hypotéz předpokládá, že ke zmagnetování kůry došlo v měsíční historii brzy, kdy měl Měsíc ještě vlastní magnetické pole. Problémem této hypotézy však je malá velikost měsíčního jádra na to, aby vytvářelo v minulosti magnetické pole. Není ani vyloučeno, že na objektech bez atmosféry, takových jako je Měsíc, může být přechodné magnetické pole vygenerováno procesy během dopadu asteroidů a komet. Tuto hypotézu podporuje fakt, že nejvíce se zdají být zmagnetovány oblasti blízko okrajů největších impaktních pánví.\n\nDlouho byl hlavní otázkou původ Měsíce. Rané hypotézy uvažovaly odtržení Měsíce od Země, zachycení Zemí nebo jejich společný vznik. Dnes se všeobecně přijímá Teorie velkého impaktu.\n\nTuto hypotézu předložil George Darwin (syn známého biologa Charlese Darwina). Podle ní došlo u rané Země vlivem rychlé rotace a velké odstředivé síly působící na povrch k odtržení části hmoty, z níž později vznikl Měsíc. Obvykle se předpokládalo, že k odtržení došlo v oblasti dnešního Tichého oceánu, který měl takto vzniknout. Dnes je známo, že oceánská kůra tvořící dno Tichého oceánu je nejvýše 200 milionů let stará, zatímco Měsíc je mnohem starší. Tato hypotéza také nevysvětluje velikost momentu setrvačnosti systému Země-Měsíc.\n\nPodle této hypotézy vznikl Měsíc v jiné části Sluneční soustavy a Zemí byl zachycen. To je však nemožné, protože by muselo dojít buď ke kolizi obou těles, nebo by byl Měsíc po přiblížení „vystřelen“ na jinou trajektorii a od Země by se vzdálil tak, že by se k ní již nikdy nemohl přiblížit. Tato hypotéza k tomu, aby fungovala, potřebuje rozsáhlou atmosféru kolem primitivní Země, která by byla schopna zpomalit pohyb Měsíce předtím, než by unikl. Tato hypotéza může vysvětlit neregulérní satelitní oběžné dráhy některých měsíců Jupiteru a Saturnu, ale ne dvojici Země-Měsíc. Navíc, tato hypotéza těžko vysvětlí podobný kyslíkový poměr izotopů u obou světů.\n\nTato hypotéza předpokládá, že Země a Měsíc vznikly společně jako dvojitý systém při prvotním přirůstání z akrečního disku. Problém s touto hypotézou je, že to nevysvětlí úhlový moment systému Země-Měsíc, ani proč Měsíc má malé železné jádro relativně ve srovnání se Zemí.\n\nV současné době je přijímán vznik Měsíce zahrnující střet dvou protoplanet během raného období vývoje sluneční soustavy. Tuto teorii formuloval již v roce 1940 Reginald Aldworth Daly, kanadský profesor působící na Harvardově univerzitě, ale stala se více známou až v osmdesátých letech 20. století. Tato teorie uspokojivě vysvětluje velikost momentu setrvačnosti soustavy Země-Měsíc a relativně malé kovové jádro Měsíce. Srážky mezi planetesimálami vysvětlují růst planet v rané fázi vzniku sluneční soustavy a nevyhnutelně k nim docházelo i v době, kdy byly planety již téměř vytvořené.\n\nTeorie vyžaduje srážku mezi tělesem o velikosti asi 90 % současné velikosti Země a tělesem o průměru Marsu (polovina poloměru Země a desetiny jeho hmotnosti). Srážející se těleso je někdy označované jako Theia (což byla v řecké mytologii matka Seleny, bohyně Měsíce). Tento velikostní poměr je potřebný, aby vznikl systém s dostatečným momentem setrvačnosti stejným, jako je současné uspořádání. Takový náraz by měl vymrštit dost materiálu na oběžnou dráhu kolem Země, aby nakonec jeho postupné nahromadění vytvořilo Měsíc.\n\nPočítačové simulace této události ukazují, že ke srážce muselo dojít tečně, jakoby došlo k letmému dotyku. To vedlo k tomu, že malá část srážejících se těles se zformovala v dlouhé rameno materiálu, které se pak odtrhlo. Asymetrický tvar Země po srážce pak způsobil, že tento materiál se usadil na oběžné dráze kolem hlavní masy. Energie spojená s touto srážkou by byla obrovská - triliony tun materiálu měly být vypařeny a roztaveny. V některých částech Země teplota vystoupila na hodnotu 10 000 °C. \n\nTato teorie vysvětluje, proč má Měsíc jen malé železné jádro. Většina železného jádra z Thei se měla spojit s původním jádrem Země. Energie srážky vysvětluje i nedostatek prchavých prvků v měsíčních vzorcích. \n\nPodle původní teorie měla být energie uvolněná během další akrece materiálu na oběžné dráze kolem Země dostatečná k tomu, aby roztavila velkou část Měsíce, což by vedlo ke vzniku magmatických oceánů. Podle novějších výpočtů však nevzniklo z prstence obíhající hmoty jedno těleso, ale tělesa dvě. Tyto „protoměsíce“ se po čase srazily – menší protoměsíc podle této teorie dopadl na tu část druhého tělesa, kterou dnes vidíme jako přivrácenou stranu Měsíce. Vytvořil zde rozsáhlé pánve („měsíční moře“). Tato teorie umožňuje vysvětlit rozdílný vzhled přivrácené a odvrácené strany Měsíce (na odvrácené straně Měsíce se rozsáhlé pánve nevyskytují), což původní teorie vysvětlit nemohla.\n\nNově vytvořený Měsíc obíhal ve vzdálenosti rovné asi jedné desetině vzdálenosti v níž obíhá nyní a postupně svázal svoji rotaci s oběhem kolem Země tak, že ze Země je vidět pouze jeho přivrácenou stranu. Geologie Měsíce byla od té doby nezávislá na geologii Země. Tato teorie vysvětluje mnoho vlastností systému Země-Měsíc, ale ještě neřeší několik problémů, např. ten, že na Měsíci lze nalézt větší množství těkavých prvků, než by tam podle této teorie mělo být.\n\nGeologická historie Měsíce byla rozdělena do pěti (případně šesti, při považování \"raně imbrického období\" a \"pozdně imbrického\" za dvě různé éry) významnějších období, které tak tvoří geologickou časovou osu. \n\nZačíná před 4,5 miliardami let. Nově utvořený Měsíc se nacházel v roztaveném stavu a obíhal ve vzdálenosti mnohem bližší k Zemi než dnes. Vznikající slapové síly deformovaly roztavené těleso do tvaru elipsoidu s hlavní osou směřující směrem k Zemi. \n\nPrvní důležitou událostí v geologickém vývoji Měsíce byla krystalizace magmatického oceánu a diferenciace měsíčního pláště a měsíční kůry. \n\nRychle po vytvoření měsíční kůry, nebo dokonce během jejího formování, se začaly formovat hořečnaté anortozitické troktolity a hořečnaté nority, ačkoli hloubky v nichž tyto horniny vznikaly nejsou přesně známy. Nejnovější teorie předpokládají, že hořčíkové minerály vznikaly v oblasti Procellarum KREEP Terrane, a že místní magma svým složením souvisí nějak s materiálem KREEP. O jejich původu se však ještě vysoce diskutuje. Nejstarší kameny tvořené hořčíkovými minerály mají stáří krystalizace asi 3,85 mld. let. Toto období ukončil poslední velký impakt v oblasti pánve Imbrium asi před 3,85 mld. let. Protože se zdá, že tvorba hořčíkových minerálů v hloubce pokračovala po mnohem delší čas, nachází se pravděpodobně mladší hlubinné horniny hluboko pod povrchem.\n\nAnalýza měsíčních vzorků ukazuje, že významný počet měsíčních impaktních pánví vznikl v krátkém časovém období před 4 až 3,85 mld. lety. Toto období se nazývá obdobím Pozdního těžkého bombardování. \n\nNa počátku tohoto období došlo vlivem dopadu planetky ke vzniku pánve Imbrium. Analýza měsíčních vzorků ukazuje, že materiál vyvržený při dopadu byl nalezen ve všech místech přistání Apolla. Proto je třeba dávat pozor na ovlivnění datování různých měsíčních útvarů tímto materiálem při vyhodnocování a určování stáří jednotek, kde Apollo přistálo.\n\nV této době byly vzniklé pánve a okolní sníženiny postupně vyplněny vyvřelou lávou při výlevných čedičových erupcích. V porovnání s pozemskými lávami, tato láva obsahovala vyšší množství železa a měla nízkou viskozitu. Některé její vzorky obsahují zvýšená množství nerostu ilmenitu bohatého na titan. Většina čedičových erupcí nastala před 3 až 3,5 mld. let, ačkoli vzorky některých měsíčních moří vykazují stáří 4,2 mld. let, a nejmladší moře (datované na základě metody počítání kráterů) pravděpodobně vznikla před pouhou 1 miliardou let. Spolu se sopečnou činností docházelo k pyroklastickým erupcím, díky nimž se vulkanický materiál dostal stovky kilometrů daleko od sopky.\n\nOd skončení doby imbrické se staly jedinou geologickou silou působící na Měsíci dopady meteoritů a komet, i když částečně na Měsíc působí slapové síly Země a mění tak vnitřní tlaky.\n\nV této době vzniklo několik kráterů důležitých pro stratigrafii. Patří sem např. kráter Eratosthenes, který vznikl asi před 900 miliony let a jehož okraje jsou již mírně erodované a paprsky sekundárních kráterů již zahlazené.\n\nV tomto období vznikaly mladé krátery se světlými paprsky. Příkladem těchto kráterů je kráter Koperník nebo kráter Tycho. Ze vzorků Apolla 17, které přistálo v oblasti, kde se nacházel materiál pocházející z kráteru Tycho, se usuzuje na jeho stáří 100 milionů let. Světlé linie, nazývané paprsky a vycházející z těchto kráterů, vznikly dopadem materiálu vyvrženého při dopadu tělesa, které vytvořilo kráter. Jsou tvořeny menšími (sekundárními) krátery a mají světlejší barvu, protože materiál, který je tvoří, se nacházel původně pod povrchem Měsíce. Paprsky postupně tmavnou vlivem dopadů mikrometeoritů a působením částic s vysokou energií ze slunečního větru.\n\nMěsíční povrch je pokryt impaktními krátery, sopečnými vyvřelinami, několika sopkami, vyvýšeninami, lávovými proudy a depresemi naplněnými magmatem.\n\nVlastnost měsíčního povrchu, která jej odlišuje nejvíce od povrchů ostatních těles sluneční soustavy, např. od podobného povrchu Merkuru, je kontrast mezi jeho světlými a tmavými zónami. Světlejší oblasti jsou měsíční vysočiny, nazývané \"terrae\" (jednotné číslo \"terra\", z latinského slova znamenajícího zemi) a tmavé oblasti jsou měsíční moře, nazývané \"maria\" (jednotné číslo \"mare\", z latinského slova pro moře). Toto značení zavedl na přelomu 16. a 17. století Johannes Kepler. Vysočiny jsou tvořeny anortozity a jsou starší, než tmavý materiál měsíčních moří. Z tohoto důvodu jsou více pokryty krátery.\n\nMěsíční moře jsou sníženiny na Měsíci, které jsou vyplněny bazaltovou lávou. Často se shodují s „nížinami“, i když např. pánev South Pole-Aitken není zcela pokryta měsíčním mořem. Tato láva, která má nízké albedo, a proto se jeví jako tmavá, pokrývá celou třetinu přivrácené strany Měsíce. Naopak pouze několik málo procent odvrácené strany bylo pokryto touto lávou. \n\nStáří lávových čedičů moří bylo určeno přímým radioaktivním datováním a metodou počítání kráterů. Radioaktivní datování určilo, že nejstarší čedičová výplň má asi 4,2 mld. let, zatímco nejmladší asi 1 mld. let (toto stáří bylo určeno metodou počítání množství kráterů). Většina moří vznikla asi před 3 až 3,5 mld. let. Nejmladší láva pochází z vnitřní části oblasti Oceanus Procellarum, zatímco nejstarší pochází pravděpodobně z odvrácené strany Měsíce.\n\nI když lávová pole vyplnila měsíční pánve, je nepravděpodobné, že existuje příčinná souvislost mezi vznikem dopadových pánví a sopečnou činností. Dopadové pánve jsou mnohem starší (asi o 500 milionů let) než výplň moří. Kromě toho Oceanus Procellarum, který zahrnuje největší rozlohu pokrytou moři na Měsíci, neodpovídá žádné známé dopadové pánvi. Obvykle se vysvětluje, že měsíční moře vznikla převážně pouze na přivrácené straně, protože zde je měsíční kůra tenčí než na odvrácené straně. Na odvrácené straně se však nachází pánev South Pole-Aitken, která je vyplněna magmatem pouze z části a má měsíční kůru slabší než je tloušťka měsíční kůry v oblasti Oceanus Procellarum. Čedič má větší hustotu než anortozity tvořící kůru na odvrácené straně Měsíce, a její větší tloušťku lze vysvětlit naopak snahou o vyrovnání vlivu rozsáhlých čedičových oblastí na přivrácené straně. Nakonec je nutné poznamenat, že ani gravitace Země nemohla ovlivnit rozložení moří na Měsíci, protože gravitační zrychlení Země je vyrovnáno stejně velký odstředivým zrychlením vznikajícím při oběhu Měsíce. \n\nJeden typ usazenin spojený s měsíčními moři, ačkoli také pokrývá oblasti vysočiny, je tzv. „tmavý plášť“. Tyto uloženiny nemohou být viděny prostým okem, ale mohou být viděny v teleskopech a z kosmických sond na oběžné dráze kolem Měsíce. Před misemi Apollo se vědci domnívali, že se jedná o usazeniny produkované pyroklastickými erupcemi. Některé usazeniny se zdají mít spojitost s tmavými protáhlými popelavými kužely. Existence pyroklastických erupcí na Měsíci byla později potvrzena objevem skleněných kuliček podobných těm, vznikajícím při pyroklastických erupcích zde na Zemi. Vzorky pyroklastických skel mají různou barvu, zelenou, žlutou až po červené odstíny. Rozdíl mezi barvou ukazuje množství koncentraci titanu. Se zelenou barvou měla nejnižší koncentraci (asi 1 %) a červené skla ukazují mít nejvyšší koncentrace (až do 14 %).\n\nMnoho měsíčních čedičů obsahuje malé otvory nazvané puchýřky, které byly vytvořeny bublinami plynů uvolněných z magmatu v podmínkách vakua, se kterým se setkaly na povrchu. Není známo s jistotou, které plyny by to mohly být, ale mezi kandidáty patří oxid uhličitý.\n\nV roce 2009 byl v oblasti Marius Hills, které leží na území Oceanus Procellarum objeven lávový tunel. Lávové tunely vznikají z lávových kanálů, u kterých se z utuhlé lávy vytvořil strop. Lávové tunely je možné potenciálně využít pro umístění budoucí měsíční základny. Neporušený lávový tunel by tak tvořil přirozené stínění před nehostinným prostředím měsíčního povrchu, extrémními změnami teplot, dopady meteoritů, pronikavým zářením a energetickým částicím.\n\nRilles na Měsíci lze rozdělit do tří skupin podle tvaru - sinuous rilles, arcuate rilles a lineara rilles. Některé pravděpodobně vznikly z lávových tunelů.\n\nJeden z nejpozoruhodnějších rilles je Vallis Schröteri, nacházející se na plošině Aristarchus podél východního okraje Oceanus Procellarum.\n\nTyto bývalé sopečné štíty se nachází v některých lokalitách na měsíčním povrchu, jako např. na Mons Rümker. Předpokládá se, že jsou vytvořeny z relativně viskózní, možná na krystaly křemene bohaté, lávy. Výsledné měsíční kopule jsou rozsáhlé vyvýšeniny s výškou několik set metrů uprostřed, s kruhovou základnou, se stoupáním v mírném svahu. Jejich typický průměr je 8 – 12 km, ale lze nalézt i větší o průměru 20 km. Některé z kopulí obsahují na svém vrcholu malou prohlubeň.\n\nHřebeny představují deformaci povrchu a tvoří dlouhé hřebeny napříč částmi moří. Některé z těchto hřebenů mohou prozrazovat krátery zalité lávou nebo jiné skryté útvary. Příkladem takového útvaru je kráter Letronne v oblasti Oceanus Procellarum.\n\nPropadliny jsou útvary nejčastěji vzniklé propadem materiálu mezi dvěma souběžnými normálními tektonickými zlomy. Největší propadliny se nachází uvnitř měsíčních moří blízko okrajů velkých dopadových pánví.\n\nTeorie, že krátery na Měsíci vznikají při dopadu kosmických těles, byla všeobecně přijata kupodivu až ve čtyřicátých letech. Avšak tato teorie umožnila postupně geologicky datovat útvary na Měsíci, i když nejdříve pouze relativně. Kráter nebo sopečné vyvřeliny překryté jiným kráterem, musí být totiž nutně starší než tento kráter. Velikost eroze kráteru pak byl dalším klíčem k určení jeho věku, ačkoli tato metoda může být ovlivněna subjektivním hodnocením vyhodnocující osoby. Tento přístup rozvinul koncem padesátých let americký astronom E.M. Shoemaker.\n\nTvorba impaktních kráterů je v současné době jeden z nejdůležitějších geologických procesů na Měsíci. Krátery vznikají při srážce asteroidu nebo komety s povrchem Měsíce (rychlost nárazu je u Měsíce asi 17 km za sekundu). Kinetická energie uvolněná při dopadu těleso i místo dopadu zahřeje a částečně vypaří a vytvoří rázovou vlnu, která se šíří pryč od místa dotyku. Ta je následována vlnou zředění, která je odpovědná za to, že je materiál měsíčního povrchu i dopadajícího tělesa je vyvržen ven z kráteru. Nakonec dojde k elastickému vypružení dna vzniklého kráteru nahoru a může se vytvořit centrální vrchol.\n\nLze říci, že čím je Měsíc starší, tím se tvoří menší krátery. V raném období Měsíce vznikly největší impaktní pánve, jako pánev Imbrium nebo South Pole-Aitken (s průměrem téměř 2500 km a hloubkou 13 km). Tyto pánve byly postupně překryty menšími krátery. Distribuce průměrů kráterů a jejich počtu na daném povrchu (to jest, počet kráterů jako funkce průměru) přibližně sleduje mocninnou funkci, kdy s rostoucím počtem kráterů se zmenšuje jejich průměr. Vertikální poloha této křivky může být užita k odhadu stáří povrchu.\n\nNejmladší krátery jsou rozlišitelné svými rysy – mají např. ostré okraje. Malé krátery mají miskovitý tvar, zatímco větší dopady mohou mít rovné dno s jedním nebo více centrálními vrcholy. Největší impaktní pánve mohou mít dokonce mít sekundární koncentrické vyvýšeniny v okolí.\n\nVětší krátery postupně erodují tak, že dochází k sesuvům vnitřních stěn a tvoří se tak terasy a římsy. Proces dopadu vyvrhne materiál s vyšším albedem, než je albedo materiálu na povrchu, a proto je kráter a jeho okolí zpočátku jasně rozlišitelný. Při tvorbě většího kráteru je z něj vyvržen materiál, který vytvoří druhotné (sekundární) krátery. Ty mohou být uspořádány do řetězců a vytváří tak paprsky směřující od místa dopadu. Proces „vesmírného“ zvětrávání postupně snižuje albedo vyvrženého materiálu a paprsky časem vyblednou. Postupně je kráter a jeho vyvrženiny podroben erozi mikrometeoritů a dopadů menších těles. Tato eroze zahlazuje ostré rysy kráteru. Kráter také může být celý zakryt vyvrženinami z ostatní dopadů.\n\nNěkdy naopak může vzniknou kolem kráteru tmavé halo, vyvrhne-li se zpod povrchu do okolí materiál s menším albedem než má materiál na povrchu. Tento případ nastane když je oblast temnějšího čedičového materiálu, jako je např. v měsíčních mořích, je zakryt pozdějšími lehčími sopečnými vyvřelinami pocházejícími ze vzdálenějších impaktů na vysočině. Tak je zakryt tmavší materiál a pozdější vytvoření kráteru jej opět vynese na povrch.\n\nMěsíční krátery jsou ve většině kruhového tvaru. Pouze dopad tělesa pod malým úhlem (menší než 45°, i když záleží na rychlosti dopadu) vytvoří eliptický kráter a posunutým centrálním vrcholem mimo střed a s asymetrickým systémem paprsků. Z rozložení paprsků pak lze určit, odkud dopadové těleso přiletělo. \n\nNejvětší dopady vyprodukovaly takovou energii, že roztavily horniny které pokryly části povrchu vrstvou silnou až jeden kilometr. Příkladem takového dopadu je vznik Mare Orientale, kde roztavená a opět utuhlá hornina je v severovýchodní části pánve.\n\nPovrch Měsíce je miliardy let vystavován působení dopadů malých asteroidů a komet. V průběhu času tyto dopady rozdrtily a „překopaly“ měsíční povrch a vytvořily jemnou vrstvu označovanou jako „\"regolit\"“. Tloušťka regolitu kolísá od 2 metrů u mladší moří, až do 20 metrů u nejstarších povrchů měsíčních vysočin. Regolit je převážně složen z okolních materiálů, ale také obsahuje stopy materiálů vyvržených při vzniku větších vzdálenějších kráterů. Používá se také termín „\"megaregolit\"“, který popisuje silně roztříštěné skalní podloží pokryté normálním regolitem.\n\nRegolit obsahuje úlomky skal, tříšť minerálů z původního podloží a sklovité složky vytvořené během dopadu. Ve většině regolitu je polovina složek vytvořena z minerální tříště pospojované sklovitými složkami, tyto složky se nazývají agglutinates. Chemické složení regolitu se mění podle toho, z jaké oblasti pochází - regolit na vysočinách je bohatý na hliník a křemík, stejně jako skály v těchto oblastech, regolit pokrývající měsíční moře je bohatý na železo a hořčík a chudý na křemík, stejně jako čedič, z kterého je vytvořen. \n\nRegolit je velmi důležitý, protože z něj lze zjistit informace o sluneční aktivitě. Atomy, z nichž je složen slunečný vítr – většinou helium, neon, uhlík a dusík – dopadají na měsíční povrch a ukládají se do minerálních zrn. Při analýze regolitu, zvláště jeho izotopického složení, je možné určit jestli se časem měnila aktivita Slunce. Prvky obsažené ve slunečním větru mohl být užitečné pro budoucí měsíční základny - kyslík, vodík, uhlík a dusík jsou nejen základní prvky potřebné pro život, ale mohou být také potenciálně užitečné pro produkci paliva. \n\nMěsíční horniny jsou ve velké části ze stejných minerálů jako běžné horniny nalezené na Zemi, jako je např. olivín, pyroxen a bazický plagioklas (anortozit). V některých oblastech měsíčních moří je hojný minerál ilmenit. Celkově však bylo na Měsíci nalezeno mnohem méně minerálů (asi kolem stovky), než je na Zemi. Příčinou je nepřítomnost vody na Měsíci, která by umožnila vznik dalších minerálů.\n\nByly však nalezeny i takové minerály, které se na Zemi nevyskytují. Patří sem minerál pojmenovaný armalcolite (název vznikl z počátečních písmen příjmení astronautů Apolla 11 - N. Armstrong, B. Aldrin, a M. Collins)\n\nDalšími novými minerály jsou tranquillityit (nazvaný podle místa přistání Apolla 11, Mare Tranquillitatis) a hapkeit. Pyroxferroit byl později objeven v dole Isanago v Japonsku.\n\nMěsíční moře jsou tvořena převážně čediči s různým množstvím titanu, zatímco oblasti vysočin hlavně z anortozitů (Fe-anortozity, alkalické anortozity bohaté na hliník), na hořčík bohatých hornin (hořečnaté anortozitické troktolity a hořečnaté nority) a hornin bohatých na hliník (kromě alkalických anortozitů, také alkalické nority, alkalické gabronority a křemenné mezogabra).\n\nNa Měsíci se také nacházejí zvláštní horniny KREEP, které obsahují vysoké koncentrace radioaktivních prvků uranu a thoria a prvky vzácných zemin. \n\nPřed rokem 1940 se geologií Měsíce zabývalo jen několik vědců - v druhé polovině 19. století navrhl George Darwin svou teorii vzniku Měsíce, v té době Grove Karl Gilbert začal systematicky z geologického hlediska zkoumat povrch Měsíce. Zlom nastal až za druhé světové války, kdy Reginald Aldworth Daly formuloval teorii, že Měsíc vznikl při srážce Země s nějakým kosmickým tělesem. Tato teorie byla v sedmdesátých letech 20. století rozpracována a dnes je známá pod názvem teorie velkého impaktu.\n\nKoncem padesátých let rozvinul E.M. Shoemaker metodu datování měsíčních kráterů na základě jejich překrývání. Během šedesátých let byl zrekonstruován vývoj přivrácené strany Měsíce. Během programu Apollo a Luna byl na Zem dopraven materiál, který umožnil absolutní datování některých oblastí. Bylo také objeveno několik minerálů, které se na Zemi nevyskytují - armalcolite (1970), tranquillityit (1971), a zatím jako poslední hapkeit (2000).\n"}
{"id": "518952", "url": "https://cs.wikipedia.org/wiki?curid=518952", "title": "Nodar Kumaritašvili", "text": "Nodar Kumaritašvili\n\nNodar Kumaritašvili (25. listopadu 1988, Bordžomi, dnes Gruzie – 12. února 2010, Whistler, Kanada) byl gruzínský sáňkař.\n\nNodar Kumaritašvili závodně sáňkoval od svých 13 let. Během své první sezóny ve světovém poháru v ročníku 2008/09 obsadil konečné 55. místo ze 62 hodnocených závodníků. Při svém posledním závodě světového poháru, jehož se zúčastnil v lednu 2010 na dráze Cesana Pariol v Itálii, obsadil mezi 32 účastníky 28. místo.Kvalifikoval se pro závod jednotlivců na zimních olympijských hrách 2010.\n\nNodar Kumaritašvili zemřel na následky nehody při tréninku, konaném ještě před oficiálním zahájením her. V poslední zatáčce před cílem zvané \"Thunderbird\" vyletěl v rychlosti 144,84 km/h z trati a narazil do ocelového nosníku u trati. Lékařská pomoc včetně kardiopulmonální resuscitace mu byla poskytnuta během několika sekund. Kumaritašvili byl převezen do nemocnice ve Whistleru, kde na následky svých zranění zemřel.Jednalo se o celkově šesté úmrtí sportovce v historii olympijských her, z toho o čtvrté na zimních hrách (dosud posledním byl švýcarský rychlostní lyžař Nicolas Bochatay, který zemřel při ZOH 1992, ne však během závodu). Zároveň šlo o první smrtelný úraz sáňkaře od 10. prosince 1975.\n\nGruzínská výprava zvažovala v reakci na Kumaritašviliho úmrtí neúčast na zahajovacím ceremoniálu nebo odstoupení celé výpravy z her. Gruzínský ministr sportu a kultury Nika Rurua však záhy oznámil, že tým na olympiádě zůstane. Během slavnostního zahájení her byla závodníkova památka uctěna minutou ticha. Gruzínská výprava nastoupila s černými stuhami na oděvu a kolem státní vlajky, diváci ji přivítali potleskem vstoje. Kanadská a olympijská vlajka byly staženy na půl žerdi. Bezprostředně po svém nástupu gruzínská výprava opustila BC Place Stadium, na kterém se zahajovací ceremoniál konal.\n\nPo Kumaritašviliho úrazu byly zrušeny veškeré zbývající tréninkové jízdy. Uvažovalo se též o přesunutí termínu závodů, k němu ale nakonec nedošlo.\nSvětová sáňkařská federace (FIL) ve svém prohlášení uvedla, že Kumaritašviliho smrt nebyla způsobena nadměrně obtížnou dráhou. Pro olympijské závody byl nicméně snížen start na úroveň původně plánovaného startu závodů žen. U zatáčky číslo 16, kde došlo k osudné nehodě, byly pak zvýšeny zábrany, byl upraven profil tratě a obloženy ocelové nosníky, do nichž Kumaritašvili narazil. Úpravy nebyly podle olympijských činovníků provedeny z bezpečnostních důvodů, ale pro uklidnění emočního stavu závodníků.\n\nDalší gruzínský sáňkař Levan Gurešidze ze závodu mužů před jeho zahájením odstoupil a zúčastnil se v Gruzii Kumaritašviliho pohřbu. Spolu s ním odstoupili ještě další dva závodníci.\n\nKumaritašviliho tělo bylo dopraveno do Tbilisi v ranních hodinách dne 17. února 2010, ještě téhož dne bylo přemístěno do Bakuriani, kde Kumaritašvili žil. Pohřeb se konal 20. února. Spolu s tisíci lidmi se ho zúčastnil též gruzínský prezident Michail Saakašvili, oblečený do oděvu gruzínské olympijské výpravy.\n\nUlice v Bordžomi, ve které je umístěný Kumaritašviliho rodný dům, byla na Kumaritašviliho počest pojmenována závodníkovým jménem.\n\nFIL zveřejnila oficiální zprávu ke Kumaritašviliho smrti 19. dubna 2010. Konstatovala v ní, že osudná nehoda byla způsobena jezdeckou chybou závodníka, ke které došlo na přechodu mezi zatáčkami 15 a 16. Zpráva dále uvedla, že Kumaritašviliho saně splňovaly veškeré normy platné pro závody FIL.Zpráva též konstatuje, že závodníci dosahovali vyšších rychlostí, než bylo předpokládáno při schválení trati. Maximální předpokládané rychlosti se měly pohybovat okolo 135 km/h, maximální naměřená rychlost však dosáhla 153,98 km/h. FIL dle svého vyjádření předpokládala, že se závodníci budou schopni s takovou rychlostí vyrovnat. Pro ZOH 2014 bylo doporučeno, aby se maximální rychlosti pohybovaly mezi 130 až 135 km/h.\n\nVe své zprávě, datované 16. září 2010, uvedl koroner Tom Pawlowski, že na smrti Nodara Kumaritašviliho mělo podíl více faktorů, mezi nimi vysoká rychlost, technická náročnost trati a její relativní neznámost pro závodníka. Koroner připustil, že sáňkařský sport vždy určité riziko pro závodníky přináší, a trať ve Whistleru byla postavena podle obvyklých postupů. Vyzval však Mezinárodní sáňkařskou federaci, aby před významnými závody věnovala více pozornosti proškolení závodníků.\n\n"}
{"id": "518957", "url": "https://cs.wikipedia.org/wiki?curid=518957", "title": "Dolní Třešňovec", "text": "Dolní Třešňovec\n\nDolní Třešňovec () je původní německá obec založená v roce 1332. Na severu navazuje na Horní Třešňovec a na jihu je připojen k Lanškrounu, jehož je místní částí.\n\n\n"}
{"id": "518960", "url": "https://cs.wikipedia.org/wiki?curid=518960", "title": "18. pařížský obvod", "text": "18. pařížský obvod\n\n18. pařížský obvod (francouzsky: \"18 arrondissement de Paris\") též nazývaný obvod Kopec Montmartre (\"Arrondissement de la Butte-Montmartre\") je městský obvod v Paříži. Tento obvod byl v minulosti spjatý s mnoha umělci a dnes je hojně navštěvován turisty, především zdejší dominanta – Bazilika Sacré-Cœur. V 18. obvodu se dochovala jediná vinice v Paříži, další zvláštností je zdejší lanovka a autobusová linka Montmartrobus. Podstatnou část dnešního obvodu tvoří dříve samostatné obce Montmartre, La Chapelle a Clignancourt, které byly v roce 1860 začleněny do Paříže.\n\n18. obvod leží na pravém břehu řeky Seiny. Na jihu hraničí jednak s 9. obvodem (jejich hranici tvoří \"Boulevard de Clichy\") a s 10. obvodem (\"Boulevard de la Chapelle\"), na západě jej odděluje od 17. obvodu \"Avenue de Saint-Ouen\", na severu tvoří boulevard périphérique hranici s předměstími Saint-Ouen, Saint-Denis a Aubervilliers a na východě je hranicí s 19. obvodem ulice \"Rue d'Aubervilliers\".\n\nV roce 2007 v obvodu žilo 191 523 obyvatel, čímž je po 15. a 20. obvodu třetím nejlidnatějším v Paříži. Hustota zalidnění činila 31 867 obyvatel na km. V roce 1999 měl obvod 184 586 obyvatel, což představovalo 8,5 % pařížské populace.\n\nRadnice 18. obvodu se nachází na náměstí \"Place Jules Joffrin\" č. 1. Současným starostou je (od roku 1995, s přestávkou v letech 2001–2003) Daniel Vaillant za Socialistickou stranu.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 69–72.\n\n\nKromě katolických kostelů se v obvodu nachází též kostel Saint-Sava srbské ortodoxní církve a dvě mešity.\n\n\n\n\nŽivot na Montmartru koncem 19. století byl zachycen na obrazech malířů, kteří zde žili, např. Toulouse-Lotrec nebo Edgar Degas. Ulice a budovy 18. obvodu se také objevily v mnoha filmech. K nejznámějším patří \"Prohnilí\" (\"Les Ripoux\") z roku 1984 a jeho pokračování \"Prohnilí proti prohnilým\" (\"Ripoux contre ripoux\") z roku 1990 s Philippem Noiretem a Thierrym Lhermittem v hlavních rolích. A také film \"Amélie z Montmartru\". Ve filmu \"Paříži, miluji tě\" je 18. obvodu věnována první povídka \"Montmartre\", kterou režíroval Bruno Podalydès.\n\n\n"}
{"id": "518967", "url": "https://cs.wikipedia.org/wiki?curid=518967", "title": "Jaroslav Juhan", "text": "Jaroslav Juhan\n\nJaroslav Juhan (13. říjen 1921 Praha – 28. září 2011 Ženeva) byl někdejší český automobilový závodník, hokejista a bývalý jihoamerický podnikatel, někdejší významný prodejce automobilové značky Porsche, bývalý manžel herečky Jiřiny Steimarové a děd hereček Anny Polívkové a Venduly Burger.\n\nV roce 1951 emigroval z Československa do Guatemaly, kde se později stal nejen nejvýznamnějším prodejcem vozů Porsche, ale i známým automobilovým závodníkem. V roce 1953 se zúčastnil dálkového automobilového závodu Carrera Panamericana, který vedl napříč celou Jižní Amerikou, v témže roce se v továrním týmu s vozem Porsche zúčastnil známého závodu 24 hodin Le Mans, kde skončil na 6. místě. V padesátých letech pak přesídlil do Paříže . Do konce svého života žil ve švýcarské Ženevě, kde zemřel ve věku nedožitých devadesáti let.\n\nHrál v letech 1939-1943 za LTC Praha, nastoupil ve 20 zápasech a dal 18 gólů.\n\n"}
{"id": "518973", "url": "https://cs.wikipedia.org/wiki?curid=518973", "title": "Peter Grant", "text": "Peter Grant\n\nPeter Grant (5. duben 1935 – 21. listopad 1995) byl manager rockové skupiny – Led Zeppelin. Grant se narodil na jihu Londýna. Od šedesátých let dělal uměleckého managera. V listopadu 1995 při řízení auta dostal infarkt, jemuž podlehl.\n"}
{"id": "518978", "url": "https://cs.wikipedia.org/wiki?curid=518978", "title": "Vendula Prager-Rytířová", "text": "Vendula Prager-Rytířová\n\nVendula Prager-Rytířová (* 30. května 1972 Praha) je česká herečka, tanečnice, loutkářka, choreografka a divadelní pedagožka.\n\nPo své matce pochází ze známého hereckého a divadelnického rodu Budilů a Steimarů, její otec je známý písňový textař a muzikant Zdeněk Rytíř. Tanec i herectví vystudovala ve Francii v Paříži, kde žil její dědeček Jaroslav Juhan. S různými divadelními společnostmi posléze vystupovala v mnoha zemích světa.\n\nPedagogické činnosti se věnovala zejména v zahraničí, rok vyučovala i na brněnské JAMU, dnes vede svoji vlastní Budilovu divadelní školu.\n\n"}
{"id": "518979", "url": "https://cs.wikipedia.org/wiki?curid=518979", "title": "19. pařížský obvod", "text": "19. pařížský obvod\n\n19. pařížský obvod (francouzsky: \"19 arrondissement de Paris\"), též nazývaný obvod Kopce Chaumont (\"Arrondissement des Buttes-Chaumont\"), je městský obvod v Paříži. Své označení dostal podle pomístního názvu návrší, kde se dnes nachází veřejný park stejného jména. Území dnešního obvodu tvoří bývalé vesnice Belleville a La Villette připojené k Paříži v roce 1860 a také části sousedních obcí Aubervilliers a Pantin.\n\n19. obvod leží na pravém břehu řeky Seiny. Na jihu hraničí s 20. obvodem (jejich hranici tvoří ulice \"Rue de Belleville\"), na západě jej odděluje od 10. obvodu \"Boulevard de la Villette\" a od 18. obvodu \"Rue d'Aubervilliers\", severní a východní hranici tvoří boulevard périphérique. Na severu sousedí s předměstím Aubervilliers a na východě s obcemi Pantin a Le Pré-Saint-Gervais.\n\nV roce 2007 měl obvod 187 603 obyvatel a hustota zalidnění činila 27 629 obyvatel na km. V roce 1999 v obvodu žilo 172 730 osob, což tvořilo 7,9% pařížské populace.\n\nRadnice 19. obvodu se nachází na náměstí \"Place Armand Carrel\". Současným starostou je od roku 2013 François Dagnaud za Socialistickou stranu.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 73-76.\n\n\n\n\n\nVe filmu \"Paris je t'aime\" je 19. obvodu věnována dvanácttá povídka \"Place des Fêtes\", kterou režíroval Oliver Schmitz.\n\n"}
{"id": "518982", "url": "https://cs.wikipedia.org/wiki?curid=518982", "title": "20. pařížský obvod", "text": "20. pařížský obvod\n\n20. pařížský obvod (francouzsky: \"20 arrondissement de Paris\") též nazývaný obvod Ménilmontant (\"Arrondissement de Ménilmontant\") je městský obvod v Paříži. Jeho název je odvozen od jména bývalé vesnice Ménilmontant, která byla spolu se sousedními obcemi Belleville a Charonne připojena v roce 1860 k Paříži a tvoří současný obvod.\n\n20. obvod leží na pravém břehu řeky Seiny. Na jihu hraničí s 12. obvodem (jejich hranici tvoří ulice \"Cours de Vincennes\"), na západě jej oddělují od 11. obvodu bulváry \"Belleville\", \"Ménilmontant\" a \"Charonne\", na severu tvoří hranici s 19. obvodem ulice \"Rue de Belleville\" a na východě sousedí přes boulevard périphérique s předměstími Les Lilas, Bagnolet a Montreuil.\n\nV roce 2006 měl obvod 193 205 obyvatel, což znamená po 15. obvodu druhý nejvyšší počet. Hustota zalidnění činila 32 309 obyvatel na km. V roce 1999 zde žilo 182 952 obyvatel, tedy 8,3% pařížské populace.\n\n\nRadnice 20. obvodu se nachází na náměstí \"Place Gambetta\" č. 6. Současnou starostkou je od roku 2008 Frédérique Calandra za Socialistickou stranu.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 77-80.\n\n\nVe filmu \"Paris je t'aime\" je 20. obvodu věnována patnáctá povídka \"Père-Lachaise\", kterou režíroval Wes Craven.\n\n"}
{"id": "518983", "url": "https://cs.wikipedia.org/wiki?curid=518983", "title": "Paratyfus", "text": "Paratyfus\n\nParatyfy jsou skupina střevních infekčních onemocnění vyvolávaných bakterií \"Salmonella paratyphi\". Existují tři druhy rodu \"Salmonellae\" způsobující paratyfus: \"Salmonella paratyphi A\", \"S. paratyphi B\" (neboli \"S. schottmuelleri\") a \"S. paratyphi C\" (\"S. hirschfeldii\"). Nemoci se přenášejí kontaminovanou vodou nebo potravinami. Paratyfy se podobají tyfu, mají však mírnější průběh.\n\nK šíření nemoci mezi lidmi napomáhají faktory jako jsou znečištěné potraviny od pouličních prodejců nebo záplavy. Vzhledem k bídě a špatné hygieně a sanitárním opatřením je nemoc mnohem častější v méně industrializovaných zemích. Základním problémem je znečištění pitné vody, nevhodné nakládání s odpady a výskyt záplav. Občas se vyskytují epidemie paratyfu ve velkých oblastech Asie, Afriky, střední a jižní Ameriky. Mnoho lidí se infikuje v asijských zemích. Ročně se ve světě objeví okolo 16 milionů případů nemoci, 25 tisíc lidí umírá. Bakterie napadá specificky pouze člověka, proto k infekci dojde téměř vždy kontaktem s jiným člověkem, buď s nemocným nebo s bacilonosičem. Bakterie přežívá ve vodě a v potravinách, snese vyschnutí i zmrazení, ovšem udržováním potravin správně chlazených lze významně minimalizovat množení bakterie.\n\nParatyfy jsou způsobeny jednou ze tří bakterií: S. paratyphi A, S. schottmuelleri (též S. paratyphi B) nebo S. hirschfeldii (též S. paratyphi C). Člověk se infikuje přenosem bakterie z jiné osoby při špatné hygieně, například při neumytí rukou po použití WC. Bakterie se dostane do střeva, kde pronikne střevní sliznicí do hlubší tkáně. Pokud imunitní systém nedokáže infekci zastavit, bakterie se začne množit a šíří se krevním řečištěm. Projeví se první zjevné příznaky ve formě horečky. Bakterie proniká do kostní dřeně, jater a žlučovodu, odkud se vylučuje do střeva. Ve druhé fázi nemoci bakterie proniká do tkáně tenkého střeva a projeví se příznaky ve formě pohybů tohoto střeva.\n\nParatyfus se podobá tyfu, má však prudší nástup, slabší příznaky a kratší průběh. Infekce je charakterizována trvalou horečkou, bolestí hlavy a břicha, nevolností, anorexií, suchým kašlem (v počátečním stadiu nemoci), relativní bradykardií a hepatosplenomegalií (zvětšením jater a sleziny). U zhruba 30 % bělochů se objeví na trupu růžové flíčky. U dospělých se častěji objevuje zácpa než průjem. Pouze 20 - 40 % lidí má na počátku nemoci bolesti břicha. Před nástupem horečky se často objevují nespecifické příznaky, například zimnice, pocení, bolesti hlavy, anorexie, kašel, slabost, bolesti v krku, závratě nebo bolest svalů. Mezi velmi vzácné příznaky patří psychóza, schvácenost a křeče.\n\nPacient s diagnostikovaným typem A zřídkakdy umírají, leda v případě vážných trávicích komplikací. Při správné diagnóze je mortalita pod 1 %. Zvláště účinná jsou antibiotika jako azithromycin.\n\nLidé, ve výjimečných případech také domácí zvířata, mohou být bacilonosiči paratyfů. Členové téže rodiny mohou být dočasnými nebo trvalými bacilonosiči. Ve většině částí světa je častější krátkodobé fekální bacilonosičství než nosičství močové. Chronickými močovými nosiči jsou lidé trpící schistosomózou (infekcí krevním parazitem). Někdy bakterie \"Salmonella paratyphi\" vylučuje až 1 rok, do té doby je osoba považována za bacilonosiče. Chronické bacilonosičství může následovat po akutní nemoci, ale i po slabé nebo subklinické infekci. Chronickými nosiči jsou často ženy, které se nakazily ve středním věku.\n\nDěti i dospělí by měli být pečlivě vzděláváni o osobní hygieně. Do té patří důkladné mytí rukou po defekaci a sexuálním kontaktu, před přípravou potravin a před jídlem; zvláště také správné nakládání s výkaly. Infikované osoby se musí vystříhat přípravy potravin.\n\nLidé cestující do zemí s nízkou úrovní hygieny by se měli před odjezdem nechat očkovat vakcínou proti paratyfům. Sexuálně aktivní lidé by měli být poučeni o rizicích praktik zahrnujících fekálně-orální kontakt. Majitelé tropických ryb by měli zajistit důkladné čištění akvárií, aby eliminovali potenciální bakterie paratyfu.\n\nParatyfus B je častější v Evropě. Projevuje se jako tyfové onemocnění, vážná gastroenteritida nebo kombinace obojího. Opar rtu, zřídka se objevující u skutečného tyfu, je u paratyfu B velmi častý.\n\nDiagnóza se provádí izolací z krve nebo stolice a průkazem protilátek anti BH ve Widalově testu. Nemoc je citlivá na chloramfenikol nebo kotrimoxazol. Rezervoárovým hostitelem bakterie mohou být i plazi (konkrétně želva nádherná).\n\nParatyfus C je vzácná infekce, obecně vídaná na Dálném Východě. Projevuje se jako sepse s metastatickými abscesy. Může se objevit cholecystitida.\n\nProtilátky proti paratyfu C se obvykle netestují, diagnóza se provádí kultivací krve. Obecně účinným antibiotikem je chloramfenikol.\n\n"}
{"id": "518985", "url": "https://cs.wikipedia.org/wiki?curid=518985", "title": "Holotyp", "text": "Holotyp\n\nHolotyp (také typový exemplář) je exemplář živočicha, rostliny nebo jiného organismu, podle kterého byl druh nebo jiný taxon popsán. Musí se jednat o typického jedince, na němž jsou patrné odlišnosti od příbuzných druhů (taxonů). Další exempláře, které byly použity pro popis druhu, ale nebyly určeny jako typový exemplář, jsou paratypy.\n\nPokud je holotyp ztracen, je možné vybrat nový vhodný exemplář – neotyp.\n"}
{"id": "518988", "url": "https://cs.wikipedia.org/wiki?curid=518988", "title": "Mirosław Chmara", "text": "Mirosław Chmara\n\nMirosław Marian Chmara (* 9. května 1964, Bydhošť) je bývalý polský atlet, tyčkař.\n\nReprezentoval na letních olympijských hrách v jihokorejském Soulu 1988. Ve finále však nezaznamenal platný pokus, když na základní výšce 560 cm třikrát neuspěl. O rok později získal na halovém ME v nizozemském Haagu bronzovou medaili. Jeho bratrancem je bývalý úspěšný vícebojař Sebastian Chmara.\n"}
{"id": "518990", "url": "https://cs.wikipedia.org/wiki?curid=518990", "title": "Alumot", "text": "Alumot\n\nAlumot ( אֲלֻמּוֹת, doslova \"\"Snopy\"\", Alumot, v oficiálním seznamu sídel Alummot) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Dolní Galileji v nadmořské výšce 11 metrů pod mořskou hladinou na hřbetu Ramat Porija, který východním směrem prudce spadá k břehům Galilejského jezera a výtoku řeky Jordán z tohoto jezera, na západní straně klesá o něco volněji do údolí Bik'at Javne'el podél vodního toku Nachal Javne'el, který pak údolí opouští soutěskou jižně od vesnice a směřuje k řece Jordán. Jde o oblast s intenzivním zemědělstvím.\n\nVesnice se nachází cca 9 kilometrů jižně od města Tiberias, cca 100 kilometrů severovýchodně od centra Tel Avivu a cca 53 kilometrů východně od centra Haify. Alumot obývají Židé, přičemž osídlení v tomto regionu je ryze židovské.\n\nAlumot je na dopravní síť napojen pomocí lokální silnice číslo 767, která vede dolů ke Galilejskému jezeru, kde ústí do dálnice číslo 90, a také směrem k západu, kde se v Kfar Tavor napojuje na komunikační síť ve vnitrozemí Dolní Galileji.\n\nAlumot byl založen v roce 1941. Zakladatelská skupina osadníků vznikla už v roce 1936 z řad absolventů kurzů v Ben Šemen a pak se provizorně usadila poblíž osady Zichron Ja'akov, aby roku 1941 založila vlastní zemědělskou vesnici v tomto regionu (v prostoru nynější nedaleké vesnice Porija Ilit) a roku 1946 se definitivně přestěhovala do nynější lokality. Zpočátku čelila osada ekonomickým potížím kvůli nedostatku zemědělské půdy a odchodu mladých členů kibucu. Mezi zakladatele vesnice patřil i pozdější izraelský předseda vlády a prezident Šimon Peres.\n\nBěhem války za nezávislost v roce 1948 68 členů kibucu nastoupilo do vojenské služby. Devět z nich ve válce padlo. Po válce se z těchto vojáků vrátili zpátky do Alumot jen čtyři. Potom sice vesnici posílil příchod nových osadnických skupin, ale roku 1968 byl kibuc kvůli sociálním potížím opuštěn. Znovu byl osídlen roku 1969, tentokrát skupinami členů organizace Ha-Noar ha-Oved ve-ha-Lomed z řad rodilých Izraelců a židovských přistěhovalců z Argentiny.\n\nEkonomika obce je založena na zemědělství a turistickém ruchu. Funguje tu zdravotní středisko, veřejná knihovna, plavecký bazén a sportovní areály\n\nObyvatelstvo kibucu Alumot je sekulární. Podle údajů z roku 2014 tvořili naprostou většinu obyvatel v kibucu Alumot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 284 lidí. Během roku 2014 populace stoupla o 12,3 %.\n\n"}
{"id": "518993", "url": "https://cs.wikipedia.org/wiki?curid=518993", "title": "Alojz Peterle", "text": "Alojz Peterle\n\nAlojz Peterle (též Lojze Peterle; * 5. červenec 1948, Čužnja vas pri Trebelnem) je slovinský politik a diplomat.\n\nNarodil se ve vesnici Čužnja vas pri Trebelnem, kde i vyrůstal. Gymnázium, kde maturoval v roce 1967, navštěvoval v Novom Mestě. Po maturitě nastoupil na Filozofickou fakultu Univerzity v Lublani, kde studoval historii a geografii. Později přibral další studium, a to ekonomii na Ekonomické fakultě. V roce 1975 byla jeho diplomová práce oceněna Prešenovou cenou.\n\nBěhem svého studia se věnoval dalším činnostem, především v okruhu křesťanských studentů, a podílel se na různých projektech. Díky participaci v Pracovní skupině Alpy-Jadran získal cenné zkušenosti pro svou další práci, neboť se účastnil nejen zasedání slovinské vlády, ale také spolupracoval se soudobými představiteli Slovinska.\n\nV době demokratizačních procesů ve Slovinsku se Peterle stal členem \"Výboru pro lidská práva\". V tomto období také vznikají politické strany, které se odklánějí od linie Svazu komunistů. Peterle v březnu 1989 spoluzakládal \"Křesťansko-sociální hnutí\". V listopadu 1989 spoluzakládal stranu \"Slovinských křesťanských demokratů\" (SKD), jejímž předsedou byl do roku 2000.\n\nV roce 1990 vznikla z iniciativy dr. Jože Pučnika koalice DEMOS, která sdružovala strany, jejichž cílem byla změna politického systému. V prvních svobodných volbách po druhé světové válce získala koalice DEMOS 54 %, a připsala si tak vítězství.\n\nSKD v čele Lojze Peterlem získala nejvíce hlasů, a tak na základě dohody mohl funkci předsedy výkonného výboru (premiéra) převzít Peterle. Ten však nejprve nabídl funkci Pučnikovi, jenž ji však odmítl, a tak se 16. května 1990 stal Peterle prvním premiérem, který vzešel z demokratické soutěže politických stran.\n\nSpolu s koalicí DEMOS trval na nezávislosti Slovinska. Referendum o nezávislosti se uskutečnilo 23. prosince 1990 – 88,2 % voličů hlasovalo pro nezávislost. Slovinské vedení se nejprve pokoušelo prosadit návrh na vytvoření konfederace, což však naráželo na srbský odpor. 25. června 1991 přijala slovinská skupščina deklaraci nezávislosti a další předpisy, které souvisely s vystoupením ze Socialistické federativní republiky Jugoslávie (SFRJ).\n\nNa druhý den byl vydán rozkaz Jugoslávské lidové armádě obnovit celní režim, a v noci z 26. na 27. června 1991 byly zahájeny vojenské operace Jugoslávské lidové armády a začala Desetidenní válka. Peterle byl se svým štábem v neustálé pohotovosti a pokoušel se o smírné řešení celé situace.\n\nSpolu s dalšími slovinskými zástupci se zúčastnil mírových jednání na Brionech, jejichž výsledkem byla Brionská deklarace, která 7. července 1991 oficiálně ukončila válku ve Slovinsku. Ačkoliv bylo na slovinskou nezávislost z 25. června 1991 uvaleno tříměsíční moratorium, následující situace naznačovala, že Slovincům po skončení moratoria nebude silou bráněno zůstat ve federaci. Peterle se od podpisu deklarace pokoušel vyjednat mezinárodní uznání Slovinska, což se podařilo na přelomu let 1991 a 1992.\n\nPostupně dochází v rámci koalice DEMOS k rozporům a Peterleho kritice. Zanedlouho po přijetí nové ústavy se koalice rozpadla. 14. května 1992 byla vládě vyjádřena konstruktivní nedůvěra. V lednu 1993 se křesťanští demokraté přidali k liberálům a Peterle se stal místopředsedou vlády a ministrem zahraničí.\n\nFunkci ministra zahraničí vykonával v době, kdy Slovinsko navazovalo diplomatické styky a aspirovalo na vstup do mezinárodních organizací. V roce 1994 vznikla historická a kulturní komise, která měla řešit slovinsko-italské problémy. Výsledkem měla být dohoda, kterou měly potvrdit vlády obou zemí. Toto však slovinská vláda neučinila, a tak Peterle k 1. listopadu 1994 vládu opustil. Ve zbytku volebního období tak křesťanští demokraté zasedali nadále ve vládě, zatímco jejich předseda byl v opozici.\n\nV dubnu 2000 se křesťanští demokraté spojili se Slovinskou lidovou stranou. Peterle se ucházel o funkci předsedy spojené strany, nakonec se předsedou stal Franc Zagožen, Peterle ale – spolu s Andrejem Bajukem a Marijanem Podobnikem – obsadil funkci místopředsedy. Vznik SLS+SKD znamenal také odchod poslanců za Slovinskou lidovou stranu z Drnovšekovy vlády. Drnovšek se nejprve pokusil získat podporu pro svou menšinovou vládu, neuspěl však, a tak se premiérem stal Andrej Bajuk. Nová vláda nastoupila 7. června 2000 a Peterle v ní zastával funkci ministra zahraničních věcí.\n\nJiž po měsíci vlády se odhalily rozpory mezi koaličními stranami, když několik lidoveckých poslanců hlasovalo pro přijetí volebního zákona zavádějící systém poměrného zastoupení, ačkoliv se koaliční strany předtím domluvily na většinovém volebním systému. V důsledku konfliktu opustili Peterle a Bajuk SLS+SKD a založili si vlastní stranu \"/Nové Slovinsko – Křesťanská lidová strana\").\n\nV únoru 2002 byl jedním ze zástupců Slovinska v Konventu o budoucnosti Evropy, jenž připravoval Smlouvu o ústavě pro Evropu. Od 15. dubna 2002 byl členem předsednictva Konventu.\n\n1. května 2004 vstoupilo Slovinsko do Evropské unie a ve volbách do Evropského parlamentu v červnu 2004 byl Peterle zvolen jedním ze sedmi slovinských europoslanců.\n\nV období slovinského předsednictví OBSE (2005) byl Peterle osobním zástupcem slovinského prezidenta pro oblast střední Asie. Protivládní demonstranti dokonce v Biškeku zaútočili na auto, v němž byl Peterle, který se v oblasti pokoušel podílet na řešení konfliktů.\n\nV dubnu 2006 se stal místopředsedou Evropské lidové strany.\n\nV listopadu 2006 oznámil, že se bude ucházet v roce 2007 o funkci prezidenta Republiky Slovinsko. V srpnu 2007 se stal prvním oficiálním kandidátem prezidentských voleb. V prvním kole voleb obdržel 28,73 % hlasů a postoupil do druhého kola, v němž získal 31,97 %, a tak se prezidentem stal jeho protikandidát Danilo Türk.\n\nV roce 2009 byl opět zvolen evropským poslancem.\n\n\n"}
{"id": "518995", "url": "https://cs.wikipedia.org/wiki?curid=518995", "title": "Dassault Mirage III", "text": "Dassault Mirage III\n\nDassault Mirage III je francouzský jednomotorový stíhací nadzvukový letoun vyráběný od konce 50. let firmou Dassault Aviation, řešený jako dolnoplošník s deltakřídlem.\n\nKromě použití u \"Armée de l'air\" byl letoun také ve velkém vyvážen, mezi hlavní zahraniční uživatele patřily Austrálie, Argentina, Jihoafrická republika, Pákistán a Izrael, stejně jako řada zemí z hnutí nezúčastněných zemí. Ačkoli jde o letoun staršího designu, jde stále o poměrně obratný letoun a nebezpečného soupeře v manévrovém vzdušném souboji.\n\nUniverzální konstrukce umožnila výrobu cvičných, průzkumných a bitevních verzí, stejně jako variant Dassault Mirage 5, Dassault Mirage IIIV a Atlas Cheetah. Mirage III byla také první západoevropský bojový letoun, který překročil rychlost Mach 2 v horizontálním letu.\n\nBrzy po druhé světové válce začaly francouzskou vládu znepokojovat rostoucí náklady na pořízení a provoz moderních stíhaček. Začátkem roku 1952 získala proto francouzská letecká společnost Dassault kontrakt na studii možného vývoje lehké stíhačky s delta křídlem. Na základě těchto požadavků spustila společnost přípravné práce na konceptu, který získal označení MD.550 Mystère Delta. Firma Dassault přišla s návrhem letadla, jehož pohon měl zajišťovat jeden motor - a to buď Rolls-Royce Avon RA.7R nebo SNECMA Atar. Tento koncept vycházel z trupu stíhačky Mystère IV s přívodem vzduchu skrz nos letadla, ovšem nepočítal s využitím stabilizátoru. Delta křídlo mělo mít rozpětí 8,20 m se šípem náběžné hrany 62°.\n\nPřestože šlo o realizovatelný návrh, v lednu 1954 přišla francouzská vláda s novými požadavky, které formulovala na základě zkušeností z korejské války (1950 - 53). Nové specifikace byly následující:\n\nSoutěže se zúčastnilo šest společností se svými návrhy letadel. Breguet Br.1002, Morane-Saulnier MS.1000 a Nord HARPON byly brzy vyřazeny. Do užšího výběru se dostaly návrhy Mystère Delta, Sud-Est SE. 212 Durandal a Sud-Ouest SO.9000 Trident. Na základě každého z nich měla být vyrobena dvojice prototypů. Společnost Dassault se pustila do výroby prvních dvou prototypů MD.550 Mystère Delta, které však byly poněkud odlišné od předchozího konceptu se stejným názvem. První z těchto strojů se vznesl k obloze 25. června 1955. Letadlo bylo dolnoplošník s delta křídlem s rozpětím 7,3 m. Bylo vyrobeno z konvenční lehké slitiny, pohonný systém se skládal ze dvou motorů MD.30 (každý o tahu 7,35 kN) a maximální vzletová hmotnost stíhačky byla 5 070 kg.\n\nMystère Delta mohla zrychlit na Mach 1,15, ale hned od začátku programu bylo jasné, že výkonnějšími motory by mohl stroj dosahovat vyšší rychlosti. Proto po počátečních testech vznikla vylepšená verze, nazvaná Mirage I. Rozdílů ve srovnání s Mystère Delta bylo několik: upravené čelní sklo, závěsník ve středu trupu pro jednu raketu vzduch-vzduch, rozpětí křídel se snížilo o 0,267 m, trup byl mírně zkrácen, svislá ocasní plocha zmenšená. Pohon zajišťovala dvojice modernizovaných proudových motorů MD.30R (každý o tahu 9,61 kN) a doplňkový raketový motor Seprom 66 o tahu 15 kN. Mirage I při maximální vzletové hmotnosti 5000 kg dosáhl maximální rychlosti Mach 1,6. Po zkouškách byl prototyp Mirage I nakonec sešrotován.\n\nDalší prototyp dostal označení Mirage II a měl už být vybaven radiolokátorem Dassault Aladin, poháněný dvěma proudovými motory Turbomeca Gabizo s přídavným spalováním a dvěma raketovými motory (každý o tahu 7,35 kN). Na začátku roku 1956 byl však tento projekt z důvodu nedostatečné velikosti zrušen.\n\nDassault si rychle uvědomil omezení vyplývající z konstrukce lehkého stíhacího letounu, proto již na začátku března 1956 navrhl dvě těžší varianty - Mirage III a Mirage IV. Mirage III byla jednomotorová verze stíhacího letadla a Mirage IV větší dvoumotorová verze, která měla sloužit francouzskému letectvu jako jaderný bombardér.\n\n3. září 1956 vydalo francouzské letectvo nové požadavky na zkonstruování záchytné stíhačky, schopné operovat za každého počasí. Letadlo mělo být navrženo tak, aby dokázalo čelit tehdejší největší hrozbě, tj. nadzvukovým bombardérům létajícím ve výškách 12 000 - 20 000 m. Definitivně se tak upustilo od konceptu lehkého stíhacího letounu, na jehož počátku byl MD.550.\n\nPrototyp letounu označený Dassault Mirage III-001 poprvé vzlétl 17. listopadu 1956. Pohon nejdříve zajišťoval motor SNECMA Atar G-1 s přídavným spalováním o tahu 39,2 kN. Při desátém letu během střemhlavého sestupu překonal rychlost M = 1,6, s raketovým motorem SEPR 65 později dosáhl M = 1,8. Po překonstruování vstupních otvorů k novému motoru Atar G-2 s tahem 43,12 kN a jejich doplnění regulovatelnými polokuželovitými tělesy došlo ke zlepšení výkonů. Po obnovení letových testů v dubnu 1958 byl naměřen přírůstek tahu o 20% a maximální rychlost ve vodorovném letu stoupla z M = 1,52 na M = 1,65.\n\nMinisterstvo letectví následně objednalo první sérii deseti kusů Mirage IIIA určené k ověřovacímu provozu. Plocha křídla byla zvětšena na 34 m² a stroje obdržely také nový motor Atar 9 s přidanými stupni kompresoru i turbíny. Měl tah 41,65 kN, s přídavným spalováním pak 58,8 kN. Inovací prošla rovněž aerodynamika letounu, tloušťka křídla byla zmenšena z 5% na 4,5% u trupu a 3,5% na jeho koncích. Nedílnou součástí Mirage IIIA byl raketový motor SEPR 841 nebo 844 o tahu 16,46 kN, umístěný ve výstupku pod zádí trupu. První z ověřovací desítky strojů vzlétl 12. května 1958, v říjnu dosáhl jako první francouzský letoun M = 2 bez raketového motoru. Posledních pět exemplářů již plně odpovídalo pozdějším velkosériovým provedením s větším křídlem s plochou 34,85 m². Letouny byly vybaveny brzdícím stuhovým padákem a vystřelovacím sedadlem Martin-Baker Mk.4.\n\nPro účely protivzdušné obrany Francie objednalo Francouzské letectvo (\"Armée de l'Air\") 100 kusů stíhací verze Mirage IIIC. Dodávaly se od roku 1960 s pohonnými jednotkami Atar 9B-3 po 41,7 kN a SEPR 844 s tahem 16,46 kN. Základní stíhací výzbroj tvořily dvě řízené střely AIM-9 Sidewinder pod křídlem a jedna Matra R-511 nebo R-530 pod trupem. Obvykle byly zavěšovány ještě dvě přídavné palivové nádrže po 745 l. Alternativní výzbroj tvořily např. dvě raketnice JL-50 se 36 neřízenými střelami ráže 37 mm nebo dvě JL-100 s 18 střelami. V případě demontovaného raketového motoru bylo možno zavěsit pouzdro s dvojicí kanónů DEFA 5-52 ráže 30 mm. Zbraně byly řízeny radiolokačním systémem CSF Cyrano 1A.\n\nK výcviku pilotů pro tyto letouny byla určena dvoumístná varianta Mirage IIIB s mírně prodlouženým trupem asi o metr, která neměla radiolokátor Cyrano. S kanónovou výzbrojí mohly být využívány i pro taktické úkoly.\nExportní úspěch zaznamenala společnost Dassault prodejem 72 kusů Mirage IIICJ bez raketových motorů a s kanónovou výzbrojí do Izraele.\nV přímé bojové akci se stroj osvědčil během šestidenní války v roce 1967 mezi Izraelem a sousedními arabskými státy.\n\nDalších 16 strojů v provedení Mirage IIICZ zakoupilo SAAF pro taktické úkoly v malých výškách. Pro tyto akce byly stroje vyzbrojeny protizemními řízenými střelami AS-20. Celková produkce varianty Mirage IIIC dosáhla po dalších objednávkách včetně vývozu 244 kusů.\n\nZvýšený zájem o stíhací letouny schopné taktického nasazení vedl ke konstrukci verze Mirage IIIE s prodlouženou přídí o 30 cm, pod kterou byl ve výstupku umístěn taktický navigační systém TACAN. Ten doplňoval nový střelecký systém Cyrano II. Další změny spočívaly v zabudování motoru Atar C o tahu 60,76 kN a zvětšením objemu paliva v integrálních nádržích na 3330 l. Navíc mohl stroj nést přídavné palivové nádrže po 600, 1300, nebo 1700 l. Raketový motor SEPR 844 byl již řešen jako odhazovatelný, ve většině případů se však nepoužíval. Hlavňová výzbroj byla složena ze dvou pevných kanónů DEFA 552 pod vstupními otvory vzduchu, každý se 125 náboji. Závěsníky pod křídlem mohly být využity k zavěšení dvou pum po 454 kg, protizemních řízených střel AS-30 nebo raketnic. První Mirage IIIE-01 byl zalétán 5. dubna 1961, v lednu 1964 pak první sériový stroj.\n\nKe 200 francouzským letounům přibyla zakázka pro Argentinu (Mirage IIIEA), Brazílii (IIIEBR), Jihoafrickou republiku (IIIEZ), Libanon (IIIEL), Pákistán (IIIEP), Španělsko (IIIEE) a Venezuelu (IIIEV). Celková výroba Mirage IIIE včetně exportních variant dosáhla počtu 453 kusů.\n\nV roce 1960 projevila o 100 kusů Mirage III zájem Austrálie. V rámci nabídky Dassault upravil jeden letoun v australské variantě Mirage IIIO pro britský motor Rolls-Royce Avon 67 s tahem 71,19 kN v režimu přídavného spalování se zvětšenými vstupními otvory vzduchu. Letoun dokončený v březnu 1961 dosáhl při testech Machova čísla 2,3. Nakonec však dala australská komise přednost strojům s původními francouzskými pohonnými jednotkami Atar. Následně státní letecká továrna \"Commonwealth Aircraft\" vyrobila 98 sériových Mirage IIIO v licenci s továrním označením CA-29, takže RAAF nakonec se dvěma vzorovými kusy z Francie odebralo do roku 1968 100 letounů. Prvních 52 kusů australské produkce, zahájené v roce 1963, mělo vybavení pro stíhání za ztížených povětrnostních podmínek vyzbrojených střelami Matra R-530, ostatní byly určeny k taktickým operacím. Létaly s navigačním systémem Sperry.\n\nPo jednom vzorovém stroji z Francie získalo RAAF také devět dvoumístných cvičných Mirage IIID.\n\nV červnu 1962 objednalo Švýcarsko pro své letectvo 100 letounů Mirage III, zhruba na úrovni verze E. První dva vzorové kusy dodala společnost Dassault jako Mirage IIIS, další se licenčně stavěly ve spolkové továrně na letadla v Emmenu. K řadě změn patřil např. americký střelecký radiolkační systém Hughes TARAN 1, nebo možnost podvěsu protileteckých řízených střel Hughes HM-55 Falcon. První Mirage IIIS pro švýcarské letectvo vzlétl v roce 1965, o tři roky později byla dodávka ukončena. Z finančních důvodů však nakonec Flugwaffe převzalo pouze 36 letounů včetně obou francouzských vzorů.\nK ojedinělým motorovým modifikacím patří Mirage IIIT, poháněný dvouproudovým motorem SNECMA TF-106A o tahu 74,48 kN. Pohonná jednotka byla obměnou amerického typu Pratt & Whitney JTF-10, jehož licenci SNECMA získala pro urychlení vývoje dvouproudových motorů. Testy posloužily jako příprava pro konstrukci další verze Mirage IIIV kategorie VTOL. Vývoj celého systému svislého vzletu a přistání byl zahájen experimentálním letounem Dassault Balzac V-001. Za základ tohoto stroje posloužil drak prvního prototypu Mirage III-001, který byl rozšířen pro instalaci osmi svislých zdvihových motorů. V zádi trupu byl zabudován propulsní motor Bristol Siddeley Orpheus BOr.3 s tahem 19,6 kN. První svislý vzlet uskutečnil 13. října 1962, v březnu 1963 se povedl přechod do vodorovného letu. V lednu 1964 byl těžce poškozen při havárii, po rekonstrukci však pokračoval od února 1965 v dalších zkušebních letech. Vývoj pokračoval zcela novou jednomístnou konstrukcí Mirage IIIV-01 s dokonalejšími zdvihovými motory Rolls-Royce RB.162-1 po 15,68 kN tahu. Původní propulsní pohonná jednotka SNECMA TF-104 o tahu 61,74 kN byla záhy nahrazena výkonnější TF-106A-3 s tahem 74,55 kN. Plný přechod od svislého vzletu k dopřednému letu a zpět se zdařil v březnu 1966. Od června stejného roku se ke zkouškám připojil druhý prototyp Mirage IIIV-02 s americkým motorem Pratt & Whitney TF30, upraveným francouzskou firmou SNECMA na verzi TF-306 s tahem 82,32 kN. V září 1966 letoun dosáhl rychlosti M = 2,04, 28. listopadu byl ovšem zničen při havárii. Celý projekt byl nakonec pro technické problémy a celkovou nerentabilitu ukončen.\n\nNa podkladě vlastních zkušeností s Mirage IIICJ objednalo Izraelské vojenské letectvo v roce 1965 zjednodušenou verzi bez nákladného systému Cyrano IA, protože se v izraelských povětrnostních podmínkách létalo převážně za plné viditelnosti. Ušetřenou hmotnost bylo možno využít pro další palivo a pumy. Letoun se štíhlejší přídí a bez zařízení pro raketový motor byl zalétán 19. května 1967 jako Mirage 5. Ze zakázky 50 strojů pro izraelské letectvo nakonec z důvodu francouzského embarga sešlo a letouny převzala Armée de l'Air. Absenci Mirage 5 Izrael vyřešil zcizením výkresové dokumentace švýcarských Mirage IIIS, která byla původně určena ke skartaci, výzvědnou službou Mosad. Dovezené podklady společně s letouny Mirage IIICJ posloužily ke konstrukci izraelské verze IAI Nešer. Jeho další vývoj u Israel Aircraft Industries vedl k typu IAI Kfir.\n\nPrůzkumná verze „trojek“ obdržela označení Mirage IIIR.\n\nKoncem roku 1982 vzlétl ve Francii prototyp verze Dassault-Breguet Mirage IIING (Nouvelle Génération) poháněný motorem SNECMA Atar 9K50 s tahem 70,60 kN s přídavným spalováním. Profil křídla byl upraven společně s rozšířením náběžné hrany a přidáním pomocných plošek za vstupy vzduchu k motoru. Letoun byl dále vybaven elektroimpulsívním řízením fly-by-wire a radarem Cyrano IV. Hlavňovou výzbroj tvořila dvojice 30mm kanónů DEFA, podvěsná mohla obsahovat střely Matra Magic, Matra R-530 případně jiná výzbroj do hmotnosti 4 000 kg.\n\nV 60. letech 20. století se mezi Izraelem a jeho sousedy rozpoutal konflikt, který dostal označení \"Válka o vodu\". Jak již název napovídá, příčinou byly vodní zdroje Izraele, které se snažily okolní arabské země odklonit, což by znamenalo zredukování přítoku vody do Izraele asi o 35 %. 19. srpna 1963 vypukl boj mezi izraelskými a syrskými jednotkami, zatímco dva izraelští vojáci přišli o život. Střety mezi izraelskou a syrskou armádou se neomezily pouze na boje pozemních jednotek, ale brzy se zapojilo i letectvo. Při prvním vzdušném souboji na sebe narazila dvojice iraelských Mirage IIICJ a osm syrských stíhaček MiG-17. Izraelcům se podařilo zasáhnout jeden z MiGů, ten se však dokázal bezpečně vrátit na základnu.\n\n13. listopadu 1964 se dvojice Mirage IIICJ setkala s už vyspělejším protivníkem, syrskými MiGy-21. Piloti na obou stranách odpálili několik raket typu vzduch-vzduch, ani jedna však svůj cíl nazasáhla .\n\n14. července 1966 zajišťovaly Mirage IIICJ vzdušné krytí ostatním izraelským bojovým letadlům, které útočily na pozice syrských pozemních jednotek. K bojové zóně se blížily čtyři syrské MiGy-21, kterým byla naproti poslána čtveřice Mirage IIICJ. Jeden z MiGů se podařilo pomocí kanónu zneškodnit, čímž si Mirage IIICJ připsal svůj vůbec první sestřel. Také šlo o první izraelský sestřel MiGu-21.\n\nDalší MiG byl sestřelen nad Galilejským jezerem 15. srpna 1966, poté, co se snažil zaútočit na izraelskou loď.\n\n11. listopadu 1966 byli tři izraelští vojáci zabiti minou v blízkosti jordánské hranice. Během následných odvetných úderů byl sestřelen jeden jordánský Hawker Hunter.\n\nDva egyptské MiGy-19 padly za oběť jediné Mirage IIICJ poté, co 29. listopadu 1966 narušily izraelský vzdušný prostor. Jeden z MiGů byl sestřelen raketou Matra R.530, což představovalo první izraelské vítězství ve vzdušném souboji pomocí střely vzduch-vzduch.\n\n7. dubna 1967 začalo syrské ostřelování izraelských traktorů v zemědělské oblasti, které přerostlo do ostřelování izraelských osad podél společné hranice a položilo základy pro budoucí šestidenní válku. V poledne téhož dne zaútočilo pět letek Izraelských vzdušných sil (včetně jedné letky Mirage IIICJ) na pozice syrských jednotek na Golanských výšinách. Útok byl přerušen ještě před dokončením poté, kdy byly v blízkosti detekovány syrské MiGy-21. Útočící letadla uvolnila prostor letce stíhaček \"Šakah\", jak byly letouny Mirage III v Izraeli označeny. V následném vzdušném souboji byly dva z MiGů nad Damaškem sestřeleny. Když syrské ostřelování izraelských osad pokračovalo i v odpoledních hodinách, izraelské Mirage IIICJ vzlétly ve 14:45 opět a sestřelily další MiG-21. O 16:30 hlídkovalo šest Mirage IIICJ nad severním Izraelem, přičemž narazily na další čtyři MiGy-21. Izraelcům se podařilo tři z nich sestřelit, čímž se celkový počet sestřelů v daný den stíhačkami Mirage IIICJ zvýšil na 6 letadel.\n\nŠestidenní válka začala ráno 5. června 1967 spuštěním letecké operace Moked. Asi 200 izrelských letadel, včetně 53 stíhaček Mirage IIICJ, uskutečnilo rázný preventivní útok na egyptské letecké základny. Izraelským vzdušným silám se podařilo zničit většinu egyptských letadel ještě na zemi. Stíhačky Mirage měly za úkol zaútočit na nejvzdálenější a nejlépe chráněny letecké základny, jako např. Abu-Sweir, Cairo West, Helwan. Následně operace \"Moked\" pokračovala útokem na jordánské, syrské a irácké letecké základny. Letadla Mirage byla opět v čele útoku, aby vybojovala vzdušnou nadvládu a zničila nepřátelské pozemní cíle. Do konce války sestřelila letadla Mirage 48 arabských stíhaček, přičemž několik těchto strojů Izraelci sami ztratili.\n\nKonec Šestidenní války neznamenal mezi Izraelem a jeho arabskými sousedy zastavení bojů. Krátce na to vypuklo mezi těmito zeměmi několik konfliktů, které dostaly označení opotřebovací válka a zuřily až do roku 1970. Do této války bylo opět zapojeno i izraelské letectvo, včetně stíhaček Mirage IIICJ. Několik letek Mirage IIICJ bylo přemístěno na bývalou egyptskou základnu Bir Gifgafa, která byla po dobytí tohoto území Izraelem přejmenována na Rephidim. První sestřel si Mirage III připsaly 8. července 1967 a týkal se egyptského MiGu-21, který se snažil narušit izraelskou operaci proti egyptskému dělostřelectvu. 15. července 1967 bylo zničeno dalších šest MiGů, přičemž v rámci těchto vzdušných soubojů byl zaznamenán první sestřel izraelskou raketou Šafrir. K dalšímu sestřelu raketou Šafrir došlo 29. května 1968 a obětí izraelského Mirage se tentokrát stal syrský MiG-21. Stíhačky Mirage byly občasně použity i při útocích na pozemní cíle, ale od 4. srpna 1968 byly nasazovány výhradně jen k ochraně vzdušného prostoru a záchytným misím. Taktické bombardování přešlo plně na ramena útočných letadel A-4 Skyhawk, které byly čerstvým přírůstkem v Izraelských vzdušných silách.\n\nPřestože se tyto střety konaly pravidelně od konce Šestidenní války, za oficiální začátek opotřebovací války se považuje 3. březen 1969, kdy Egypt vyhlásil odstoupení od dohody o příměří z roku 1967. Letadla Mirage se zúčastnila většiny z 97 soubojů mezi izraelskými a arabskými stíhači, přičemž si připsala velké množství sestřelů. Prvenství v sestřelení nepřátelského letadla novou raketou Šafrir 2 připadlo opět stíhačce Mirage a uskutečnilo se 24. června 1969. 11. září bylo sestřeleno 11 egyptských MiGů a do konce války potkal podobný osud tucty dalších arabských letadel. Asi k nejznámějšímu vzdušnému souboji došlo 30. července 1970, kdy smíšená letka izraelských stíhaček Mirage a Phantom sestřelila pět MiGů-21, pilotovaných ruskými piloty. Tři z těchto sestřelů si připsaly stroje Mirage. Potyčky mezi Izraelem a Sýrií měly za následek také několik sestřelených syrských stíhaček, včetně čtyř MiGů-21, zničených 11. prosince 1969.\n\nPředehrou k Jomkipurské válce byla průzkumná mise, kterou 13. září 1973 uskutečnily čtyři izraelské Phantomy nad územím severozápadní Sýrie. Okamžitě proti nim vzlétlo 16 syrských MiGů-21 a začalo je pronásledovat. Letadla F-4 nalákala MiGy nad Středozemní moře, kde už hlídkovalo několik izraelských stíhaček, včetně osmi Mirage IIICJ. V průběhu počátečních bojů bylo sestřeleno 8 syrských MiGů, zatímco Izrael ztratil jen jednu Mirage. Letecké souboje pokračovaly během následných pokusů o záchranu pilota, přičemž byly sestřeleny další čtyři MiGy-21.\n\nOd vypuknutí Jomkipurské války (6. října 1973) byla izraelská letadla Mirage a Nešer nasazována výhradně k vybojování vzdušné převahy. Stíhačky Mirage zaznamenaly během tohoto konfliktu množství sestřelů a sklidily tak opět velký úspěch.\n\nV úvodních dnech války hlídaly Mirage IIICJ izraelský vzdušný prostor, aby zabránily možným útokům na svá města a důležitá zařízení. Během jednoho takového hlídkování se stíhačce Mirage podařil kuriózní sestřel, kterým zničila raketu s plochou dráhou letu KSR-2, vypuštěnou z egyptského Tu-16. Třetího dne války zaútočila na leteckou základnu Rafidim čtveřice egyptských Su-7. Letadlům Mirage se podařilo ze základny vzlétnout i přes probíhající útok a všechny čtyři egyptské Suchoje sestřelit. 24. října, v poslední den bojů mezi Izraelem a Egyptem, se uskutečnil velký souboj mezi osmi Miragemi a dvanácti MiGy. Při tomto střetu, který proběhl nad územím Egypta, bylo sestřeleno 7 MiGů, zatímco všechna letadla Mirage se vrátila bezpečně na základnu. V průběhu celé války ztratilo izraelské letectvo jen 12 stíhaček Mirage.\n\nVe válce o Falklandy se letadla Mirage III zúčastnila jediného vzdušného souboje, ze kterého však nevyšla vítězně. 1. května 1982 vzlétly ze základny Rio Gallegos dvě argentinské stíhačky Mirage IIIE a zamířily směrem k Falklandským ostrovům. Jako první je zachytila obsluha radiolokátoru britského torpédoborce HMS Glamorgan, která na nepřítele navedla dvojici hlídkujících letadel Sea Harrier. Tyto moderní námořní stíhačky byly vybaveny palubním radiolokátorem Blue Fox, který jim umožnil zachytit Mirage na vzdálenost 27 km. Poručík Barton, pilot jednoho z britských Harrierů, se dostal za argentinské Mirage, pilotované kapitánem \"Paco\" Cuervou a poručíkem Carlosem Peronou. Když byl asi 1,6 km za Perónovou stíhačkou odpálil jednu ze svých dvou raket Sidewinder. Poručík Barton zůstal překvapen, protože očekával, že raketa se okamžitě navede přímo na cíl. Sidewinder se však propadl pod křídlo letadla a pilot ji na okamžik vůbec neviděl. Jelikož šlo o jeho vůbec první použití střely Sidewinder, myslel, že selhala a chystal se vystřelit další. V tom však spatřil stoupající Sidewinder, který asi po čtyřech sekundách dostihl svůj cíl a proměnil Mirage na oranžovou ohnivou kouli. Argentinský pilot se však stihl z poškozeného stroje katapultovat a zachránit si život. Štěstí stálo při něm i nadále, neboť Perona neskončil ve studených vodách Atlantiku, ale podařilo se mu přistát na pevnině. Souběžně s tím pronásledoval poručík Thomas, pilot druhého Harrieru, letadlo kapitána Cuervy. Ten se snažil uniknout klesavou zatáčkou dolů v oblacích, a tak po něm Thomas vypálil tepelně naváděné střelu Sidewinder. Raketa minula a Mirage zmizela v oblacích. Kapitán Cuerva však neměl tolik štěstí jako jeho kolega. Pro nedostatek paliva žádal o povolení přistát na nejbližší základně, která však byla pod palbou britských lodí. Nakonec dostal povolení k nouzovému přistání, které se okamžitě chystal uskutečnit. V zoufalé snaze snížit hmotnost, odhodil Cuerva svou radarem naváděnou střelu. Nezkušení nebo nervózní střelci protiletadlových baterií předpokládali, že jsou obětí náletu a spustili na Mirage palbu. Letadlo se spolu s pilotem zřítilo do moře jižně od základny Port Stanley.\n\n\n\n\n\n\n"}
{"id": "518998", "url": "https://cs.wikipedia.org/wiki?curid=518998", "title": "Mark 84", "text": "Mark 84\n\nMark 84 je americká víceúčelová bomba o hmotnosti 908 kilogramů. Jedná se o největší bombu z řady Mark 80. Poprvé byla použita během války ve Vietnamu, kde pro svou účinnost získala přezdívku „kladivo.“ Bomba je dlouhá 3280 mm a její průměr je 458 mm. Bomby Mark 84 byly nejspíše použité v roce 1981 během operace Opera izraelského letectva, při které byl vybombardován a zničen irácký jaderný reaktor Osirak.\n"}
{"id": "519003", "url": "https://cs.wikipedia.org/wiki?curid=519003", "title": "Ašdot Ja'akov Ichud", "text": "Ašdot Ja'akov Ichud\n\nAšdot Ja'akov Ichud ( אַשְׁדוֹת יַעֲקֹב אִחוּד, doslova \"\"Ja'akovovy peřeje\"\", Ashdot Ya'akov Ihud, v oficiálním seznamu sídel Ashdot Ya'aqov Ihud) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 206 metrů pod mořskou hladinou 2 kilometry jižně od břehů Galilejského jezera poblíž soutoku řek Jordán a Jarmuk v oblasti s intenzivním zemědělstvím.\n\nVesnice se nachází cca 15 kilometrů jihojihovýchodně od města Tiberias, cca 100 kilometrů severovýchodně od centra Tel Avivu a cca 58 kilometrů jihovýchodně od centra Haify. Ašdot Ja'akov Ichud obývají Židé, přičemž osídlení v tomto regionu je ryze židovské.\n\nAšdot Ja'akov Ichud je na dopravní síť napojen pomocí dálnice číslo 90.\n\nAšdot Ja'akov byl založen v roce 1933. Pojmenován byl podle Ja'akova Rotschilda – syna Edmonda Jamese de Rothschilda, který se zasloužil od rozvoj židovských osad v Palestině koncem 19. a počátkem 20. století. Zakladateli osady byla skupina židovských přistěhovalců Chaluc (חלוץ) z třetí aliji, původem z Litvy, kteří se už roku 1921 usadili v lokalitě poblíž nynější vesnice Menachemija. Členové skupiny se přeli o to, zda vesnici založit jako kibuc nebo jako mošav. V roce 1924 se členové skupiny přesunuli o něco dál, do prostoru nynější vesnice Gešer. Zde setrvali po následujících 10 letech na pozemcích Jewish Colonization Association. Zčásti se zabývali prací pro vodní elektrárnu v nedalekém Naharajim. Pak se ale rozhodli pro trvalé založení kibucu. Podle některých pramenů teprve až roku 1935 vznikl kibuc v nynější lokalitě pod názvem Ašdot Ja'akov.\n\nBěhem války za nezávislost v roce 1948 byl kibuc vystaven těžkému ostřelování arabskými silami a děti byly z vesnice po dobu bojů evakuovány. Další incidenty zažíval kibuc kvůli blízkosti syrské a jordánské hranice během 50. a 60. let 20. století a zejména během opotřebovací války na přelomu 60. a 70. let.\n\nRoku 1949 měl kibuc už 1199 obyvatel a rozlohu katastrálního území 3 600 dunamů (3,6 kilometrů čtverečních). V roce 1951 se po ideologickém rozkolu v kibucovém hnutí Ašdot Ja'akov rozdělil na dva samostatné kibucy. V severní části vesnice vznikl Ašdot Ja'akov Me'uchad, jižní část se od té doby jmenovala Ašdot Ja'akov Ichud.\n\nPočátkem 21. století prošel kibuc privatizací, po které jsou jeho členové odměňováni individuálně za odvedenou práci. Funguje tu společná jídelna, zubní ordinace, plavecký bazén a sportovní areály. V obci je k dispozici předškolní péče o děti a základní škola.\n\nObyvatelstvo kibucu Ašdot Ja'akov Ichud je sekulární. Podle údajů z roku 2014 tvořili naprostou většinu obyvatel v kibucu Ašdot Ja'akov Ichud Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací, která ovšem od roku 2008 rychle narůstá. K 31. prosinci 2014 zde žilo 895 lidí. Během roku 2014 populace stoupla o 3,2 %.\n\n"}
{"id": "519009", "url": "https://cs.wikipedia.org/wiki?curid=519009", "title": "Zlatá Praha", "text": "Zlatá Praha\n\nSpojení Zlatá Praha může znamenat:\n\n"}
{"id": "519010", "url": "https://cs.wikipedia.org/wiki?curid=519010", "title": "Hillova letecká základna", "text": "Hillova letecká základna\n\nHillova letecká základna či letecká základna Hill ( Hill Air Force Base; IATA: HIF, ICAO: KHIF) je hlavní letecká základna Letectva Spojených států, nacházející se v severním Utahu jižně od města Ogden, poblíž měst Clearfield, Roy, Sunset a Layton. Leží asi 48 kilometrů severně od Salt Lake City. Základna je pojmenovaná na počest majora Ployera Petera Hilla, který zahynul při testování prototypu bombardovacího letounu Boeing B-17 Flying Fortress, známého jako „Letecká pevnost.“ Na základně se nachází letecké logistické centrum Ogden spadající pod Air Force Materiel Command (AFMC). Toto centrum je jedním ze tří leteckých logistických center amerického vojenského letectva a jeho velitelem je k roku 2010 generálmajor Andrew E. Busch.\n\n"}
{"id": "519013", "url": "https://cs.wikipedia.org/wiki?curid=519013", "title": "Olga Lounová", "text": "Olga Lounová\n\nOlga Lounová roz. Pytlounová (* 7. března 1981 Liberec) je česká zpěvačka, skladatelka, herečka, závodnice rallye.\n\nDětství strávila v Osečné (Lázně Kundratice), kde dodnes žije velká část její rodiny. Po úspěšném zakončení studia na Pedagogické fakultě v Liberci získala absolutorium na Konzervatoři Jaroslava Ježka v Praze (obor muzikál – zpěv, herectví, tanec).\n\nOd roku 1998 je obsazována jako herečka do seriálů a filmu. Hrála Patricii v seriálu \"Ošklivka Katka\", objevila se také v seriálu \"Vyprávěj\".\n\nMezi její dosud největší hity patří \"Láska v housce\" s Xindlem X a autorské skladby \"K výškám\" a \"Brány svaté\". Začátkem roku 2011 vydala svou první studiovou desku \"Rotující nebe\" a podepsala smlouvu se světovým vydavatelstvím Universal Music. V roce 2010 byla dvakrát nominována na \"Hudební cenu Óčka\" za skladbu \"Láska v housce\" (sólista a videoklip). Za svou kariéru se aktivně účastní i různých charitativních akcí. Od roku 2011 je patronkou Nadačního fondu UNICEF.\n\nKe konci roku 2012 vydala videoklip \"Dál za obzor\", skladbu kterou napsala pro sebe a Karla Gotta. Videoklip se natáčel v historických prostorách pražského Klementina a v Lucerně v Praze. Skladba vznikla také v němčině jako \"Du hast die Wahl.\"\n\nBěhem roku 2003 obohatila své životní zkušenosti čtyřměsíčním jazykovým pobytem v New Yorku, kde dokonce vystupovala s místní latinsko-americkou skupinou. V současné době pracuje střídavě v ČR a v Los Angeles na nové studiové desce.\n\nJe aktivní v mnoha sportovních činnostech. Na vlastních show Rotující nebe a Optický klam, ukázala své akrobatické umění, které dlouho předtím trénovala - závěsnou akrobacii na šálách a hrazdě. V současné době trénuje Pole dance.\n\nV letech 2011 a 2012 jezdila s týmem JT Říha Group Rally Team na Renaultu Clio Sport. V roce 2013 za tým JT Rocksteel Rally Team a opět na Renaultu Clio Sport. V sezóně 2014 MČR v rally sprintech jezdí s Mitsubishi Lancer Evo IX.\n\nThajský box trénuje 3× týdně u Petra Zelinky a tento sport považuje za nejlepší komplexní cvičení. Pravidelně také navštěvuje kurzy potápění na nádech – freediving. V roce 2013 založila skupinu Výzva pro holky, kde se snaží motivovat ženy ke cvičení a pravidelně přispívá novými videi a trendy z fitness světa.\n\nJiž několik měsíců se věnuje sportovnímu a mentálnímu koučinku. Prochází speciálním školením pro mentální trénink především sportovců a lidí v zátěži.\n\nV roce 2013 se potápěla v JAR se žraloky.\n\nModré houpačky byly její první kapelou, která natočila a vydala vlastním nákladem CD \"Synkopy s griliášem\". Od roku 2001 byla frontmankou rockové kapely Calathea, se kterou vystupovala také na festivalech v Chorvatsku a Německu, nebo v Polsku jako předskokanka Maryly Rodowicz. V roce 2008 založila společně s Marcusem Tranem skupinu Blind Angie, se kterou předskakovala kapele Panik (dříve Nevada Tan). Hraje na klavír, kytaru a flétnu. Skládá hudbu i texty. V roce 2010 nazpívala píseň \"Láska v housce\" se zpěvákem Xindlem X.\n\nV roce 2010 zakládá na základě castingu kapelu (Lukáš Bundil (kytara), Olga Lounová (zpěvačka), Jirka Veselý (bicí), Jakub Rolník (basa), Petr Šťastný (kytara), se kterou vystupuje a zpívá dodnes. V roce 2011 předvedla poprvé svou show Rotující nebe.\n\nV roce 2012 objela 3 největší města v ČR a předvedla svou náročnou show Optický klam, kde je za zpěvu zavěšena na šálách, předvádějíc akrobatické kousky. Vždy za to sklidila velký potlesk diváků vestoje.\n\nOd roku 2010, kdy si zahrála ve filmu z prostředí rallye \"Tacho\", se objevuje jako navigátorka nebo řidička především při závodech v rámci MČR Sprintrally.\n\n\n\n\nV pražském Kostele sv. Anny vystoupila 6. října 2014 na koncertě s názvem „Svědomí nelze koupit“ pořádaném na podporu lidí nespravedlivě stíhaných čínským totalitním režimem, zejména následovníků Fa-lun-kungu a advokáta Kao Č'-šenga. Na akci vystoupila společně s Martou Kubišovou, Jitkou Hosprovou, Janem Potměšilem, Janem Budařem a dalšími umělci.\n\n\n\n\n\n"}
{"id": "519014", "url": "https://cs.wikipedia.org/wiki?curid=519014", "title": "Sesil Karatančevová", "text": "Sesil Karatančevová\n\nSesil Karatančevová bul. \"Сесил Каратанчева\" (* 8. srpna 1989 v Sofii, Bulharsko) je současná kazachstánská profesionální tenistka, která do 2. února 2009 reprezentovala Bulharsko. Hraje pravou rukou, bekhendem obouruč. Jejím nejvyšším umístěním na žebříčku WTA ve dvouhře bylo 35. místo (7. listopad 2005) a ve čtyřhře 165. místo (15. únor 2010). Na okruhu WTA dosud nevyhrála žádný turnaj, ale na okruhu ITF již zvítězila na 6 turnajích ve dvouhře.\n\nSesil Karatančevová pochází ze sportovní rodiny - otec Radoslav Karatančev je bývalým mistrem Bulharska ve veslování, matka Neli bývalou mistryní země v košíkové. Sesil je nechvalně známá dopingovým skandálem z roku 2005. Na turnaji French Open, kde dosáhla svého nejlepšího grandslamového výsledku (čtvrtfinále), byla pozitivně testována na anabolický steroid nandrolon. 11. ledna 2006, po dvou pozitivních testech, byl Karatančevové udělen dvouletý trest Mezinárodní tenisovou federací (ITF). Na ženský tenisový okruh se vrátila v lednu 2008.\n\nSesil Karatančevová se zúčastnila 12 zápasů ve Fed Cupu za tým Bulharska a od roku 2010 za tým Kazachstánu s bilancí 9-2 ve dvouhře a 2-4 ve čtyřhře.\n\n\n"}
{"id": "519027", "url": "https://cs.wikipedia.org/wiki?curid=519027", "title": "Peněžní trh", "text": "Peněžní trh\n\nPeněžní trh je složka finančního trhu, kde aktiva představují krátkodobé půjčky (s dobou splatnosti rok a méně). Obchodování na peněžních trzích zahrnuje státní úvěry, obchodní směnky, tzv. (bankéřské) akceptační úvěry, depozitní certifikáty, federální fondy a krátkodobé hypotéky a jiné aktivy ručené směnky. Peněžní trh zajišťuje likviditu financování pro globální finanční systém.\n\nPeněžní trh sestává z finančních institucí a jejich jednatelů v měně či úvěrech, kteří peníze k půjčce chtějí přijmout nebo nabídnout. Účastníci trh si půjčují a poskytují na krátká časová období, typicky do 13 měsíců. Peněžní trh obchoduje prostřednictvím krátkodobých finančních nástrojů, běžně nazývaných „(cenné) papíry“. Tento stav kontrastuje s kapitálovým trhem pro dlouhodobé financování, které je zásobováno dluhopisy a akciemi.\n\nJádro peněžního trhu sestává z bank půjčujících a půjčujících si navzájem, s použitím obchodních směnek, převodů smluv a podobných nástrojů. Tyto nástroje jsou často tzv. benčmarkovány (ohodnoceny cenou prostřednictvím odkazem na) \"London Interbank Offered Rate\" (\"LIBOR\").\n\nFinanční společnosti, jako GMAC, typicky financují samy sebe emisemi větším množstvím obchodních a aktivy ručených směnek, které jsou ručeny „způsobilými aktivy“. Jejich příkladem jsou úvěry na auto, CCR (dluh vydavatele kreditní karty vůči jejímu uživateli), hypotéky na obytné/komerční prostory, hypotékou ručené směnky a podobná aktiva. Některé obrovské korporace se silným kreditním ratingem, jako např. General Electric, vydávají cenné papíry na své vlastní svěřené peníze, jiné ve spolupráci s bankami zařizují emise obchodních směnek jejich jménem.\n\nVe Spojených státech všechny federální a státní vlády a místní správa vydávají cenné papíry za účelem zajištění svého financování. Jednotlivé státy a místní správa emitují obecní cenné papíry, zatímco státní pokladna Spojených států vydává státní úvěry, ze kterých financuje veřejný státní dluh.\n\n"}
{"id": "519058", "url": "https://cs.wikipedia.org/wiki?curid=519058", "title": "O princezně Jasněnce a létajícím ševci", "text": "O princezně Jasněnce a létajícím ševci\n\nO princezně Jasněnce a létajícím ševci je česká filmová pohádka z roku 1987 režiséra Zdeňka Trošky. Snímek byl natočen na motivy pohádky Jana Drdy podle scénáře Karla Steigerwalda.\n\nPohádka vypráví příběh mladého ševcovského tovaryše Jíry (Jan Potměšil), který si z jemné kůže vyrobí křídla a naučí se s nimi létat. Na královském hradě žije princezna Jasněnka (Michaela Kuklová), nad níž visí temná kletba, kterou pronesla čarodějnice (Helena Růžičková), proto král (Lubor Tokoš) nechá princeznu uvrhnout do vysoké věže. Švec Jíra Jasněnku za pomoci svých křídel z věže vysvobodí a nakonec zlomí i prokletí obou čarodějnic.\n\nJednoho dne nevyjde slunce a to zapřičiněním čarodějnice z lesů, která upekla kohouta Sluneční paní, který přivolává slunce. Proto zajde paní za králem, aby spor rozsoudil. Rozhodne ve prospěch Sluneční paní, kohout ožije a přivede slunce. Stará čarodějnice si to ale nenechá líbit a nad princeznou vyřkne, že si vezme ševce. Král se toho bojí a svou dceru zavře do věže.\n\n"}
{"id": "519061", "url": "https://cs.wikipedia.org/wiki?curid=519061", "title": "Diofantos", "text": "Diofantos\n\nDiofantos z Alexandrie (řecky Διόφαντος ὁ Ἀλεξανδρεύς) byl starověký řecký matematik působící ve 3. století n. l. v egyptské Alexandrii, ve slavné Alexandrijské knihovně. Je prvním matematikem, který řešil ryze algebraické problémy a zavedl pro ně promyšlený systém značek. Z jeho nejdůležitějšího díla, \"Aritmetiky\" ve 13 knihách, je do dnešní doby zachována přibližně polovina. Je díky němu také nazýván \"otec algebry\". Popisuje v ní všechna tehdy známá řešení lineárních a kvadratických rovnic. Spolu s Eukleidovými \"Základy\" byla Diafantova \"Aritmetika\" základním stavebním kamenem matematiky až do 17. století, a to navzdory tomu, že Diofantos neznal nulu ani záporná čísla, takže všechny rovnice na ně narážející nazýval \"absurdní\" Ještě matematik 17. století Pierre de Fermat na Diofantovi postavil svou Velkou Fermatovu větu. Podle něj jsou pojmenovány diofantická čísla a diofantické rovnice, které studoval. Napsal též spis o teorii polygonálních čísel.\n\nJe po něm pojmenován kráter Diophantus na přivrácené straně Měsíce.\n\n"}
{"id": "519068", "url": "https://cs.wikipedia.org/wiki?curid=519068", "title": "Vruboun", "text": "Vruboun\n\nVruboun (\"Scarabeus\") je rod brouků v čeledi vrubounovitých. Brouci se živí částečně nebo zcela výkaly. Nejznámějším představitelem tohoto rodu je vruboun posvátný (\"Scarabaeus sacer\").\n\nMnozí vrubouni, známí jako \"valiči\", jsou pozoruhodní tím, že před sebou válí kuličku z trusu, ve které mají nakladena svá vajíčka. Další jsou \"chodbičkáři\", kteří pohřbívají výkaly a kolem nich budují chodbičky. Třetí skupinou jsou brouci, kteří neválejí své kuličky ani nepohřbívají, ve výkalech pouze žijí. Atraktivní potravou pro ně jsou například soví vývržky.\n\nVrubouni žijí v různorodém životním prostředí, včetně pouští, polí, lesů a luk. Nemají rádi extrémně chladné nebo suché počasí. Bývají nalézáni na všech kontinentech kromě Antarktidy.\nVrubouni požírají výměšky vylučované býložravci a masožravci. Mnozí z nich se živí na houbách, rozkládajícím se listí a ovoci. Jeden druh žijící v Jižní Americe, \"Deltochilum valgum\", je masožravý druh požírající hlavně mnohonožky. Dospělí brouci většinou nepotřebují jíst nebo pít nic jiného, protože exkrementy jim poskytují všechny potřebné živiny. Larvy žijí v nevstřebaných rostlinných vláknech v exkrementech, zatímco dospělci nepřijímají potravu vůbec. Místo toho svým ústním ústrojím vybírají a vysávají šťávu z hnoje a likvidují tak spoustu mikroorganismů a ostatních organismů.\n\nMnozí vrubouni pro vyhledávání exkrementů používají svůj vynikající čich. Někteří z malých vrubounů se jednoduše připojí ke svému dodavateli potravy a čekají na svou odměnu. Poté co se dočká, valí vruboun svou kuličku přímým směrem, navzdory všem překážkám. Někteří vrubouni se pokoušejí ukrást kuličku druhým broukům a proto vrubouni se svou kuličkou uhánějí co nejrychleji od místa, kde si ji vytvořili, aby ji ochránili před ukradením jiným broukem. Vrubouni mohou valit kuličku 50x těžší než sami váží. V roce 2003 badatelé objevili, že jeden druh vrubouna (africký \"Scarabaeus zambesianus\") se orientuje podle měsíčního polarizovaného světla. Tento objev je prvním důkazem, že zvířata mohou využít polarizovaného světla k orientaci.\n\nSkarabeus jakožto symbol slunečního a životního cyklu představuje neustále se opakující vzkříšení a znovuzrození. Brouk ztělesňoval slunečního boha Cheprera, a již od pradávna se vyrábělo mnoho amuletů v podobě skaraba, kterým lidé přisuzovali zázračnou a ochranitelskou moc.\n\nV Egyptě byl skarab, tedy brouk vruboun posvátný, jedním z nejběžnějších druhů hmyzu. Jako posvátný symbol se začal prosazovat již v Archaické době.\n\nEgyptské označení skaraba cheper má díky své zvukové podobě se slovesem cheprer (\"vznikat, stát se\") význam zrození a vznikání. Toto spojení ještě posiluje chování vrubouna posvátného, který svýma zadníma nohama bez ustání válí kuličku trusu. Egypťané se domnívali, že tento brouk má pouze samčí buňky. Své semeno podle nich ukládal do kuličky, z níž se následně rodila mláďata.\n\nPodle řeckého filosofa 1. století n. l. Plútarcha \"skarab napodobováním běhu slunce, které se přesouvá od východu k západu, jako by sleduje směr protichůdný běhu nebeských těles\". Podobné názory vedly v myslích lidí ke spojování kuličky, kterou před sebou brouk tlačí, se sluncem a samo-oplozováním. Skarab byl dle těchto představ pokládán za primitivního demiurga, který vznikl ze sebe samého a stvořil Slunce. Brouk symbolizoval nejen věčný cyklus, ale také zmrtvýchvstání. Ztělesňoval celodenní běh slunce. Tak jako sluneční bůh každé ráno vystupoval z království temnot, znovuzrodil se i skarab z vlastního rozkladu. Snad proto nechal faraon Amenhotep III. v chrámovém komplexu v Karnaku poblíž posvátného jezera, symbolizujícího pravodstvo, vztyčit podstavec, na němž trůní právě vruboun posvátný.\n\nCheprer, božstvo personifikující vycházející slunce zrozené ze země, býval zobrazován jako skarab nebo jako člověk, který měl místo hlavy obraz právě tohoto brouka. Skarab v tomto pojetí představoval prvního demiurga, jenž vznikl sám ze sebe a stvořil Slunce. Cheprer byl bohem věčného znovuzrození. Původně byl prvořadým bohem Héliopole, později ho Egypťané ztotožňovali s Reem. Cheprer ztělesňoval schopnosti mladého slunce při jehi východu, když se chystá svými blahodárnými paprsky zaplavit zem. Zároveň symbolizoval přeměny lidských bytostí od příchodu na svět až po jejich smrt a znovuzrození v záhrobí. Egypťané neuctívali Cheprera jako samostatné božstvo. Bůh tvořil božskou triádu s Reharachtejem, obrazem slunce v nadhlavníku, který vznikl splynutím Rea a Horemacheta a Atumem, personifikací zapadajícího slunce, tj. vstup Rea do Duatu.\n\n\n"}
{"id": "519082", "url": "https://cs.wikipedia.org/wiki?curid=519082", "title": "Amos Jadlin", "text": "Amos Jadlin\n\nGenerálmajor Amos Jadlin (: עמוס ידלין; narozen 1951) je bývalý generál Izraelského vojenského letectva v záloze a náčelník izraelské vojenské rozvědky Aman. Před povýšením do současné funkce byl izraelským vojenským atašé ve Washingtonu. Jako pilot a důstojník izraelského letectva vedl operaci Opera, během které v roce 1981 izraelští letci zničili irácký jaderný reaktor Osirak.\n\nJadlin studoval na Ben Gurionově univerzitě v Negevu, kde získal bakalářský titul v oboru ekonomika a obchodní správa. Později studoval na JFK School of Government na Harvard University, kde získal magisterský titul v oboru státní správa.\n\nJeho otec Aharon Jadlin byl v 70. letech izraelským ministrem školství.\n\n"}
{"id": "519085", "url": "https://cs.wikipedia.org/wiki?curid=519085", "title": "Anna Gavalda", "text": "Anna Gavalda\n\nAnna Gavalda (* 9. prosince 1970 Boulogne-Billancourt, Hauts-de-Seine) je francouzská spisovatelka.\n\nKdyž se narodila, jako Anne-Gaëlle Coche, její otec prodával informační systémy bankám a maminka malovala šátky. Se svými rodiči a třemi sourozenci žila na starém opatství v Eure-en-Loire. Když jí bylo 14 let, její rodiče se rozvedli. Po maturitě na katolické internátní škole Saint-Pie X de Saint-Cloud vystudovala moderní literatury na Sorbonně. Než se stala spisovatelkou „na plný úvazek“, vystřídala řadu zaměstnání – od servírky, přes au-pair po učitelku francouzštiny.\n\nSvou literární kariéru začala v 90. letech. Jejím prvním úspěchem byl milostný dopis, s nímž vyhrála soutěž \"La plus belle lettre d’amour\" (\"Nejkrásnější milostný dopis\") organizovanou rozhlasovou stanicí France Inter. Její první kniha, \"Kdyby tak na mě někdo někde čekal\" (\"Je voudrais que quelqu’un m’attende quelque part\") byla vydána roku 1999 nakladatelstvím La Dilettante. Kniha byla velkým úspěchem: prodalo se celkem 1 885 000 výtisků, získala cenu \"RTL-Lire\"; i přesto ji ale několik nakladatelství, které Anna oslovila před La Dilettante, odmítlo vydat.\n\nPodobných úspěchů jako \"Kdyby tak na mě někdo někde čekal\" dosáhla i další její díla: \"A taková to byla láska...\" (\"Et je l’aimais\") se prodalo 1 259 000 výtisků, \"Prostě spolu\" (\"Ensemble, c’est tout\") 2 040 000 výtisků. Úspěchem byl i film podle románu \"Prostě spolu\" (s Guillaumem Canetem a Audrey Tautou v hlavních rolích), který navštívilo 2,4 milionu diváků. Zfilmován byl i román \"A taková to byla láska...\"\n\nVede rubriku časopisu Elle týkající se dětské literatury a je také členkou poroty Mezinárodního festivalu komiksu v Angoulême.\n\nAnna Gavalda je rozvedená, má dvě děti, Louise (* 1995) a Félicité (* 1999).\n\n\n\n\n\n\n"}
{"id": "519089", "url": "https://cs.wikipedia.org/wiki?curid=519089", "title": "Jaroslav Čejka", "text": "Jaroslav Čejka\n\nJaroslav Čejka (* 22. července 1936 Ostrava) je český tanečník a herec-mim.\n\nBěhem svého života vystupoval přibližně ve 20 českých filmech. Mezi jeho nejznámější herecké kousky patří imitování chování slepice, které předváděl i na Silvestra v Československé televizi pod názvem „Pan Slepice“. Dobře imituje i americkou zpěvačku Tinu Turnerovou.\n\nV roce 2007 obdržel Cenu Thálie za celoživotní mistrovství v oboru tanec a balet.\n\nJaroslav Čejka je gay a dlouhodobě žil se svojí starou matkou, o kterou se staral.\n\n\n"}
{"id": "519091", "url": "https://cs.wikipedia.org/wiki?curid=519091", "title": "Letecká základna Ramat David", "text": "Letecká základna Ramat David\n\nLetecká základna Ramat David (: , \"Besis chejl ha-avir Ramat David\"; ICAO: LLRD) je jednou ze tří hlavních leteckých základen Izraelského vojenského letectva. Nachází se jihovýchodně od Haify poblíž kibuců Ramat David a Megido v Jizre'elském údolí. Vybudována byla v roce 1942 za britského mandátu Palestina jako letecká základna Královského letectva (: \"Royal Air Force\") a její tehdejší název byl RAF Ramat David. Dne 26. května 1948 se stala základnou nově vytvořených Izraelských obranných sil a v současnosti je domovskou základnou tří eskader letounů F-16 C/D a eskadry vrtulníků Hughes 500MD. V minulosti byla domovskou základnou 117. eskadry (První proudová peruť), která vznikla 7. června 1953. Byly zde první trysková letadla, včetně letounů Gloster Meteor T7, F8 a FR9.\n\n\n\n"}
{"id": "519105", "url": "https://cs.wikipedia.org/wiki?curid=519105", "title": "Ellen S. Bakerová", "text": "Ellen S. Bakerová\n\nEllen Louise Shulman Bakerová (* 27. dubna 1953, Fayetteville, Severní Karolína, USA) je americká lékařka a bývalá astronautka NASA. Z NASA odešla v listopadu 2011. Byla a v současné době (2017) je ředitelkou Astronaut Office Education/Medical Branch.\n\nNarodila sa ve Fayetteville v židovské rodině, ale vyrostla v New Yorku. Vystudovala na třech univerzitách: na University at Buffalo získala bakalářský titul v oboru geologie, na Cornell University získala doktorát z medicíny a na University of Texas získala magisterský titul z veřejného lékařství (\"public health\"). Má za sebou tři vesmírné mise, a to STS-34 z října 1989, STS-50 z června/července 1992 a STS-71 z června/července 1995. Za svou kariéru kosmonautky strávila ve vesmíru 28 dní, 14 hodin a 31 minut.\n\n"}
{"id": "519108", "url": "https://cs.wikipedia.org/wiki?curid=519108", "title": "Žralok šedý", "text": "Žralok šedý\n\nŽralok šedý (\"Hexanchus griseus\") je druh žraloka dorůstající až 4,8–5,5 metru a dosahující hmotnosti 600 kg a více. Samice bývá větší než samec. Samice má okolo 90 mláďat, která jsou dlouhá 40–60 cm.\n\nTento žralok má dlouhé protáhlé štíhlé tělo a krátký tupý rypec, velké oči bez víček a zpravidla svítivě tyrkysové oči. V horní čelisti jsou zuby do trojúhelníku a v dolní pilovité. Na rozdíl od jiných žraloků, kteří mají pět žaberních štěrbin před prsními ploutvemi, jich má šest. Pomáhají mu získat z vody více kyslíku (od předu dozadu se zmenšují). Zadní část břišních ploutví u samců je přeměněna na kopulační orgán. Ocasní ploutev je dlouhá, v zadní části je vidět výřez. Zbarvení je velmi proměnlivé, většinou šedé a kakaově hnědé. Břišní strana je světlejší.\n\nObývá většinou hluboké vody tropického, subtropického a mírného pásu. V moři se pohybuje maximálně do hloubky 1900 m. Ve dne se drží u dna a odolává velkému tlaku, v noci však vyplouvá na lov do 200 m. V některých oblastech zejména severských ho však lze najít v hloubce okolo 70 metrů.\n\nŽiví se rejnoky, olihněmi, rybami a dokonce i tuleni. Kromě toho tento žralok loví málo pohyblivé živočichy dna, např. korýše. Proto se pohybuje hlavou dolů, v úhlu asi 45–60° vůči dnu.\n"}
{"id": "519109", "url": "https://cs.wikipedia.org/wiki?curid=519109", "title": "Sud Aviation Caravelle", "text": "Sud Aviation Caravelle\n\nSud Aviation SE-210 Caravelle byl francouzský proudový dopravní letoun určený pro krátké a střední vzdálenosti. Jedná se o první proudové letadlo na světě, které bylo vyvinuto pro trh letounů pro krátkého středního tratě.\n\nVývoj letounu Caravelle francouzským leteckým výrobcem SNCASE, společností, která chtěla vyrábět osobní letadlo využívající nově vyvinutou technologii tryskového pohonu, začal na počátku 50. let 20. století. Aby toho bylo dosaženo, spolupracovala SNCASE s britskými společnostmi jako de Havilland (poskytoval designy a komponenty, které vyvinul pro své vlastní tryskové letadlo de Havilland Comet) a Rolls-Royce (dodavatel proudových motorů Rolls-Royce Avon). Verze speciálně připravené pro americký trh s motory General Electric však nesplnily očekávaný úspěch. To samé platí pro novější verze, vybavené motory Pratt & Whitney JT8D. Většina z vývoje letounu byl veden pod SNCASE. V době, kdy Caravelle vstoupila do komerčního povozu v roce 1959, byla firma od 1. března 1957 sloučena do většího konglomerátu Sud Aviation.\n\nLetoun byl prvním francouzským proudovým dopravním letounem a zároveň prvním letounem, který měl motory umístěné na samostatných gondolách v zadní části letadla – tím se dosáhlo čistého křídla. Toto konstrukční řešení bylo a je používáno u řady jiných letadel. Letoun prorazil na trhy v Evropě a úspěšně se prodával i ve Spojených státech amerických, kde se hlavním odběratelem staly United Airlines, které objednaly 20 letounů.\n\nPrvní prototyp provedl svůj první let v Toulouse 27. května 1955 a společnost Air France uvedla do provozu první produkční letadlo, přezdívané „Alsace “, 6. května 1959. Dále následovaly Scandinavian Airlines. S nárůstem provozu v 60. a 70. letech se společnosti zaměřily na větší letadla a mnoho strojů bylo vyřazeno ze služby nebo převedeno na charterové společnosti. V 80. letech učinily nové modernější letouny Caravelly zastaralými a spousta aktivních strojů byla sešrotována nebo prodána do Afriky nebo Jižní Ameriky. Poslední Caravelly, které v Evropě stále zůstávaly v provozu, byly staženy z provozu na konci 90. let, z nichž několik na přelomu století dále pokračovalo ve službě v Kongu a Kolumbii, přičemž poslední byla vyřazena v roce 2005.\n\nDne 12. října 1951 \"Comité du Matériel civil\" (výbor pro civilní letectví) zveřejnil specifikace pro dopravní letoun určený na střední vzdálenosti, které byly později zaslány do \"Direction technique et industrielle\".\nNový letoun měl splňovat tyto požadavky – přepravit 55 až 65 cestujících a 1 000 kg nákladu na vzdálenost do 2 000 km, a to cestovní rychlostí kolem 600 km/h. Typ a počet motorů nebyl specifikován, rovněž konstrukční řešení nebylo zadáno.\nVe Francii se mnoho leteckých firem zabývalo studií letounu v podobných specifikacích již od roku 1946, žádná z předních francouzských leteckých firem však neměla ekonomickou sílu začít s výrobou.\n\nOdpověď francouzského leteckého průmyslu na sebe nenechala dlouho čekat a projekt letounu dle specifikací se zúčastnily všechny přední výrobci letadel ve Francii. Nakonec komise vybírala z 20 projektů. Té se nejvíce zamlouval projekt X-210 podniku SNCASE, který v únoru 1952 započal s výrobou dvou prototypů SE-210 Caravelle pod vedením šéfkonstruktéra Pierra Satra. 27. května 1955 šéfpilot Pierre Nadot zalétal první prototyp (výr.č.01, F-WHHH), poháněný dvojicí motorů Rolls-Royce Avon RA-26 o tahu po 44,5 kN.\n\nPrvní sériový stroj převzala Air France (F-BHRA) v roce 1959. 10. dubna 1959 převzala první (LN-KLH) ze čtyř Caravelle letecká společnost Scandinavian Airlines, třetím dopravcem se stal brazilský Varig (PP-VJC). SAS uvedla jako první společnost Caravelle na své linky. Zapůjčila si druhý prototyp (02, F-WHHI) od Sud Aviation, zaškolila na něm své osádky a 26. dubna 1959 otevřela se svou sériovou Caravelle, pojmenovanou „Finn Viking“, linku na Střední východ. 6. května následovala služba u Air France na lince Paříž-Istanbul a 7. prosince 1959 se přidal Varig.\n\nPrvních 20 sériových strojů byly původní \"Caravelle I\", z nichž 19. letoun si ponechala Sud Aviation pro další vývoj. Následujících 13 exemplářů byly \"Caravelle 1A\" s pohonnými jednotkami Avon 522A, nebo Avon 526. První z nich zakoupila finská společnost Finnair (OH-LEA), která stroj nasadila v dubnu 1960 na spoj Helsinki-Stockholm.\n\nNásledující dodávka zahrnovala verzi \"Caravelle III\" s motory Avon 527 po 50,7 kN s přepracovaným interiérem trupu pro 64 až 80 pasažérů. Air France, která s pozdějšími přestavbami starších Caravelle 1 a 1A vlastnila celkem 41 „trojek“, nechala kabinu upravit pro 16 osob v první třídě a 64 v turistické. Prototyp Caravelle III (F-WAJQ), upravený z 19. sériového letounu, provedl svůj první let 30. prosince 1959. Dalším provozovatelem Caravelle III se stal dopravce Alitalia, který svůj první letoun (I-DAXA) převzal 29. dubna 1960. Po následující dodávce dalších tří kusů se výroba změnila na verzi \"Caravelle 6\", na kterou později přepracovali i dodané letouny verze 3. Létaly zprvu převážně na trati Řím-Londýn. Další stroje objednala SAS, která část série předala společnosti Swissair, následoval dopravce Finnair, Air Algérie, Air Maroc, Tunis Air, Air Inter a LTU. Postupně mnohé přecházely prodejem k dalším vlastníkům.\n\n6. února 1961 byl zalétán prototyp verze \"Caravelle 6-R\" (F-WJAP) s dvojicí motorů Avon 533R po 56 kN s obraceči tahu. Tento model určený pro dopravní společnost United Airlines byl opatřen účinnějšími brzdami a dodatečně montovanými trojdílnými spoilery před každou polovinu odtokové hrany křídla. Po získání amerického osvědčení o letové způsobilosti nasadil UAL své Caravelle 6-R na lince New York-Chicago a ponechal si je až do října 1970. Celková produkce dosáhla 54 kusů.\n\n42. sériový letoun, Caravelle 3 (F-WJAM), dodal mateřský podnik Sud Aviation americkému motorářskému koncernu General Electric, který na stroj namontoval své dvouproudové motory CJ-805-23C se statickým tahem po 71,63 kN. Vznikl tak prototyp verze \"Caravelle 7\", který byl po získání nové imatrikulace N420GE pokřtěn „Santa Maria“ a 29. prosince 1960 zalétán.\n\n31. srpna 1962 provedl svůj zálet další prototyp s americkými motory General Electric CJ-805-23C, označený \"Caravelle 10A\" (F-WJAO). Lišil se konstrukčními detaily a jinak rozmístěnými okny. O Caravelle s pohonnými jednotkami CJ-805-23C však nebyl zájem, proto zůstala verze 10A pouze v jediném exempláři.\n\nV roce 1964 byla uvedena nová varianta \"Caravelle Super B\" s prodlouženým trupem o 1 m poháněná motory Pratt & Whitney JT8D-1. Přestavby trupu, modernizace křídla, ocasních ploch a zvýšená vzletová hmotnost si vyžádaly i pevnostní úpravy draku a podvozku. Za prototyp posloužil 169. vyrobený stroj zalétaný 3. března 1964 (F-WLK). Jako první zákazník odebrala Super B společnost Finnair, která je nasadila 16. srpna 1964 na linku Helsinki-Milán. Dánský letecký přepravce Sterling Airways zakoupil 12 letounů, k dalším zákazníkům patřili také Finnair a Syrian Arab Airlines.\n\nSnaha o větší proniknutí typu Caravelle na americký trh, podmíněná instalací amerických motorů, vedla opět k zástavbě pohonných jednotek Pratt & Whitney JT8D-1 do 176. postaveného letounu označeného \"Caravelle 10B1R\" (F-WLKS). Prototyp byl zalétán 18. ledna 1965 a prvním zákazníkem nové verze se stala jordánská letecká společnost ALIA. Její první letoun (JY-ACS) byl dodán v červenci. Sériové stroje s motory JT8D-7 se statickým tahem 62,2 kN nesly zjednodušené označení \"Caravelle 10-R\". K hlavním odběratelům nakonec patřila španělská Iberia, která zakoupila 7 kusů.\n\nV dubnu 1967 se objevila další verze \"Caravelle 11-R\", upravená pro smíšenou přepravu osob a nákladu. Trup byl prodloužen o 0,93 m a měl zesílenou podlahu. Celkový počet prodaných kusů dosáhl počtu šesti 11-R.\n\nNejdelší ze všech verzí Caravelle byla poslední varianta Caravelle 12, zalétaná v prototypu 29. října 1970. Již v lednu se však firma Sud Aviation začlenila v rámci znárodněného francouzského leteckého průmyslu do nové organizace Aérospatiale, takže se „dvanáctky“ na trhu objevily pod označením \"Aérospatiale Caravelle 12\". Navazovaly na Super B, avšak s ještě delším trupem o celkové délce 36,24 m. Ke zvýšení výkonů přispěly motory JT8D-9 o tahu po 64,5 kN. V roce 1973 byla celá výroba typu ukončena.\n\nDva letouny Sud Aviation Caravelle III zařadilo do své výzbroje švédské letectvo Flygvapnet, které je používalo v jednotce F13M na základně Malmslatt pod označením \"Tp-85\". Stroje upravené pro elektronický průzkum operovaly nad Baltským mořem s úkolem sledovat pohyby vojsk zemí Varšavské smlouvy. Caravelle byly rovněž zařazeny do výzbroje Armée de l'Air a Jugoslávie.\n\n\n\n\n\n"}
{"id": "519111", "url": "https://cs.wikipedia.org/wiki?curid=519111", "title": "Dittersbach", "text": "Dittersbach\n\nDittersbach je německý název několika českých obcí:\n"}
{"id": "519112", "url": "https://cs.wikipedia.org/wiki?curid=519112", "title": "Guntramsdorf", "text": "Guntramsdorf\n\nGuntramsdorf je městys v Industrieviertelu, okrese Mödling v Dolních Rakousích.\n\nObec leží v teplotním pásmu na západním okraji Vídeňské pánve. Větší část obce je na rovinném terénu. Jen staleté \"Weingärten\" (vinohrady) jsou na stráních Eichkogelu (367 m nad mořem) a Anningeru (675 m) na okraji Vídeňského lesa. Krajinu i osídlení ovlivňuje několik rybníků. Některé z nich jsou otevřeny pro veřejnost na koupání a příměstskou rekreaci. Jeden z nich zvaný \"Ozean\" je v části obce \"Neu-Guntramsdorf\". Druhý „Windradlteich“ je poblíž „Altortu“. Oba rybníky jsou přímo vedle vídeňské Neustädterské silnice B17. U jižního okraje obce přímo na hranici Traiskirchenu (hranice katastrálního území Möllersdorf) je soukromý rybník označovaný jako \"Ozean II\".\n\nVětšina rybníků na území vznikala kolem roku 1900, když se v hliništích po vytěžení cihlářské hlíny inazvedala hlad spodní vody.\n\nObec má jen jedno katastrálního území. Většina osídlení je v tzv. \"Altortu\" (stará obec). Ve třicátých letech 20. století, asi 2 kilometry severně na břehu rybníka \"Ozean\", vznikala nová část obce \"Neu-Guntramsdorf\".\n\nMezi \"Altortem\" a \"Neu-Guntramsdorfem\" vznikla kolem roku 1980 oboustranná souvislá uliční zástavba. Potom asi v roce 2000 vzniklo ucelené sídliště.\n\nNa severu obec sousedí s Wiener Neudorfem, severovýchodně je Biedermannsdorf, na východě Laxenburg, jihovýchodně Münchendorf, na jihu je Möllersdorf v okrese Baden, jihozápadně je Gumpoldskirchen, na východě Gaaden a severozápadně Mödling.\n\nDějiny Dolních Rakous a jeho obcí jsou obdobné s dějinami celého Rakouska. Od 1. století až po 4. století byla oblast součástí Římské říše, provincie Pannonia.\n\nHistorická doba Guntramsdorfu začíná avarskou Východní markou. Kolem roku 800 za vlády Karla Velikého (742-814) začínají dějiny obce. Název Guntramsdorf vznikl od zakladatele „Guntrama\". Podle listiny z roku 859 daroval hrabě Kocel, kníže z Pannonie \"(Uhry)\", majetek klášteru v Řezně \"(Regensburg)\". Jako svědci jsou uvedeni hrabě Ratpot a hrabě Guntram. Hrabě Guntram by mohl být zakladatelem Guntramsdorfu, protože jiný Guntram se v dokumentech nevyskytuje.\n\nV době Leopolda III. Babenberského (1095–1136) se Guntramsdorf dostává do držení rytíře Heinricha II. von Kuenring († asi 1177). Tento rytíř se také nazýval Heinric de Gundrammisdorf. Své jméno dostal od hradu Guntramsdorf, ležícího mezi Mödlingem a Badenem. Toto opevněné rytířské sídlo se stalo patrně pozdějším zámkem. Ze zámku zůstal dnes jen barokní pavilon. Kolem roku 1200 se Guntramsdorf ocitá v držení vévodů von Mödling. V době mezi 1246 a 1365 byl Guntramsdorf v držení rytířského rodu von Guntramsdorf. Tento rytířský rod měl za Wisgrilla III. majetkové vztahy celostátní.\n\nPodle údajů v obecní kronice Guntramsdorfu je zpráva, že ve středověku v oblasti dnešního hřbitova byl umělý rybník. Zvláštností této zprávy bylo, že výtěžek z rybolovu byl značný.\n\nPo \"anšlusu\" Rakouska v roce 1938 se obec stala součástí 24. vídeňského okresu. V tomto období také klesla aktivita v první velké obytné zástavbě Guntramsdorfu ve 20. století. Zabaveny byly družstevní peníze již dříve připravené na výstavbu nové čtvrti u rybníka \"Ozean\".\n\nV letech 1943 a 1944 na severu od \"Neu-Guntramsdorfu“, u obce Wiener Neudorf, se budovala obrovská továrna na letadlové motory „(Flugmotorenwerke Ostmark)\". K postavení a do provozu tohoto podniku byli nuceně nasazováni dělníci a vězni z koncentračního tábora Mauthausenu. Pro jejich ubytování bylo 1943 Guntramsdorferské obci přikázáno vybudovat větší pomocné lágry pobočky Mauthausenu a v nich ubytovat 3 170 vězňů. Na území tehdejších lágrů je dnes postaven památník, kde se konají každoročně vzpomínkové slavnosti lokálně organizované vedením škol a děkovných spolků.\n\nPrvní dubnový den 1945 došlo v prostoru Guntramsdorfu k těžkým bojům mezi oddíly německé 6. SS tankové armády pod velením Seppa Dietricha (1892-1966) a sovětským 3. ukrajinským frontem pod maršálem Fjodorem Ivanovičem Tolbuchinem (1594-1949). Na překvapivý průlom Tolbuchina do jižní Vídeňské pánve v noci z 1. dubna na 2. dubna bylo 2. SS tankovou divizí v prostoru Neusiedler See na jih od Vídně vybudováno obranné postavení na čáře od Gumpoldskirchenu přes Guntramsdorf a Laxenburg po Moosbrunn. Protože Tolbuchin však vedl své vojsko na západ od Vídně a generální útok od jihu na Vídeň neplánoval, způsoboval škody dělostřeleckým odstřelováním.\n\nV roce 1954 byla obec spolu s jinými opět osamostatněna a stala se opět součástí Dolního Rakouska. Zásobování elektřinou zůstává stále ještě od Vídně a nikoliv od zemské rozvodné soustavy.\n\nV roce 1971 žilo zde 6 017 obyvatel, roku 1981 6 090, 1991 6 977 a v roce 2001 zde žilo 8 421 obyvatel.\n\nSilniční síť: Guntramsdorf leží na Vídeňské Neustädterské cestě B17 (bývalá Terstská zemská cesta), jakož i na Jižní dálnici A2. Bezprostřední spojení A2 se silniční soustavou v Guntramsdorfu toho času není a zatím se již od roku 2006 jen projednává.\n\nŽeleznice: ohledně napojení na železniční síť se jedná. Guntramsdorfské území bude napojeno na dvě prodloužené spolkové dráhy (Jižní dráha a Aspangbahn). Také soukromá dráha Badnerská má společné nádraží. Pro Rakousko je jedinečností v tom, že tato tři prodloužení nepotřebují budovat žádné křížení nebo spojky. Prostorově jsou všechny tři linky souběžné.\nNavíc v průmyslovém centru \"NÖ Süd\" je rozsáhlé kolejiště, které částečně leží na území Guntramsdorfu. Napojení na železnici je možné přes vlečku, která na nádraží \"Guntramsdorf Kaiserauauf\" odbočuje od Aspangské dráhy.\n\nV dopravní špičce je větší frekvence na lokální dráze. Zaměstnanci dojíždějící do spolkového hlavního města Vídně cestují převážně touto, tramvaji podobnou soukromou dráhou a v neposlední řadě po silnici B17 a A2, ale v době špičkového provozu jsou ohroženi zácpami.\n\nVodní cesta: Guntramsdorf leží na nejstarší umělé \"Vodní cestě východního Rakouska\" na tzv. Wiener Neustädtském kanále. Pozoruhodné jsou plavební komory, plánované Sebastianem von Maillard (1746-1822), a v letech 1797-1803 postavené Josephem Schemerlem von Leytenbach (1754-1844). Tento průplav od doby postavení železnice není jako dopravní cesta využíván. V oblasti Guntramsdorfu a Wiener Neustädtu budou břehy průplavu využívány jako cyklistické stezky.\n\nPůvodní zemědělská obec se v druhé polovině 20. století změnila v důležitou průmyslovou oblast. Patří svou severní částí k průmyslovému centru „NÖ Süd“, které je administrativně spravováno společností \"Eco Plus\". Jsou zde i jiné velké průmyslové podniky, jako je továrna na barvy \"DuPont\" dříve \"Stolllack\" Herbert Turnauer (1907-2000), \"Assmannmühle\" a usídlili se tu i četné malé a středně velké podniky.\n\nDalší firmy v Guntramsdorfu:\n\nJenom vinařství se zde přechovává přesčas. Guntramsdorf je znám v teplotním pásmu pěstováním vína. V místě je 25 provozovatelů \"Heurigen\".\n\nKoncem července jsou v Guntramsdorfu už asi 30 let pořádány \"Jakobi-Tage\" - svátky vína. Místní pěstitel vína nalévá na stáncíh na \"Kirchenplatzu\" \"(kostelní náměstí)\". Za dva dny navštíví stánky asi 3 tisíce lidí.\n\nPočátkem srpna navštívíme místo u rybníka \"Ozean\" při \"Beach-Party\". Svátek u hlavní \"Reggae\" je znám daleko za hranicemi okresu a každý rok je navštíven tisíci návštěvníky ze spolkového hlavního města Vídně.\n\nVelmi oblíbeným je také Guntramsdorfský \"Frühlings lauf\", který byl vybojován v letech 2006 a 2008. Trať vede kolem \"Windradlteichu\" přes překrásné Guntramsdorfské vinohrady. Jedno kolo měří asi 5 275 m a osm kol odpovídá délkou maratónu. Běžet se může podle libosti mezi jedním a čtyřmi koly. V roce 2009 Guntramsdorfský \"Frühlingslauf\" nebyl zařazen do programu \"Thermentrophy\" a byl bez náhrady vyřazen.\n\nRenovované vlastivědné muzeum, které vybudoval dřívější ředitel školy Ernst Wurth, je v dřívějším domě Karl Endlera, valcíře a rytce, který v letech 1914-1986 vyráběl nástroje pro potiskování textilu. V muzeu jsou také ukázky z jeho práce.\n\nV Guntramsdorfu je několik možností sportovního vyžití: od kopané, volejbalu, stolního tenisu až po judo. Spolek judo ATUS Guntramsdorf, nejstarší sdružení Dolních Rakous, je obzvlášť úspěšný. Jejich mužstvo vychovalo již četné dolnorakouské zemské mistry v několika hmotnostních třídách.\nZvlášť úspěšný je také stolní tenis, spolek založený 1985 byl a patří od počátku dorostu - jako jádro země Dolního Rakouska.\n\n\n"}
{"id": "519113", "url": "https://cs.wikipedia.org/wiki?curid=519113", "title": "Kirtlandova letecká základna", "text": "Kirtlandova letecká základna\n\nKirtlandova letecká základna (: Kirtland Air Force Base; IATA: ABQ, ICAO: KABQ) je vojenská letecká základna Letectva Spojených států v jižní části města Albuquerque v Novém Mexiku nacházející se poblíž Mezinárodního letiště Albuquerque. Je pojmenována po jednom z prvních amerických vojenských letců, plukovníku Royi C. Kirtlandovi. Vojenské a mezinárodní letiště sdílejí stejné ranveje, což činí z tohoto letiště civilně-vojenské letiště.\n\nZákladna je třetím největším zařízení Air Force Materiel Command; rozkládá se na celkové ploše 209 km a zaměstnává přes 23 tisíc lidí, včetně 4200 v aktivní službě, 3200 částečných rezervistů a 1000 příslušníků letecké složky národní gardy.\n\n"}
{"id": "519124", "url": "https://cs.wikipedia.org/wiki?curid=519124", "title": "Mezinárodní letiště Taba", "text": "Mezinárodní letiště Taba\n\nMezinárodní letiště Taba (: مطار طابا الدولي; IATA: TCP, ICAO: HETB) je mezinárodní letiště poblíž města Taba v Egyptě. V roce 2009 letiště obsloužilo 340 225 pasažérů.\n\nLetiště bylo vybudováno Izraelem po šestidenní válce v roce 1967, na území Sinajské pouště, které během války dobyl. Až do počátku 80. let pak zde existovala izraelská vojenská letecká základna Ecion. V rámci egyptsko-izraelské mírové smlouvy byla Sinaj navrácena Egyptu; kontrolu nad letištěm Izrael předal v roce 1982. Izrael využil toto letiště během operace Opera z roku 1981, kdy z něj startovaly letouny F-15 a F-16 při útoku na irácký jaderný reaktor Osirak.\n"}
{"id": "519141", "url": "https://cs.wikipedia.org/wiki?curid=519141", "title": "Vaughan", "text": "Vaughan\n\nVaughan (anglická výslovnost: , \"Von\") je město v provincii Ontario v Kanadě. Nachází se severně od Toronta a k roku 2006 zde žilo 238 866 obyvatel. Vaughan je nejrychleji se rozrůstající kanadskou municipalitou; od roku 1991 téměř zdvojnásobil svůj počet obyvatel. Je součástí regionu York v rámci Velkého Toronta. Starostkou města je k roku 2010 Linda Jackson.\n\n\n"}
{"id": "519144", "url": "https://cs.wikipedia.org/wiki?curid=519144", "title": "NGC 66", "text": "NGC 66\n\nNGC 66 je spirální galaxie nacházející se v souhvězdí Velryby. Objevil ji Frank Muller v roce 1886 refraktorem o průměru 26 palců (66 cm). Její hvězdná velikost je 13,4.\n\n"}
{"id": "519145", "url": "https://cs.wikipedia.org/wiki?curid=519145", "title": "Cellular South Cup 2010", "text": "Cellular South Cup 2010\n\nTenisový turnaj WTA Cellular South Cup 2010 se konal ve dnech 14. – 21. února v americkém Memphisu v hale na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n\n"}
{"id": "519146", "url": "https://cs.wikipedia.org/wiki?curid=519146", "title": "Judita Bavorská", "text": "Judita Bavorská\n\nNositelky jména Judita Bavorská:\n"}
{"id": "519149", "url": "https://cs.wikipedia.org/wiki?curid=519149", "title": "Regresní terapie", "text": "Regresní terapie\n\nRegresní terapie znamená v užším slova smyslu postup, kdy léčitelé či psychologové vedou pacienta pomocí sugesce nebo hypnózy k návratu ke vzpomínkám z jeho minulého života. Za regresní terapii lze považovat i psychoanalýzu, která umožňuje pacientovi vybavit si nepříjemné zážitky z raného mládí, které mohou být příčinou vnitřního, nevědomého konfliktu a jeho současných obtíží.\n\nPojem regrese v psychologii a léčitelství znamená návrat vědomí pacienta do minulosti s představou, že uvědomění si minulých nemocí nebo skutků může mít psychoterapeutický efekt, event. že lze terapeuticky pacienta v regredovaném stavu vyléčit. \n\nProblémem regresní terapie je navození tzv. syndromu falešné paměti. Může se tak vytvořit vzpomínka, která se nestala. Stejně tak existuje riziko, že neexistující vzpomínka může být nechtěně implementována hypnotizerem.\n\nRegrese v obranném mechanismu je návrat k dřívějším fázím vývoje a opuštěným formám uspokojení, aby se zabránilo možnému nebezpečí nebo konfliktu v jedné z pozdějších fází. \n\nRegresní terapii lze rozdělit na věkovou a do minulých životů, tzv. reinkarnační terapie.\n\nRok 1978 byl vrcholem v reinkarnační terapii se čtyřmi inovativními knihami vydanými ve stejném roce. Ve Spojených státech začali používat reinkarnační terapii při léčbě úzkostí a nočních můr a dalších obtíží. \n\nRegresní terapie není součástí vědecké medicíny, není ani přesně definována a používá se v několika různých souvislostech. Všechny varianty regresní terapie vycházejí z mylného předpokladu, že možnost regrese existuje. Biologické procesy, jak fyzikální, biochemické, tak i psychické, jsou však jednosměrné a není tedy možné, aby probíhaly zpětně. Plynulá regrese neexistuje.\n\n\n"}
{"id": "519150", "url": "https://cs.wikipedia.org/wiki?curid=519150", "title": "Henrietta Swan Leavittová", "text": "Henrietta Swan Leavittová\n\nHenrietta Swan Leavittová (4. července 1868 – 12. prosince 1921) byla americká astronomka (počtářka), která pracovala na observatoři Harvard College Observatory v Massachusetts. V letech 1893 až 1906 zkoumala fotografické desky Malého Magellanova oblaku, na kterých objevila přes dva a půl tisíce proměnných hvězd, ze kterých později šestnáct označila jako cefeidy. To vedlo k odhalení vztahu mezi periodou jejich světelných změn a průměrnou svítivostí.\n"}
{"id": "519154", "url": "https://cs.wikipedia.org/wiki?curid=519154", "title": "Ašdot Ja'akov Me'uchad", "text": "Ašdot Ja'akov Me'uchad\n\nAšdot Ja'akov Me'uchad ( אַשְׁדוֹת יַעֲקֹב מְאֻחָד, doslova \"\"Ja'akovovy peřeje\"\", Ashdot Ya'akov Meuhad, v oficiálním seznamu sídel Ashdot Ya'aqov Me'uhad) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 204 metrů pod mořskou hladinou 2 kilometry jižně od břehů Galilejského jezera poblíž soutoku řek Jordán a Jarmuk v oblasti s intenzivním zemědělstvím.\n\nVesnice se nachází cca 15 kilometrů jihojihovýchodně od města Tiberias, cca 100 kilometrů severovýchodně od centra Tel Avivu a cca 58 kilometrů jihovýchodně od centra Haify. Ašdot Ja'akov Me'uchad obývají Židé, přičemž osídlení v tomto regionu je ryze židovské.\n\nAšdot Ja'akov Me'uchad je na dopravní síť napojen pomocí dálnice číslo 90.\n\nAšdot Ja'akov byl založen v roce 1933. Pojmenován byl podle Ja'akova Rotschilda – syna Edmonda Jamese de Rothschilda, který se zasloužil od rozvoj židovských osad v Palestině koncem 19. a počátkem 20. století. Zakladateli osady byla skupina židovských přistěhovalců Chaluc (חלוץ) z třetí aliji, původem z Litvy, kteří se už roku 1921 usadili v lokalitě poblíž nynější vesnice Menachemija. Členové skupiny se přeli o to, zda vesnici založit jako kibuc nebo jako mošav. V roce 1924 se členové skupiny přesunuli o něco dál, do prostoru nynější vesnice Gešer. Zde setrvali po následujících 10 letech na pozemcích Jewish Colonization Association. Zčásti se zabývali prací pro vodní elektrárnu v nedalekém Naharajim. Pak se ale rozhodli pro trvalé založení kibucu. Podle některých pramenů teprve až roku 1935 vznikl kibuc v nynější lokalitě pod názvem Ašdot Ja'akov.\n\nBěhem války za nezávislost v roce 1948 byl kibuc vystaven těžkému ostřelování arabskými silami a děti byly z vesnice po dobu bojů evakuovány. Další incidenty zažíval kibuc kvůli blízkosti syrské a jordánské hranice během 50. a 60. let 20. století a zejména během opotřebovací války na přelomu 60. a 70. let.\n\nRoku 1949 měl kibuc už 1199 obyvatel a rozlohu katastrálního území 3 600 dunamů (3,6 kilometrů čtverečních). V roce 1951 se po ideologickém rozkolu v kibucovém hnutí Ašdot Ja'akov rozdělil na dva samostatné kibucy. V severní části vesnice vznikl Ašdot Ja'akov Me'uchad, jižní část se od té doby jmenovala Ašdot Ja'akov Ichud.\n\nV roce 2003 prošel kibuc Ašdot Ja'akov Me'uchad privatizací, po které jsou jeho členové odměňováni individuálně za odvedenou práci. Funguje tu synagoga, zdravotní středisko, obchod, veřejná knihovna, muzeum, plavecký bazén a sportovní areály.\n\nObyvatelstvo kibucu Ašdot Ja'akov Me'uchad je sekulární. Podle údajů z roku 2014 tvořili naprostou většinu obyvatel v kibucu Ašdot Ja'akov Me'uchad Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 492 lidí. Během roku 2014 populace stoupla o 19,7 %.\n\n\n"}
{"id": "519160", "url": "https://cs.wikipedia.org/wiki?curid=519160", "title": "Karlsbrunn", "text": "Karlsbrunn\n\nKarlsbrunn může být:\n\n"}
{"id": "519162", "url": "https://cs.wikipedia.org/wiki?curid=519162", "title": "NGC 67", "text": "NGC 67\n\nNGC 67 je eliptická galaxie vzdálená od nás zhruba 350 milionů světelných let nacházející se v souhvězdí Andromedy.\n\n"}
{"id": "519164", "url": "https://cs.wikipedia.org/wiki?curid=519164", "title": "Biele Albatrosy", "text": "Biele Albatrosy\n\nBiele Albatrosy je název oficiální akrobatické skupiny Vzdušných sil Slovenské republiky, působící v letech 1991–2004 pod hlavičkou tehdejší Vojenské letecké akademie v Košicích. Používala letadla Aero L-39 Albatros v barvách slovenské trikolory. Zanikla roku 2004.\n\nS myšlenkou založit akrobatickou skupinu přišel koncem osmdesátých let 20. století pplk. Ing. Marián Sakáč, který začal shromažďovat piloty z tehdejšího 2. školského leteckého pluku. Začátkem devadesátých let vznikl „Display team“ československého vojenského letectva, který se divákům představoval na letadlech Aero L-39 Albatros, MiG-23, MiG-29, Su-22, Su-25 a vrtulnících Mi-24.\n\n3. srpna 1991 se u příležitosti konání mistrovství světa v parašutismu na letišti v Boľkovcích u Lučence konal konkurz, zaměřený na výběr vhodných pilotů a začaly první nácviky. Na výběru a výcviku pilotů se podílel pplk. Ing. Jiří Dobeš.\n\nPrvní sestava Bielých Albatrosů, 1991:\n\nV roce 1992 na košickém letišti probíhala rekonstrukce, proto se nácviky skupiny přesunuly do Přerova. Následovalo vystoupení na 1. Moravsko-slezské airshow v Přerově, které uzavřelo první výcvikovou fázi skupiny.\n\nV následujících letech začaly Albatrosy slavit úspěchy na leteckých dnech v Dánsku, Francii, Nizozemsku, Anglii, Maďarsku, Rakousku a v České republice. Při přeletech do vzdálenějších zemí provázel skupinu navigátor kpt. Ing. Miroslav Kelemen. V roce 1995 přibyl do skupiny sólo pilot pplk. Ing. Jozef Kello, který sólovým vystoupením vyplňoval časovou prodlevu během vzdálení se a seřazení hlavní skupiny. \n\nPo generálních opravách letadel začaly Albatrosy sezónu v rakouském Zeltwegu, na bratislavské přehlídce SIAD, kde získali ocenění za nejlepší letovou ukázku a dále na přehlídkách ve Waddingtonu, Hradci Králové a italském Cameri.\n\nV roce 1997 opustil skupinu její zakladatel Marián Sakáč a na jeho místo nastoupil pplk. Ing. Róbert Rozenberg. V novém složení absolvovala vystoupení v Trenčíně, Klagenfurtu, Fairfordu, Nitře, Hradci Králové, kde získala ocenění za absolutně nejlepší letecké vystoupení a sezónu zakončila doma v Košicích.\n\nV dalších sezónách navštívili letci i letecké dny v Žilině, Očové, Fairfordu, Hradci Králové (kde opět získali ocenění, tentokrát, tentokrát Cenu Aero Vodochody, za nejlepší prezentování letadla tohoto výrobce), Kecskemétu a Sliači, kde se stala tragická nehoda, při které zahynul mjr. Luboš Novák. Na jeho místo nastoupil mjr. Marián Koňár.\n\nV dalším roce skupinu opustili mjr. Jaroslav Baláž a mjr. Peter Lele. Ze strany velení Vzdušných sil přišel rozkaz na převelení školského pluku z Košic do Sliače, což by znamenalo zánik skupiny. Za obrovské pomoci Vojenské letecké akademie, Slovenského leteckého svazu, fanoušků i médií se podařilo skupinu zachránit. Na místo číslo 4 nastoupil mjr. Bohumír Baroš a skupina nacvičila jen omezený program pro 5 letadel. Navštívila kromě domácích i letecké dny v okolních zemích a vykonala několik slavnostních přeletů na Slovensku. K omezením se přidal další nátlak ze strany vzdušných sil a navíc další technické problémy letadel.\n\n15. dubna 2004 z košického letiště odletěl do Sliače poslední Albatros a světově uznávaná letecká skupina Biele Albatrosy oficiálně zanikla.\n\nPo zániku Albatrosů se začalo uvažovat o výcviku nových pilotů, o nové skupině, která by pokračovala v tradici Bielých Albatrosů, původním pilotům však nebyla nabídnuta přiměřená místa a tak zůstalo jen u úvah. Výcvik nové skupiny by znamenal opět velké úsilí a množství prostředků, které se v tehdejších Vzdušných silách nenašly.\n\n\n\n"}
{"id": "519166", "url": "https://cs.wikipedia.org/wiki?curid=519166", "title": "Ašdot Ja'akov", "text": "Ašdot Ja'akov\n\nAšdot Ja'akov (: אַשְׁדוֹת יַעֲקֹב, doslova \"\"Ja'akovovy peřeje\"\", : Ashdot Ya'akov, v oficiálním seznamu sídel Ashdot Ya'aqov) byla vesnice typu kibuc v Izraeli, v Severním distriktu, dva kilometry jižně od břehů Galilejského jezera poblíž soutoku řek Jordán a Jarmuk v oblasti s intenzivním zemědělstvím. Byla založena roku 1933.\n\nV roce 1951 se po ideologickém rozkolu v kibucovém hnutí Ašdot Ja'akov rozdělil na dva samostatné kibucy:\n\nObě poloviny kdysi jednotné obce se od té doby vyvíjejí samostatně, jako dvě katastrální obce. Obě ale podléhají Oblastní radě Emek ha-Jarden.\n\n"}
{"id": "519171", "url": "https://cs.wikipedia.org/wiki?curid=519171", "title": "Aglais", "text": "Aglais\n\nAglais je rod babočkovitých motýlů, jeden z rodů česky nazývaných babočka. Řadí se do tribu babočky (Nymphalini), typovým druhem je babočka kopřivová, podle Linného \"Papilio urticae\" (dnes spíše \"Aglais urticae\"). Do tohoto rodu se například podle jednoho pojetí řadí:\n"}
{"id": "519174", "url": "https://cs.wikipedia.org/wiki?curid=519174", "title": "Jiří Čihař", "text": "Jiří Čihař\n\nRNDr. Jiří Čihař (21. října 1930 Praha – 2009) byl český přírodovědec, zoolog, popularizátor, spisovatel, fotograf a překladatel. Dvounásobný držitel ocenění Českého literárního fondu, autor vědeckých a odborných publikací a přírodovědné populárně-naučné literatury.\n\nNarodil se v rodině ministerského rady JUDr. Jaromíra Čihaře a Jiřiny Čihařové, rozené Srncové, a měl sestru Evu. Navštěvoval obecnou školu Na Hladkově v Praze 4, později Akademické gymnázium v Praze Na Příkopě, poté Obchodní akademii v Děčíně a v Praze-Karlíně. Po maturitě v roce 1949 vystudoval na Karlově univerzitě v Praze Přírodovědeckou fakultu.\n\nPo studiích pracoval v letech 1955–1965 ve Státním rybářství v Praze, od roku 1966 v Univerzitní knihovně jako knihovník a biolog. Odborně zakotvil až v Národním muzeu v Praze, kde v letech 1966–1990 působil v zoologickém oddělení (specialista v oborech ichtyologie, herpetologie, batrachologie). Výzkumy prováděl zejména v České republice s důrazem na pražské okolí, Šumavu, Krkonoše, ale také na Slovensku (Orava, Tatry, východní a jižní Slovensko). Cestoval pracovně a opakovaně na Balkán, Apeninský poloostrov, Nový Zéland a do Austrálie.\n\nByl dvakrát ženatý, z těchto manželství měl dvě děti, Janu (1953) a Martina (1959).\n\nJiří Čihař je autorem asi patnácti populárně-naučných monografií o rybách, obojživelnících a plazech, z nichž byla řada přeložena do anglického, německého a francouzského jazyka. Dále napsal kolem 150 prací vědeckých, odborných a populárně-naučných, participoval na encyklopediích, je autorem cestopisu a fantasy povídek.\n\n\n\nPřekládal z němčiny, především přírodovědeckou literaturu.\n\n"}
{"id": "519178", "url": "https://cs.wikipedia.org/wiki?curid=519178", "title": "Regions Morgan Keegan Championships 2010", "text": "Regions Morgan Keegan Championships 2010\n\nTenisový turnaj ATP Regions Morgan Keegan Championships 2010 se konal ve dnech 14. - 21. února v americkém Memphisu v hale na kurtech s tvrdým povrchem. Turnaj patřil do kategorie ATP World Tour 500 series a byl součástí ATP World Tour 2010. Odměny činily 1 100 000 USD.\n\n\n\n"}
{"id": "519181", "url": "https://cs.wikipedia.org/wiki?curid=519181", "title": "Halové mistrovství Evropy v atletice 1986", "text": "Halové mistrovství Evropy v atletice 1986\n\n17. Halové mistrovství Evropy v atletice se uskutečnilo ve španělském Madridu ve dnech 22. února – 23. února 1986 v hale Palacio de Deportes. Na programu bylo 22 disciplín (12 mužských a 10 ženských).\n\nV též hale se konaly již Evropské halové hry v roce 1968. Později se zde uskutečnil i osmadvacátý ročník halového ME v roce 2005.\n\n"}
{"id": "519183", "url": "https://cs.wikipedia.org/wiki?curid=519183", "title": "Josef Zít", "text": "Josef Zít\n\nJosef Zít (24. března 1850 Výhybka u Kladna – 31. ledna 1887 Praha) byl český lékař – pediatr.\n\nV mládí ztratil oba rodiče, ale postaral se o něj vyšehradský probošt Václav Štulc. Absolvoval medicínu a nastoupil jako sekundář v dětské nemocnici. V roce 1879 se oženil s Růženou Pondělíčkovou. Později si otevřel vlastní praxi. Po osamostatnění české lékařské fakulty se habilitoval na docenta dětského lékařství.\n\nSpecializoval se na dětské infekční nemoci – spálu, záškrt a „krup“ (neštovice?). Od roku 1876 publikoval celkem 27 větších článků v \"Časopise českých lékařů\". Samostatně vydal knihu \"O měření teploty u dětí a praktickém jeho významu\", založenou na rozsáhlém sledování pacientů v denní i noční době. Aktivně působil ve Spolku lékařů českých.\n\n"}
{"id": "519188", "url": "https://cs.wikipedia.org/wiki?curid=519188", "title": "Chloramfenikol", "text": "Chloramfenikol\n\nChloramfenikol (INN), systematický název 2,2-dichlor-N-[1,3-dihydroxy-1-(4-nitrofenyl)propan-2-yl]acetamid, je bakteriostatické antibiotikum, považované společně s tetracykliny za prototypické antibiotikum širokého spektra.\n\nChloramfenikol je účinný proti široké škále grampozitivních a gramnegativních bakterií, včetně většiny anaerobních organismů. Vzhledem k rezistenci a obavám o bezpečnost se ve vyspělých státech již nepoužívá jako antibiotikum první volby pro jakékoli indikace; někdy se však využívá povrchově pro oční infekce. Nicméně globální problém rozvoje rezistence na novější léčiva vedl k obnově zájmu o jeho používání. V chudších státech se chloramfenikol stále široce používá, protože je mimořádně levný a snadno dostupný.\n\nNejzávažnějšími nežádoucími účinky léčby chloramfenikolem je toxicita pro kostní dřeň, která má dvě různé formy: myelotoxicitu, která je přímým účinkem léčiva a je obvykle reverzibilní, a dále aplastickou anémii, které je idiosynkratická (vzácná, nepředvídatelná a nezávislá na dávce) a obecně smrtelná.\n\nProtože chloramfenikol účinkuje inhibicí bakteriální syntézy bílkovin, má široké spektrum účinnosti. Působí proti grampozitivním bakteriím (včetně většiny kmenů MRSA), gramnegativním bakteriím a anaerobům. Není účinný proti druhům \"Pseudomonas aeruginosa\", \"Chlamydiae\" a \"Enterobacter\". Má určitý účinek proti \"Burkholderia pseudomallei\", už se ale proti tomuto organismu rutinně nepoužívá (byl nahrazen ceftazidimem a meropenemem). V západním světě je použití chloramfenikolu většinou omezeno jen na povrchovou aplikaci, vzhledem k riziku vzniku aplastické anémie.\n\nPůvodní indikací chloramfenikolu byla léčba tyfu, ale protože je \"Salmonella typhi\" dnes velmi často multirezistentní, používá se pro tento účel již jen zřídka, ledaže je prokázána citlivost přítomného mikroorganismu na chloramfenikol. Lze ho použít jako antibiotikum druhé linie při léčbě tetracyklin-rezistentní cholery.\n\nDíky vynikající penetraci do mozkomíšního moku (výrazně lepší než u jakéhokoli cefalosporinu) zůstává chloramfenikol léčbou první volby pro stafylokokové mozkové abscesy. Je také užitečný pro léčbu mozkových abscesů způsobených více mikroby nebo není-li infekční činitel znám.\n\nChloramfenikol je účinný proti třem hlavním bakteriálním příčinám meningitidy: \"Neisseria meningitidis\", \"Streptococcus pneumoniae\" a \"Haemophilus influenzae\". V západních státech zůstává lékem volby při léčbě meningitidy u pacientů s vážnou alergií na penicilin nebo cefalosporin a praktickým lékařům se doporučuje, aby u sebe nosili nitrožilně aplikovatelný chloramfenikolový přípravek. Chudším státům WHO doporučuje používat olejový chloramfenikol jako lék první linie při léčbě meningitidy.\n\nChloramfenikol je používán v USA pro empirickou léčbu dětí s horečkou a purpurou, pokud diferenciální diagnóza zahrnuje jak sepsi \"Neisseria meningitidis\", tak horečku Skalistých hor, dokud nejsou k dispozici výsledky rozborů.\n\nChloramfenikol je účinný také proti koku \"Enterococcus faecium\", což vede k tomu, že je považován za léčbu onemocnění vankomycin-rezistentními enterokoky.\n\nČerstvé, zatím nepublikované výzkumy naznačují, že může být chloramfenikol podáván také žábám proti masovému ničení houbovými infekcemi.\n\nChloramfenikol se nedávno ukázal být život zachraňujícím léčivem pro chytridiomykózu u obojživelníků. Chytridiomykóza je houbové onemocnění, kterému se přičítá vina za vyhubení třetiny ze 120 druhů žab od roku 1980.\n\nChloramfenikol byl původně odvozen od bakterie \"Streptomyces venezuelae\" izolované Davidem Gottliebem. Zavedeny do klinické praxe byl v roce 1949 pod obchodním názvem Chloromycetin. Byl prvním masivně synteticky vyráběným antibiotikem.\n\n"}
{"id": "519189", "url": "https://cs.wikipedia.org/wiki?curid=519189", "title": "Ferdinand Čenský", "text": "Ferdinand Čenský\n\nFerdinand Antonín Čenský (29. května 1829 Čechtice – 30. ledna 1887 Praha) byl nedobrovolně český vojín, později důstojník v rakouské armádě, překladatel němčiny, italštiny, polštiny, spisovatel, novinář. Profesor českého jazyka a literatury na Tereziánské vojenské akademii ve Vídeňském Novém Městě (Wiener Neustadt). Osm let učitel mladého Ferdinanda D´Este a jeho bratra.\n\nPosmrtně mu byl udělen predikát Čenský z Činova.\n\nPocházel z rodiny obchodníka a obecního starosty. Studoval na gymnáziích na Starém Městě pražském a v Německém Brodě a filozofii v Praze. Profesorem mu byl Jan Pravoslav Koubek, seznámil se s Karlem Havlíčkem Borovským. Už jako student přispíval do časopisů. Stal se spoluredaktorem studentského týdeníku \"Růže\", jehož šéfredaktor V. P. Kleinert ho zkontaktoval s Vávrou Haštalským. To mu umožnilo psát do \"Večerního listu\", \"Včely\" a \"Pražských novin\".\n\nJeho novinářská kariéra skončila roku 1851. Tehdy zemřel Augustin Smetana a Čenský o něm napsal životopisný článek, který vyvolal velkou nelibost úřadů. \"Večerní list\" byl zastaven a Čenský po osmiměsíční vyšetřovací vazbě odveden na vojnu k 11. pěšímu pluku, který měl sídlo v Písku. Pochodoval s ním třicet dní přes Jindřichův Hradec, Plzeň, Cheb, Hof a Bamberk do Mohuče (Mainz na Rýně), kde následovala tvrdá cvičení v nezdravém prostředí. Kvůli prachu na cvičišti tam onemocnělo na oči 800 vojáků. Čenský ale vydržel a získal si důvěru vojáků i velitelů. Roku 1853 byl povýšen na desátníka, 1854 na šikovatele. Svěřili mu vedení transportu do Itálie. Ve volném čase se učil vlámsky a italsky, překládal a pod pseudonymi psal články do pražských a brněnských novin. Roku 1853 na sebe upozornil uspořádáním několika českých divadelních představení ve Frankfurtu; Protože všichni účinkující byli vojáci, hráli v nich muži i ženské role.\n\nV roce 1856 byl převelen do Itálie, kde sloužil postupně ve městech Ferrara, Bologna a Benátky. V roce 1859 bojoval u Cremony, Pavii, Melegnana i Solferina. V době míru vyučoval češtinu v italských a jihotyrolských posádkách. Zapojil se ještě do bojů proti Garibaldimu v roce 1866 a po rakouské porážce přešel do Lince. Nakonec roku 1869 získal místo učitele češtiny v Tereziánské vojenské akademii ve Vídeňském Novém Městě, kde nahradil Tomáše Buriana. O rok později jej povýšili na setníka.\n\nSoukromě také vyučoval syny arcivévody Karla Ludvíka – Františka Ferdinanda de Este (zavražděného v Sarajevu) a Otu. Zpracoval pro ně čítanku, v níž je nenásilnou formou seznamoval s českou kulturou a národními tradicemi.\n\nRoku 1886 odešel do důchodu, oceněn rytířským řádem Františka Josefa, a usadil se v Praze. Sepisoval tu paměti a přispíval do časopisů.\n\nZemřel nečekaně po krátké nemoci, pohřben byl na vojenském hřbitově v Karlíně. Po zrušení hřbitova v Karlíně ostatky uloženy na Ošanské hřbitovy do hrobky na oddělení VI - 16 ( u zdi), není v hrobě č. 73, ale v 72a. ( V hrobce 73 je jiný Ferdinand Čenský - hejtman)\n\nNa pomníku nápis: SPISOVATEL FERDINAND ČENSKÝ ŠL(echtic) z ČINOVA, RYTÍŘ ŘÁDU FRANTIŠKA JOSEFA .\n\nV hrobce tchyně Barbora, manželka šlechtična Adolfa z Činova, syn Jaroslav, šlechtic z Činova a jeho manželka Stanislava z Činova.\n\nTýden před zánikem monarchie, 21. října 1918, povýšil císař Karel I. i jeho vdovu Adolfinu (1844 – 1926) a syna Jaroslava (1875 – 1959) dědičně do šlechtického stavu.\n\nPopis uděleného erbu: Ve stříbrném štítě červená hradba, za níž vyrůstá lev téže barvy. Na zdi leží dva zkřížené meče se stříbrnou čepelí a zlatým jílcem, přes ně stříbrná šestihrotá hvězda. Korunovaná turnajová přilba s červeno- stříbrnými přikkrývadly nese složená orlí křídla, dělená stejně jako štít, mezi nimi vyrůstají tři zlaté žitné klasy.\n\nDílo\n\nČenský byl činný především jako novinář. Přispíval už jako student a z vojenské služby v zahraničí posílal do českých i moravských novin reportáže. Během pobytu v Itálii překládal Rubešovy básně do italštiny. Některé články, zejména v mládí, uveřejňoval pod pseudonymy – Vojtěch Hána, Vojtěch Hejna nebo Ferdinand Šaftlich. Později psal odborné vojensko-historické studie např. do časopisů \"Osvěta\", \"Žižka\", \"Vlast\" a \"Světozor\", přispíval i do Riegrova \"Slovníku naučného\".. Zabýval se českým stavovským povstáním 1618 – 1621 a v článcích \"Vojenské a vojensko-literární vzpomínky\" a \"Z dob našeho probuzení\" připomněl zásluhy Tomáše Buriana a Morice Fialky. Pro časopis \"Osvěta\" napsal \"Český jazyk v císařské rodině\" a v \"Nedělních listech Hlasu národa\" připomněl počátky české žurnalistiky.\n\nJako učitel na vojenské akademii psal a překládal učebnice a příručky. Pro potřeby vojska vydal českou mluvnici, čítanku, slovník a řád vojenské služby. Byl redaktorem těšínské \"Vojenské populární bibliotéky\".\n\nFerdinand Čenský byl jedním z českých vojáků – vlastenců, kteří pokládali službu v rakouské armádě za příležitost přispět snahám vlastního národa o rovnoprávnější postavení. Pomáhal šířit znalost českého jazyka mezi důstojnictvem a s národní kulturou seznamoval i členy panovnické rodiny. Byl plodným novinářem a spisovatelem. Nekrolog jej také uváděl jako pamětníka „doby předbřeznové“, tedy počátku národního obrození před rokem 1848, který neměl v důchodu dostatek času na to, aby všechny vzpomínky a shromážděné informace zpracoval a vydal.\n\n\n"}
{"id": "519192", "url": "https://cs.wikipedia.org/wiki?curid=519192", "title": "Kineret (mošava)", "text": "Kineret (mošava)\n\nKineret (mošava) nebo Mošava Kineret - pro odlišení od sousedního stejnojmenného kibucu Kvucat Kineret - ( כִּנֶּרֶת, Moshava Kinneret, v oficiálním seznamu sídel Kinneret (Moshava)) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 158 metrů pod mořskou hladinou u jižního břehu Galilejského jezera, v oblasti s intenzivním zemědělstvím. Západně od obce se zvedá prudký terénní zlom vysočiny Ramat Porija, z něhož k jezeru stékají vádí Nachal Jachci'el a Nachal Šalem.\n\nVesnice se nachází cca 7 kilometrů jihojihovýchodně od města Tiberias, cca 103 kilometrů severovýchodně od centra Tel Avivu a cca 55 kilometrů východně od centra Haify. Kineret obývají Židé, přičemž osídlení v tomto regionu je ryze židovské.\n\nKineret je na dopravní síť napojen pomocí dálnice číslo 90, ze které tu odbočuje lokální silnice číslo 767, jež vede do svahů nad jezerem a pak skrz zemědělskou krajinu Dolní Galileji až do Kfar Tavor.\n\nKineret (mošava) byla založena v roce 1909. Podle jiných zdrojů byla založena již roku 1908. Prvními osadníky bylo osm lidí, kteří přebývali v provizorních příbytcích poblíž pokusného hospodářství Chavat Kineret. Právě toto hospodářství odstartovalo rozvoj zemědělských židovských vesnic v této oblasti. Bylo to hospodářství \"Chavat Kineret\", ze kterého se zrodila komuna, která založila nedaleký první kibuc Deganija. Zdejší pozemky, na kterých Mošava Kineret vyrostla, patřily Židovskému kolonizačnímu sdružení, pro kterou je vykoupil od místních Arabů Chajim Kalwarijski-Margalijot. Kvůli hospodářským potížím se tito první osadníci na místě neudrželi a po čase zde zůstal jediný rolník..\nNové obyvatelstvo osady se pak rekrutovalo z řad židovských imigrantů z druhé alije. Na rozdíl od kolektivních kibuců šlo v tomto případě o soukromě hospodařící agrární osadu typu mošava. Každá domácnost obdržela 250 dunamů (25 hektarů pozemků), tedy poměrně velkou rozlohu zemědělské půdy. Během první světové války osadu postihly represe tureckých úřadů. Místní muži byli nasazeni na nucené práce.\n\nNa počátku britského mandátu Palestina sestávala vesnice jen z 8 zemědělských usedlostí. Pak následoval rozmach spojený s rozvojem závlahového zemědělství využívajícího vody Galilejského jezera.\n\nRoku 1949 měla obec 290 obyvatel a rozlohu katastrálního území 4 982 dunamů (4,982 kilometrů čtverečních). V 50. letech 20. století se vesnice začala rozrůstat o nové rezidenční čtvrti situované ve svazích nad jezerem.\n\nOd roku 1959 měla Mošava Kineret status místní rady (malého města), ale populačně se nerozvíjela a nikdy nezískala městský charakter. V rámci úsporných opatření byla proto v roce 2003 obec začleněna do Oblastní rady Emek ha-Jarden. Ekonomika Mošavy Kineret je založena na zemědělství a turistickém ruchu.\n\nObyvatelstvo Kineret (mošava) je sekulární. Podle údajů z roku 2014 tvořili naprostou většinu obyvatel v Mošava Kineret Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 635 lidí. Během roku 2014 populace stoupla o 0,3 %.\n\n\n"}
{"id": "519197", "url": "https://cs.wikipedia.org/wiki?curid=519197", "title": "Litrbachy", "text": "Litrbachy\n\nNázev Litrbachy (německy \"Lauterbach\") označuje nebo označoval více sídel:\n\n\n"}
{"id": "519200", "url": "https://cs.wikipedia.org/wiki?curid=519200", "title": "Ignác Jan Hanuš", "text": "Ignác Jan Hanuš\n\nIgnác Jan Hanuš (28. listopadu 1812 Praha – 19. května 1869 Praha), v německé verzi Ignaz Johann Hanusch, byl český filosof, odborník na slovanskou mytologii a knihovník.\n\nStudoval na pražském staroměstském gymnáziu. Jedním z jeho profesorů byl Josef Jungmann. Našel zalíbení ve filosofii, kterou vystudoval na pražské univerzitě (absolutorium 1831)a aby na ni měl více času, vstoupil roku 1832 do premonstrátského kláštera na Strahově. Jeho očekávání se ale nesplnila a brzy odtud odešel. Vystudoval pak práva na Vídeňské univerzitě a od roku 1835 zde působil jako adjunkt filosofie. O rok později získal v Praze doktorát z filosofie a stal se ve 24 letech řádným profesorem univerzity ve Lvově. Navázal množství kontaktů s Poláky i Ukrajinci a studoval slovanské bájesloví. Výsledkem jeho zkoumání byla německá studie \"Die Wissenschaft des slawischen Mythus\" (1842). Sepisoval také školní učebnice.\n\nV roce 1847 získal místo profesora na Filosofické fakultě olomoucké univerzity, kde vyučoval teoretickou filosofii, morální filosofii a dějiny filosofie. O rok později redigoval německojazyčné noviny \"Die neue Zeit\". Spolu s Janem Helceletem stál při založení \"Prostonárodních Holomouckých Novin\", a spolu s Janem Helceletem a Františkem Janem Mošnerem patřil k předním členům Slovanské lípy.\n\nRoku 1849 se vrátil do Prahy, kde přednášel filosofii na univerzitě. Jeho výklady byly v němčině i češtině. Zaměřoval se na dějiny filosofie, vysoce si cenil Tomáše Štítného. V roce 1852, během Bachova absolutismu, byl ale sesazen, protože místo tehdejší oficiální Herbartovy filosofie vykládal podle Hegela. Od té doby vyučoval jen soukromě a získaný čas využil k vědecké a organizátorské práci. Stal se řádným členem Královské české společnosti nauk, \"Matice srbské\" a čestným členem moskevské \"Archeologické společnosti,\"převzal odpovědnost za knihovnu KČSN. Psal školní učebnice a články o slovanském bájesloví, jako např. \"Děva zlatovlasá, bohyně Slovanův pohanských\".Dlouhodobě připravoval souborné dílo \"Bájeslovný kalendář slovanský čili pozůstatky pohansko-svátečných obřadův slovanských\", které vydal roku 1860. Kontroverze ve své době vyvolaly některé jeho práce, v nichž dokazoval, že Cyril a Metoděj používali hlaholici, která je tudíž starším slovanským písmem než cyrilice.Nelibost způsobil i jeho článek v německém časopise \"Kritische Blätter\", kde zpochybňoval pravost některých starých českých literárních památek.\n\nV roce 1860 převzal po Pavlu Josefu Šafaříkovi vedení pražské univerzitní knihovny a velmi ji zvelebil. Zvýšil počet pracovníků, nově zpracoval katalog, rozšířil čítárnu a prodloužil otvírací dobu. Zlepšené podmínky i ochota zaměstnanců, kterým byl Hanuš příkladem, vedly ke spokojenosti návštěvníků a počty pravidelných čtenářů v knihovně stoupaly.\n\n16. května 1869 ho ranila mrtvice a na její následky zemřel o tři dny později.\n\nHanuš byl ve své době oblíbený a uznávaný, především pro svou pracovitost a zásluhy o zlepšení pražské knihovny v Klementinu.Jeho vědecká činnost ale nemá tak velký význam. Kladem jeho přístupu bylo, že zdůrazňoval potřebu vědeckého studia lidového bájesloví a důležitost srovnávací metody s využitím poznatků jazykovědných i národopisných. Ve svých studiích slovanských kultur se orientoval na německy psanou literaturu, čímž získal perspektivu, která jiným autorům chyběla, ale na druhou stranu přehlédl řadu významných prací ve slovanských jazycích. Například navzdory dlouhodobému pobytu ve Lvově příliš nečerpal z polských a ukrajinských zdrojů, ke kterým tam měl snadný přístup. Na rozdíl od svého současníka Karla Jaromíra Erbena mu také chyběl literární talent; jeho práce jsou suše analytické, nikoliv umělecky čtivé. Většina jeho teorií byla postupně překonána.\n\n\n\n"}
{"id": "519207", "url": "https://cs.wikipedia.org/wiki?curid=519207", "title": "Josef Brož (sportovec)", "text": "Josef Brož (sportovec)\n\nJosef Brož (24. dubna 1927, Radotín u Prahy – 19. března 2005, Praha) byl československý volejbalový reprezentant, mistr světa a mistr Evropy, úspěšný reprezentační trenér, zasloužilý mistr sportu a zasloužilý trenér.\nS volejbalem začal se svým bratrem Karlem v oddílu SSK Život (později přejmenovaný na Sokol Michle).1949 nastoupil základní vojenskou službu v armádním celku ATK Praha (od roku 1953 ÚDA Praha) a působil zde jako hrající trenér až do roku 1957. V letech 1950–1955 se stal 6x mistrem republiky. Kariéru zakončil jako hrající trenér Sparty Praha. Československo reprezentoval v letech 1948–1957 a na vrcholných soutěžích v té době získal dvě zlaté a tři stříbrné medaile.\n\nJeště během své hráčské kariéry působil zároveň jako trenér mužstva mužů ÚDA Praha a Sparta Praha. 1961–1965 působil jako trenér Lokomotivy Praha. Během své trenérské kariéry u ligových mužstev získal sedm titulů mistra republiky.\nReprezentační mužstvo mužů ČSSR vedl v letech 1961–1964 a získal s ním stříbrnou medaili na MS 1962 v Moskvě a OH 1964 v Tokiu. 1965–1969 trénoval reprezentační celek mužů Tunisu.\n\n\n\nPůvodním povoláním tiskař (typograf), v letech 1952–1965 trenér z povolání, od roku 1970 do důchodového věku byl referentem PZO Unifrux, zabývajícího se dovozem exotického ovoce. Ženatý, manželka Mgr. Taťana roz. Kostrjuková (ligová volejbalistka Slavie Dynama a ÚDA Praha), syn Petr. Bratr Karel Brož úspěšný volejbalový reprezentant a trenér.\n\n"}
{"id": "519209", "url": "https://cs.wikipedia.org/wiki?curid=519209", "title": "Riegersdorf", "text": "Riegersdorf\n\nRiegersdorf je německý název českých sídel:\n"}
{"id": "519211", "url": "https://cs.wikipedia.org/wiki?curid=519211", "title": "Vojenský jubilejní kříž", "text": "Vojenský jubilejní kříž\n\nVojenský jubilejní kříž () bylo rakouské vojenské vyznamenání. Založil ho 2. prosince 1908 rakouský císař a uherský král František Josef I. při příležitosti šedesátého výročí jeho nastoupení na trůn. Vyznamenání obdrželi všichni příslušníci rakousko-uherské armády, námořnictva, ale i četnictva, pokud v den výročí byli v prezenční službě alespoň dva roky nebo se účastnili italského tažení Františka Josefa I. a maršála Radeckého z roku 1848. Vedle vojenského jubilejního kříže byly také vydány Jubilejní kříž pro civilní státní zaměstnance (\"Jubliäumskreuz für Zivilstaatsbedienstete\") a Dvorský jubilejní kříž (\"Juliläums-Hofkreuz\").\n\nOdznakem je tlapatý kříž, mezi jehož rameny se nachází vavřínový věnec. Uprostřed kříže se nachází medailon s vyobrazením doprava hledícího poprsí Františka Josefa I. v maršálské uniformě. Na zadní straně jsou pak letopočty 1848 a 1908.\n\nStuha je bílá s červeným postranním pruhem, uspořádaná do klasické trojúhelníkové rakousko-uherské vojenské propozice.\n"}
{"id": "519214", "url": "https://cs.wikipedia.org/wiki?curid=519214", "title": "Quartier de la Salpêtrière", "text": "Quartier de la Salpêtrière\n\nQuartier de la Salpêtrière (\"čtvrť Salpêtrière\") je 49. administrativní čtvrť v Paříži, která je součástí 13. městského obvodu. Má rozlohu 118,2 ha a ohraničují ji \"Boulevard Vincent-Auriol\" na jihu, \"Avenue des Gobelins\" na západě, \"Boulevard Saint-Marcel\" a \"Boulevard de l'Hôpital\" na severu a řeka Seina na východě.\n\nČtvrť byla pojmenována podle nemocnice Hôpital de la Salpêtrière, kterou založil Ludvík XIV. v roce 1656 přestavbou původní stejnojmenné zbrojnice. Nemocniční areál zabírá plnou třetinu rozlohy čtvrtě.\n\n"}
{"id": "519218", "url": "https://cs.wikipedia.org/wiki?curid=519218", "title": "Mohren", "text": "Mohren\n\nMístní pojmenování Mohren bylo užíváno jako německý název:\n"}
{"id": "519220", "url": "https://cs.wikipedia.org/wiki?curid=519220", "title": "Porija Ilit", "text": "Porija Ilit\n\nPorija Ilit nebo Porija Illit ( פּוֹרִיָּה עִלִּית, doslova \"\"Horní Porija\"\", Poria Illit, v oficiálním seznamu sídel Poriyya Illit) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Emek ha-Jarden.\n\nLeží v Dolní Galileji v nadmořské výšce 142 metrů na odlesněném hřbetu Ramat Porija, který východním směrem prudce spadá k břehům Galilejského jezera a výtoku řeky Jordán z tohoto jezera. Tímto směrem ze zdejších svahů stékají vádí Nachal Šalem a Nachal Jachci'el. Na západní straně od vesnice terén klesá o něco volněji do údolí Bik'at Javne'el, kam stékají do povodí vodního toku Nachal Javne'el z blízkosti vesnice vádí Nachal Porija a Nachal Cejdata. Jde o oblast s intenzivním zemědělstvím.\n\nVesnice se nachází cca 5 kilometrů jižně od města Tiberias, cca 103 kilometrů severovýchodně od centra Tel Avivu a cca 52 kilometrů východně od centra Haify. Poriji Ilit obývají Židé, přičemž osídlení v tomto regionu je ryze židovské.\n\nPorija Ilit je na dopravní síť napojena pomocí lokální silnice číslo 768. Další lokální silnice číslo 7677 pak vede dolů, k jezeru, kde ústí do dálnice číslo 90.\n\nPorija Ilit byla založena v roce 1955. Pokusy o osídlení v této lokalitě ale jsou staršího data (viz rozcestník Porija). Poprvé zde vzniklo židovské osídlení pod jménem Porija už v roce 1912. Šlo o první zemědělskou osadu založenou jako součást takzvaného plánu Achuzot, který sionistická organizace zamýšlela jako nový model ekonomického rozvoje Palestiny. Podle tohoto plánu měli zámožní Židé z Evropy a Severní Ameriky investovat do zemědělských osad. Po dobu 10 let by takto zřizované osady podporovali na dálku. Pak by se přistěhovali do Palestiny a již zavedená osada by naopak jim poskytovala zdroj příjmů.\n\nZpočátku plán fungoval a do rozvoje Poriji přislíbili investovat někteří Židé, zejména z města St. Louis v USA. Práce na poli prováděli pouze Židé pod vedením Šim'ona Goldmana (שמעון גולדמן). Jenže pak začaly osadu stíhat problémy. Akcionáři neposílali včas finanční podporu, vesnice se potýkala s nedostatkem vody a těžké se ukázalo i spoléhání se na ryze židovské pracovní síly.\n\nBěhem první světové války byly navíc přerušeny zemědělské práce a osada se pak rozpadla.\n\nV roce 1940 se tu usadila nová skupina osadníků, kteří se ale roku 1946 přesunuli na nedalekou lokalitu, kde pak založili vesnici Alumot. Pak sem byla povolána skupina členů židovských jednotek Palmach, kteří zde žili v provizorních a nehostinných podmínkách v následujících letech. Využívali strategickou polohu osady, která disponovala výhledem na celý region Galilejského moře.\n\nPo válce za nezávislost v roce 1949 byly zdejší pozemky vráceny do soukromého vlastnictví a členové Palmachu odešli. Od 50. let 20. století se zde usazovali opět soukromí zemědělci a další obyvatelé.\n\nZnovu byla nynější Porija Ilit osídlena v roce 1955. Postupně tu vznikl sídelní pás propojených zemědělských usedlostí s jednotlivými centry Alumot, Porija Neve Oved a Porija Kfar Avoda. Až do roku 1991 byla nynější Porija Ilit pouhou součástí sousední vesnice Porija Neve Oved. Teprve pak získala status samostatné obce.\n\nObyvatelstvo Porija Ilit je sekulární. Podle údajů z roku 2014 tvořili naprostou většinu obyvatel v Porija Ilit Židé - cca 700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 800 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 825 lidí. Během roku 2014 populace stoupla o 0,7 %.\n\n\n"}
{"id": "519230", "url": "https://cs.wikipedia.org/wiki?curid=519230", "title": "Xenija Pervaková", "text": "Xenija Pervaková\n\nXenija Jurjevna Pervaková, (* 27. května 1991 Čeljabinsk) je ruská profesionální tenistka hrající levou rukou, která od 19. prosince 2011 reprezentuje Kazachstán. Ve své dosavadní kariéře vyhrála na okruhu WTA Tour jeden turnaj ve dvouhře, když ve finále zářijového Taškent Open 2011 porazila českou hráčku Evu Birnerovou. V rámci okruhu ITF získala sedm titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v září 2011 na 37. místě a ve čtyřhře pak v lednu 2012 na 123. místě. Na juniorském kombinovaném žebříčku ITF byla nejvýše postavená na 5. příčce. Do sezóny 2013 vstupovala bez osobního trenéra.\n\nNa Australian Open 2009 získala titul v juniorské dvouhře, když ve finále zdolala Britku Lauru Robsonovou ve dvou setech 6–3 a 6–1. Na nejvyšší grandslamové úrovni došla v seniorské kategorii nejdále do osmifinále dvouhry ve Wimbledonu 2011. Vedle taškentského triumfu si zahrála finále také na ázerbájdžánském Baku Cupu 2011, kde ji porazila Ruska Věra Zvonarevová ve dvou sadách. O titul se utkala ve čtyřhře na thajském turnaji PTT Pattaya Open 2010, na němž startovala spolu s ruskou hráčkou Annou Čakvetadzeovou. Ve finále je přehrál novozélandsko-thajský pár Marina Erakovicová a Tamarine Tanasugarnová poměrem 7–5 a 6–1.\n\nDo sezóny 2013 neodehrála žádný zápas v kazašském, ani ruském fedcupovém týmu.\n\nNarodila se roku 1991 v ruském Čeljabinsku do rodiny podnikatelů Jurije a Oxany Pervakových. Tenis začala hrát v osmi letech. Rodina se do Berlína přestěhovala v roce 2006. V roce 2008 ukončila moskevské gymnázium č. 1517.\n\n"}
{"id": "519234", "url": "https://cs.wikipedia.org/wiki?curid=519234", "title": "Porija Kfar Avoda", "text": "Porija Kfar Avoda\n\nPorija Kfar Avoda ( פּוֹרִיָּה - כְּפָר עֲבוֹדָה, doslova \"\"Porija - Vesnice práce\"\", Poria Kfar Avoda, v oficiálním seznamu sídel Poriyya Kefar Avoda) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Emek ha-Jarden.\n\nLeží v Dolní Galileji v nadmořské výšce 47 metrů na odlesněném hřbetu Ramat Porija, který východním směrem prudce spadá k břehům Galilejského jezera a výtoku řeky Jordán z tohoto jezera. Tímto směrem ze zdejších svahů stéká vádí Nachal Šalem. Na západní straně od vesnice terén klesá o něco volněji do údolí Bik'at Javne'el, kam stékají do povodí vodního toku Nachal Javne'el z blízkosti vesnice vádí Nachal Porija a Nachal Cejdata. Jde o oblast s intenzivním zemědělstvím.\n\nVesnice se nachází cca 7 kilometrů jižně od města Tiberias, cca 103 kilometrů severovýchodně od centra Tel Avivu a cca 52 kilometrů východně od centra Haify. Poriji Kfar Avoda obývají Židé, přičemž osídlení v tomto regionu je ryze židovské.\n\nPorija Kfar Avoda je na dopravní síť napojena pomocí lokální silnice číslo 768. Ta se zde kříží s další lokální silnicí číslo 767, která vede k východu, k jezeru, kde ústí do dálnice číslo 90, a také opačným směrem, kde vede na západ až do Kfar Tavor.\n\nPorija Kfar Avoda byla založena v roce 1949. Pokusy o osídlení v této lokalitě ale jsou staršího data (viz rozcestník Porija). Poprvé zde vzniklo židovské osídlení pod jménem Porija už v roce 1912. Šlo o první zemědělskou osadu založenou jako součást takzvaného plánu Achuzot, který sionistická organizace zamýšlela jako nový model ekonomického rozvoje Palestiny. Podle tohoto plánu měli zámožní Židé z Evropy a Severní Ameriky investovat do zemědělských osad. Po dobu 10 let by takto zřizované osady podporovali na dálku. Pak by se přistěhovali do Palestiny a již zavedená osada by naopak jim poskytovala zdroj příjmů.\n\nZpočátku plán fungoval a do rozvoje Poriji přislíbili investovat někteří Židé, zejména z města St. Louis v USA. Práce na poli prováděli pouze Židé pod vedením Šim'ona Goldmana (שמעון גולדמן). Jenže pak začaly osadu stíhat problémy. Akcionáři neposílali včas finanční podporu, vesnice se potýkala s nedostatkem vody a těžké se ukázalo i spoléhání se na ryze židovské pracovní síly.\n\nBěhem první světové války byly navíc přerušeny zemědělské práce a osada se pak rozpadla.\n\nV roce 1940 se tu usadila nová skupina osadníků, kteří se ale roku 1946 přesunuli na nedalekou lokalitu, kde pak založili vesnici Alumot. Pak sem byla povolána skupina členů židovských jednotek Palmach, kteří zde žili v provizorních a nehostinných podmínkách v následujících letech. Využívali strategickou polohu osady, která disponovala výhledem na celý region Galilejského moře.\n\nOd konce 40. let 20. století se zde usazovali opět soukromí zemědělci a další obyvatelé. Nynější Porija kfar Avoda byla osídlena v roce 1949. Postupně tu vznikl sídelní pás propojených zemědělských usedlostí s jednotlivými centry Alumot, Porija Neve Oved a Porija Kfar Avoda a Porija Ilit. Zakladateli Porija Kfar Avoda byla skupina 90 rodin. V 50. letech sem přišli jemenitští Židé. Teprve od roku 2004 se Porija Kfar Avoda administrativně osamostatnila a je nyní nezávislým členem Oblastní rady Emek ha-Jarden. Do té doby byla součástí Porija Neve Oved.\n\nEkonomika je založena již jen zčásti na zemědělství (12 farmářských rodin). Většina obyvatel za prací dojíždí mimo obec.\n\nVesnice plánuje stavební rozšíření o novou čtvrť s 250 bytovými jednotkami.\n\nObyvatelstvo Porija Kfar Avoda je sekulární. Podle údajů z roku 2014 tvořili naprostou většinu obyvatel v Porija Kfar Avoda Židé - cca 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 400 osob).\n\nJde o menší sídlo vesnického typu se stagnující populací. K 31. prosinci 2014 zde žilo 365 lidí. Během roku 2014 populace stoupla o 5,2 %.\n\n\n"}
{"id": "519241", "url": "https://cs.wikipedia.org/wiki?curid=519241", "title": "Mare Imbrium", "text": "Mare Imbrium\n\nMare Imbrium (česky Moře dešťů) je po oblasti Oceanus Procellarum druhé největší měsíční moře a současně největší měsíční kotlina. Rozkládá se na přivrácené straně Měsíce. Má přibližně kruhový tvar s průměrem 1 146 km a vzniklo poté, co byla čediči vyplněna pánev Imbrium. Mare Imbrium se nachází severovýchodně od středu měsíčního disku, jeho selenografické souřadnice středu jsou 34,7° S, 14,9° Z. Jeho plocha je cca 830 000 km². V této oblasti se nachází jeden z měsíčních masconů. \n\nCentrální a severní část moře je chudá na větší krátery, zato ve východní části leží poblíž sebe trojice výrazných kráterů Autolycus, Archimedes a Aristillus. Na severním okraji lze nalézt velký tmavý kráter Plato. Obvod Mare Imbrium tvoří pohoří Montes Carpatus (na jihu), Montes Apenninus (jihovýchod), Montes Caucasus (východ), Montes Alpes (severovýchod). Na jihozápadě hraničí Mare Imbrium s Oceánem bouří (Oceanus Procellarum). Severozápadní část vyplňuje Sinus Iridum (Záliv duhy). Trosky vnitřního valu kotliny tvoří pohoří Montes Teneriffe, Montes Recti, Montes Spitzbergen a hora Mons Pico.\n\nDo oblasti Mare Imbrium poblíž kráteru Autolycus dopadla 13. září 1959 sovětská kosmická sonda Luna 2 (první sonda vyrobená člověkem, která dosáhla povrchu Měsíce) a na okraji Mare Imbrium na úpatí měsíčního pohoří Montes Apenninus (Apeniny) v blízkosti brázdy Rima Hadley 30. července 1971 přistála americká expedice Apollo 15. V sobotu 14. prosince 2013 přistál v severozápadní části Mare Imbrium jižně od kráteru Laplace F na souřadnicích 19,51° S, 44,12° Z čínský modul mise Čchang-e s vozítkem Nefritový králík.\n\n\n"}
{"id": "519243", "url": "https://cs.wikipedia.org/wiki?curid=519243", "title": "Ultrazvuková liposukce", "text": "Ultrazvuková liposukce\n\nUltrazvuková liposukce, nebo také bezbolestná liposukce, je označována liposukce 3. generace. Přestože cíl ultrazvukové liposukce je shodný s klasickou liposukcí, tedy odstranění přebytečného tuku z těla, prostředky a způsob dosažení je výrazně odlišný. Oproti klasické liposukci, kdy se jedná o operativní zákrok, ultrazvuková liposukce je naopak neinvazivní metoda. Tukové buňky jsou zničeny působením vysokofrekvenčního ultrazvuku. \n\nDůležité je si uvědomit, že ani ultrazvuková liposukce (tak jako ostatní typy) není řešením obezity. \n\nPravý význam pojmu „ultrazvuková liposukce“ je využití ultrazvuku u liposukce operativní metodou. Tedy chirurgickým zákrokem, kdy se pro odsátí tuku využívá kanyla vysílající ultrazvukové vlny pro snadnější odsátí přebytečného tuku.\n\nV současné době se však velmi hojně, a možná i více, využívá tohoto pojmu pro označení tzv. bezbolestné liposukce, neboli lipolýzy. Při této metodě se jedná o neinvazivní, tedy neoperativní, ošetření. Využívá se ultrazvukové hlavice pro zahřátí tukových buněk a následného vyplavení tuku z tukové buňky skrze její membránu a to do hloubky cca 1,5 cm (některé přístroje až do hloubky 2 cm). Obsah tukových buněk ve formě mastných kyselin je za pomocí lymfatického systému odbourán tělem. Na rozdíl od klasické operativní liposukce se tuk odbourává tělesným metabolizmem a není vysáván přímo při liposukci. Zmenšení obvodu ošetřované části těla bývá zpravidla 1-6 (někdy až 14) cm. Úbytek tuku velmi závisí na postavě, metabolizmu a struktuře tukových buněk ošetřované partie. Na hmotnosti bezprostředně po ošetření nebude patrný žádný rozdíl, „rozpuštěný“ tuk se bude dostávat z těla ven až v následujících hodinách/dnech lymfatickým systémem, který by měl být proto stimulován dostatečným pohybem kosterních svalů. Pro dosažení optimálních výsledků je vhodné kombinovat ošetření právě s aktivací lymfatického systému a lymfodrenáží (ať už manuální nebo přístrojovou), tak aby tuky byly z ošetřených oblastí dobře odplavovány a dostavil se tak požadovaný výsledek. Výhodná je také kombinace ultrazvukové liposukce s vakuem, kterou nabízejí ale jen některé přístroje. Hlavice s vakuem vytvářejí v ošetřované oblasti střídavě podtlak a přetlak; jednak tak dojde k efektivními kontaktu ultrazvukové hlavice s ošetřovanou oblastí a zároveň má tato tlaková masáž příznivý účinek na prokrvení dané oblasti, zlepšení lymfatického oběhu a tak i vyhlazení celulitidy.\n\n\n\nOšetření ultrazvukovou liposukcí nelze podstoupit v následujících případech\n"}
{"id": "519245", "url": "https://cs.wikipedia.org/wiki?curid=519245", "title": "Nořín", "text": "Nořín\n\nNořín () je vesnice v okrese Ústí nad Orlicí, část obce Zálší.\n\nDatum založení osady Nořín není známo. První písemná zmínka pochází z roku 1292 ze Zbraslavské kroniky.\n"}
{"id": "519246", "url": "https://cs.wikipedia.org/wiki?curid=519246", "title": "Ines Müllerová", "text": "Ines Müllerová\n\nInes Müllerová, rozená Reichenbachová (* 2. ledna 1959, Grimmen) je bývalá německá atletka, koulařka, která reprezentovala tehdejší NDR.\n\nV začátcích své atletické kariéry se věnovala také hodu diskem. V roce 1977 se stala v Doněcku juniorskou mistryní Evropy . Později se začala specializovat na vrh koulí. Na světové letní univerziádě 1981 v Bukurešti získala stříbrnou medaili. V roce 1985 vybojovala stříbro na světových halových hrách (předchůdce halové MS) v Paříži, kde prohrála jen se sovětskou koulařkou Nataliou Lisovskou.\n\nDvakrát reprezentovala na letních olympijských hrách. Na olympiádě v Moskvě 1980 se umístila ve finále na osmém místě (19,66 m). Na letních hrách v jihokorejském Soulu 1988 skončila těsně pod stupni vítězů, čtvrtá. Její nejdelší pokus měřil 20,37 m.\n\n\n"}
{"id": "519247", "url": "https://cs.wikipedia.org/wiki?curid=519247", "title": "Swizz Beatz", "text": "Swizz Beatz\n\nKasseem Dean (* 3. srpna 1978), známější pod svým uměleckým jménem Swizz Beatz, je americký hudební producent, DJ a rapper.\n\nDean se narodil v části Bronxu v New Yorku. Produkci začal dělat ve svých 16 letech. Ve 20 letech prodal beat rapperovi DMXovi, z kterého vznikl track „Ruff Ryders Anthem“, jenž se stal okamžitě hitem. Začal spolupracovat s labely Ruff Ryders, Roc-A-Fella Records, Elektra Records, Epic Records, Def Jam Recordings a Bad Boy Entertainment.\n\nV roce 2002 vydal Swizz své debutové album nazvané \"Presents G.H.E.T.T.O. Stories\", z kterého vyšly 2 singly „Guilty“ a „Bigger Business“.\n\nSwizz Beatz má hudební vydavatelství Full Surface Records, s jeho vznikem mu pomáhal rapper Cassidy.\n\nV současné době pracuje Swizz Beatz na albech interpretů: Cassidy, Jay-Z, 2 Much, 50 Cent, Drag-On, Papoose, Busta Rhymes, Ruff Ryders, Whitney Houston, Eve, T.I., Lil Wayne, Bow Wow, Bone Thugs-n-Harmony, Lil Jon a Ludacris. Dále pomáhá svému blízkému příteli DMXovi s jeho dvěma alby \"Walk with Me\" a \"You'll Fly with Me Later\". Bylo také potvrzeno, že bude pracovat s Jennifer Lopez.\n\n21. srpna 2007 vydal Swizz album s názvem \"One Man Band Man\", kterého se v prvním týdnu prodalo 45 000 kusů. Z alba vyšly 2 singly „It's Me Bitches“ a „Money in the Bank“.\n\nV roce 2009 produkoval Swizz Beatz mnoho populárních singlů např. „Nasty Girl“ od Ludacris feat. Plies, „Who's Real“ od Jadakiss feat. OJ da Juiceman, „Million Bucks“ od Maino, „Million Dollar Bill“ od Whitney Houston, „I Can Transform Ya“ od Chris Brown feat. Lil Wayne a „On to the Next One“ od Jay-Z.\n\nDean byl ženatý s R&B zpěvačkou Mashondou, se kterou se rozvedl v roce 2009. V tomtéž roce oznámil, že se zasnoubili s Aliciou Keys.\n\nUrban Music Awards\n\n\n"}
{"id": "519248", "url": "https://cs.wikipedia.org/wiki?curid=519248", "title": "Congressional Space Medal of Honor", "text": "Congressional Space Medal of Honor\n\nCongressional Space Medal of Honor ( \"Kongresová kosmická medaile cti\") je vyznamenání vytvořené v roce 1969 Kongresem Spojených států. Slouží jako uznání „astronautů, kteří se při výkonu svých povinností vyznamenali výjimečně záslužným úsilím a přispěním pro blaho národa a lidstva.“ Vyznamenání uděluje prezident Spojených států jménem Kongresu na doporučení NASA. Ocenění nemá nic společného s vojenským oceněním Medaile cti, které je udíleno za mimořádnou statečnost a udatnost v boji.\n\nK roku 2010 bylo vyznamenání uděleno celkem 28 astronautům, z toho 17 z nich posmrtně; 14 astronautů zahynulo při haváriích raketoplánu \"Challenger\" a \"Columbia\", 3 uhořeli během startu \"Apolla 1\". Kromě jednoho případu byla všechna vyznamenání udělena americkým občanům. Výjimkou byl izraelský astronaut Ilan Ramon, který zahynul při havárii raketoplánu \"Columbia\" v roce 2003.\n"}
{"id": "519260", "url": "https://cs.wikipedia.org/wiki?curid=519260", "title": "Porija Neve Oved", "text": "Porija Neve Oved\n\nPorija Neve Oved někdy jen Neve Oved ( פּוֹרִיָּה - נְוֵה עוֹבֵד nebo jen נווה עובד, doslova \"\"Porija - Oáza pracujících\"\", Poria Neve Oved nebo jen Neve Oved, v oficiálním seznamu sídel Poriyya Newe Oved) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Emek ha-Jarden.\n\nLeží v Dolní Galileji v nadmořské výšce 137 metrů na odlesněném hřbetu Ramat Porija, který východním směrem prudce spadá k břehům Galilejského jezera a výtoku řeky Jordán z tohoto jezera. Tímto směrem ze zdejších svahů stékají vádí Nachal Ajiš a Nachal Jachci'el. Na západní straně od vesnice terén klesá o něco volněji do údolí Bik'at Javne'el, kam stékají do povodí vodního toku Nachal Javne'el z blízkosti vesnice vádí Nachal Porija a Nachal Cejdata. Jde o oblast s intenzivním zemědělstvím. Na sever od vesnice pokračuje hřbet Ramat Porija vrchem Har Menor. Dál k severu se na jeho východních svazích rozkládá lesoparkový komplex Ja'ar Švejc (\"Švýcarský les\").\n\nVesnice se nachází cca 5 kilometrů jižně od města Tiberias, cca 103 kilometrů severovýchodně od centra Tel Avivu a cca 52 kilometrů východně od centra Haify. Poriji Neve Oved obývají Židé, přičemž osídlení v tomto regionu je ryze židovské.\n\nPorija Neve Oved je na dopravní síť napojena pomocí lokální silnice číslo 768, která vede do Tiberiasu. Další lokální silnice číslo 7677 vede k východu, k jezeru, kde ústí do dálnice číslo 90.\n\nPorija Neve Oved byla založena v roce 1949. Pokusy o osídlení v této lokalitě ale jsou staršího data (viz rozcestník Porija). Poprvé zde vzniklo židovské osídlení pod jménem Porija už v roce 1912. Šlo o první zemědělskou osadu založenou jako součást takzvaného plánu Achuzot, který sionistická organizace zamýšlela jako nový model ekonomického rozvoje Palestiny. Podle tohoto plánu měli zámožní Židé z Evropy a Severní Ameriky investovat do zemědělských osad. Po dobu 10 let by takto zřizované osady podporovali na dálku. Pak by se přistěhovali do Palestiny a již zavedená osada by naopak jim poskytovala zdroj příjmů.\n\nZpočátku plán fungoval a do rozvoje Poriji přislíbili investovat někteří Židé, zejména z města St. Louis v USA. Práce na poli prováděli pouze Židé pod vedením Šim'ona Goldmana (שמעון גולדמן). Jenže pak začaly osadu stíhat problémy. Akcionáři neposílali včas finanční podporu, vesnice se potýkala s nedostatkem vody a těžké se ukázalo i spoléhání se na ryze židovské pracovní síly.\n\nBěhem první světové války byly navíc přerušeny zemědělské práce a osada se pak rozpadla.\n\nV roce 1940 se tu usadila nová skupina osadníků, kteří se ale roku 1946 přesunuli na nedalekou lokalitu, kde pak založili vesnici Alumot. Pak sem byla povolána skupina členů židovských jednotek Palmach, kteří zde žili v provizorních a nehostinných podmínkách v následujících letech. Využívali strategickou polohu osady, která disponovala výhledem na celý region Galilejského moře.\n\nOd konce 40. let 20. století se zde usazovali opět soukromí zemědělci a další obyvatelé. Postupně tu vznikl sídelní pás propojených zemědělských usedlostí s jednotlivými centry Alumot, Porija Neve Oved, Porija Kfar Avoda a Porija Ilit. Alumot se od 40. let 20. století vyvíjel samostatně. Ostatní tři vesnice tvořily dlouhou dobu jednu obec. Teprve roku 1991 se osamostatnila Porija Ilit a roku 2004 i Porija Kfar Avoda.\n\nZakladateli nynější Porija Neve Oved byli židovští přistěhovalci ze severní Afriky, kteří se sem přesunuli z nedalekého přistěhovaleckého tábora (Ma'abara). Ti se sem přesunuli v roce 1953.\n\nObec připravuje stavební expanzi. Soukromým uchazečům nabízí 63 stavebních pozemků.\n\nObyvatelstvo Porija Neve Oved je sekulární. Podle údajů z roku 2014 tvořili naprostou většinu obyvatel v Porija Neve Oved Židé - cca 1000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1100 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1107 lidí. Během roku 2014 populace stoupla o 4,9 %.\n\n\n"}
{"id": "519261", "url": "https://cs.wikipedia.org/wiki?curid=519261", "title": "Mravenec obecný", "text": "Mravenec obecný\n\nMravenec obecný (\"Lasius niger L.\") je v České republice nejhojnější, drobný, holarktický druh mravence.\n\nMravenec obecný je drobný, hnědý až šedočerný, nelesklý mravenec.\nZadeček, holeně a násadce tykadel jsou porostlá odstávajícími štětinkami.\nPrvní článek tykadel je hruškovitě ztloustlý. Čelní štítek není zřetelně ohraničen.\nObvykle u dělnic chybí temenní očka.\n\nDélka těla 2–5 mm jedná se o neplodné modifikace samičky bez křídel žijící až 7 let.\nTvoří nejpočetnější kastu v mraveništi zajišťující chod celého mravenčího státu.\nDělnice shánějí potravu, starají se o potomstvo a chrání hnízdo.\nPohlavní jedinec délky 7–10 mm s temenními očky.\nJe krátkodobě okřídlená, po určité době si křídla ulomí, aby využila křídelní svalovinu pro získání energie na založení kolonie.\nObvykle žije až 15 let, rekordmankou se stala královna chovaná v laboratorním hnízdě (formikáriu), která se dožila 29 let a drží světový rekord v délce života v rámci celého hmyzu.\nOkřídlený pohlavní jedinec dorůstající délky 3,5–5 mm.\nŽije velice krátkou dobu, po páření „svatebním letu“ umírá.\n\nHojně žijící druh. Rozšíření sahá od Evropy přes mírný pás Asie až do Severní Ameriky i severní Afriky.\nU nás ho lze naleznout v horách i nížinách. Je běžným obyvatelem zahrad, měst a domácností.\nNení náročný a dobře snáší suchá i vlhká místa bez ohledu na intenzitu slunečního záření.\n\nHnízdo bývá nejčastěji pod kamenem, v zemi nebo mrtvém dřevě.\nPodzemní hnízdo je s povrchem spojeno otvůrky, obklopenými drobnými hliněnými valy.\nObčas má mraveniště i nadzemní kupulovitou hliněnou nadstavbu navršenou kolem stébel trav.\nTato část je pevná, odolává větru i letním dešťům, ale zima nadstavbu ničí.\nV březnu královny kladou vajíčka, ze kterých se vylíhnou díky speciální potravě pohlavní jedinci (samci a samice).\nKrátce po vylíhnutí nastává doba páření (od června do srpna).\nPři kopulaci (která většinou probíhá z teplých a vlhkých dnů přibližně 20–30 °C a 2–5 dnů po dešti) samička získává sperma od více samců, které uschovává v semenné schránce a dle potřeby klade oplodněná nebo neoplodněná vajíčka po celý svůj život.\nZ oplozených vajíček se líhnou dělnice nebo samičky a z neoplozených vajíček samci.\nVelká část pohlavních jedinců se při „svatebním letu“ stává kořistí ptáků a dalších predátorů.\nOplodněná královna shodí křídla a snaží se založit novou kolonii. Mravenec obecný vytváří monogynní společenství, mraveniště obsahuje pouze jednu královnu.\nSamička tohoto druhu zakládá sama novou kolonii nezávislým způsobem a zpočátku sebe a první potomstvo vyživuje pouze zásobními látkami svého těla.\nV této době vůbec neopouští svou mateřskou komůrku. Vývoj dělnice trvá přibližně 50 dnů.\nVšežravý druh, lovící hmyz, v domácnostech vyhledává sladkosti a velkou část potravy tvoří výměšky ze žláz mšic a červců, takzvané \"medovice\".\n\nV chovu se královna většinou ze začátku krmí takzvanou medovinou jedná se o roztok medu a vody v poměru 1:3. Lze jí použít jako doplněk potravy i v pozdější fázi chovu.\n\nMravenec obecný vyhledává, stará se, chrání a rozšiřuje přibližně 15 druhů mšic.\nNa oplátku mšice poskytují mravencům velice výživnou medovici, slouží stejně jako dojné krávy u lidí.\nDokonce je přenášejí na nová místa a pro ochranu před predátory, staví na stromech a keřích částečně kryté tunely (mšičí pavilónky).\nPřed mrazy je chrání hluboko v mraveništi.\nJelikož rozšiřuje mšice, je velmi neoblíbený u zahrádkářů.\n\n"}
{"id": "519269", "url": "https://cs.wikipedia.org/wiki?curid=519269", "title": "Terestrický čas", "text": "Terestrický čas\n\nTerestrický čas (TT) zaveden v astronomii v roce 1984 pod názvem dynamický čas, jako náhrada atomového času. Jeho zpřesňující výhodou je faktická nezávislost na rotaci Země. Od roku 1991 se označuje jako terestrický.\n\nJeho základem je mezinárodní atomový čas zvětšený o časový interval +32,184 s.\n\nVztah k světovému času je TT = UT + T. V roce 2009 činil rozdíl T asi +56,9 s.\n"}
{"id": "519271", "url": "https://cs.wikipedia.org/wiki?curid=519271", "title": "Oceanus Procellarum", "text": "Oceanus Procellarum\n\nOceanus Procellarum (česky Oceán bouří) je nejrozsáhlejší plocha na přivrácené straně Měsíce, která je pokryta bazalty tvořícími měsíční moře. Má od severu k jihu délku 2 500 kilometrů a zabírá 4 000 000 km². Jeho střední selenografické souřadnice jsou 18,4° S, 57,4° Z. Na rozdíl od jiných měsíčních moří nebyla u Oceánu bouří identifikována žádná impaktní pánev.\n\nV západní části oceánu se nenachází mnoho velkých impaktních kráterů, zato se zde ale nachází značné množství lunárních sopečných dómů (druh štítové sopky) a také světlý útvar Reiner Gamma s vysokým albedem (v západní části oceánu). Jejich vysoká četnost je v oblasti Marius Hills.\n\nPo dlouhý čas se věřilo, že oblast Oceanus Procellarum vznikla výsledkem impaktu tělesa na povrch Měsíce, nicméně studie z roku 2014 založená na průzkumu gravitační mapy tento původ vylučuje. Tato studie využívající data pořízené dvojicí sond GRAIL naznačuje, že vznik Oceanus Procellarum je spojena s popraskáním měsíční kůry a následným masivním vulkanismem. Gravitační mapa totiž ukázala, že se pod viditelnými lávovými pláněmi nachází údolí vzniklé protažením a ztenčením kůry. Vědci předpokládají, že toto protažení a ztenčení je spojeno s abnormálním výskytem radioaktivních prvků v této části Měsíce, kdy jsou zde hlavně nabohaceny obsahy uranu, thoria a draslíku. Tyto prvky způsobily vyšší teplotu oblasti než okolních jednotek, načež po jejich vyčerpání mělo dojít k rychlému chladnutí. Během chladnutí se měla oblast protáhnout a ztenčit, následně popraskat, což umožnilo výstup magmatu na povrch.\n\nDo oblasti Oceánu bouří přistály sovětské sondy Luna 9, Luna 13 a americká sonda Surveyor 1.\n\n\n\n"}
{"id": "519273", "url": "https://cs.wikipedia.org/wiki?curid=519273", "title": "Carlo Carafa", "text": "Carlo Carafa\n\nCarlo Carafa (Caraffa) st. (1584, Neapol – 7. dubna 1644, Aversa) byl biskup v jihoitalské Averse, papežský diplomat a spisovatel v první polovině 17. století.\n\nCarafa se narodil roku 1584 v Neapoli, pocházel se slavné šlechtické rodiny, z níž byl i papež Pavel IV. Po získání doktorátu z obojího práva se stal referendářem obojí Signatury, roku 1616 byl jmenován biskupem v jihoitalské Averse. V této době svolal diecézní synod v Averse (1619) a roku 1625 vizitoval diecézi prostřednictvím svého generálního vikáře. Byl tehdy totiž mimo svou diecézi, neboť od roku 1621 působil jako papežský nuncius u císařského dvora, a to až do r. 1628. Jeho dlouhá nunciatura je nesmírně významná i pro rekatolizaci českých zemí. Poznatky ze svého půsoení shrnul v knize \"Germania Sacra restaurata\", vydané poprvé r. 1630. Po skončení nunciatury se vrátil do Aversy, kde žil a působil až do své smrti roku 1644\n\n\n\n"}
{"id": "519275", "url": "https://cs.wikipedia.org/wiki?curid=519275", "title": "Balda", "text": "Balda\n\nOsada Balda, známá také jako Zlatá Studně () je osada, která v roce 1930 patřila pod obec Jedlová (Schönbrunn). Leží necelou půlhodinu chůze východně od Jedlové, uprostřed hlubokých lesů. Za svou existenci vděčí několik domků léčivému prameni. V současnosti je součástí obce Stašov (Dittersbach), která leží východně.\n\nZa svou existenci osada vděčí léčivému prameni. V roce 1835 zdroj zkoumal pražský universitní profesor Pleischl. Lázně původně sestávaly ze dvou lázeňských domů a jednoho bazénu. V minulosti měly lázně Zlatá Studna kapacitu 180 lidí. Procházky v oblasti: k prameni, 2 dvěstě let staré lípy (v jedné z nich je 14 metrů vysoký oltář). \n\nLegenda vypráví, že zemědělec z Jedlové v místech, kde jsou dnes lázně, našel zlatou růži. Začaly se provádět vykopávky, ale z důvodu silného proudu vody byly práce zastaveny. Podle výkopů dostala osada jméno Zlatá Studna. Není bez zajímavosti, že obcí Jedlová u Hamrů protéká Zlatý potok. Léčivý pramen byl znám již dlouho a v roce 1740 nechal Franz Rudolf Graf von Hohenembs postavit dřevěný lázeňský dům a skromný penzion. Od té doby se lázně dále rozšiřovaly.\n\n\n"}
{"id": "519277", "url": "https://cs.wikipedia.org/wiki?curid=519277", "title": "Fimbrie", "text": "Fimbrie\n\nFimbrie může být:\n"}
{"id": "519280", "url": "https://cs.wikipedia.org/wiki?curid=519280", "title": "Ašutis", "text": "Ašutis\n\nAšutis je potok v Litvě, v Žemaitsku, levý přítok řeky Lokysta. Pramení u vsi Mažrimai, 8 km na severoseverovýchod od města Šilalė. Teče zpočátku směrem východním, křižuje silnici č. 162 Laukuva - Šilalė a hned se stáčí na jih a až do okresního města Šilalė teče paralelně s touto silnicí. Před vsí Balsiai křižuje silnici Kaltinėnai - Bytlaukis - Tūbinės - // - Balsiai - Šilalė, vzápětí přibírá zprava dva malé přítoky: Nerotas a další bezejmenný a tvoří rybník Balsių tvenkinys, na jehož levém břehu je obec Balsiai. Dále protéká spojenou obcí Balsiai-Šilai, přibírá zleva bezejmenný potok, na východním okraji okresního města Šilalė křižuje silnici č. 162, přibírá zprava potok jménem Balčia, stáčí se směrem západním, vtéká na území města, počíná silněji meandrovat, křižuje ulici Nepriklausomybės gatvė (Nezávislosti) a protéká rybníkem Ašutis. Jeho hráz je pod mostem ulice Vytauto Didžiojo, necelých 100 m od katolického kostela \"Šventojo Pranciškaus Asyžiečio bažnyčia\". Dále teče hlubokým údolím a na území města se vlévá do řeky Lokysta jako její levý přítok.\n\nAšutis je v litevštině stejně jako v češtině v jednotném čísle rodu mužského. (Rozdíl od několika jiných litevských názvů, zakončených také na -is). Obecné jméno ašutis v litevštině znamená jílek mámivý \"(Lolium temulentum L.)\"\n\n"}
{"id": "519281", "url": "https://cs.wikipedia.org/wiki?curid=519281", "title": "Robert Emmijan", "text": "Robert Emmijan\n\nRobert Emmijan () (* 15. února 1965, Leninakan) je bývalý arménský atlet, jehož specializací byl skok daleký.\n\nVětšinu svých úspěchů zaznamenal jako reprezentant Sovětského svazu.\n\nJeho osobní rekord pod širým nebem je čtvrtým nejlepším výkonem v celé historii a zároveň současným evropským rekordem. Delší skoky předvedli jen Američané Carl Lewis (887 cm), Bob Beamon (890 cm) a Mike Powell (895 cm).\n\n\n"}
{"id": "519283", "url": "https://cs.wikipedia.org/wiki?curid=519283", "title": "Světluška", "text": "Světluška\n\nSlovo světluška má několik významů.\n"}
{"id": "519292", "url": "https://cs.wikipedia.org/wiki?curid=519292", "title": "NGC 68", "text": "NGC 68\n\nNGC 68 je eliptická galaxie vzdálená od nás zhruba 264 milionů světelných let nacházející se v souhvězdí Andromedy.\n\n"}
{"id": "519293", "url": "https://cs.wikipedia.org/wiki?curid=519293", "title": "Michail Jevgrafovič Saltykov-Ščedrin", "text": "Michail Jevgrafovič Saltykov-Ščedrin\n\nMichail Jevgrafovič Saltykov-Ščedrin (; – ) byl ruský spisovatel a satirik. Ve svém díle, ideově spojeném s tzv. naturální školou útočil proti carství a nevolnictví, odhaloval podstatu měšťáctví či liberalismu a zesměšňoval carskou byrokracii. Nejznámějším z jeho děl je román o mravním úpadku statkářské rodiny nazvaných \"Panstvo Golovlevových\" a dále \"Historie jednoho města\". V něm v groteskně satirických obrazech líčí dějiny města Hlupákova, jakéhosi ruského Kocourkova. Když carská cenzura sílila, uchýlil se k jinotajné formě zvířecích bajek a pohádek pro dospělé.\n\nPocházel ze šlechtické rodiny. Vystudoval gymnázium v Carském Sele a poté nastoupil dráhu úředníka na ministerstvu vojenství. V té době se seznámil s utopickým socialismem. Za názory, které otiskl ve svých prvních pracích, byl v dubnu roku 1848 poslán do vyhnanství do Vjatky (dnes Kirov), kde byl osm let gubernátorským úředníkem. Po návratu v roce 1855 pracoval jako úředník v Rjazani a v Tveru. V roce 1862 odešel ze státní služby a pracoval jako redaktor časopisu \"Sovremennik\". Po dvou letech pro neshody s vedením redakce odešel zpět do úřední služby. V roce 1868 byl penzionován. Poté spolupracoval s Nikolajem Alexejevičem Někrasovem při vedení časopisu \"Otěčestvennyje zapiski\" (Отечественные записки). Tento časopis po Někrasovově smrti vedl. Vydávání časopisu bylo v roce 1884 zastaveno.\n\n\n"}
{"id": "519295", "url": "https://cs.wikipedia.org/wiki?curid=519295", "title": "NGC 69", "text": "NGC 69\n\nNGC 69 je eliptická galaxie vzdálená od nás zhruba 307 milionů světelných let a nacházející se v souhvězdí Andromedy.\n\n"}
{"id": "519298", "url": "https://cs.wikipedia.org/wiki?curid=519298", "title": "NGC 70", "text": "NGC 70\n\nNGC 70 je spirální galaxie vzdálená od Země zhruba 328 milionů světelných let a nacházející se v souhvězdí Andromedy.\n"}
{"id": "519303", "url": "https://cs.wikipedia.org/wiki?curid=519303", "title": "Seznam bavorských vévodkyň, kurfiřtek a královen", "text": "Seznam bavorských vévodkyň, kurfiřtek a královen\n\nSeznam bavorských vévodkyň, kurfiřtek a královen obsahuje chronologicky řazený seznam manželek vládců Bavorského vévodství, kurfiřtství a království.\n\nPrvním historicky doloženým vládcem Bavorska byl vévoda Garibald I., vládnoucí v letech 555 až 591, jehož manželka Waldrada Langobardská tedy tento seznam zahajuje. Po sesazení posledního vévody z Agilolfinské dynastie, Tassila III., se Bavorsko dostalo pod vliv Franské říše a seznam pokračuje manželkami vévodů z Karlovské dynastie. Po manželkách Karlovců pak následují ženy vévodů z různých předních dynastií, např. Luitpoldovské, Lucemburské, Sálské či Štaufské. Od roku 1180, kdy císař Fridrich \"Rudovous\" sesadil Welfa Jindřicha \"Lva\" a vévodství udělil Otovi I. Wittelsbachovi, vládli v Bavorsku Wittelsbachové. V roce 1623 byla vévodovi Maxmiliánovi I. udělena kurfiřtská hodnost a seznam tedy pokračuje manželkami bavorských kurfiřtů. Poslední část seznamu obsahuje bavorské královny.\n\n"}
{"id": "519304", "url": "https://cs.wikipedia.org/wiki?curid=519304", "title": "NGC 71", "text": "NGC 71\n\nNGC 71 je eliptická galaxie vzdálená od nás zhruba 307 milionů světelných let nacházející se v souhvězdí Andromedy.\n\n"}
{"id": "519306", "url": "https://cs.wikipedia.org/wiki?curid=519306", "title": "NGC 72", "text": "NGC 72\n\nNGC 72 je spirální galaxie vzdálená od nás zhruba 332 milionů světelných let nacházející se v souhvězdí Andromedy.\n\n"}
{"id": "519307", "url": "https://cs.wikipedia.org/wiki?curid=519307", "title": "Nandu pampový", "text": "Nandu pampový\n\nNandu pampový (\"Rhea americana\") je velký, nelétavý pták podobný pštrosovi. Váží více než 23–25 kg. Dožívá se 15 a více let. V mládí vodí mláďata samec, samice se k nim později přidají. Dovede velmi rychle běhat.\nNandu pampový žije v stepích a savanách Argentiny, severovýchodní Brazílie a Bolívie. Přestože jejich stavy lovem a v důsledku obdělávání půdy prořídly, ještě dnes lze spatřit třicetihlavá hejna.\n\nV Evropě žije divoká populace nandu v Německu. Přibližně v roce 2000 zde uteklo několik jedinců z chovu. Rozmnožili se natolik, že zemědělcům působí škody na úrodě. Od roku 2017 proto probíhá ničení vajec. Přesto v roce 2018 zdejší populace čítala 566 jedinců, z nichž více než polovina byla tohoroční mláďata. Blíže viz článek v Ostsee-Zeitung.\n\nSamice je světlejší než samec, který má černý krk. Křídla jim pomáhají při rychlém běhu. Mláďata se od rodičů liší pruhováním, které jim poskytuje přirozené maskování ve vysoké trávě.\n\nDospělí se živí semeny, listy a plody. Občas se živí i hmyzem a menšími obratlovci. Mláďata se živí hlavně hmyzem.\n\nV době hnízdění se samec páří s několika samicemi. Hnízdo je mělké místo v zemi. Do něho snáší několik samiček více než deset vajíček až 600 gramů těžkých. Tento proces trvá více než šest dní, přesto se kuřátka vylíhnou ve stejný den. Na vajíčkách sedí výhradně samec, a sice kolem čtyřiceti dní. Rodinka z bezpečnostních důvodů brzy hnízdo opouští. Nevylíhnutá vejce jsou ponechána svému osudu. Jsou oblíbenou a výživnou pochoutkou lišky.\n\nMláďata už po prvním roce dosahují velikosti dospělého jedince. V následujícím roce dosahují i pohlavní dospělosti.\n\n\n"}
{"id": "519308", "url": "https://cs.wikipedia.org/wiki?curid=519308", "title": "Oblastní rada Emek ha-ma'ajanot", "text": "Oblastní rada Emek ha-ma'ajanot\n\nOblastní rada Emek ha-ma'ajanot ( - \"mo'aca ezorit Emek ha-ma'ajanot\", doslova \"„oblastní rada Údolí pramenů“\", ) je administrativní část izraelského distriktu Sever.\n\nRozkládá se v okolí města Bejt Še'an a zahrnuje vesnická sídla v intenzivně zemědělsky využívaném Bejtše'anském údolí, jež je součástí Jordánského údolí, a také zčásti v pohoří Gilboa, které údolí lemuje na jihozápadní straně. Na západě toto údolí plynule přechází do Charodského údolí, kterým k řece Jordán teče vodní tok Nachal Charod.\n\nAž do roku 2008 se tato oblastní rada nazývala oblastní rada Bik'at Bejt Še'an (: - „\"mo'aca ezorit Bik'at Bejt Še'an\"“, doslova „\"oblastní rada Bejt Še'anské údolí\"“, : Bik'at Beit She'an Regional Council, Biq'at Bet She'an Regional Council nebo Beit She'an Valley Regional Council).\n\nOblastní rada Emek ha-ma'ajanot byla ustavena roku 1949. Židovská osidlovací politika ale v tomto regionu začala již dříve. 10 z členských vesnic současné oblastní rady vzniklo koncem 30. let 20. století jako opevněné osady typu hradba a věž. Prvním z nich byl Tel Amal (nyní Nir David). Podmínkou pro zahájení osidlování byl výkup zdejších pozemků Židovským národním fondem. Dalších 5 zdejších vesnic bylo založeno během 50. let 20. století.\n\nZvláštností oblastní rady Emek ha-ma'ajanot je kompaktní skupina nábožensky orientovaných kibuců na jižním okraji regionu (například Tirat Cvi).\n\nV roce 1995 oblastní rada uzavřela partnerství s federací židovských obcí v americkém Clevelandu. Oblastní rada počátkem 21. století trpěla demografickou a ekonomickou stagnací. Její vedení proto s podporou Židů z Clevelandu zahájilo program, jehož cílem má být zatraktivnění regionu. Součástí této kampaně byla i změna názvu oblastní rady ze stávajícího Bik'at Bejt Še'an (Údolí Bejt Še'an) na Emek ha-ma'ajanot (Údolí pramenů). Na výběr nového názvu si vedení oblastní rady najalo profesionální poradce v oboru marketingu. Nové pojmenování má odkazovat na 30 přírodních sladkovodních pramenů, které v tomto regionu vyvěrají.\n\nOblastní rada Emek ha-ma'ajanot sdružuje 24 izraelských vesnic, které fungují buď jako kolektivně hospodařící komunity typu kibuc či mošav nebo jako individuální mošava. Sídlo úřadů oblastní rady leží východně od města Bejt Še'an, při lokální silnici číslo 7079. Starostou oblastní rady je od roku 2009 Joram Karin. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\n<mapframe text=\"Oblastní rada Emek ha-ma'ajanot s vyznačenou polohou správního střediska\" latitude=32.53 longitude=35.5 width=360 height=540 zoom=11 align=center>\n</mapframe>\n\n\nK 31. prosinci 2014 žilo v oblastní radě Emek ha-ma'ajanot  obyvatel. Z celkové populace bylo  Židů. Včetně statistické kategorie „ostatní“ tedy nearabští obyvatelé židovského původu ale bez formální příslušnosti k židovskému náboženství jich bylo .\n\nDo roku 2020 si vedení oblastní rady vytyčilo za cíl dosáhnout nárůstu počtu obyvatel v hranicích oblastní rady Emek ha-ma'ajanot na . Chce sem přilákat nové investice a pracovní místa.\n\n\n"}
{"id": "519312", "url": "https://cs.wikipedia.org/wiki?curid=519312", "title": "NGC 73", "text": "NGC 73\n\nNGC 73 je spirální galaxie nacházející se v souhvězdí Velryby. Objevil ji Lewis Swift v roce 1886 refraktorem o průměru 16 palců (40,5 cm).\n\n"}
{"id": "519314", "url": "https://cs.wikipedia.org/wiki?curid=519314", "title": "NGC 74", "text": "NGC 74\n\nNGC 74 je spirální galaxie v souhvězdí Andromedy. Její zdánlivá jasnost je 15,3 a úhlová velikost 0,8′ × 0,3′. Je od Země vzdálená 325 milionů světelných let, průměr má 65 000 světelných let. Na obloze leží několik úhlových minut od skupiny galaxií VV 166, s galaxií NGC 70, od Země vzdálené zhruba 350 milion světelných let, a pravděpodobně přináleží k této skupině.\n\nGalaxii NGC 74 objevil 7. října 1855 R. J. Mitchell, asistent Williama Parsonse, reflektorem o průměru 72 palců, což je 183 cm.\n\n"}
{"id": "519317", "url": "https://cs.wikipedia.org/wiki?curid=519317", "title": "NGC 75", "text": "NGC 75\n\nNGC 75 je čočková galaxie v souhvězdí Ryb. Objevil ji Lewis Swift v roce 1886 refraktorem o průměru 16 palců (40,6 cm).\n\n"}
{"id": "519331", "url": "https://cs.wikipedia.org/wiki?curid=519331", "title": "Kostel Saint-Porchaire v Poitiers", "text": "Kostel Saint-Porchaire v Poitiers\n\nKostel Saint-Porchaire se nachází v centru města Poitiers. Dnes představuje syntézu několika stavebních epoch – krypta kostela pochází z konce 9. století, zvonice a vstup kostela pochází z 11. století a loď je z počátku 16. století.\n\nSv. Porchaire byl pohřben v malém kostele Saint-Sauveur, který stával v místě mezi dnešními ulicemi \"rue Gambetta\", \"rue de la Marne\" a \"rue Saint-Porchaire\". Na konci 9. století, pokladník kaple svatého Hilaria, Teodatus vystavěl novou svatyni zasvěcenou sv. Porchairovi. Ostatky sv. Porchaira byly uloženy do kamenného sarkofágu a přeneseny do krypty.\nV roce 1951 byl sarkofág vytažen z krypty a umístěn do středu současného kněžiště. Na víku se nachází nápis \"\"In hoc tumulo requiescit scs Porcharius\"\" (V tomto hrobě leží sv. Porchaire).\nZ tohoto karolinského období se zachovala krypta (v současné době nepřístupná) a západní zeď, která se opírá o zvonicí se vstupem.\n\nV poslední třetině 11. století byla postavena zvonice se vstupem. Ty byly tvořeny přízemím s polokruhovou valenou klenbou a dvěma\nnavýšenými patry s jehlanovitou střechou. Hlavní vstup je vyzdoben zvířaty a na pravé straně je zobrazen prorok Daniel vržený do jámy lvové, a ochranná ruka Boží (\"Dan 6, 23\").\n\nV průběhu času kostel chátral a hrozilo zhroucení zdí. Kněz a farníci rozhodli o přestavbě kostela, která začala v roce 1509 a byla dokončena v roce 1520. Nová stavba nebyla tak dlouhá, zato na druhou stranu širší než předchozí kostel. Skládala se z velké obdélníkové haly, rozdělené na dvě stejně veliké lodi třemi sloupy.\nBěhem poloviny 16. století byly přistavěny postranní kaple. Fresky, pocházející z téhož období, a představující Krista a jeho apoštoly, byly odkryty v roce 1951 (dnes jsou téměř nečitelné). Okna nad kněžištěm (vytvořena v duchu 16. století) byla vsazena začátkem 20. století.\n\nV roce 1710 se kostel stal součástí semináře Saint-Charles a chlapecké školy v Poitiers. V období Velké francouzské revoluce se stal shromaždištěm pro uctívání symbolů republiky. Od roku 1802 až do současnosti opět plní svou farní funkci. V roce 1843 se radní rozhodli zbourat věž, aby rozšířili ulici. Proti tomu se zvedla obrovská vlna nevole.\nDnes je tato zvonice s vchodem neodmyslitelnou součásti rušné ulice města. Kostel sám o sobě je přesto útočištěm pro modlitbu a meditaci.\n\nV místě zvonice s vchodem se nachází náhrobní kámen Jean Macé, což byl konšel města Poitiers v 16. století.\nV lodi se vyskytuje červený mramorový stůl pocházející z dnes již zaniklého benediktinského kláštera Saint Cyprien.\nMalovaný, vyřezávaný deskový oltář z roku 1680 pochází z malého vesnického kostela Lhommaizé.\nNa jižní straně lodi se nachází výjimečný oltář z 18. století. Nad ním se vyskytuje polychromovaná dřevěná socha Panny Marie s děťátkem, která pochází z nedalekého kostela Saint-Didier (již neexistující). Marie ukazuje svému Synovi zemi, kde odpočívají mrtví a Ježíš směřuje prstem na nebe jako nadějí pro věrné.\nPult v podobě orla pochází z 18. století.\nSměrem k severní zdi lze vidět kazatelnu ze 17. století a dřevěného Krista na Kříži z 18. století.\n\n\"Eglise Saint-Porchaire (Poitiers) - a historical survey\", informační materiál v anglické verzi, volně k dispozici v kostele, citováno 12. 2. 2010.\n\n"}
{"id": "519332", "url": "https://cs.wikipedia.org/wiki?curid=519332", "title": "Menachemja", "text": "Menachemja\n\nMenachemja nebo Menachamija ( nebo , Menahemia nebo Menahamiya, v oficiálním seznamu sídel Menahemya) je vesnice typu mošava v Izraeli, v Severním distriktu, v oblastní radě Emek ha-Ma'ajanot.\n\nLeží v Galileji v nadmořské výšce 195 m pod mořskou hladinou, 5 km jižně od břehů Galilejského jezera poblíž soutoku řek Jordán a Jarmúk, v oblasti s intenzivním zemědělstvím.\n\nVesnice se nachází cca přibližně 13 km jihojihovýchodně od města Tiberias, 98 km severovýchodně od centra Tel Avivu a 55 km jihovýchodně od centra Haify. Menachemju obývají Židé, přičemž osídlení v tomto regionu je ryze židovské.\n\nMenachemja je na dopravní síť napojena pomocí dálnice číslo 90.\n\nMenachemja byla založena v roce 1902. k založení došlo 25. prosince 1902. Již roku 1901 sem dorazila skupina prvních pěti průkopníků, kteří tu měli připravit plochu pro vznik úplně první novověké židovské osady v této části jordánského údolí. Brzy po nich sem přišla skupina dalších 16 židovských zemědělců z již existujících agrárních osad. V první fázi tu vyrostlo 21 domů ve dvou řadách, obklopených zdí. Dvě parcely byly ponechány volné, pro výhledovou výstavbu školy a zdravotního střediska. Pozemky poskytla Jewish Colonization Association. Hlavním realizátorem vzniku vesnice byl manažer Jewish Colonization Association Chajim Kalwarijski-Margalijot.\n\nPůvodní název osady zněl Milchamja (). Současné jméno získala roku 1921, na počest Menachema - otce Herberta Samuela, nejvyššího představitele britského mandátu Palestina.\n\nZpočátku čelili zdejší obyvatelé geografické izolovanosti, extrémním vedrům, bezpečnostním problémům s okolními Araby. Růst obce byl pozvolný, zrychlil se teprve v 50. letech 20. století s příchodem vlny židovských přistěhovalců. Roku 1949 měla vesnice 180 obyvatel a rozlohu katastrálního území  dunamů (8,08 km²).\n\nV roce 1951 byla Menachemja povýšena na místní radu (malé město). Nikdy ale nenabyla skutečně městského rázu. Počátkem 21. století byla proto Menachemja tohoto statutu zbavena a proměnila se na běžnou vesnici. V lednu 2006 se stala členskou obcí oblastní rady Emek ha-Ma'ajanot.\n\nV obci fungují zařízení předškolní péče, základní škola je v sousedním kibucu Ašdot Ja'akov. Je zde synagoga, mikve, zubní ordinace, společenské centrum, dva obchody, plavecký bazén a sportovní areály.\n\nObyvatelstvo Menachemje je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Menachemji Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žili 1002 lidé. Během roku 2014 populace klesla o 2,0 %.\n\n\n"}
{"id": "519343", "url": "https://cs.wikipedia.org/wiki?curid=519343", "title": "Josef Krasoslav Chmelenský", "text": "Josef Krasoslav Chmelenský\n\nJosef Krasoslav Chmelenský (7. srpna 1800, Bavorov – 2. ledna 1839, Praha) byl český básník (pokračovatel Čelakovského) a literární, divadelní i hudební kritik. Vydával sborníky písní, které přinášely vedle textů i melodie (\"Kytka\", \"Věnec ze zpěvů vlasteneckých\"). Mnohé z těchto písní znárodněly. Sborníky sehrály svou úlohu při vznikajícím společenském českém životě.\n\nPůsobil v Kroměříži jako dvorský místosudí manského soudu.\n\nChmelenský měl spolupracovníky z řad českých skladatelů, stal se i libretistou prvních českých oper, jež složil František Škroup (\"Dráteník\", \"Oldřich a Božena\", \"Libušin sňatek\").\n\n\n\n"}
{"id": "519348", "url": "https://cs.wikipedia.org/wiki?curid=519348", "title": "KREEP", "text": "KREEP\n\nKREEP je zvláštní druh horniny, která byla nalezena na Měsíci. Název horniny je akronymem, který ukazuje, z kterých prvků je hornina složena (K – draslík, REE – Rare Earth Elements – prvky vzácných zemin, P – fosfor). Hornina KREEP také obsahuje vysoké koncentrace radioaktivních uranu a thoria. Měsíc byl kdysi pokryt z velké části tekutým oceánem magmatu. Hornina KREEP je směs prvků, které se nemohly zapojit do krystalizace, když tento oceán chladl.\n"}
{"id": "519352", "url": "https://cs.wikipedia.org/wiki?curid=519352", "title": "Ľudovít Fulla", "text": "Ľudovít Fulla\n\nĽudovít Fulla (27. února 1902, Ružomberok – 21. dubna 1980, Bratislava) byl slovenský malíř a grafik, nositel titulu národní umělec. \n\nJe považován za jednoho ze zakladatelů moderního malířství a grafiky. Studoval v Praze na Akademii umění u profesora Kysely. Inspirací mu byl slovenský lid, jeho tradice i současný život a práce, lidové písně a pověsti. Byl mnohostranným umělcem, věnoval se malbě, dřevořezům, návrhům na gobelíny, jevištní výpravě a ilustraci. Je také autorem rubu nevydané bankovky v hodnotě 5000 Sk.\n\n\n"}
{"id": "519354", "url": "https://cs.wikipedia.org/wiki?curid=519354", "title": "Znělá alveolární laterální frikativa", "text": "Znělá alveolární laterální frikativa\n\nZnělá alevolární laterální frikativa je souhláska, vyskytující se v některých jazycích. V IPA je označována symbolem ɮ, v SAMPA jako K\\.\n\n\nV češtině se nevyskytuje, vyskytuje se například v kabardštině a mongolštině (zde je označována písmenem cyrilice л), a rovněž v jazyce zulu, kde se zapisuje spřežkou \"dl\". Její symbol v IPA je odvozen z ligatur značek hlásek [l] (označuje české l) a [ʒ] (označuje české ž).\n"}
{"id": "519357", "url": "https://cs.wikipedia.org/wiki?curid=519357", "title": "Královské stříbření Kutné Hory", "text": "Královské stříbření Kutné Hory\n\nKrálovské stříbření Kutné Hory je gotická historická slavnost pořádaná od roku 1992 každoročně (vždy koncem června) v Kutné Hoře. Děj se odehrává vždy o 600 let zpět oproti skutečnému roku, podstatou je návštěva krále Václava IV. v Kutné Hoře.\n\nSlavnost pořádá občanské sdružení Stříbrná Kutná Hora, jehož členy jsou (kromě fyzických osob) také město Kutná Hora a České muzeum stříbra. Kromě profesionálních i amatérských skupin historického šermu, divadla a hudby se akce účastní v dobových kostýmech také mnoho kutnohorských občanů.\n\n\n"}
{"id": "519360", "url": "https://cs.wikipedia.org/wiki?curid=519360", "title": "Inteligentní dům", "text": "Inteligentní dům\n\nInteligentní dům (nebo Chytrý dům) je takový dům, který zajišťuje optimální vnitřní prostředí pro komfort osob prostřednictvím stavební konstrukce, techniky prostředí, řídicích systémů, služeb a managementu. Je efektivní ekonomicky, energeticky i z hlediska působení na vnější prostředí a umožňuje víceúčelové použití a rekonfigurace. Inteligentní dům reaguje na potřeby obyvatel s cílem zvýšit jejich pohodlí, zpříjemnit jim zábavu, zaručit co nejvyšší bezpečí a snížit náklady na provoz. Často se také používají termíny jako \"digitální domácnost\", \"digitální dům\" nebo \"chytrý dům\".\n\nRealizace inteligentního domu začíná projektem, který definuje rozsah celého řešení, které je vždy modulární. Srdcem inteligentního domu je centrální systém, který díky potřebné centrální infrastruktuře a jednotlivých aktivních prvků pomáhá automatizovat provoz domu. Ovládání a řízení celého systému je velmi jednoduché a intuitivní. Inteligentní dům se samozřejmě také stará o zabezpečení domácnosti a poskytuje vám kdykoliv a kdekoliv přehled o jejím aktuálním stavu. Důležitým faktorem je optimální a efektivní ovládání tepelné techniky, díky čemuž se dosahuje velkých finančních úspor a systém je tím šetrný životnímu prostředí. Samozřejmostí je napojení veškerého osvětlení do centrálního systému a navázání na vaše činnosti. Inteligentní dům umožňuje velmi komfortní komunikaci mezi členy domácnosti a v neposlední řadě se stará i o zábavu.\n\nProjekt stanovuje podrobné fungování moderního bydlení, které reflektuje životní styl a způsob, jakým budete váš dům nebo byt užívat. Projekt přesně popisuje umístění všech komponent systému (řídící a regulační prvky, ovládací prvky, kamery, čidla, audiovizuální techniku,…), jejich vzájemné propojení až po konkrétní typy komponent, které jsou samozřejmě v souladu se stylem a designem interiéru. \n\nInteligentní bydlení lze realizovat v několika etapách. Nejdůležitější je v prvním kroku realizace infrastruktury – kabeláže. Vše ostatní (centrální systém, ovládací a regulační prvky, kamery, multimédia…) se dá realizovat později v průběhu vašeho užívání domu nebo bytu podle toho, jaké budete mít možnosti.\n\nSrdcem moderního bydlení je centrální systém, který má jednoduché a intuitivní ovládání, kterým se řídí vytápění, ventilace, klimatizace, stínění, ohřev teplé vody, zavlažování, zabezpečovací technika, kamery, osvětlení, provoz spotřebičů, komunikace, distribuce TV a video signálu, rádia a hudby, telefonů a internetu.\n\nKlíčem je strukturovaná kabeláž, rozvody videosignálu, audio signálu, telefonů, počítačová síť, WiFi, stínění, přepěťová ochrana, napojení na satelit a internet, zálohování.\n\nInteligentní systém na základě aktuální situace a vašich požadavků řídí vytápění, krby, klimatizaci, ventilaci, stínící techniku (rolety, žaluzie, markýzy, závěsy), ohřev teplé vody, vyhřívání bazénu, akvárií a jezírka. Podle venkovní vlhkosti řídí zavlažování zahrady. Ovládá alarm včetně mechanického zabezpečení (zámky, rolety, venkovní žaluzie). Vše je samozřejmě možno řídit i ručně.\n\nVše ovládáte pomocí dotykových obrazovek s jednotným a naprosto intuitivním uživatelským rozhraním, přes libovolnou televizi, počítač, notebook nebo mobilní telefon. Vybrané funkce (kamery, alarm, teploty,…) lze možno sledovat přes internetové rozhraní odkudkoli a kdykoli. Některé funkce lze také ovládat hlasem. \n\nDíky inteligentnímu domu máte kdykoliv přehled o bezpečném chodu domácnosti – stav alarmu, požární čidla, kamerový systém, infračervené závory,… Při odchodu jedním dotykem zapnete alarm, zatáhnete žaluzie, zhasnete světla, vypnete vybrané zásuvky... Systém také simuluje bydlení v nepřítomnosti rozsvěcováním světel. Umožňuje také centrální zapnutí nebo vypnutí vybraných zásuvek (varná konvice, žehlička,…). Existují i specializované systémy pro seniory, které hlídají jejich denní aktivitu a v případě vzniku možného rizika (např. senior se delší dobu nehýbe) přivolají pomoc. \n\nPro efektivní vytápění (chlazení) je vždy potřeba kombinovat různé zdroje tepla. Navíc systém musí pružně reagovat na činnost členů domácnosti – otevření okna, náhlý požadavek na změnu teploty v místnosti atp. Jen díky efektivní a optimální regulaci alternativní zdrojů (solární panely, tepelná čerpadla, rekuperace vzduchu, fotovoltaické články a další) v kombinaci s případnými konvenčními zdroji se dosahuje těch nejvyšších úspor.\n\nV inteligentním domu jsou napojeny vypínače do centrálního systému, kde je určeno jaký vypínač zapíná jaká světla. Vypínače mohou být i bezdrátové , a tak umístěny třeba na skle nebo zrcadle. Kdykoli se vypínač dá přidat nebo změnit světla, které ovládá. To umožňuje vytváření světelných scén (sledování televize, čtení, večeře, návštěva, úklid) a stmívání. V každém okamžiku máte přehled, kde se svítí a kde ne a z libovolného místa můžete vypnout nebo zapnout libovolné světlo.\n\nSystém vzájemně propojuje jednotlivé místnosti, zahradu, venkovní branku a bránu pomocí domácího telefonu nebo videotelefonu na základě vnitřní počítačové sítě (VoIP). Samozřejmostí je zapojení do vnější telefonní sítě a vysokorychlostní internetové připojení.\n\nSystém spojuje rodinné fotografie, domácí video, DVD nebo Blu-ray filmy, hudební alba, nahrané pořady ze satelitu nebo televize do jednoho mediálního centra. Z tohoto mediálního centra zabezpečuje distribuci zvukového a obrazového signálu (HDTV) do vybraných místností. Domácí kino ovládáte stejným ovladačem, jako ovládáte celý dům. Chcete-li si pustit film, jedním dotykem systém zapne zesilovač, přepne TV na DVD, pustí DVD disk, spustí plátno a projektor a zatáhne žaluzie, večer pak rozsvítí světelnou scénu.\n\nV roce 2009 vznikl na ČVUT nový studijní obor Inteligentní budovy . Obor zastřešují fakulty: elektrotechnická, stavební, dopravní a strojní.\n\n\n"}
{"id": "519362", "url": "https://cs.wikipedia.org/wiki?curid=519362", "title": "Gešer (kibuc)", "text": "Gešer (kibuc)\n\nGešer ( גֶּשֶׁר, doslova \"\"Most\"\", Gesher) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 200 metrů pod mořskou hladinou, 9 kilometrů jižně od Galilejského jezera poblíž soutoku řek Jordán a Jarmuk, v oblasti s intenzivním zemědělstvím. Jordánské údolí se v této oblasti rozšiřuje a vytváří Bejtše'anské údolí. To je na západ odtud ohraničeno prudkými svahy zlomového horského pásu, který sleduje Jordánské údolí. Konkrétně jde o výšiny Ramat Sirin a Ramat Kochav. Mezi nimi do Jordánu přitéká hluboce zaříznutou soutěskou vádí Nachal Tavor začleněné do přírodní rezervace. Právě tok Nachal Tavor bývá považován za severní hranici Bejtše'anského údolí. Na svazích Ramat Sirin se nachází vrch Giv'at Admot. Přímo na západní straně obce se zdvíhá dílčí vrchol Tel Mofaz, na severní straně je to Giv'at Gamal, kolem kterého k Jordánu směřují vádí Nachal Adama a Nachal Chagal. Vlastní okolí vesnice je převážně rovinaté, s četnými umělými vodními plochami a zemědělskými pozemky. Ze dna údolí tu vystupují jen pahorky Tel Šošan a Tel Šamat.\n\nVesnice se nachází cca 17 kilometrů jižně od města Tiberias, cca 95 kilometrů severovýchodně od centra Tel Avivu a cca 57 kilometrů jihovýchodně od centra Haify. Gešer obývají Židé, přičemž osídlení v tomto regionu je ryze židovské. Obec ovšem leží jen 1 kilometr od hranic Jordánska.\n\nGešer je na dopravní síť napojen pomocí dálnice číslo 90. K Jordánu okolo vesnice do roku 1948 vedla železniční trať v Jizre'elském údolí, jejíž některé prvky jsou v krajině dosud patrné.\n\nGešer byl založen v roce 1939. K založení došlo 17. února 1939 a zakladateli nové osady byli členové sionistického hnutí ha-Noar ha-Oved ve-ha-Lomed z Německa. Jméno kibucu bylo odvozeno od mostů, které v jeho blízkosti vedly přes řeku Jordán. Šlo o opevněnou osadu typu Hradba a věž.\n\nBěhem války za nezávislost v roce 1948 byl tento region strategicky významný. Už počátkem května 1948 provedla Hagana (konkrétně Brigáda Golani) operaci, při níž obsadila západní předpolí zdejších mostů přes Jordán. Během května 1948 se pak v této lokalitě pokusila o invazi irácká armáda. Po dobu jednoho týdne probíhaly podél řeky boje a pak se Iráčané stáhli a rozhodli pro vstup do bývalého britského mandátu Palestina použít jižněji situovaný přechod přes řeku. Kvůli granátovému ostřelování ale byl v průběhu bojů prakticky celý kibuc Gešer poničen.\n\nPo válce, v roce 1949 došlo k nové výstavbě této vesnice, přičemž ale byla situována o něco dál od řeky Jordán a na vyvýšenější místo. Roku 1949 měla vesnice 167 obyvatel a rozlohu katastrálního území 500 dunamů (0,5 kilometru čtverečního).\n\nBěhem opotřebovací války na přelomu 60. a 70. let 20. století byla vesnice opakovaně terčem přeshraničního ostřelování. Obyvatele pravidelně trávili část dne v krytech.\n\nEkonomika obce je založena na zemědělství a průmyslu. Původní vesnice Gešer z doby před rokem 1949 slouží jako muzeum a turistická atrakce, stejně jako torzo mostu přes Jordán. V obci fungují zařízení předškolní péče, základní škola je v nedalekém kibucu Ašdot Ja'akov. Je zde synagoga, veřejná knihovna, společenské centrum, obchod, plavecký bazén a sportovní areály. V roce 2000 začal kibuc procházet privatizací, po které jsou jeho členové odměňováni individuálně, podle výkonu. Vedení kibucu také nabízí individuálním zájemcům pozemky pro výstavbu rodinných domů v prostoru vesnice (nabízeno 27 parcel).\n\nObyvatelstvo kibucu Gešer je sekulární. Podle údajů z roku 2014 tvořili naprostou většinu obyvatel v Gešer Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 437 lidí. Během roku 2013 populace klesla o 7,2 %.\n\n\n"}
{"id": "519363", "url": "https://cs.wikipedia.org/wiki?curid=519363", "title": "Arnošt Hrad", "text": "Arnošt Hrad\n\nČetař Arnošt Hrad (5. dubna 1914 Praha - 3. října 1938 Červená Voda) byl poddůstojník československé armády, který po mnichovské dohodě odmítl opustit objekt československého opevnění a zvolil protestní sebevraždu místo ztráty cti.\n\nArnošt Hrad se narodil v pražské čtvrti Bohnice jako nejmladší ze čtyř dětí. Učil se na obecné a občanské škole a poté studoval na odborné živnostenské škole pokračovací, po jejímž absolvování se stal číšníkem. Vojenskou službu nastoupil 1. října 1936 v Litoměřicích u 4. roty pěšího pluku 2. Mezi listopadem 1936 a dubnem 1937 absolvoval poddůstojnickou školu s výtečným prospěchem. Byl povýšen na svobodníka v říjnu téhož roku na desátníka. Od 11. září sloužil jako velitel stráže a velitel družstva u 1. strážní roty Strážního praporu III v Králíkách. Z jeho části byl 15. ledna 1938 zřízen IV. prapor hraničářského pluku 6 a Arnošt Hrad byl k němu v únoru formálně přemístěn. Ještě před tím absolvoval speciální výcvik osádek těžkého opevnění. Dnem 16. dubna byl povýšen na četaře. Při všeobecné mobilizaci v září 1938 se stal příslušníkem osádky pěchotního srubu K-S 14 \"U cihelny\" poručíka pěchoty Karla Kociána. Poté, co přišel rozkaz k opuštění objektu se 3. října v době prací na vyklizování objektu postřelil pod srdcem služební pistolí zástupce velitele srubu. Na následky zranění ještě téhož dne před půlnocí zemřel v nemocnici v Červené Vodě. Zanechal po sobě trojici dopisů, ve kterých svůj čin vysvětloval neochotou opustit hranici odvolávaje se na svou povinnost vůči obraně vlasti a k památce svého otce padlého na východní frontě během první světové války. Dopisy byly určeny matce, veliteli a podřízeným. Podle jeho přání byl 10. října pohřben ve svém rodišti. Smuteční akt se stal tichou demonstrací nesouhlasu s kapitulací a jeho symbolem je Arnošt Hrad dodnes. Na památku jeho činu byla 2. října roku 1994 odhalena na stěně objektu, kde svůj život hrdinně ukoncil, pamětní deska.\n\n"}
{"id": "519364", "url": "https://cs.wikipedia.org/wiki?curid=519364", "title": "Scott Horowitz", "text": "Scott Horowitz\n\nScott Jay „Doc“ Horowitz (* 24. března, 1957, Filadelfie, USA) je bývalý americký astronaut, plukovník amerického letectva a veterán vesmírných misí.\n\nStudoval inženýrství na California State University a poté získal doktorát z leteckého inženýrství na Georgia Institute of Technology (1982) a a pracoval jako vědec pro Lockheed Company. Později vstoupil do amerického letectva a létal na strojích T-38 a F-15. V prosinci 1990 úspěšně absolvoval United States Air Force Test Pilot School. V roce 1992 byl vybrán NASA jako kandidát na astronauta. Později pilotoval mise STS-75 (1996), STS-82 (1997) a \"STS-101\" (2000). Velel misi STS-105 na Mezinárodní vesmírnou stanici (ISS), během které došlo k doplnění zásob a výměně posádky stanice.\n\n"}
{"id": "519370", "url": "https://cs.wikipedia.org/wiki?curid=519370", "title": "Michail Michajlovič Prišvin", "text": "Michail Michajlovič Prišvin\n\nMichail Michajlovič Prišvin, , ( – 16. ledna 1954) byl ruský sovětský spisovatel, autor básnických próz o přírodě ruského severu.\n\nV nedokončeném autobiografickém románu \"Řetěz Smrtonošův\" (Кощеева цепь) vylíčil, jak se v mládí probouzel jako umělec. Pro děti sbíral a zpracoval sibiřské pohádky. S hlubokou znalostí sibiřské přírody psal příběhy o tamních zvířatech a dětech. Nejznámější je jeho příběh \"Za sluncem\" vyprávějící o sibiřských dětech, děvčátku Nastě a jejím bratříčkovi Mitrašovi.\n\nV češtině vyšel kromě dalšího jeho cestopis po Laponsku \"Kouzelný vdoleček\" (Praha, SNKLHU, 127. svazek edice Světová četba, 1956) v překladu Olgy a Pavla Bojarových.\nVe svých dílech se zastával menšinových severských národů - Laponců, Něnců, Eskymáků, Komijců a dalších - a bránil je před rusifikací.\n\n\n"}
{"id": "519375", "url": "https://cs.wikipedia.org/wiki?curid=519375", "title": "Bloodline (počítačová hra)", "text": "Bloodline (počítačová hra)\n\nBloodline je česká počítačová hra.\n\nHru začala vyvíjet česká firma Zima Software již v roce 1999. Tehdy se ovšem jmenovala Death Tracer. Roku 2001 byla hra přejmenována na Bloodline. Do vývojářského týmu bylo přijato několik nových programátorů a také scenárista Jozeph Német. Do té doby dosti chaotický vývoj začal být tak nějak přehlednější a díky scénáři již vývojářský tým přesně věděl, na čem to vlastně dělá.\n\nHra měla původně spatřit světlo světa již v roce 2002. Nicméně první udaný termín, ani několik dalších nebylo dodrženo. Hra tak v roce 2002 vůbec nevyšla. Na světě se nicméně objevilo několik screenshotů ze hry, ze kterých hororová atmosféra přímo kapala a začínalo být jasné, že Bloodline rozhodně nebude záležitost pro slabé povahy, jako třeba předchozí hry Zima softu ze série Polda.\n\nHra tak nakonec spatřila světlo světa až v prosinci 2004. Mělo to však světlé i stinné stránky: ty světlé byly ty, že Zima soft stihl vánoční termín no a těmi stinnými stránkami bylo to, že hra kvůli tomu byla vydána bez řádného betatestingu. A hodnocení hry to plně potvrdilo. Nenašla se snad jediná recenze, která by hru nezničila. Nejvíce kritizované části hry byly:příliš dlouhé nahrávání, zasekávání při jakémkoli pohybu a další velké množství bugů a nedodělků. Hra zcela propadla a za všechno mohlo jen uspěchané vydání.\n\nBloodline vypráví příběh muže, který se probírá na lůžku v jedné opuštěné ordinaci. Ordinace je zašlá, zatuchlá a krev je v ní všude – na podlaze v umyvadle. Za třetími dveřmi čeká na hlavního hrdinu šokující nález – zohavená mrtvola, třímající v ruce šroubovák, kterým si po splnění určité sekvence úkolů otevře dveře na chodbu. Tam ovšem zjišťuje, že sanatorium, kde se nachází je plné oživlých mrtvol, které mu jdou po krku. Po čase se ve zdech sanatoria setká s Dr. Brownem, který se ho pokusí zabít. Po úspěšném útěku ze sanatoria se hlavní hrdina dostane přes několik lokací až k podzemním chodbám pod hřbitovem, kde se rozhodne vrátit zpět do sanatoria, aby zjistil co se tam stalo. Po návratu do sanatoria mu dojde, že by se vší tou hrůzou mohl mít něco společného ten podivný medailon, který ukradl dr. Brownovi. Tak ho zničí. Dr. Brown ho vyzve na souboj a když ho porazí, dr. Brown mu prozradí, že musí slyšet zvonění zvonu, aby se dokázal vrátit do reality. Hlavní hrdina se tudíž vydá do nedalekého kostela a zazvoní na zvon. probere se-a hráč zjišťuje, že hlavní hrdina byl pouze blázen a to, co ve hře prožíval byly pouze jeho halucinace.\n\nHra žánrově spadá do kategorie akčních her. Tvůrci jí sami označují za akční/adventura/survival horor. Hráč krom soubojů s hrůzu nahánějícími nepřáteli také řeší úkoly typu \"musím najít klíč, abych otevřel dveře.\" Nebo \"Motor je zadrhlý, chtělo by to ho pořádně promazat!\"\n\nDabing byl rozhodně světlou stránkou hry. Hlavního hrdinu namluvil Zdeněk Mahdal. Vedlejší postavy pak namluvil Bohdan Tůma.\n"}
{"id": "519378", "url": "https://cs.wikipedia.org/wiki?curid=519378", "title": "Vojenský rabinát", "text": "Vojenský rabinát\n\nVojenský rabinát (: הרבנות הצבאית, \"ha-Rabanut ha-Cvajit\") či vrchní vojenský rabinát, je jednotka Izraelských obranných sil, která poskytuje duchovní služby vojákům, především Židům, ale i nežidovským vojákům, a rozhoduje o všech náboženských záležitostech týkajících se armády. Vojenský rabinát má své zastoupení v jednotlivých útvarech a jednotkách armády, a to prostřednictvím rabína. Rabinát je řízen vrchním vojenským rabínem, který je jmenován náčelníkem Generálního štábu. Vrchní vojenský rabín má hodnost brigádního generála a od roku 2010 jím je Rafi Perec.\n\nVojenský rabinát není podřízen civilnímu vrchnímu rabinátu.\n\n"}
{"id": "519383", "url": "https://cs.wikipedia.org/wiki?curid=519383", "title": "Kukuxumusu", "text": "Kukuxumusu\n\nKukuxumusu je španělská společnost zabývající se prodejem oděvů a jiných produktů s kresleným designem. Byla založena v Pamploně, Navarra v roce 1989. Název pochází z baskičtiny a znamená „polibek blechy“.\n\n"}
{"id": "519385", "url": "https://cs.wikipedia.org/wiki?curid=519385", "title": "Ludvík z Montfortu", "text": "Ludvík z Montfortu\n\nSvatý Ludvík z Montfortu, celým jménem Ludvík Maria Grignion de Montfort (31. ledna 1673–28. dubna 1716) byl francouzský katolický kněz a známý kazatel. Proslavil se taktéž svoji horlivou mariánskou úctou a svými spisy významně přispěl k rozvoji katolické mariologie. V této oblasti na něj odkazovalo mnoho papežů posledních 150 let – např. Lev XIII., svatý Pius X., Pius XII. či Jan Pavel II. Je také kandidátem na získání titulu učitel církve.\n\nLudvík se narodil ve francouzské obci Montfort-sur-Meu. Pocházel z početné rodiny a byl nejstarším dítětem, které se dožilo dospělosti. Jak jeho otec Jean-Baptiste Grignion, který byl notářem, tak jeho matka Jeanne Robert byli známí svou hlubokou katolickou vírou. Většinu svého dětství strávil Ludvik v Iffedicu několik kilometrů od Montfortu, kde jeho otec koupil statek. Ve 12 letech vstoupil na jezuitskou kolej svatého Tomáše Becketa v Rennes.\n\nJeště během těchto studií pocítil Ludvík povolání ke kněžství. Po zakončení řádného studia tak začal navíc studovat i filosfii a teologii – stále u sv. Tomáše v Rennes. Ovlivněn vyprávěními místního kněze Juliena Belliera o jeho potulném misionářském životě, zatoužil Ludvík podobně kázat mezi chudými. Na radu některých dalších kněží pak začal rozvíjet svou velikou úctu k Panně Marii.\n\nTěsně před koncem roku 1693 se mu díky jednomu mecenáši naskytla příležitost jít studovat do Paříže do nově obnoveného semináře u Saint-Sulpice. Když však přijel, zjistilo se, že jeho mecenáš pro něj nezajistil dostatek peněz, a Ludvík tak byl nucen bydlet v různých ubytovnách ve velmi chudém prostředí, do semináře se dostal až o dva roky později. Mezitím navštěvoval na Sorbonně hodiny teologie. Po méně než dvou letech v tomto prostředí však vážně onemocněl a byl hospitalizován. Jak hospitalizaci samotnou, tak i pouštění žilou, které bylo součástí tehdejší léčby, však přežil.\n\nPo propuštění z nemocnice ke svému překvapení našel rezervované místo v Saint-Sulpice, kam v červenci 1695 nastoupil. Byla mu přidělena práce knihovníka, a tak měl Ludvík vynikající příležitost prostudovat nejvýznamnější díla o spiritualitě, zejména pak té mariánské a její úloze v životě křesťana.\n\nPo vysvěcení na kněze v červnu 1700 byl poslán do Nantes. Jeho dopisy z této doby ukazují, že byl nešťastný z nedostatku příležitosti kázat tak, jak se k tomu cítil být povolán. Zkoušel všechno možné, dokonce se stát poustevníkem, nicméně jeho přesvědčení že byl povolán k misiím mezi chudými vzrůstalo.\n\nZpočátku Ludvík chodil s různými misijními skupinkami a vykonával službu v chudobinci v Poitiers i v pařížském Generálním špitále. Uvažoval však o tom, zda jeho poslání nespočívá v něčem větším. Znepokojen místními biskupy, vykonal Ludvík pouť do Říma za papežem Klementem XI., aby se dotázal přímo jeho. Ten okamžitě rozpoznal jeho nadání, zamítl jeho nabídku týkající se vzdálených misií, jmenoval jej apoštolským misionářem a poslal zpět do Francie obnovit tamější církev, v které byl ve všech vrstvách hojně rozšířen jansenismus.\n\nLudvík se vrátil pěšky do Poitiers a započal svoji činnost. Vstoupil do třetího řádu svatého Dominika a kromě šíření modlitby růžence žádal také o svolení zakládat růžencová bratrstva. V Poitiers se také poprvé setkal s blahoslavenou Marií Louisou Trichet, což byl začátek její 34leté služby chudým. Společně taktéž založili kongregaci Dcer Moudrosti.\n\nLudvík vykonal v západní Francii na 200 misií a exercicií a jeho reputace jako velkého misionáře rostla. Mluvilo se o něm jako o „dobrém otci z Montfortu“. Nicméně Ludvík měl i mnoho nepřátel, a to i mezi klérem, často zastávajícím jansenistické myšlenky. V některých oblastech mu tak jeho činnost byla znemožňována, zavírali před ním dveře kostelů a far, někteří biskupové mu ve svých diecézích dokonce zakázali kázat. Některé pohoršovalo i jeho ztotožnění se s chudými a péče o ně. Ludvík nosil pouze v tašce přes rameno bibli a poznámkový blok. Když někdy na ulici našel špinavého a nemocného žebráka, vzal ho do nejbližšího řeholního domu s voláním „otevřete Ježíši Kristu“.\n\nLudvíkovi úspěchy se staly trnem v oku duchovenstvu prosáklému jansenismem. To mu pak kladlo v jeho činnosti všelijaké překážky. Jednou Ludvík při misii v Pontchateau spolu s tisíci lidmi postavil Kalvárii a zbývalo ji už jen nechat posvětit biskupem, aby se stala poutním místem. V den, kdy k posvěcení mělo dojít, však biskup pod vlivem jansenistů nařídil kalvárii zrušit. Tisícům lidí očekávajících posvěcení pak Ludvík řekl: „Doufali jsme, že zde budeme mít Kalvárii, vybudujme ji však ve svých srdcích! Tam bude Kristův kříž stát lépe než na kterémkoli jiném místě.“\n\nKromě \"Dcer Moudrosti\" založil Ludvík ještě další společenství. V roce 1713 kongregaci Misionářů Tovaryšstva Mariina, kněžskou společnost známou jako Montfortovi misionáři, z které se po Ludvíkově smrti stala Montfortská Mariina společnost (SMM). Roku 1715 pak Učitelský řád Bratří sv. Gabriela, který měl sloužit k výuce katechismu mezi chudými.\n\nLudvík byl neustále zaměstnán kázáním a pěším obcházením misií. To se neblaze projevilo na jeho zdravotním stavu a následkem vyčerpání ve svých 43 letech vážně onemocněl. V dubnu 1716 přišel na svou poslední misii do Saint-Laurent-sur-Sèvre, kde 28. téhož měsíce zemřel.\n\nNa jeho pohřeb se dostavilo tisíce lidí a velmi brzy se začaly šířit zprávy o zázracích dějících se u jeho hrobu. Přesně o 43 let později – 28. dubna 1759 taktéž v Saint-Laurent-sur-Sèvre zemřela i blahoslavená Marie Louise Trichet a byla pohřbena vedle Ludvíka. Za ctihodného jej roku 1838 prohlásil papež Řehoř XVI.\n\nUčení Ludvíka z Montfortu se nachází v jeho spisech, které psal během své misionářské činnosti. Jedná se zejména o díla O pravé mariánské úctě, Tajemství Marie, Tajemství růžence a stanovy společenství, která zakládal. Později se začaly vydávat i některé jeho sebrané spisy. Tak vzniklo dílo Bůh sám, což bylo zároveň Ludvíkovo heslo.\n\nUčil o cestě \"skrze Marii k Ježíši\". Čím je duše více odevzdána Marii, tím více se taktéž odevzdává Ježíšovi. Velmi hájil mariánské pobožnosti a vyvracel protestantské námitky proti mariánské úctě.\n\nKromě naučných spisů skládal Ludvík ještě různé hymny, dohromady činících asi 20 000 veršů. Většina z nich byla zaměřena na jejich zpívání ve vesnických kostelech a v domovech chudých. Byly tedy zaměřeny na lid a jejich motiv byl především misionářský.\n\nPapež Lev XIII. (1878–1903) ve své době čelil sekulárním pokusům o dekristianizaci společnosti. Destrukce etického řádu dle jeho názoru vedla lidstvo vstříc katastrofě a válce. Jakoukoliv rekristianizaci, která by však opomíjela Pannu Marii, viděl jako nemožnou. Sám vydal 12 encyklik o růženci a získal přízvisko \"růžencový papež\". V duchu Ludvíka z Montfortu a v návaznosti na Tomáše Akvinského také vyzdvihoval Mariinu úlohu při spáse lidstva a označoval ji tituly Prostřednice a Spoluvykupitelka.\n\nLev XIII. pak Ludvíku projevil zvlášť osobní úctu, neboť jej v roce 1888 beatifikoval přesně v den 50. výročí svého kněžského svěcení.\n\nKlíčová mariánská encyklika Pia X. \"Ad diem illum\", v které dal zřetelně najevo svoji mariánskou úctu, velmi čerpá z učení Ludvíka z Montfortu, zejména z jeho díla \"O pravé mariánské úctě\". O encyklice se říká, že nebyla jen inspirována, nýbrž doslova proniknuta Ludvíkovou mariologií.\n\nPius X. si spisu \"O pravé mariánské úctě\" zvlášť cenil a dokonce udělil apoštolské požehnání každému, kdo ho bude číst.\n\nPapež Pius XII. byl ohromen knihou \"Bůh sám\" a 27. června 1947 Ludvíka prohlásil za svatého. Při té příležitosti vyzval věřící slovy: „Zůstaňte věrní vzácnému dědictví, které vám tento veliký světec zanechal.“\n\nPapež Jan Pavel II. vzpomínal, jak jako mladý seminarista „četl stále znova a znova s velkým duchovních propěchem“ díla Ludvíka a že poté „pochopil, že nemůže vyřadit Matku Páně ze svého života bez toho, aniž by odporoval vůli Nejsvětější trojice“.\n\nVe svém apoštolském listě Rosarium Virginis Mariae se zmínil, že heslo svého pontifikátu \"Totus Tuus\" (tzn. Celý Tvůj) bylo inspirováno učením Ludvíka o výjimečnosti úcty k Panně Marii a úplného odevzdání se jí. Jedna z modliteb Ludvíka zni: „Jsem celý Tvůj a všechno, co mám, je Tvé, můj milý Ježíši, skrze Marii, Tvou svatou Matku.“ Papež pak cituje přímo Ludvíka: „Celá naše dokonalost spočívá v přizpůsobení, sjednocení a zasvěcení Ježíši Kristu. Z toho důvodu nejlepším druhem zbožnosti je nepochybně ten, který nás nejdokonaleji přizpůsobuje, sjednocuje a zasvěcuje Kristu. A nyní jestliže právě Maria je to stvoření, které je nejvíce oddáno Ježíši Kristu, vyplývá z toho, že mezi všemi druhy zbožnosti ta, která nejvíce přizpůsobuje a zasvěcuje duši Pánu, je zbožnost k Marii, jeho svaté Matce. A čím více je duše zasvěcená jí, tím více bude zasvěcená i Ježíši Kristu.“\n\nMyšlenky, spisy a příklad sv. Ludvíka z Montfortu, jako součást francouzské duchovní školy, zmínil Jan Pavel II. také v encyklice \"Redemptoris Mater\", kde je označil za význačné svědectví mariánské spirituality v katolické tradici. Čtení díla \"O pravé mariánské úctě\" označil Jan Pavel II. taktéž za jeden z rozhodujících okamžiků svého života.\n\n\nČesky vyšlo:\n \n\n\n"}
{"id": "519395", "url": "https://cs.wikipedia.org/wiki?curid=519395", "title": "Florida Panthers 2009/2010", "text": "Florida Panthers 2009/2010\n\nSezóna 2009/2010 byla 16. sezónou Floridy Panthers v NHL. Obsadila ve Východní konferenci 14. místo a do play-off se už podeváté za sebou neprobojovala.\n\n\nÚvodní dva zápasy základní části odehrála Florida v Helsinkách, kde se střetla s Chicago Blackhawks.\n\nbrankáři:\n"}
{"id": "519399", "url": "https://cs.wikipedia.org/wiki?curid=519399", "title": "Thomas Eakins", "text": "Thomas Eakins\n\nThomas Cowperthwait Eakins (25. července 1844 Filadelfie – 25. června 1916 Filadelfie) byl americký realistický malíř, fotograf, sochař a výtvarný umělec. Je široce uznávaný jako jeden z nejvýznamnějších umělců v americké historii umění.\n\nNamaloval několik set portrétů, většinou svých přátel, rodinných příslušníků, nebo významných osobností v oblasti umění, vědy, lékařství a duchovních. Portréty nabízí přehled o intelektuálním životě ve Filadelfii na konci 19. a počátku 20. století. Eakins namaloval řadu velkých obrazů, kterými přenesl portrét z ateliéru do kanceláří, ulic, parků a na břehy řek svého města. Aktivní pohyb v přírodě mu umožnil malovat téma, které ho nejvíce inspirovalo: nahé nebo lehce oděné postavy v pohybu. Maloval subjekty v plném slunečním světle, kromě toho vytvářel také obrazy hlubokého vesmíru s využitím svého studia perspektivy.\n\nEakins projevil také zájem o nové technologie chronofotografie – oblasti, ve které je nyní považován za inovátora. Avšak ve své době byl považován za kontroverzní postavu, jejíž práci byla za jeho života věnována malá míra oficiálního uznání. Po své smrti byl americkými historiky označen jako „nejsilnější, nejvíce hlubokomyslný realista devatenáctého a počátku dvacátého století v americkém umění“.\n\nV roce 1883 se ke studiu Pennsylvánské akademie výtvarných umění ve Philadelphii zapsala malířka a fotografka Eva Watson-Schütze. Studovala u Thomase Eakinse, ale v této době se zajímala o akvarely a olejomalby, a není známo, zda se ještě zajímala o Eakinsovo fotografování.\n\nEakins byl označen jako ten, kdo „přinesl fotoaparát do amerického výtvarného studia“. Během svého studia v zahraničí dostal možnost využívat fotografie u francouzských realistů, i když využití fotografie bylo stále odsuzováno jako zjednodušení tradicionalistů. V pozdních sedmdesátých letech 19. století se seznámil s fotografickými studiemi pohybu Angličana Eadwearda Muybridge, zejména s jeho sekvencemi koňů. Poté se začal o využití fotosekvencí pohybu také zajímat. Vytvářel své vlastní pohybové studie, obvykle zahrnující nahou postavu. Vynalezl dokonce svou vlastní techniku pro snímání pohybu na film. Kde se Muybridge opíral o systém řady fotoaparátů, které snímaly posloupnost jednotlivých fotografií, Eakins raději používal jednu kameru, která nasnímala řadu expozic na jeden negativ. Dobrým příkladem je jeho malovaný obraz \"Květnové ráno v parku\", při kterém se významně spoléhal na pohybové studie, které zachycují skutečnou chůzi čtyř koní táhnoucích kočár patrona Fairmana Rogerse.\n\nPoté, co v roce 1880 Eakins získal kameru, namaloval několik obrazů jako např. \"Mending the Net\" (1881) a \"Arcadia\" (1883) u kterých je známo, že byly celé nebo alespoň část odvozeny z jeho fotografií. Některé postavy se zdají být podrobně a přesně přeneseny z fotografie pomocí některých zařízení jako například laterna magica, ty se pak Eakins snažil zakrýt olejovou barvou. Eakins své metody uplatňoval důkladně ve snaze o přesnost a realismus. Takzvané „Série aktů“, na kterých začal pracovat v roce 1883, obsahovaly fotografie nahých studentů i profesionálních modelů, které byly zabírány z různých úhlů, aby se daly použít pro studium lidské anatomie, a byly často používány a vystavovány během studia ve škole. Později pořizoval buď v interiéru nebo venku portréty mužů, žen a dětí, včetně své manželky. Nejvíce provokativní, a jediné, které kombinovaly muže i ženy, byly fotografie nahého Eakinse a ženského modelu. Ačkoliv při fotografování byli přítomni svědci a pomocníci a pózy většinou čerpaly z tradice, už jenom pouhé množství fotografií a Eakinsovo zjevné zobrazení na nich ohrožovalo jeho postavení na Akademii.\n\n \nTalent Amelie Van Burenové umožnil absolvovat lekce výtvarného umění přímo u Eakinse, včetně kontroverzních lekcí s nahými modely, mužskými i ženskými.\n\nV letech 1885-1886 se spiklo několik bývalých Eakinsových studentů (včetně Thomase Pollocka Anshutze a Colina Campbella Coopera), a Eakins byl vyhozen z Pennsylvánské akademie výtvarných umění. Tvrdili vyšetřovacímu výboru, že Eakins využíval studentky, včetně Van Burenové, jako nahé modely. Dalším velmi pobuřujícím obviněním bylo, že Van Burenová položila Eakinsovi otázku týkající se pánevních pohybů, přičemž Eakins reagoval tím, že si sundal své kalhoty a pohyby demonstroval. Později trval na tom, že tato epizoda měla zcela profesionální charakter.\n\nPo zotavení z neurastenie se Van Buren vrátila do Filadelfie, kde pokračovala ve studiu u Eakinse, i když už ne na Pennsylvánské akademii. Van Buren a Eakins zůstali v úzkém kontaktu ještě několik let poté. Tři nebo čtyři roky po propuštění z akademie Eakins namaloval Van Buren na obraze \"Miss Amelia Van Buren\" (1891).\n\nNa všech, asi osmi stech fotografiích připisovaných Eakinsovi a jeho skupině lidí, jsou většinou studie postavy, a to buď oblečených nebo nahých nebo portréty. Žádný jiný americký umělec-fotograf té doby kromě Eakinse nevytvořil srovnatelný počet takových podobných snímků.\n\n\n\n\n"}
{"id": "519411", "url": "https://cs.wikipedia.org/wiki?curid=519411", "title": "Svatopetrský potok", "text": "Svatopetrský potok\n\nSvatopetrský potok (též Dolský potok, německy od pramene postupně \"Grossgrundwasser\", \"Grundwasser\", \"Klaussenwasser\") je horský potok v Krkonoších. \n\nNeupravený pramen Svatopetrského potoka se nachází v horním zakončení Dlouhého dolu nedaleko horské chaty Výrovka. Po celou dobu teče potok převážně západním směrem a po území Krkonošského národního parku. Zpočátku tvoří osu hluboce zaříznutého Dlouhého dolu, sevřeného z jihu masívy Zadní planiny a Stohu a ze severu Luční hory a jejího výběžku Železné hory. Po jeho opuštění se údolí rozšiřuje a je ohraničeno Kozími hřbety ze severu a Přední planinou na jihu. Potok protéká místní částí Špindlerova Mlýna Svatým Petrem. Za ním se údolí opět zužuje a protéká zdejším ski-areálem, kde je v délce asi 250 metrů zatruben. V závěrečné fázi toku je potok částečně regulován pomocí kamenných jezů. Ve Špindlerově Mlýně se u místního autobusového nádraží zleva vlévá do Labe. Po celé délce se do něj vlévá velké množství nevelkých potoků, které odvodňují přilehlé svahy.\n\n\n"}
{"id": "519415", "url": "https://cs.wikipedia.org/wiki?curid=519415", "title": "Seznam pasovských biskupů", "text": "Seznam pasovských biskupů\n\nToto je seznam biskupů pasovské diecéze. V letech 1215–1803 měli titul říšských knížat a směli se účastnit říšského sněmu.\n"}
{"id": "519419", "url": "https://cs.wikipedia.org/wiki?curid=519419", "title": "Hořící holubi", "text": "Hořící holubi\n\nHořící holubi je studiové album pražské hudební skupiny Psí vojáci. Jde o kompoziční album, skládá se ze šestnácti částí (na CD jsou však zapsány jen jako tři stopy). Autorem textu je Filip Topol. Deska byla nahrána roku 1996 v brněnském studiu Audio Line. Zvláštností je použití syntezátoru – Filip Topol, kromě podobné výjimky na albu \"Sestra\", hraje vždy pouze na piano. Album vyšlo na CD a MC.\n\n\n\n"}
{"id": "519420", "url": "https://cs.wikipedia.org/wiki?curid=519420", "title": "Skoky na lyžích na Zimních olympijských hrách 2010", "text": "Skoky na lyžích na Zimních olympijských hrách 2010\n\nSkoky na lyžích v rámci ZOH 2010 probíhaly ve Whistleru mezi 12. a 22. únorem 2010. Byly rozdány tři sady medailí.\n\n"}
{"id": "519422", "url": "https://cs.wikipedia.org/wiki?curid=519422", "title": "Dějiny Estonska", "text": "Dějiny Estonska\n\nDějiny Estonska se začínají odvíjet od konce poslední doby ledové, kdy se na jeho území kolem roku 8500 př. n. l. usadili první lidé. Před německou invazí ve 13. století zde původní obyvatelé praktikovali pohanské náboženství. Od křižáckých tažení do severní Evropy se Estonsko stalo místem, kde se po staletí evropské státy jako Dánsko, Německo, Rusko, Švédsko či Polsko střetávaly o vliv či kontrolu nad touto oblastí.\n\nPo dobytí Estonska Dány a Němci roku 1227 se země původně dostala pod nadvládu Dánska, Livonského řádu a několika církevních panství kontrolovaných baltskými Němci a spadajících pod Svatou říši římskou. Mezi lety 1418–1562 bylo celé Estonsko součástí Livonské konfederace a po livonské válce se estonské území dostalo pod kontrolu Švédska, jež tuto oblast ovládalo až do roku 1721, kdy jej na základě vítězství ve velké severní válce získalo Ruské carství. Po dobu ruské nadvlády požívali baltští Němci určitou autonomii, protože jako jazyk úřednictva a školství se používala němčina.\n\nV polovině 19. století započalo v Estonsku národní obrození a roku 1918 byl na konci první světové války vyhlášen samostatný estonský stát, jenž si svou suverenitu udržel vítězstvím v estonské osvobozenecké válce proti bolševickému Rusku a Spojenému baltskému vévodství. Tento konflikt ukončilo podepsání mírové smlouvy z Tartu, na jejímž základě tehdejší ruská komunistická vláda uznala estonskou nezávislost. Ta však vzala za své po obsazení Estonska sovětskými vojsky na počátku druhé světové války na základě paktu Ribbentrop-Molotov, jenž byl uzavřen mezi Sovětským svazem a nacistickým Německem o rozdělení vlivu v tehdejší východní Evropě. Během dalších let války obsadila zemi německá vojska, dokud jí roku 1944 Sovětský svaz po úspěšné ofenzívě nezískal nazpět. Estonsko znovu získalo nezávislost roku 1991 po zhroucení Sovětského svazu a od roku 2004 je členem Evropské unie.\n\nÚzemí Estonska bylo obydleno už kolem roku 10000 před naším letopočtem. První pozůstatky po lidském osídlení jsou spojovány s tzv. kundskou kulturou. Vůbec nejstarší zbytky po osídlení byly nalezeny ve vesnici Pulli 14 kilometrů od města Pärnu a pochází z 9. tisíciletí př. n. l.\n\nV pobřežních a ostrovních oblastech Estonska byly nalezeny pozůstatky - zejména keramické nádoby - po narvské kultuře pocházející z počátku neolitu, tedy z pátého tisíciletí před Kristem.Kolem počátku 4. tisíciletí před Kristem do Estonska dorazil národ označovaný jako kultura hřebenové keramiky. Mezi nalezené pozůstatky po této kultuře patří figurky zvířat i lidí vyrobené z jantaru a kosti umístěné v hrobech.\n\nLivonská křížová výprava byla vojenská operace, jejímž cílem bylo dobytí a kolonizace Livonska Němci a Dány, během severních křížových výprav, neboť země na východním pobřeží Baltského moře byly posledními částmi Evropy, jež bylo ještě nutno christianizovat. Skončila v roce 1207 vítězstvím armády křesťanů sestavené na popud papeže Celestýna III.\n\nSever Estonska byl dobyt Dánskými křižáky v čele s králem Valdemarem II. Vítězným, kteří dorazili v roce 1219 do oblasti, kde v současné době leží město Tallinn. Dánská armáda porazila Estonce v Bitvě u Lyndanisse.\n\nV roce 1343 začala vzpoura Estonců z oblasti Harjumaa, což mělo za následek obsazení oblasti Livonským řádem. V roce 1346 byla dánská nadvláda nad oblastmi Harjumaa a Virumaa prodána Livonskému řádu za 10 000 marek.\n\nTerra Mariana (též Staré Livonsko) byla oblast na území zejména dnešního Estonska a Lotyšska, které bylo vymezeno v r.1207 po dobytí Dány a začleněno nejprve mezi území Svaté říše Římské, později (kolem r.1215) bylo území prohlášeno protektorátem Svaté stolice, v r. 1228 bylo rozděleno do šesti nezávisle spravovaných území.\n\nMezi lety 1558 a 1583 byla vedena série válečných konfliktů mezi různými státy o území Livonsko nazývaná Livonská válka.\n\nVálku zahájil vládce Moskevského knížectví Ivan IV. Hrozný, který v roce 1557 proniknul se svojí armádou na livonské území, o které měl zájem, protože rozmachující se knížectví němělo žádné přístavní město, které by mohlo využívat ke kontaktu se západním světem. V roce 1559, po dobytí více než dvaceti měst, přestal Ivan IV. v dobývání, protože v současné době vedl boje s Tatary na jihu svého území. Příměří netrvalo dlouho, a v roce 1560 provedli litevští rytíři neúspěšný pokus o získání ztracených území zpět. Poté následovaly další boje mezi Moskevským knížectvím a Litevskem s jeho spojenci, až v se v roce 1581 odehrálo jednání mezi polským králem a Ivanem IV., které skončilo dohodou, podle které se Ivan vzdal celého Livonského území výměnou za původně jeho města dříve dobytá polskou armádou.\n\nV letech 1582 až 1583 byla jižní část Estonska (Livonsko) součástí tzv. Republiky obou národů, unie polského království a litevského veleknížectví.\n\nÚzemí na severu dnešního Estonska se v roce 1561 připojilo ke Švédskému království, aby bylo chráněno proti Rusku a Polsku, protože Livonský řád v průběhu let značně zeslábnul a ztratil svůj vliv. Livonsko (jež představuje jižní část dnešního Estonska a severní část Lotyšska, tzv. Vidzeme) bylo Švédy získáno na úkor Polsko-litevského státu roku 1629, v polsko-švédské válce. Poláci to formálně akceptovali roku 1660 smlouvou z Olivy. V roce 1645 Švédsko dobylo také ostrov Ösel (Saaremaa), do té doby kontrolovaný Dány, a ovládlo tak celé území dnešního Estonska.\n\nToto období bývalo Estonci nazýváno „zlatými švédskými časy“ (\"vana hea Rootsi aeg\"). Toto úsloví vzniklo zvláště v rolnických kruzích (tedy mezi estonsky mluvícím obyvatelstvem), neboť zejména během pozdější fáze švédské vlády v Estonsku švédské úřady provedly řadu reforem, jejichž cílem bylo snížit vliv místní německy mluvící aristokracie ve prospěch estonsky mluvícího rolnictva. Rusové, kteří Estonsko ovládli roku 1710, volili opačnou strategii a dali německé šlechtě mnohem větší pravomoci. Z toho vznikla \"švédská nostalgie\". Švédové rovněž upevnili luteránství v oblasti a založili kvalitní školství, roku 1632 švédský král Gustav II. Adolf například založil Tartuskou univerzitu.\n\nPoté, co Rusové roku 1710 porazili Švédsko v severní válce, ovládli i Estonské vévodství a Livonsko. Začlenění těchto území do Ruské říše bylo potvrzeno roku 1721 Nystadskou smlouvou. Nicméně právní systém, církevní správa, městská správa i školství, to vše zůstalo německé. Němci vlastnili většinu půdy a nevolníků, ovládali všechna města a docela dobře vycházeli s ruskými carskými úřady. Velké zásluhy si Němci připsali na rozvoji univezity v Tartu, z níž se stala jedna z nejproslulejších škol ve východní Evropě. Zajímavým způsobem zasáhli do dění v Estonsku v této éře Moravští bratři. Jejich misie přeložila bibli do estonštiny, ale Baltským Němcům se to nelíbilo a stěžovali si na Moravany - své protestantské souvěrce - u carské vlády. Ta pak zakázala Moravským bratřím v Estonsku působit. Ukazovalo to obavu německé elity ze ztráty výsadního postavení v oblasti i ochotu ruské centrální vlády jim toto postavení ponechat. Tato německá politika ovšem vedla k nenápadnému protestu - Estonci začali poměrně masově přecházet k pravoslaví. Carská reakce byla opět pozoruhodná - car přestupy zakázal, chápal je jako útoky na státní správu a zavedený řád. Výsledkem byla silná sekularizace rodící se estonské inteligence. Estonská společnost dodnes patří k nejateističtějším v Evropě. Příčiny tkví (patrně podobně jako v Česku) právě v národnostní politice 18. a 19. století.\n\nPrvní známky národního uvědomění Estonců můžeme pozorovat v 18. století, kdy vzdělanější Estonci začínají místo staršího označení estonsky mluvícího lidu jako \"maarahvas\" („venkovský lid“), užívat pojmu \"eestlane\" („Estonec“). Estonci vsadili na vzdělanost - koncem 18. století již uměla více než polovina estonského venkovského obyvatelstva číst. Ve 20. letech 19. století se objevili první univerzitně vzdělaní Estonci, kteří se veřejně hlásili ke své mateřštině a původu – Friedrich Robert Faehlmann (1798–1850), Kristjan Jaak Peterson (1801–1822) a Friedrich Reinhold Kreutzwald (1803–1882). Skutečné Estonské národní obrození se začalo rozvíjet od poloviny 19. století. Vyhraňovalo se dvěma směry – jednak vůči němectví a němčině, neboť Baltští Němci představovali kulturní elitu oblasti, a jednak vůči Rusku, pod nějž území spadalo. Paradoxně to byl Baltský Němec Garlieb Merkel (1769–1850), kterého můžeme označit za prvního estonského obrozence – jako první psal o Estoncích jako o národě rovnocenném jiným národům. Roku 1857 začal Johann Voldemar Jannsen (1819–1890) vydávat první estonské noviny, týdeník \"Perno Postimees\". V roce 1853 představil Friedrich Reinhold Kreutzwald (1803–1882) odborné veřejnosti estonský epos \"Kalevipoeg\", roku 1862 vyšel i pro širokou veřejnost. Roku 1869 se konala první estonská všeobecná pěvecká slavnost. \n\nPodle sčítání lidu v roce 1897 už umělo číst a psát 96,1 % Estonců starších 10 let (po Finech druhý nejlepší výsledek mezi národnostními skupinami v Ruské říši). Dvě třetiny Estonců již žili ve městech (průlomem, který spustil proces přesidlování, bylo zrušení nevolnictví roku 1861, nový pasový zákon z roku 1863 a zrušení roboty roku 1868). Mezi prvními, kdo začal mluvit o politické nezávislosti lotyšského národa, byli Carl Robert Jakobson (1841–1882) a Jakob Hurt (1839–1907). V 60.-80. letech se obrození vyhraňovalo zejména vůči němectví a německé kulturní hegemonii, avšak od 80. let začali obrozenci kritizovat silně i vlnu rusifikace, k níž se carská vláda odhodlala. Přibývalo však i jasných politických požadavků - v roce 1881 se sedmnáct estonských spolků připojilo k memorandu podnícenému Carlem Robertem Jakobsonem, které vyzvalo cara Alexandra III. k administrativnímu sjednocení území obývaných převážně Estonci a k vytvoření zemstva, tedy samosprávného sněmu, v němž by byli rovným dílem zastoupeni baltští Němci i Estonci. Memorandum však zůstalo oslyšeno. Po ruské revoluci z roku 1905 estonská politika vsadila na požadavek autonomie. Tu přinesla až Únorová revoluce roku 1917. Estonci však již ruské moci nevěřili. Když krátce po vyhlášení autonomní estonské gubernie ruskou armádu z Estonska vytlačili Němci (v rámci bojů první světové války), Estonci vyhlásili samostatný stát (24. února 1918).\n\nPo Říjnové revoluci a zhroucení dosavadní ruské moci ruská bolševická vláda rozhodla 26. listopadu 1917 o rozpuštění estonského zemského sněmu, hlavního symbolu nové autonomie. Protože nepřestal zasedat, rozehnala ho nakonec násilím. Na počátku roku 1918 nechala sice uspořádat nové volby, avšak poté, co v nich zvítězili zastánci estonské samostatnosti, výsledky bolševici anulovaly. 18. února 1918 zahájilo Německo novou ofenzívu proti Rusku. Vzápětí vznikl tříčlenný Záchranný výbor, který začal připravovat vyhlášení samostatnosti. Jakmile byla 24. února ruská vojska postupující německou armádou vytlačena z Tallinnu, vydal Záchranný výbor deklaraci o vzniku nezávislé Estonské republiky a ustavil prozatímní vládu, do jejíhož čela se postavil Konstantin Päts. Druhý den do Tallinnu vstoupila německá vojska. Němcům se myšlenka samostatného Estonska ovšem vůbec nelíbila. Päts byl zatčen a nezávislost zrušena. V březnu uzavřeli ruští bolševici s Němci brestlitevskou mírovou smlouvu. V ní se Rusové zřekli Pobaltí ve prospěch Německa. Estonská prozatímní vláda sice byla během května 1918 uznána Británií, Francií a Itálií, ale císařské Německo mělo jiné plány. \nVlastní plány měla i místní baltoněmecká komunita. 12. dubna vyhlásila Baltský stát a následně jeho personální unii s Pruským královstvím. Německo zpočátku nevědělo, jak na tento krok reagovat, ale 12. září nakonec Baltský stát uznalo. Ovšem jako jediná z velmocí. Baltští Němci pak v obavách, že vysílené Německo nebude schopné garantovat existenci malého státu, se spojili s dalšími podobnými útvary v Pobaltí a vyhlásili Spojené baltské vévodství s hlavním městem Rigou. To však již byl velmi krátkodechý projekt, neboť 11. listopadu Německo kapitulovalo a císařství se zhroutilo. V Pobaltí vzniklo mocenské vakuum. Němečtí vojáci se z Pobaltí začali stahovat, Päts byl propuštěn z vězení a postavil se znovu do čela prozatímní vlády i do čela ministerstva války. Sovětské Rusko, ačkoli se Pobaltí předtím zřeklo, vycítilo příležitost a 13. listopadu zahájilo ofenzivu do Pobaltí, s cílem ho připojit k sovětskému státu. \n\n28. listopadu 1918 vstoupila Rudá armáda na estonské území a zaútočila na Narvu, která hned druhý den padla. Situace estonské armády, řízené Pätsem, byla kritická. V první fázi stálo proti 12 000 rudoarmějců jen 2000 špatně vyzbrojených Estonců. Rusové proto rychle zabrali východní a jihovýchodní Estonsko. Počátkem ledna 1919 stáli pouhých 34 kilometrů od Tallinnu. To byl již vojenským velením estonské armády pověřen generál Johan Laidoner a tato armáda, po vyhlášené mobilizaci, měla 14 000 mužů. Byla také dovyzbrojena Brity, přičemž pobřeží Estonska chránily před Rusy britské křižníky. Brzy byla rovněž posílena o dobrovolníky ze zahraničí (především z Finska, kterých bylo 3500) a o 3000 ruských bělogvardějců. Bodem obratu se stala bitva u Kehry 4. ledna 1919, kde Estonci Rusy zastavili a vzápětí přešli do protiofenzivy, která měla mimořádný úspěch. Do konce února byli Rusové z estonského území vytlačeni. 6000 rudoarmějců padlo do estonského zajetí. Jakmile Estonci konečně kontrolovali celé své území, mohli řádně mobilizovat a jejich armáda měla náhle 74 000 mužů. Bolševici převeleli 80 000 vojáků k estonským hranicím k novému úderu. Útok začal v březnu, ale do května se Rusům nepodařilo estonskou obranu prolomit. Marné dobývání Estonska přitom Rusy oslabilo v Lotyšsku a Litvě. Litevci obsadili Vilnius, lotyšskou Rigu zase získala baltoněmecká Zeměbrana. Estonsko tak celou válku o Pobaltí de facto rozhodlo. \n\n12. května estonská armáda zahájila další protiofenzivu, během níž obsadila ruský Pskov. V červnu navíc bělogvardějci podléhající Estoncům, vedení Nikolajem Judeničem, zaútočili na Petrohrad. Obraně Petrohradu pak osobně velel Lev Trockij.\n\nEstonci se ocitli v tak výsadním postavení, že je Lotyši, přesněji vláda Kārlise Ulmanise, požádali o pomoc proti německé Zeměbraně, tvořené baltskými Němci a zbytky císařských jednotek. Estonci vyslyšeli této výzvy a spolu s lotyšskými jednotkami v červnu 1919 rozdrtili Zeměbranu v bitvě u Cēsis. V červenci již bylo Lotyšsko osvobozeno.\n\nV říjnu 1919 však Trockij porazil Judeničovy jednotky u Petrohradu a zahnal je na estonské území. Estonská vláda je z obavy před neloajalitou vůči Estonsku nechala raději odzbrojit a internovat. Následovaly nejkrušnější chvíle osvobozenecké války a nejkrvavější boje, zvláště u Narvy. Narvu však Estonci uhájili a v prosinci 1919 tak v Tartu začaly mírové rozhovory. Když 30. prosince selhal sovětský pokus o poslední průlom, podepsali Rusové 3. ledna 1920 příměří. V únoru pak byla uzavřena mírová smlouva. Rusko v ní uznalo nezávislost Estonska a zavázalo se dokonce k placení válečných reparací. \n\nPrvní ústava, přijatá v roce 1920, určila parlamentní formu vlády. Parlament (Riigikogu) se skládal ze 100 členů zvolených na tříleté funkční období. Vlády byly ovšem dosti nestabilní, mezi roky 1920–1934 mělo Estonsko 21 vládních kabinetů.\n\nPodobně jako v českých a jiných pobaltských zemích sehrávali v estonském meziválečném politickém systému klíčovou roli agrárníci (\"Põllumeeste Kogud\", později \"Asunikkude ning väikemaapidajate Koondis\"), vedení Konstantinem Pätsem, který po válce hned pětkrát zastával funkci \"riigivana\" (kombinace prezidenta a premiéra). \n\nNejdůležitějším politickým krokem byla pozemková reforma z roku 1919. Velké statky patřící německy mluvící šlechtě byly již za války přerozděleny mezi drobné rolníky a zejména mezi dobrovolníky, pro něž to byla dobrá motivace k vojenské aktivitě. Reforma musela tento stav právně posvětit. Jinak politický systém byl nastaven jako poměrně liberální, s mezinárodně značně oceňovanou zárukou kulturní autonomie pro národnostní menšiny čítající alespoň 3000 osob. Týkalo se to i Židů, kteří tvořili komunitu o 3045 členech a těsně tak překročili určený limit (Židé přišli do Estonska v roce 1865, kdy jim ruský car Alexandr II. udělil právo se tam stěhovat). Vztahy židovské menšiny s meziválečným státem pak byli mimořádně dobré. \n\nVe 30. letech ovšem začal v Estonsku růst vliv fašistického hnutí Vaps (\"Eesti Vabadussõjalaste Keskliit\"), značně proněmeckého. V říjnu 1933 si fašisté vynutili referendum o ústavní reformě. Žádali přechod od parlamentní k prezidentské republice. Estonci s tím vyjádřili masivní souhlas - 72,7 procenta voličů hlasovalo pro reformu. V dubnu 1934 se měli konat první volby nově posíleného prezidenta. Čekalo se vítězství fašistů. Aby tomu zabránil, uspořádal Päts 12. března 1934 státní převrat (s podporou armády i parlamentu). Nechal zatknout vůdce Vaps a přisoudil si diktátorské pravomoci. Roku 1935 založil Vlasteneckou ligu (\"Isamaaliit\"), která byla jedinou povolenou stranou v zemi. V roce 1936 bylo 143 fašistů odsouzeno ve velkém soudním procesu. Roku 1937 se Päts nechal zvolit tzv. prezidentem-regentem a roku 1938, po přijetí nové ústavy, prezidentem. Byl oslavován jako osvoboditel a zachránce národa. Jeho autoritářský režim (zvaný někdy „čas ticha“) trval až do okupace Estonska Sovětským svazem v červnu 1940. \n\nEstonsko uplatňovalo politiku neutrality, ale to dva mocné sousedy příliš nezajímalo. Sovětský svaz a nacistické Německo podepsaly 23. srpna 1939 Pakt Ribbentrop-Molotov. V dohodě se obě mocnosti dohodly na rozdělení zemí, které se mezi nimi nacházejí (Polsko, Litva, Lotyšsko, Estonsko a Finsko), přičemž Estonsko spadlo do sovětské „sféry vlivu“. Rusové od té doby hledaly záminku k vydírání. Stal se jí incident s ponorkou Orzel. Po německé invazi do Polska našla tato polská ponorka útočiště v Tallinnu. Když na Polsko zaútočil 17. září i Sovětský svaz, Estonci umožnili polské ponorce uniknout. Sovětský svaz pak obvinil Estonsko z porušení neutrality. 24. září 1939 vyhlásil ultimátum, že mu estonská vláda musí poskytnout vojenské základny na svém území. Päts vyhověl, ale to Rusům stejně nestačilo. V červnu 1940 provedli invazi. Päts vyzval lid, aby se nebránil. Musel pak podepsat množství prosovětských a protiústavních dekretů a pak byl Sověty zatčen.\n\nDne 18. června vstoupilo na estonské území 90 000 ruských okupantů. Poté Sověti zincenovali volby, jichž se mohli zúčastnit jen jimi prověření prokomunističtí kandidáti. Takto zvolený parlament prohlásil Estonsko za socialistickou republiku a jednomyslně požádal, aby bylo Estonsko přijato do Sovětského svazu. Estonsko bylo formálně připojeno 6. srpna a přejmenováno na Estonskou sovětskou socialistickou republiku. Sověti po převzetí moci okamžitě zahájili teror. Během prvního roku sovětské okupace (1940–1941) bylo zatčeno více než 8 000 lidí, včetně většiny předních politiků a vojenských důstojníků. Asi 2200 zatčených bylo ihned popraveno, ostatní byli přesunuti do koncentračních táborů v Rusku, odkud se jen velmi málo z nich později vrátilo. 14. června 1941 bylo asi 10 000 dalších estonských civilistů deportováno na Sibiř a do dalších odlehlých oblastí Sovětského svazu, kde téměř polovina z nich později zahynula. Po německém vpádu do Sovětského svazu bylo z Estonska, pod záminkou mobilizace, deportováno dalších 32 100 estonských mužů. Téměř 40 procent z nich však zemřelo během příštího roku v takzvaných pracovních praporech - hladem, přepracováním, nebo zmrzli. Okupace znamenala také konec Baltských Němců. Podle ujednání v paktu Molotov-Ribbentrop byli deportováni do Německa. \n\nV červenci 1941 vytlačil z Estonska Rusy Wehrmacht. Obyvatelstvem byl přivítán se sympatiemi a nadějemi na obnovu nezávislosti. To se však brzy ukázalo jako iluze. Němci zavedli rovněž okupační režim (území nazývali Ostland). Nábor do německé armády se tak k překvapení Němců nesetkal s dobrým ohlasem. Typickým aktem odporu byl útěk mladých mužů do Finska, aby tak mohli sice bojovat proti Rusům, ale nikoli v německé uniformě. Němci se po příchodu jako všude jinde na okupovaných územích zaměřili na likvidaci Židů. Samotná estonská židovská komunita byla poměrně malá, navíc značná její část byla deportována na Sibiř v rámci předchozích sovětských represí. Nicméně nacisté vytvořili na území Estonska tábory (Lagedi, Vaivara, Klooga), kam převezli Židy z východní Evropy. V nich zabili asi 10 000 Židů. Na zločinech se podíleli i někteří estonští nacisté, sedm Estonců bylo po válce odsouzeno za zločin genocidy. \n\nV lednu 1944 Sověti zatlačili Němce až k bývalé estonské hranici. Narva byl evakuována. Jüri Uluots, poslední legitimní předseda vlády Estonské republiky, vyzval z exilu, aby se všichni estonští muži narození mezi lety 1904 až 1923 chopili zbraní a bránili Estonsko před ruskou armádou. Výzva měla mimořádný ohlas. 38 000 estonských dobrovolníků narukovalo, dalších několik tisíc Estonců se vrátilo z Finska. Vytvořili společně Teritoriální obranné síly. Jüri Uluots sestavil vládu, ujal se role prezidenta a začal vyjednávat se západními spojenci o možném uznání. Jeho situace byla ovšem prekérní, západ Sověty potřeboval a ctil spojenectví, které s nimi uzavřel. 22. září 1944 sovětské jednotky obsadily Tallinn. Nová estonská vláda uprchla do švédského Stockholmu. (Působila formálně jako exilová vláda až do roku 1992). Estonsko bylo znovu připojeno k SSSR a západ to akceptoval.\n\nDruhá světová válka znamenala pro malý estonský národ katastrofu. Zničeno bylo 45 % průmyslu a 40 % železničních tratí. Estonská populace se snížila o pětinu. 80 000 Estonců uprchlo na Západ (hlavní vlny emigrace mířily do Švédska a Kanady, kde vznikla významná centra mimosovětské estonské kultury.), 30 000 jich padlo v bojích. V roce 1944 ruské nálety zničily Narvu a jednu třetinu Tallinnu. Na scéně mezinárodní politiky se navíc za estonskou nezávislost nikdo reálně nepostavil, váha Sovětského svazu vítězstvím ve druhé světové válce mimořádně vzrostla.\n\nV roce 1944 byla obnovena Estonská sovětská socialistická republika a Estonsko se znovu dostalo pod ruskou nadvládu. V březnu 1949 rozpoutali Sověti represe. Na Sibiř bylo deportováno 20 722 lidí (2,5% populace). Sovětský režim se rozhodl nejen zakročit proti národně orientovaným silám, ale etnickou homogenitu země zcela rozbít. Zatímco v roce 1941 tvořili etničtí Estonci 90 procent populace, po obrovských přesunech obyvatelstva se tento podíl v roce 1952 snížil na pouhých 48%. Ruku v ruce šla politika rusifikace. Na venkově existovalo protikomunistické partyzánské hnutí známé jako Lesní bratři. Zapojilo se do něj asi 30 000 Estonců, ale v 50. letech bylo rozdrceno. \n\nPo Stalinově smrti se alespoň zastavil hozivý pokles podílu Estonců ve společnosti a v polovině 60. let se ustálil na 50 procentech. Za Brežněvovy éry rusifikační tlak znovu zesílil, zejména ve školství, ruština byla zavedena dokonce i do předškolní výchovy. Zvláštním rysem estonské společnosti za socialismu nicméně bylo, že zde bylo povoleno vysílání finské televize. Toto \"okno na západ\" poskytlo Estoncům větší přístup k západní kultuře než kterékoli jiné skupině obyvatel v Sovětském svazu. To také vedlo k silné aktivitě estonské společnosti během uvolnění sovětského režimu za perestrojky, tedy v éře reforem vyhlášených sovětským vůdcem Michailem Gorbačovem v druhé polovině 80. let. První vlna kritiky zazněla z úst vědců a týkala se ochrany přírody a životního prostředí Někdy se v této souvislosti mluví o tzv. fosforitové válce. V letech 1987–1988 navíc proběhla série protestních akcí mládeže, zejména na hudebních festivalech, která je někdy nazývána Zpívající revoluce (jev se týkal celého Pobaltí). V dubnu 1988 vznikla Estonská lidová fronta (\"Rahvarinne\"). Záhy vznikli estonští zelení a Strana estonské národní nezávislosti, již otevřeně plédující za obnovu samostatného státu.\n\n16. listopadu 1988 přijal nejvyšší sovět Estonské SSR deklaraci o zákonodárné suverenitě ESSR, podle níž na území ESSR platí zákony SSSR jen v případě, jsou-li potvrzeny zákonodárným sborem ESSR. Tato deklarace byla 26. listopadu nejvyšším sovětem SSSR prohlášena za neplatnou. Reakce ústřední vlády se omezila na verbální úroveň, takže následně po estonském příkladu vyhlásila 18. května 1989 svou zákonodárnou suverenitu Litevská SSR a 28. července Lotyšská SSR. Týž rok plánované volby do Sjezdu lidových zástupců, tedy nejvyššího zákonodárného orgánu SSSR, byly nejvyššími sověty baltských republik nově otevřeny více kandidátkám. V Estonsku se tedy mohlo voleb zúčastnit i \"Rahvarinne\", které tak získalo 27 z 36 poslanců, připadajících na ESSR. 24. února 1990 pak \"Rahvarinne\" podobně zvítězilo ve volbách do Sjezdu lidových zástupců ESSR, a 16. března též ve volbách do Nejvyššího sovětu ESSR. Obdobný vývoj probíhal souběžně i v Litevské a Lotyšské SSSR. Nejvyšší orgány všech tří republik si nyní veřejně vytyčily za cíl obnovení plné suverenity.\n\nSovětské vedení se snažilo vývoj v baltských republikách zvrátit nejprve výhrůžkami na politické úrovni, od března 1990 hospodářskou blokádou, průběžně pak podporou ruských bolševických skupin v Pobaltí, které během roku 1990 od demonstrací za zachování jednoty Sovětského svazu přešly k násilným akcím. V lednu 1991 nakonec došlo na nasazení armádních jednotek a speciálních jednotek OMON. 13. ledna 1991 bylo sovětskými vojáky při útoku na vilniuský televizní vysílač zabito 13 neozbrojených Litevců, 20. ledna jednotkami OMON při útoku na budovu ministerstva vnitra v Rize 5 Lotyšů. Tyto akce se setkaly s rozsáhlým mezinárodním odsouzením, k němuž se připojilo i vedení Ruské svazové republiky. Ještě 13. ledna večer dorazil nejvyšší ruský představitel Boris Jelcin do Tallinnu, kde podepsal smlouvy o vzájemných vztazích mezi Ruskem a baltskými republikami a ve veřejném projevu apeloval na sovětské vojáky v Pobaltí, aby se nedopouštěli násilností.\nNejvyšší sovět SSSR ve snaze zachovat jednotu sovětské říše vyhlásil na březen 1991 všesvazové referendum o zachování Sovětského svazu. Baltské republiky je bojkotovaly, a místo něho vyhlásily vlastní referenda o obnovení suverenity. V Estonsku se referendum konalo 3. března a 77,8 % hlasů podpořilo estonskou samostatnost. Konečným popudem k jejímu vyhlášení se stal vojenský puč v Moskvě 19. srpna 1991. Nejvyšší sovět ESSR vyhlásil obnovení plné státní suverenity Estonska hned 20. srpna, a dočkal se takřka okamžitého uznání od Borise Jelcina, hlavního protihráče pučistů.\n\nEstonskou suverenitu uznala během několika týdnů většina západních států, ještě téhož roku i Sovětský svaz. 17. září 1991 byly v sídle Organizace spojených národů slavnostně vztyčeny státní vlajky všech tří baltských republik. Roku 1994 opustily zemi též poslední ruské vojenské jednotky.\nOpětovně suverénní Estonsko navázalo právně na předválečnou první republiku. Stejně jako ostatní baltské země odmítlo vstup do Společenství nezávislých států.\n\n\n"}
{"id": "519423", "url": "https://cs.wikipedia.org/wiki?curid=519423", "title": "Kyselina amidosulfonová", "text": "Kyselina amidosulfonová\n\nKyselina amidosulfonová (též amidosírová; IUPAC název je kyselina sulfamová) je anorganická sloučenina se vzorcem HNSO. Tato bezbarvá, ve vodě rozpustná látka má široké možnosti použití.\n\nKyselinu amidosulfonovou lze považovat za přechodnou sloučeninu mezi kyselinou sírovou (HSO) a sulfamidem (HNSO). Při každé reakci (z kyseliny sírové na amidosulfonovou, resp. dále na sulfamid) se nahrazuje hydroxylová skupina -OH aminoskupinou -NH. Toto schéma už však nejde dál rozšířit žádným směrem, aniž by byla rozštěpena skupina -SO.\n\nSloučenina je správně popsána vzorcem HNSO, nikoli tautomerem HNSO(OH). Příslušné délky vazeb jsou 1,44 Å pro vazbu S=O a 1,77 Å pro S-N. Větší délka u vazby S-N je konzistentní s jednoduchou vazbou. Navíc zkoumání pomocí neutronové difrakce lokalizovalo atomy vodíku - všechny jsou 1,03 Å daleko od atomu dusíku.. V tuhé fázi lze molekulu kyseliny amidosulfonové popsat zwitterionovou formou - viz obrázek v infoboxu.\n\nKyselina amidosulfonová je středně silnou kyselinou, \"K\" = 0,101 (p\"K\" = 0,995). Protože v tuhé fázi není hygroskopická, používá se jako standard v acidimetrii.\n\nDvojitou deprotonací v roztoku amoniaku lze získat [HNSO].\n\nKyselina sulfamová taje při 205 °C, při vyšších teplotách se rozkládá na HO, SO, SO a N.\n\nVodné roztoky jsou nestabilní a pomalu hydrolyzují na hydrogensíran amonný. Krystalická forma kyseliny sulfamové je však za běžných podmínek velmi stabilní.\n\nS HNO reaguje kyselina sulfamová za uvolnění N, kdežto s HNO vzniká NO.\n\nChování HNSO se v určitých ohledech podobá močovině, (HN)CO. V obou případech jsou aminoskupiny napojeny na centra odebírající elektrony, které se mohou účastnit delokalizovaných vazeb. Obě sloučenina při zahřátí ve vodě uvolňují amoniak.\n\nKyselina amidosulfonová se používá jako kyselá čisticí látka a to jak v čisté formě, tak jako složka různých směsí hlavně pro čištění kovů a keramiky. Často se používá na odstranění rzi a vodního kamene namísto těkavější a žíravé kyseliny chlorovodíkové, je běžnou složkou domácích přípravků na odstranění vodního kamene. Vytváří ve vodě rozpustné soli s vápenatými a železitými kationty.\n\nTato látka je pro použití v domácnostech vhodnější než kyselina chlorovodíková díky své bezpečnosti. Pokud se náhodou smísí s přípravky obsahujícími chlornany, jako např. bělidlo, neuvolňuje chlor jako v případě ostatních kyselin.\n\n\n\n"}
{"id": "519427", "url": "https://cs.wikipedia.org/wiki?curid=519427", "title": "Proč?", "text": "Proč?\n\nProč? je český film režiséra Karla Smyczka z roku 1987. Film vychází ze skutečné události, cesty fanoušků fotbalového mužstva Sparty vlakem z Prahy do Banské Bystrice, během které zdemolovali několik vagónů a terorizovali cestující a vlakový personál. Film se kromě popisu snaží i najít odpověď na otázku, proč to fanoušci udělali.\n"}
{"id": "519428", "url": "https://cs.wikipedia.org/wiki?curid=519428", "title": "Grave Digger", "text": "Grave Digger\n\nGrave Digger je německá heavymetalová hudební skupina, která vznikla v roce 1980. Zpočátku vystupovala na menších festivalech ve složení Chris Boltendahl (zpěv, baskytara), Lutz Schmeltzer (bicí) a Peter Masson (kytara). Do širšího povědomí se skupina dostala v roce 1983 kdy vydala dvě písně (Violence a 2000 Light Years From Home) na kompilaci německých metalových kapel \"Rock from Hell (German Metall Atack)\". To skupina fungovala ve složení Boltendahl (zpěv), Masson (kytara), Willi Lackman (baskytara) a Phillip Siebel (bicí). Naplno skupina prorazila v roce 1984, kdy ve složení Boltendahl (zpěv), Masson (kytara), Lackman (baskytara) a Albert Eckardt (bicí) vydala LP desku \"HeavyMetal Breakdown\".\n\n\n\n\n\n"}
{"id": "519434", "url": "https://cs.wikipedia.org/wiki?curid=519434", "title": "Socket 754", "text": "Socket 754\n\nSocket 754 je CPU socket, původně vyvinutý společností AMD jako následovník platformy Athlon XP (socket 462, také nazývaný jako socket A). Socket 754 byl první socket vyvinutý společností AMD pro podporu jejich nových spotřebitelských verzí 64bitových mikroprocesorů, známých jako AMD64.\n\nPrvní procesor, použitelný se socketem 754, se na trhu objevil v 2. polovině roku 2003.\n"}
{"id": "519436", "url": "https://cs.wikipedia.org/wiki?curid=519436", "title": "Sigrun Wodarsová", "text": "Sigrun Wodarsová\n\nSigurn Wodarsová, rozená Ludwigsová, později Grauová (* 7. listopadu 1965, Neu Kaliß) je bývalá německá atletka, která reprezentovala tehdejší NDR.\n\nJejí specializací byl běh na 800 metrů. Stala se olympijskou vítězkou, mistryní světa, mistryní Evropy i halovou mistryní Evropy.\n\nJejí osobní rekordy ji dodnes řadí na přední místa v historických tabulkách. Je držitelkou národního rekordu pod otevřeným nebem . 13. února 1988 zaběhla ve Vídni třetí nejrychlejší půlku v hale. Rychlejší tehdy byla pouze Christine Wachtelová, která v týž den zaběhla ve stejném závodě nový světový rekord, jehož hodnota byla 1:56,40.\n\n\n"}
{"id": "519437", "url": "https://cs.wikipedia.org/wiki?curid=519437", "title": "Orbiter Processing Facility", "text": "Orbiter Processing Facility\n\nOrbiter Processing Facility (OPF) ( „vystrojovací hala“) je název hangáru, ve kterém procházejí americké raketoplány údržbou mezi jednotlivými lety. NASA vlastní 3 tyto hangáry.\n\nVšechny tři budovy (OPF-1, OPF-2 a OPF-3) se nachází nachází na Kennedyho vesmírném středisku u startovacího komplexu 39. Rozměry OPF jsou: 29 metrů na výšku, 121 metrů na délku a 71 metrů na šířku.\n\nBudovy se nachází západně od montážní haly Vehicle Assembly Building (VAB), kde se před přesunutím na odpalovací rampu sestavují jednotlivé díly Space Shuttle: orbitální stupeň raketoplánu, vnější palivová nádrž (ET) a přídavné motory na pevné palivo (SRB).\n\nOPF-1 slouží pro raketoplán \"Atlantis\", OPF-2 pro \"Endeavour\" a OPF-3 pro \"Discovery\".\n\n"}
{"id": "519442", "url": "https://cs.wikipedia.org/wiki?curid=519442", "title": "Christine Wachtelová", "text": "Christine Wachtelová\n\nChristine Wachtelová (* 6. ledna 1965, Altentreptow, Meklenbursko-Přední Pomořansko) je bývalá východoněmecká a později německá atletka, jejíž specializací byl běh na 800 metrů.\n\nPrvní úspěch zaznamenala v roce 1983 na juniorském mistrovství Evropy v rakouském Schwechatu, kde získala stříbrnou medaili. Na evropském šampionátu ve Stuttgartu 1986 doběhla ve finále na posledním, osmém místě. O rok později se stala ve francouzském Liévinu halovou mistryní Evropy. Třikrát v řadě získala titul halové mistryně světa. Na MS v atletice 1987 v Římě, na letních olympijských hrách v Soulu 1988 i na mistrovství Evropy ve Splitu v roce 1990 vybojovala shodně stříbrné medaile. Na všech třech šampionátech ji vždy porazila Sigrun Wodarsová. Na světovém šampionátu v Tokiu 1991 skončila v závodě na 800 metrů šestá.\n\nJejí osobní rekord v hale je dodnes třetím nejlepším výkonem v celé historii. Půlku v hale běžely rychleji jen Rakušanka Stephanie Grafová (1:55,85) a Slovinka Jolanda Čeplaková (1:55,82) na halovém ME 2002 ve Vídni. Na druhém ročníku MS v atletice 1987 v Římě získala v novém osobním maximu stříbrnou medaili, když v cíli nestačila jen na svoji krajanku Sigrun Wodarsovou.\n\n\n"}
{"id": "519443", "url": "https://cs.wikipedia.org/wiki?curid=519443", "title": "David Wolf", "text": "David Wolf\n\nDavid Alexander Wolf (* 23. srpna 1956, Indianapolis, USA) je americký astronaut, veterán pěti vesmírných misí a jeden z bývalých členů posádky vesmírné stanice Mir.\n\nVystudoval elektrické inženýrství na Purdue University (1982) a medicínu na Indiana University. Později sloužil jako letecký chirurg u amerického letectva. V roce 1983 se stal zaměstnancem Johnsonova vesmírného střediska, kde zkoumal fyziologické efekty mikrogravitace. V roce 1990 byl NASA vybrán jako kandidát na astronauta. Jeho první vesmírnou misí byla STS-58 v roce 1993. V roce 1997 a 1998 byl členem posádky ruské vesmírné stanice Mir (tam odcestoval během mise STS-86 a vrátil se během mise STS-89). Během mise STS-112 podnikl výstup do vesmíru (EVA). Během mise STS-127 pak při výstupu EVA dokončil instalaci posledních dvou instalací japonského modulu Kibó. \n\nKdyž byl v letech 1997/1998 na palubě Miru, stal se prvním Američanem, který volil ve vesmíru.\n\nK roku 2010 strávil ve vesmíru 168 dnů, 8 hodin a 57 minut.\n\n"}
{"id": "519446", "url": "https://cs.wikipedia.org/wiki?curid=519446", "title": "Obchodní značka", "text": "Obchodní značka\n\nObchodní značka (anglicky \"Brand\", tedy \"Značka\") je termín z oblasti obchodu a marketingu označující značku konkrétních výrobků, služeb, organizace nebo i jednotlivce. Rozumí se jí nejen logo a vizuální prezentace, ale hlavně podstata toho, jak zákazníci pocitově vnímají a jak se ztotožňují se samotnou společností, jejími hodnotami, produkty nebo službami.\n\nObchodní značka má následující účely:\n\nObchodní značka, která má vlastní identitu a je schopna být prezentována i bez výrobku, je též často označována anglickým slovem \"brand\". \n\nJedním z rizik komunikace značky je její zobecnění (apelativizace). Původně unikátní název začne být používán i na konkurenční výrobky (lux, žiletky apod.). O tom, zda je apelativizace obchodní značky výhodou, nebo nevýhodou, se vedou spory. Mnohdy závisí na konkrétních okolnostech, které musí vzít tvůrce značky v úvahu.\n\nSlovo \"branding\" představuje komplex všech úkonů, které vedou k vybudování úspěšného brandu. Od tvorby jeho názvu, loga (logotypu, barevné kombinace, možných symbolů v něm, …), sloganu, claimu, jeho umístění (positioning), výběr způsobu dikce a komunikace se zákazníky; tzv. vyprávění příběhu (definice toho, co by si měli zákazníci ve spojení s tímto brandem představit a s jakými hodnotami by si ho měli asociovat), posilování jména značky, tvorba cen (na základě hodnoty brandu a určité strategie, srovnej tzv. baťovské ceny), vztahy s veřejností nebo aktivity nad rámec vztahu „prodejce – zákazník“.\n\nZnačka může představovat samotného výrobce zboží (pokud se rozhodne „kult značky“ pěstovat), většinou je ale něčím víc – dalo by se říci, že jednotliví výrobci brand vytvářejí coby určitou nekonvenční, neverbální formu komunikace s koncovými zákazníky. Brand současně s určitou mírou abstrakce ztělesňuje médium nebo prostředek, do kterého mohou výrobci (nebo marketingoví specialisté, pracující pro ně) „vložit“ hodnoty, které chtějí, aby brand obsahoval (nebo spíš ztělesňoval či symbolizoval), a se kterými by se mohli spotřebitelé ztotožnit. Na základě toho je možno zacílit výrobky pod touto značkou na určitou cílovou skupinu. Tento trend lze nejvíce vidět v oblastech luxusnějšího zboží, např. šperků, módního zboží a kosmetiky. Možná ještě znatelnější je u parfémů, hodinek či osobních automobilů, proniká ale i do jiných oblastí, včetně např. sportovního vybavení, spotřební elektroniky, atd. Ze služeb, jejichž poskytovatelé si pěstují brand, mohou patřit některé kosmetické salóny, fitness centra nebo například hotelové řetězce.\n\nBrandová řada () umožňuje uvedení různých podtypů produktu pod společným, ideálně již zavedeným jménem značky. Příkladem mohou být různé podtypy nápojů Coca-Cola nebo Kinder čokolády.\n\nRozšíření brandu () znamená, že silné existující jméno je použito na odlišné produkty. Například rozšíření značky Michelin na Michelinův průvodce po restauracích nebo přenos značek Adidas a Puma na výrobky pro osobní hygienu. Rizikem při rozšiřování brandu je jeho rozředění (), což znamená že původně silné jméno značky ztratí asociaci s tržním segmentem, oblastí výroby, kvalitou nebo cenou.\n\nZvukový branding, audio branding nebo sonic branding jsou různé názvy pro jednu oblast marketingu, která se věnuje tomu, jak má značka znít lidskému sluchu. Jedná se o „\"umění vytvářet výraznou zvukovou identitu značky, která vyjadřuje její osobnost a hodnoty a současně se zvuková stopa shoduje s vizuálními body.\"“  Jiná definice mluví o „\"the strategic alignment of audio assets used to reinforce a brand’s identity,\"“  tedy o jakémsi sladění audio prvků značky pro posílení její identity.\n\nHodnota značek, respektive ochranných známek se velmi rychle mění. Následující 2 tabulky ilustrují, jak se změnil žebříček 12 nejhodnotnějších ochranných známek od roku 2006 do roku 2015.\n\nMezi nejcennější české značky nebo značky českého původu patří nebo patřily pravděpodobně Škoda Auto, Pilsner Urquell, Budvar, Baťa, Kofola (součást Skupiny Kofola), česká společnost Seznam.cz, snad i Student Agency, jejíž hodnota není známá, nebo Sazka.\n\nNejlepší značky, které v konkurenci ostatních obstojí, mají tradici a punc kvality, si mohou dovolit uvádět na trh své zboží a služby podstatně dražší než u neznačkových alternativ. Rozdíl ceny je do určité části vykoupen např. způsobem přípravy, použitím kvalitnějších materiálů, přísnější kontrolou kvality nebo např. manuální výrobou; na druhé straně určité procento z tohoto rozdílu je jakási nespecifikovaná „přirážka za značku“. Zákazníci se ale neorientují pouze podle ceny, a zejména v zemích Prvního světa je mnoho těch, kteří jsou schopni a ochotni si za značkovou kvalitu připlatit. To výrobcům nabízí možnost zaměřit se jen na tyto zákazníky a změnit (nebo od začátku koncipovat) svoji strategii na výrobu menšího množství kvalitnějších výrobků ale s větším ziskem z každého z nich.\n\nPrávo poskytuje ochranu označením, která jsou schopná odlišit výrobky jednoho podnikatele od druhého, a to z několika důvodů.\n\nZ hlediska správné funkce trhu nutné zajistit, aby se spotřebitel/zákazník mohl při koupi určitého druhu výroku svobodně rozhodnout jak „kvalitní“ výrobek si koupí. Tento stav nastává především u zboží, jehož kvalitu nelze pohledem při nákupu spolehlivě určit (např. zboží komplexní povahy nebo balené). Kvalitu výrobku vždy určuje výrobce; některý výrobce vsadí na vysokou funkčnost, kvalitu a estetiku, jiný se omezí na funkčnost, což se odrazí i ve výrobní ceně. Nicméně konečná cena není spolehlivým indikátorem ceny výrobní a tedy ani kvality výrobku. Spotřebitel se často až systémem pokus omyl dozví, jak kvalitní výrobek zakoupil. Zde právě obchodní označení výrobku, které jeden výrobek odlišuje od druhého, spotřebiteli umožní do budoucna se výrobku buďto vyvarovat, nebo ho opět vyhledat. Existuje tak veřejný zájem na tom, aby výrobci/prodejci své zboží odlišovali pro snazší orientaci spotřebitele na trhu. Spotřebitel nechce pokaždé kupovat neurčitou rýži, ale chce rýži od podnikatele A, protože se mu v minulosti osvědčila, zatímco rýže od podnikatele B nebo pouze rýže neoznačená nikoliv. Tím že spotřebitel má možnost se ze zkušenosti učit, dojde časem k vyloučení těch výrobců, jejichž zboží neodpovídá poptávce (je příliš nekvalitní, nebo je příliš drahé).\n\nVýrobci a prodejci naopak mají zájem své výrobky od konkurence odlišit a tím spotřebitele přemluvit, že právě zboží od nich je pro ně lepší než to konkurenční (přestože často je cena i kvalita obdobná, nemusí tomu tak být). Vybudování povědomí o označení výrobku nebo služby u spotřebitele je však časově a finančně nákladné. Při absenci financí lze povědomí budovat dlouhodobou přítomností na trhu. Označení lze však na trhu etablovat i pomocí masivních reklamních kampaní, které jsou však finančně nákladné. \n\nObrácenou stranou mince je skutečnost, že konkurent má vždy zájem svůj neetablovaný/nekvalitní výrobek prodat spotřebiteli s co minimálními náklady na výrobu a propagaci. Nejlehčím způsobem je vydávat svůj výrobek za výrobek etablované značky (padělek/plagiát). V méně extrémních případech se konkurent nesnaží označení a výrobek stoprocentně imitovat, ale snaží se vlastním označením co nejvíce přiblížit označení etablovaného konkurenta a spotřebitele zmást podobností označení. Tím neetablovaný konkurent doufá, že spotřebitel si bude podvědomě asociovat pozitiva etablované značky protože konkurenční označení vytváří obdobný dojem.\n\nAby byl chráněn jak veřejný zájem, tak také investice podnikatelů, umožňuje zákon chránit název/značku několika způsoby:\n\nOchrana obecnou právní úpravou podle občanského zákoníku či zákona o obchodních korporacích je pouze tou nejnižší, neexplicitní formou ochrany, které má celou řadu limitů.\n\n\n\n"}
{"id": "519449", "url": "https://cs.wikipedia.org/wiki?curid=519449", "title": "Albrecht Aleš ze Šternberka", "text": "Albrecht Aleš ze Šternberka\n\nAlbrecht Aleš ze Šternberka, častěji Albert ze Šternberka (* asi 1322; † 14. ledna 1380 v Litomyšli) byl biskupem ve Zvěříně, Litomyšli a arcibiskupem magdeburským. Byl nejvýznamnějším členem moravské větve rodu Šternberků.\n\nPocházel ze starého českého šlechtického rodu Šternberků, z moravské větve rodu Šternberků. Jeho otcem byl významný šlechtic Štěpán ze Šternberka. První písemná zmínka o Albrechtovi pochází z roku 1352, kdy byl jmenován děkanem olomoucké kapituly. V roce 1356 se stal biskupem ve Zvěříně. Když v roce 1357 zemřel jeho otec, zdědil se svým bratrem Zdeňkem rodový majetek. V roce 1360 však zemřel i tento jeho bratr a Albrecht se tak dělil nad správou rodového majetku s jeho synem Petrem ze Šternberka. Albrecht se pohyboval ve vysokých politických kruzích a jednal s mnoha představiteli té doby. V roce 1364 se stal biskupem v Litomyšli, o rok později se stal důvěrným rádcem císaře Karla IV. Roku 1368 provázel Karla IV. na cestě do Říma, díky panovníkově podpoře byl počátkem června 1368 povýšen na arcibiskupský stolec v Magdeburku. V roce 1371 založil ve Šternberku klášter augustiniánů kanovníků. Tentýž rok rezignoval na svůj post magdeburského arcibiskupa a nadále působil jako biskup litomyšlský. V roce 1375 uzavřel se svým synovcem Petrem ze Šternberka majetkovou smlouvu za účasti širokého příbuzenstva. Roku 1378 přivedl do blízkosti biskupského hrádku a obory v Tržku u Litomyšle třináct kartuziánských mnichů a založil klášter zvaný Hájek Panny Marie (\"Rubus Mariae\"). \n\nZemřel 14. ledna 1380.\n\n\n"}
{"id": "519452", "url": "https://cs.wikipedia.org/wiki?curid=519452", "title": "Dlouhý důl", "text": "Dlouhý důl\n\nDlouhý důl (německy \"Langer Grund\") je údolí v centrálních Krkonoších.\n\n\"Dlouhý důl\" je údolí esovitého tvaru z převažující orientací a s klesáním dna východ - západ. Je úzký, asi 3 kilometry dlouhý, sevřený velmi prudkými svahy Luční a z ní vybíhající Železné hory ze severu a Zadní planiny a Stohu z jihu. Dolním západním koncem navazuje na rozevřenější údolí Svatého Petra, místní části Špindlerova Mlýna, horní východní konec uzavírá sedlo mezi Luční horou a Zadní Planinou. V blízkosti horního zakončení se nachází horská bouda Výrovka. Do Dlouhého dolu spadají četné lavinové svahy. Nachází se na území Krkonošského národního parku.\n\nOsou Dlouhého dolu protéká Svatopetrský potok (též \"Dolský\"), který má v jeho horním zakončení svůj pramen. Do něj se zde vlévají četné menší přítoky odvodňující svahy po obou stranách.\n\nOsu Dlouhého dolu sleduje zelená turistická značka spojující Špindlerův Mlýn a Svatý Petr s Výrovkou a Pecí pod Sněžkou. Značka do dolu vstupuje po neveřejné asfaltové komunikaci, kvalita cesty se se vzrůstající nadmořskou výškou snižuje až horní část dolu opouští pouhá pěšina.\n\nV Dlouhém dole se nenacházejí žádné významné stavby. Turistické chaty s ubytovacími službami se nacházejí na jeho rozhraní s údolím Svatého Petra. V horní části dolu se nachází Červenkova mohyla zřízená zde k památce tragické události z roku 1951, kdy zde československý reprezentant v lyžování O. Červenka zahynul pod lavinou. K mohyle patří i kříž umístěný v bočním údolí.\n"}
{"id": "519456", "url": "https://cs.wikipedia.org/wiki?curid=519456", "title": "Als", "text": "Als\n\nAls může znamenat:\n\n"}
{"id": "519458", "url": "https://cs.wikipedia.org/wiki?curid=519458", "title": "Parachutes", "text": "Parachutes\n\nParachutes je název debutového alba anglické hudební skupiny Coldplay, které bylo vydáno 10. července 2000 ve Velké Británii. Objevily se na něm hity jako \"Shiver\", \"Yellow\" a \"Trouble\".\n\nAlbum mělo kritický i komerční úspěch. Rychle se dostalo na první příčku ve Velké Británii a od té doby je už 7x platinové (tzn. přes 7 000 000 prodejů). Ve Spojených státech se dostalo na 51. příčku v Billboard 200 a od té doby je 2x platinové. V roce 2002 získalo Cenu Grammy v kategorii Nejlepší alternativní album. Je 12. na žebříčku 20 nejprodávanějších alb ve Velké Británii ve 21. století.\n\nV roce 2001 vyhrálo album BRIT Awards v kategorii Best British Album.\n\n\n"}
{"id": "519462", "url": "https://cs.wikipedia.org/wiki?curid=519462", "title": "Husova československá bohoslovecká fakulta", "text": "Husova československá bohoslovecká fakulta\n\nHusova československá bohoslovecká fakulta v Praze (používaná zkratka HČBF) vznikla na základě vládního nařízení č. 112/1950 Sb. o bohosloveckých fakultách z 14. 7. 1950 a až do své inkorporace do svazku Univerzity Karlovy pod názvem Husitská teologická fakulta UK zákonem č. 163/1990 Sb. ze dne 10. 5. 1990 připravovala pro výkon duchovenského povolání studenty Církve československé /husitské/, případně dalších konfesí.\n\nPo vzniku samostatné ČSR v roce 1918 její Národní shromáždění dne 8. 4. 1919 schválilo zákon o zřízení samostatné Husovy československé evangelické fakulty bohoslovecké (HČEFB) v Praze, autonomního ústavu se všemi právy i výsadami státní vysoké školy, který se však nestal součástí Karlovy univerzity. Od studijního roku 1921/22 k jejím posluchačům začali patřit také bohoslovci Církve československé, jejichž počet trvale rostl (v roce 1934/35 z celkového počtu 190 posluchačů HČEFB bylo 116 z CČS). Uvedenému trendu neodpovídalo zastoupení teologů CČS v učitelském sboru fakulty, kde v letech 1923–1924 jako docent a 1925–1927 jako mimořádný profesor systematické teologie působil jen ThDr. Karel Statečný. Vedení církve bylo tedy nuceno organizovat speciální kurzy z vlastní věrouky i oborů praktické teologie, které probíhaly od roku 1922 ve skromné bohoslovecké koleji a později (od 1926) v nové budově ústředí církve v Praze-Dejvicích.\nVzhledem k trvalému napětí na této evangelické fakultě a po neúspěšném jednání se státní správou rozhodli vedoucí představitelé CČS o zřízení vlastní samostatné \"Vysoké školy bohovědné CČS a jiných svobodných církví křesťanských\" v Praze, jejíž činnost byla zahájena 26. 10. 1932. V jejím čele stál prof. Alois Spisar (systematická teologie), dalšími profesory se stali patriarcha Gustav Adolf Procházka (pastorální teologie), biskup Josef Rostislav Stejskal (novozákonní věda), Vilém Kloubek (církevní právo), Jan Plešinger (církevní dějiny), mimořádným profesorem pak byl František M. Hník (psychologie a sociologie náboženství). Ve funkcích docentů na ní přednášeli Antonín Hradec (katechetika) a Miroslav Novák (starozákonní věda), lektory byli Jan Lomoz a Josef Pícha (farní administrativa, liturgika s církevním zpěvem).\nProjekt však nezískal oficiální státní uznání; v lednu 1934 se po náznacích možných kladných interních změn teologové i bohoslovci CČS vrátili na HČEFB, kde byla v následujícím roce zřízena \"sekce pedagogů CČS\". Prvním řádným profesorem za CČS pro obory věrouka a etika byl jmenován ThDr. h. c. Alois Spisar, mimořádným (1935) a později řádným profesorem novozákonní vědy a religionistiky ThDr. PhDr. František Kovář (1938), docentem pro sociologii a křesťanskou sociální etiku PhDr. František M. Hník (1936), praktickou teologii jako suplent přednášel ThDr. h. c. Gustav Adolf Procházka (1935–1939).\nPo uzavření českých vysokých škol okupačními úřady (1939–1945) probíhala výuka duchovenského dorostu CČS pololegálními formami v různých kurzech, přednáškách, biblických hodinách a seminářích, organizovaných zejména prof. Františkem Kovářem a jeho spolupracovníky jednak v dejvické koleji, ale i v některých pražských náboženských obcích.\nJiž v červnu 1945 byla obnovena činnost Husovy československé evangelické fakulty bohoslovecké na základě právního stavu platného k 29. 9. 1938, v \"sekci pedagogů CČS\" v původních oborech působili řádní profesoři Alois Spisar, František Kovář a po návratu z londýnské emigrace František M. Hník, suplenti Otto Rutrle (praktická teologie), Miroslav Novák (starozákonní věda), asistenturu pro obor církevní dějiny získal Miloslav Kaňák. Do funkce děkana společné HČEFB byli v poválečném období zvoleni profesoři František M. Hník (1946–1947) a František Kovář (1949–1950).\n\nPo vydání tzv. církevních zákonů (č. 217/1949 Sb. a č. 218/1949 ze 14. 10. 1949) došlo v následujícím roce (1950) k zásadnímu řešení bohosloveckého školství, jehož společenský význam, rozsah i kontrolu nová totalitní moc převedla do své výhradní kompetence. V § 33 a 34 zákona č. 58/1950 Sb o vysokých školách vyňala dvě české katolické teologické fakulty ze svazku Karlovy univerzity v Praze a Palackého univerzity v Olomouci. Následně vydané vládní nařízení č. 112/1950 Sb. o bohosloveckých fakultách ze 14. 7. 1950 v druhém paragrafu rozdělilo původní HČEFB na dva nové subjekty – \"Husovu československou bohosloveckou fakultu v Praze\" a \"Komenského evangelickou bohosloveckou fakultu v Praze\", které soustředily \"„…veškeré evangelické bohoslovecké studium v českých zemích…“\". V celém státě bylo legalizováno celkem šest bohosloveckých fakult, jejichž „vrchní správa“ (tj. dozor) byl svěřen ministru pověřenému řízením Státního úřadu pro věci církevní; po roce 1956 jeho kompetence převzaly Církevní oddělení Ministerstva školství a kultury, v letech 1969–1990 Sekretariáty pro věci církevní Ministerstva kultury ČSR a Ministerstva kultury SSR, řízené příslušnými ministry.\nUstavující schůze fakultní rady Husovy československé bohoslovecké fakulty se konala 6. 10. 1950, jejím prvním děkanem byl zvolen prof. František M. Hník. Slavnostní veřejná akademická slavnost se konala dne 16. 10. 1950 ještě v Karolinu. Fakulta po založení sídlila v Praze-Starém Městě, Konviktská 292/22, od roku 1953 přikázaně ve vlastní budově v Praze-Dejvicích, V. V. Kujbyševa (dnes Wuchterlova) 523/5, kde byl od počátku její existence umístěn také bohoslovecký internát s mužskou a ženskou složkou.\nV době svého ustavení měla HČBF sedm kateder se čtyřmi stolicemi. Za období čtyřiceti let existence se v jejím učitelském sboru vystřídala řada osobností, výsledky jejichž vědecké i badatelské práce v mnoha směrech výrazně překročily hranice vlastní církve, rozhodujícím způsobem přispěly k dalšímu formování duchovního profilu CČS/H/, jejích domácích i zahraničních ekumenických styků a dále rozvinuly ediční, publicistickou, osvětovou a vzdělávací práci na všech úrovních církevních organizačních struktur. V jednotlivých teologických oborech fakultní práce k nim patřili:\n\nKromě uvedených oborů na HČBF přechodně působila \"katedra teorie náboženství a filozofie\" (vedoucí profesor katedry ThDr. Jaroslav Světlý 1950–1953) a \"katedra praktických otázek lidové demokracie\", jejíž výuku zajišťovali profesoři, docenti a lektoři schvalovaní státními orgány. Od roku 1978 rozhodnutím ministra kultury ČSR v její budově sídlila \"katedra společenských nauk\" s působností pro všechny české bohoslovecké fakulty, která byla bezprostředně podřízena řediteli Sekretariátu pro věci církevní Ministerstva kultury ČSR.\nPodle tehdejší legislativy sice HČBF (analogicky jako ostatní bohoslovecké fakulty) neměla status vysoké školy, přesto v mnoha směrech dosáhla pozoruhodných výsledků. V průběhu její existence bylo imatrikulováno 355 posluchačů, 220 studia dokončilo a většina z nich nastoupila do duchovní správy. Vlastní publikační činnost pedagogů fakulty zahrnuje 35 knižních titulů (některé z nich vyšly v zahraničních překladech), 10 sborníků, 46 skript; celkový korektní bibliografický přehled včetně studií, statí i článků zatím nebyl zpracován.\nVýznamný byl také jejich podíl zejména ve sférách ideové orientace CČSH (prof. Zdeněk Trtík, prof. Zdeněk Kučera), úspěšného rozvíjení mezikonfesních domácích i zahraničních ekumenických styků (prof. Milan Salajka), účinné vědecké a organizační spolupráce na přípravě a realizaci českého ekumenického překladu Bible (prof.Jindřich Mánek, prof. Zdeněk Sázava, prof. Vladimír Kubáč), mezinárodně uznávaných výsledků bádání i popularizace církevních a obecných dějin (prof. Miloslav Kaňák) a koncepčně propracovaného systému sociální orientace CČS/H/ (prof. František M. Hník, prof. Anežka Ebertová). Mimořádný vliv na spiritualitu církve a duchovenskou aktivitu měl prof. Otto Rutrle. V rámci \"promočního práva\" fakulta udělila za celou dobu své existence 33 doktoráty, z toho 8 čestných.\nNezastupitelnou roli měli pedagogové, doktorandi i absolventi fakulty při profilaci a dosahování vysoké vědecké úrovně odborných periodik CČS/H/, k nimž přispívali především autorsky. Na vydávání, směřování a formování obsahu \"Náboženské revue CČS\" (v letech 1968–1991 \"Teologická revue CČS(H)\") se po dobu existence HČBF podíleli prof. František Kovář (vedoucí redaktor 1946–1950; 1953–1962), prof. Zdeněk Trtík (spolu s prof. Ottou Rutrlem zastupující vedoucí redaktor 1950–1951, s prof. Jaroslavem Světlým 1952–1953; výkonný redaktor 1955–1967; vedoucí redaktor TR CČS/H/ 1968–1973) a prof. Milan Salajka (technický redaktor 1969–1973, vedoucí redaktor 1973–1991; po vzniku \"Theologické revue HTF UK\" stál v jejím čele v letech 1991–1999). Devízou pro budoucnost se rovněž staly mnohdy velmi rizikové kontakty se zahraniční i domácí vědou a v šedesátých letech minulého století intenzivní dialog se sekulární vědeckou sférou. Všechny uvedené faktory ve svých důsledcích zabránily předlistopadovému vedení programově ateistického státu \"„…učinit z ní účelové učiliště pro praktickou duchovní správu…“\" (Jaroslav Hrdlička).\nV rámci listopadových událostí roku 1989 byla rektoru Univerzity Karlovy předána žádost o začlenění HČBF do svazku UK, na základě dalších jednání se stala spolu s Římskokatolickou cyrilometodějskou bohosloveckou fakultou (dnes KTF UK) a Komenského evangelickou bohosloveckou fakultou (ETF UK) zákonem č. 163/1990 Sb. z 10. 5. 1990 jednou ze tří teologických fakult nejstarší české univerzity, a to pod názvem Husitská teologická fakulta Univerzity Karlovy.\n\n\n\n\n"}
{"id": "519463", "url": "https://cs.wikipedia.org/wiki?curid=519463", "title": "Sanatorium Prosečnice", "text": "Sanatorium Prosečnice\n\nSanatorium Prosečnice (Šarlota Resort & Care) v okrese Benešov ve Středočeském kraji je soukromé sanatorium, které vlastní společnost Altstaedter Investments a.s. Původně se jednalo o Dělnické sanatorium postavené spolkem Humanita v letech 1916-1922, později patřilo pod Fakultní Thomayerovu nemocnici v Praze-Krči a sloužilo k léčbě tuberkulózy. Pokrývalo spádovou oblast přibližně 610 tisíc obyvatel a oddělení multirezistentní tuberkulózy mělo celorepublikový spád. V okolí budovy se nachází rozlehlý areál s parkem.\n\nStavba objektu na Zelnickém vrchu byla zahájena roku 1916, kdy s budováním začal spolek Humanita, který vytipoval Prosečnici jako vhodné místo pro stavbu sanatoria vzhledem k příznivým klimatickým podmínkám. Oficiální, slavnostní otevření pod patronací Charlotty Masarykové proběhlo 14. května 1922 a sanatorium bylo od svého založení zaměřeno na léčení tuberkulózy a jiných závažných plicních nemocí. Za druhé světové války zabrali sanatorium nacisté a byla zde zřízena škola pancéřových granátníků.\n\nV prosečnickém centru byly v padesátých letech prováděny také operace související s dýchací soustavou. V roce 1999 bylo sanatorium sloučeno s Fakultní Thomayerovu nemocnici, se kterou tvořilo s 280 lůžky největší plicní oddělení v Česku. V době sloučení se na prosečnickém pracovišti nacházelo 40 lůžek akutních a 137 lůžek s následnou péčí. V roce 2002 byla část léčebny upravena na specializované pracoviště pro multirezistentní tuberkulózu a jiné vysoce infekční druhy, které obsahuje i operační část.\n\nRoku 2005 byla v rámci restrukturalizace přesunuta všechna lůžka akutní péče z Prosečnice do domovského areálu nemocnice v Krči – v sanatoriu tak zůstala pouze specializovaná oddělení a běžná lůžka. V letech 2006–2012 byl objekt opuštěn. Fakultní Thomayerova nemocnice v Praze o areál přestala mít zájem. Zanedbaný objekt chátral a celkem pětkrát byl předmětem neúspěšné dražby.\n\nOd roku 2012 je sanatorium a přilehlý anglický park v soukromém vlastnictví a je zde provozováno sanatorium Šarlota, nazvané po Charlottě Masarykové, manželce prezidenta T.G. Masaryka, aktivního člena spolku Humanita. V letech 2012–2014 proběhla rozsáhlá rekonstrukce resortu. V současnosti je v komplexu Šarlota Resort, s.r.o. zajištěno ubytování hotelového typu a komplexní, zdravotně sociální služby pro seniory, především pro seniory se sníženou možností pohybu a orientace.\n\n\n\n"}
{"id": "519465", "url": "https://cs.wikipedia.org/wiki?curid=519465", "title": "Miroslav Novák (teolog)", "text": "Miroslav Novák (teolog)\n\nprof. PhDr. ThDr. h. c. Miroslav Novák (26. října 1907 Kyjov – 5. května 2000 Rouen) byl český teolog starozákonní vědy, duchovní, biskup a v letech 1961–1990 čtvrtý patriarcha Církve československé, od roku 1971 Církve československé husitské.\n\nNarodil se v katolické rodině na jihovýchodní Moravě. Jeho otcem byl mlynář Leo Novák; zemřel roku 1918, když Miroslavovi bylo 11 let. Matka Anežka se pak o své tři děti starala sama. Pod dojmem z prvních českých bohoslužeb v Kyjově roku 1921 vstoupila matka i s dětmi do nově vznikající Církve československé.\n\nMiroslav vystudoval gymnázium v Kyjově, maturoval v roce 1926. Ovlivnila jej četba Emersona a Tolstého. Po maturitě nastoupil do bohoslovecké koleje a ke studiu Husovy československé evangelické fakulty bohoslovecké v Praze. Pod vlivem profesora starozákonní vědy Slavomila Daňka se zaměřil na tentýž obor. V roce 1928 jej druhý patriarcha CČSH Gustav Adolf Procházka ve staroměstském chrámu svatého Mikuláše ordinoval na kněze. Poté, v letech 1928–1930, studoval na univerzitách v Marburgu a v Lipsku.\n\nV letech 1930–1932 byl farářem ve Slaném, od září 1932 působil jako učitel náboženství na středních školách v Praze a souběžně přednášel starozákonní vědu a učil hebrejštinu na církevní Vysoké škole bohovědné.\n\nOd roku 1933 publikoval v Náboženské revue CČS články se starozákonní tematikou, zejména se zaměřoval na sociálně-etický důraz zvěsti proroků. V roce 1934 získal na základě disertační práce \"Mesiášské ideje Předního orientu\" doktorát filosofie na Filozofické fakultě Univerzity Karlovy, práci podal u egyptologa Františka Lexy, s nímž vedl četné odborné diskuse. Roku 1938 byl zvolen předsedou nově ustavené Ekumenické rady mládeže v Československé republice. Roku 1945 se stal suplujícím profesorem na Husově československé evangelické fakultě bohoslovecké, po jejím rozdělení byl v roce 1950 jmenován řádným profesorem na Husově československé bohoslovecké fakultě. Roku 1964 mu tato fakulta udělila čestný doktorát teologie.\n\nOd roku 1945 byl předsedou sedmičlenné Ústřední národní správy Církve československé. V roce 1946 byl zvolen biskupem pražské diecéze CČS a roku 1961 čtvrtým patriarchou. Pod jeho vedením CČS v roce 1964 vstoupila do Světové rady církví a na VI. sněmu v roce 1971 církev vyjádřila dokumentem Základy víry svou biblickou teologickou orientaci a přidala do svého názvu slovo „husitská“.\n\nMiroslav Novák byl blízký komunistickému režimu, relativně dobře s ním vycházel a angažoval se v jeho společenských a mírových aktivitách. V roce 1945 vstoupil do KSČ, z níž ovšem následně vystoupil a byl veden jako důvěrný člen strany, což je praxe z let 1945-48 známá především z politického prostředí, když se komunisté snažili proniknout do demokratických stran Československa. I když na sklonku vlády režimu zveřejnil Český zápas jeho rozhodný nesouhlas z 20. listopadu 1989 se zásahem proti demonstrantům na Národní třídě, adresovaný předsedovi české vlády Františku Pitrovi, požadovalo po sametové revoluci 9 členů ústřední rady církve Novákovu okamžitou abdikaci z funkce patriarchy. Rozhodl se odejít k 15. květnu 1990 do trvalého důchodu, ostatní biskupové a ústřední rada mu poděkovali za celoživotní službu, věnovali dary a ujistili ho, že jako emeritní patriarcha se může účastnit všech akcí církve.\n\nStáří strávil postupně v Praze, v Domově u Spasitele ve Frýdlantu a ve francouzském Rouenu. Oženil se s Luisou Bourdonovou, kterou znal už od mládí, a v její péči dožil svůj život až do věku 92 let, zemřel 5. května 2000.\n\n4. ↑ J. Hrdlička: Patriarcha dr. Miroslav Novák. Život mezi svastikou a rudou hvězdou, Brno, 2010, str. 258.\n\n5. JINDRA, Martin: Z milosti trpět pro Krista. Životní příběh faráře Církve československé (husitské) Václava Mikuleckého. Blahoslav ve spolupráci s NO CČSH v Praze 1 – Staré Město, Praha 2011.\n\n6. JINDRA, Martin: Sáhnout si do ran tohoto světa. Perzekuce a rezistence Církve československé (husitské) v letech 1938–1945. ÚSTR – CČSH, Praha 2017, s. 698.\n\n\n\n"}
{"id": "519468", "url": "https://cs.wikipedia.org/wiki?curid=519468", "title": "Valve Hammer Editor", "text": "Valve Hammer Editor\n\nValve Hammer Editor, zkráceně jenom Hammer (česky: \"kladivo\") je software vydaný společností Valve Corporation, sloužící k snadné tvorbě a úpravě úrovní (map) v počítačových hrách pracujících na enginu Source. Starší verze podporovaly také hry mimo Source a sice Quake a Quake II nebo Half-Life. Program je volně ke stažení přes Steam každému uživateli, coby součást Source SDK, který si zakoupil hru společnosti Valve a má aktivovaný Steam účet. \n\nHammer editor a jeho předchozí verze slouží k tvorbě levelů např. pro Half-Life 2 a všechny jeho modifikace včetně a dalších.\n\nPracovní plocha programu je rozdělena na 4 základní okna. Ve třech lze vidět mřížku přes prostor, kde se mapa nového levelu vytváří a poslední je 3D náhled. K dispozici jsou také panely nástrojů přes které se vytváří a upravují vložené objekty. Po vytvoření úrovně je nutné mapu převést (zkompilovat) do formátu .bsp, který hry používají. Skrze toto prostředí lze nejen modelovat statické úrovně, ale také vkládat dynamické prvky využívající fyzikální simulace Source enginu nebo sestavovat scény s NPC postavami.\n\n\n"}
{"id": "519469", "url": "https://cs.wikipedia.org/wiki?curid=519469", "title": "Zvonící meče", "text": "Zvonící meče\n\nZvonící meče je česká filmová pohádka z roku 2000 režírovaná Miroslavem Sobotou. Jedná se o volné pokračování pohádky \"Zkřížené meče\".\n\nHrabě Vilém ze Salmu se rozhodne že navštíví svoji dceru Alexandru na královském hradě. Mezitím se vévoda Gaston domlouvá s kouzelníkem Otónem na pomoci. Nejprve Otón vévodovi Gastonovi změní podobu.\n\nPo příjezdu Krištofa na své panství za ním přijde Agnes, dcera vévody Gastona, která prosí o svolení poklonit se v hrobce své matce. Krištof ji do hrobky doprovodí. V hrobce čeká Petr, syn vévody Gastona, který na Krištofa zaútočí. V okamžiku, kdy za Krištofem přijede Valentin, aby ho pozval na královský hrad, protože přijede hrabě Vilém ze Salmu, ho Petr zraní. Agnes doprovodí zraněného Krištofa do jeho komnaty a pečuje o něj.\n\nPetr je jako zajatec odveden na královský hrad, kde je králem souzen. Má svést cvičný souboj s Valentinem a když vyhraje, bude bez trestu, když prohraje, bude sloužit vítězi tak dlouho, jak dlouho vítěz uzná za vhodné. Alexandra požádá krále, aby mohla s Petrem bojovat místo Valentina, ten jí po shodě s jejím otcem vyhoví, protože to nebude opravdový souboj. Pro Petra je ponižující bojovat se ženou. Petr s Alexandrou prohraje.\n\nLesní žena Maruna vyčetla z kouzelných fazolí, že rodině hraběte Viléma hrozí nebezpečí, a vydává se je varovat. Na zámek ale dorazí pozdě, vidí pouze odjíždět Helenku.\n\nOtón mezitím v jeskyni dokončil proměnu vzhledu vévody Gastona a připravuje kouzlo ubližující těm, kteří vévodovi Gastonovi překazili plány. Za tři kapky krve je uvaleno zlo na Krištofa, Alexandru a Valentina. Před uskutečněním kouzla ho kouzelník Otón varuje, že láska kouzlo obrátí proti němu samotnému. Alexandra je kouzlem unesena do jeskyně kouzelníka Otóna hned poté, co vyhraje v souboji s Petrem. V jeskyni se seznamuje s Otónovým sluhou Alíkem, kterého učí šermovat.\n\nLupiči zastaví Helenčin kočár a Helenku unesou do Otónovy jeskyně. Kouzelník Otón si Helenku splete s její matkou, protože jí je podobná a osloví jí jménem Karolína. Helenka mu odvětí, že se ona je Helena ze Salmu. To uslyší Alík, který o sobě ví to, že je hraběcí syn ze Salmu. Helenka se setkává se zajatou Alexandrou.\n\nPrinc Valentin a hrabě Vilém s rozhodnou Alexandru najít. Jede s nimi i Petr, který prohrál v souboji. Nejprve jdou za lesní ženou Marunou, která jim dá kouzelné světélko, které je odvede za Alexandrou. Kdo si světélko dá pod čepici, stane se neviditelným. Lesní žena Maruna hraběti Vilémovi řekne, že Helenku mají hledat na stejném místě jako Alexandru.\n\nLupiči přepadnou prince Valentina, hraběte Viléma a Petra. Petr si rychle dá pod čepici světélko a stane se neviditelným. Velitel lupičů se diví, kam zmizel jejich třetí společník. Princ Valentin ve veliteli lupičů poznává Huga, velitele bývalého vojska vévody Gastona. Neviditelný Petr odvede koně a mezitím, co Valentin a Vilém bojují s lupiči, Petr prohledává jeskyni kouzelníka Otóna. Jeho hlas promluví k Helence, která mu slíbí, že si ho vezme, když je vysvobodí.\n\nPetr se vydává na pomoc Valentinovi a Vilémovi, kteří byli mezitím přemoženi Hugovou bandou. V bandě vyvolá rozbroje a Valentinovi a Vilémovi pomůže zbavit se pout a přinese jim meče. V jeskyni Otón prosí Alíka, aby mu dal měsíční kapky, Alík je ale vyleje na zem, zesláblému čaroději tak mohou Alexandra, Helenka i Alík utéct. Když vyjdou před Otónovu jeskyni a uvidí souboj Valentina, Viléma a po chvíli opět viditelného Petra, který se Helence chce ukázat v boji, zapojí se do souboje Alexandra i Alík. Po jejich vítězství Alexandra prozradí svému otci, že Alík je jeho ztracený syn Alexandr. Helenka se tak může vdát za Petra, protože hrabě Vilém už nezůstane sám, když našel svého syna.\n\nUzdravený Krištof přijel na královský hrad a rozmlouvá s králem. Král mu sděluje, že je to už déle než týden, co Valentin, Vilém a Petr odjeli. Krištof naznačuje králi, že možná bylo unáhlené, když mu dal panství po svém bratrovi, na které by měly nárok děti vévody Gastona, král ale Krištofa ujišťuje, že oba mají ještě svá panství. Krištof se královi svěřuje, že se mu líbí Agnes. Agnes přichází za králem prosit o milost pro svého bratra, Krištof se proto skryje. Král Agnes řekne, že její bratr je volný a ptá se jí, jestli potkala nějakého muže. Ona odpovídá, že ano, ale že na její příkaz na ní už zapomněl. Krištof vychází ze svého úkrytu a řekne Agnes, že na ni nemůže zapomenout.\n\nGaston se snaží zabít krále, když se objeví Gastonova dcera Agnes s Krištofem. Gaston si uvědomí, že má svoji dceru rád, takže kouzlo, s jehož pomocí se chtěl dostat k moci, se obrátí proti němu a zničí ho. Kouzelníka Otóna se ujme lesní žena Maruna.\n\nKouzelník Otón a lupiči jsou odvedeni na královský hrad. Valentin se obává, že Gaston připravuje něco dalšího, ale král ho uklidní, že Gaston se rozplynul jakou kouř. Kouzelník Otón se pošklebuje, že Gastona varoval. Na hrad přijede komorná hraběte ze Salmu, kterou už to doma samotnou nebavilo, a hrabě Vilém jí představuje Alíka jako svého syna. Komorná prohlašuje, že pořád věděla, že z tak hezkého děťátka se nemohlo stát podsvinče. Na hrad přispěchá i lesní žena Maruna varovat krále, že mu hrozí nebezpečí (přichází pozdě). Protože král neví, co udělat s Otónem, lesní žena Maruna se ho ujímá.\n\nPrinc Valentin chce připravit souboj jako slavnost, ale král si přeje, aby už meče přestaly zvonit.\n\n"}
{"id": "519470", "url": "https://cs.wikipedia.org/wiki?curid=519470", "title": "Zkřížené meče", "text": "Zkřížené meče\n\nZkřížené meče je česká filmová pohádka z roku 1997 režírovaná Miroslavem Sobotou.\n\nHrabě ze Salmu má dvě dcery, starší Alexandru a mladší Helenku. Alexandru chce hrabě provdat, proto pozve na svůj zámek Arnošta, syna svého přítele. Alexandra se ale vdávat nechce, raději trénuje šerm s Krištofem.\n\nKdyž Arnošt přijede na zámek hraběte ze Salmu, přiveze jako dárek Alexandře bonboniéru. Kvůli Arnoštovi uspořádá hrabě ze Salmu hon, na kterém se Arnošt zraní. Alexandra se za Arnošta provdat nechce, ale Helenka by se za něj provdat chtěla. S tím nesouhlasí hrabě, protože chce, aby se nejprve provdala starší dcera.\n\nAlexandra uteče z domu a jde se poradit za lesní ženou Marunou, jaká ji čeká budoucnost. Maruna se třikrát podívá do své křivule. Za každé podívání Alexandra musí zaplatit, za první šaty, za druhé botami a za třetí svými vlasy. Maruna jí dá jiné staré šaty a navíc kouzelnou mast, pomocí které se ten, kdo bude mastí namazán, stane takovým, jakým Alexandra bude chtít, aby byl. Při svém putování Alexandra narazí na mladého muže na koni (že onen mladík je princ Valentin, který se vrací domů, neví). Jeho kůň je raněný a tak mu Alexandra pomůže kouzelnou mastí. Alexandra se mladíkovi představí jako Saša.\n\nMladík za to vezme Alexandru s sebou. Ve městě se zastaví v hostinci, kde se mladík ptá hostinského, neboť byl dlouho mimo zemi, zda je ještě u moci současný král. Hostinský mu odpoví, že ano, ale že je na tom špatně a že se o něj stará jeho bratr vévoda Gaston. Mladík u sebe nemá moc peněz, proto přemýšlí, jak je rozdělit, ale Alexandra u sebe peníze má. Koupí pro Alexandru koně, boty a meč a vydají se spolu do královského města.\n\nMezitím hrabě ze Salmu požádá Krištofa, aby se vydal Alexandru hledat. Při tom komorná hraběte ze Salmu zjistila, že utekla i Helenka. Měla namířeno za Arnoštem, který ji hraběti později přivezl zpět. Helence se zpět nechtělo, tak Arnošta poškrábala svými nehty tak, že mu zůstala jizva na tváři.\n\nKrištof začne své hledání u lesní ženy Maruny. Maruna se dívá do své křivule, ale vidí tam jenom samé meče. Krištof říká, že to by Alexandře odpovídalo. Maruna nechce za podívání se do křivule zaplatit, protože je ráda, že ji hrabě ze Salmu nechává na svém panství.\n\nValentin s Alexandrou dorazí do královského města a usadí se v hostinci. Hostinský jim vypráví, co se v království děje. Do hostince přijde Hugo, který staví vojsko pro vévodu Gastona. Valentin mu nabídne, že by se chtěl také stát členem vojska. Hugo si vyzkouší jeho schopnosti a přijme ho. Na Valentinovu přímluvu je přijatá také Alexandra. Když jsou Valentin s Alexandrou ubytováni, nejprve se umyjí. Alexandře se do mytí nechce, proto se vymluví. Trochu se s Valentinem škádlí, Valentin Alexandru zmáčí, ona vykřikne a Valentinovi dojde, že Saša je dívka.\n\nGastonovo vojsko sídlí ve starém klášteru. V noci, když Alexandra spí, princ Valentin jde tajnou chodbou, o které vědí jenom členové královské rodiny, z kláštera do otcovy ložnice. Král je překvapen, když vidí svého syna živého. Valentin po něm chce, aby na následující večer svolal královskou radu, aby označil svého nástupce.\n\nNásledující den je do kláštera doveden zajatý Krištof. Krištof se nabídne vévodovi Gastonovi do služeb a na oplátku mu vévoda Gaston slíbí, že mu pomůže najít Alexandru. Alexandra si Krištofa všimne a domluví se s ním, aby jí tykal. Poté ho představí Valentinovi.\n\nPo tréninku princ Valentin promlouvá k vojákům a pomocí svého pečeťního prstenu jim dokáže, že je opravdu princ Valentin, který byl považován za mrtvého. Vidí to Gastonův poskok a chce Gastona informovat, Krištof s Alexandrou ho ale zadrží.\n\nVečer se v králově ložnici schází královská rada. Král prohlásí se, že jeho nástupcem se má stát jeho syn Valentin. Vévoda Gaston na to opáčí, že se král pomátl, protože Valentin je mrtvý. Ten ale vstoupí do královy ložnice z tajné chodby. Vévoda Gaston chce povolat vojsko, vojáci ho ale již neposlouchají. Vévoda a jeho kumpáni jsou vykázáni z království. Král pasuje Krištofa na rytíře a dá mu panství po svém bratrovi. Princ Valentin se chce oženit s Alexandrou, ta je překvapená, neboť neměla tušení, že princ by mohl vědět, že je dívka. Alexandra nemocného krále uzdraví pomocí kouzelné masti.\n\nNa královské svatbě nemůže chybět Alexandřin otec ani její sestra Helenka se svým snoubencem Arnoštem. Pozvána je i lesní žena Maruna, kterou ale stráže nechtějí vpustit dovnitř, takže pro ni Alexandra musí dojít. Arnoštovi se dostaví bolest zad, takže Alexandra potřetí a naposled použije kouzelnou mast.\n\nKrál si nakonec přeje, aby zkřížené meče zůstaly pouze jako ozdoba místností.\n\n"}
{"id": "519471", "url": "https://cs.wikipedia.org/wiki?curid=519471", "title": "Zázračné meče", "text": "Zázračné meče\n\nZázračné meče je česká filmová pohádka z roku 2001 režírovaná Miroslavem Sobotou. Jedná se o volné pokračování pohádek \"Zkřížené meče\" a \"Zvonící meče\".\n\nAlexandr, syn hraběte ze Salmu, pozve na zámek kouzelníka Otóna, po kterém chce, aby udělal tři dobrá kouzla. K jednomu kouzlu ale nemá všechny přísady, proto slzy nahradí vodou. Za odměnu dostane kouzelník Otón zpět svoji žábu Hildegardu. Alexandra a Helenka jedou navštívit svého otce, hraběte ze Salmu.\n\nMarkytánka Vilma se svojí dcerou Janou se vracejí z války. U kříže u cesty je přepadnou lupiči. Markytánka chce po svojí dceři, aby utekl. Jedno z kouzel promění kříž v zázračné meče a markytánce pomohou. Markytánka dorazí až na zámek hraběte ze Salmu.\n\nHrabě Meron se chce zmocnit vlády, proto chce krále otrávit. Zařídí to tak, aby podezření padlo na Petra, bratrance krále Valentina. Otrava krále se nepodaří úplně, neboť ho chrání nepovedené kouzlo. Pouze je v bezvědomí.\n\nNa zámek hraběte ze Salmu dorazí i Jana. Hrabě ze Salmu se do markytánky zamiluje, Alexandr se zamiluje do Jany, která ho učí šermovat.\n\nAlexandra se dozví, že se něco stalo jejímu manželovi, proto se vrací na královský hrad. Když uvidí svého manžela bezvládně ležet na lůžku, rozpláče se. Jakmile se slza Alexandry dotkne těla krále Valentina, Valentin se probudí. Neúplné kouzlo totiž dostalo svojí chybějící přísadu.\n\nKrál Valentin pomocí zázračných mečů usvědčí hraběte Merona ze spiknutí a svede s ním souboj. Hrabě Meron je poražen. Zázračné meče se vrací na svoje původní místo a opět se z nich stává kříž.\n\n"}
{"id": "519472", "url": "https://cs.wikipedia.org/wiki?curid=519472", "title": "Berengar I.", "text": "Berengar I.\n\nBerengar I., též Berengar I. Friaulský (kolem 850–924), po matce Gisele vnuk císaře Ludvíka I. Zbožného, byl italským králem (888–924) a furlanským markrabětem (894–924).\n\nItalským králem se stal po abdikaci Karlovce Karla III. Tlustého. Musel však bojovat s mnoha dalšími pretendenty trůnu, Widem ze Spoleta a jeho synem Lambertem, východofranským králem Arnulfem Korutanským a nakonec Ludvíkem Provensálským, kterého zajal a oslepil. Zaměstnán těmito konflikty, nezvládl bránit Itálii před nájezdy Maďarů (např. bitva u Brenty) a Arabů.\n"}
{"id": "519473", "url": "https://cs.wikipedia.org/wiki?curid=519473", "title": "Cyprián a bezhlavý prapradědeček", "text": "Cyprián a bezhlavý prapradědeček\n\nCyprián a bezhlavý prapradědeček je česká pohádka z roku 1997 režírovaná Vlastou Janečkovou.\n\nKunhuta, kuchařka rytíře Cypriána Pecky z Višně, by byla ráda, kdyby se Cyprián konečně oženil. Proto zve na hrad jednu nevěstu za druhou. Cyprián je ale vždy s pomocí hradních strašidel, svého prapradědečka bezhlavého rytíře, bílé paní a její dcery Cecilky, vyžene z hradu. Jednou kuchařka Kunhuta pozve na hrad svoji neteř Veroniku. Cypriánovi se líbí, proto vidí velmi nerad, když jí strašidla děsí. Při úklidu se Veronika lekne Cypriánova bezhlavého prapradědečka a vypadne jí z ruky prapradědečkův portrét. Ten spadne na prapradědečka. Prapradědeček si vzpomene na to, že \"až se hlava s tělem spojí, bude konec kletby mojí\". Je vysvobozen. Když později Cecilka zlobí Veroniku, Cyprián se rozzlobí a naplácá jí. Tím jsou vysvobozeny Cecilka a její maminka, protože se staly strašidly díky tomu, že se maminka Cecilce moc nevěnovala.\n"}
{"id": "519474", "url": "https://cs.wikipedia.org/wiki?curid=519474", "title": "Letadlo (film)", "text": "Letadlo (film)\n\nLetadlo je francouzský film z roku 2005.\n\nMalý Charly touží po kole. Jako dárek k vánocům ale dostane od tatínka prototyp letadla, který sám postavil. Za nějakou dobu má Charlyho tatínek nehodu a umírá. Charly je smutný. Jednoho rána zjistí, že letadlo od tatínka, které měl na skříni, sletělo k němu dolů a začalo se chovat jako živé. Charly se s ním dokonce i proletí.\n\nO letadlo začne mít zájem bývalý spolupracovník Charlyho tatínka a chce se ho zmocnit. Charly se ale rozhodne se dárku od tatínka nevzdat. Charly uteče a letadlo ho chrání. Charly se s maminkou dostane na pláž. Chce tatínka zpátky, proto zahrabe letadlo do písku. V noci se k němu tatínek na chvíli vrátí a povídá si s Charlym. Ráno už Charly letadlo v písku nenajde.\n"}
{"id": "519475", "url": "https://cs.wikipedia.org/wiki?curid=519475", "title": "Hmongové", "text": "Hmongové\n\nHmongové (také mongové) jsou asijská etnická skupina, obývající převážně hornaté oblasti Vietnamu, Laosu a Thajska. Jde o podskupinu v Číně žijícího etnika Miao, Hmongové ale v 18. století z důvodů politických problémů a při hledání nové obdělavatelné půdy odešli na jih. Početné skupiny Hmongů odešly z politických důvodů po skončení Vietnamské války do Spojených států a dalších západních zemí.\n\nHmongové hovoří vlastním jazykem ze skupiny hmongsko-mienských jazyků. Sami sebe dělí na \"bílé Hmongy\" (\"Hmong Der\") a \"zelené Hmongy\" (\"Mong Leng\"), tyto skupiny hovoří mírně odlišným, ale vzájemně srozumitelným dialektem. Existují navíc i další etnické podskupiny. Podle některých názorů se má pro \"bílé Hmongy\" používat označení Hmong a pro \"zelené Hmongy\" označení Mong, mnohdy jsou ale ztotožňováni pod názvem Hmong (který vychází z dialektu bílých Hmongů). Pro skupiny žijící v Číně je užíván termín Miao, ten čínští Hmongové akceptují, nicméně nečínští Hmongové jej mohou vnímat jako urážlivý.\n\nMnoho Hmongů se účastnilo odboje proti laoské komunisticko-nacionalistické straně Pathet Lao a mnoho z nich proto muselo emigrovat. Někteří Hmongové se také účastnili války ve Vietnamu na straně USA pod vedením generála Vang Pao.\n\nJejich počet se odhaduje na 4-5 milionů, většina (tři miliony) přitom žije v Číně, zhruba 800 000 ve Vietnamu, 450 000 v Laosu, 250-300 000 ve Spojených státech, 150 000 v Thajsku , 15 000 ve Francii a 2 000 ve Francouzské Guyaně.\n\nS hmongskou kulturou se můžeme seznámit ve filmu Gran Torino natočeném roku 2008. Dále se pak Hmongové objevili i v osmnácté epizodě osmé série seriálu Dr. House.\n"}
{"id": "519476", "url": "https://cs.wikipedia.org/wiki?curid=519476", "title": "Neznělá uvulární ploziva", "text": "Neznělá uvulární ploziva\n\nNeznělá uvulární ploziva je souhláska, vyskytující se v mnoha jazycích.\n\n\nV češtině se nevyskytuje, je ji ale možno najít v arabštině (přepisuje se většinou jako k či q), avarštině (zapisuje se písmenem cyrilice хъ), čečenštině (zapisuje se písmeny cyrilice кх), hindštině (písmeno क, přepisuje se většinou jako k), kazaštině (zapisuje se v cyrilici қ), grónštině (zapisováno jako q, existuje dokonce i dlouhá varianta [q:], zapisovaná jako qq), řadě dialektů kečujštiny, ajmarských jazycích, čipajštině, čonských jazycích, alakalufštině, mayských jazycích, hopijštině (zapisováno jako q) a mnoha dalších jazycích a dialektech.\n"}
{"id": "519477", "url": "https://cs.wikipedia.org/wiki?curid=519477", "title": "Seriál Červí díra", "text": "Seriál Červí díra\n\nSeriál Červí díra je 12. epizoda 5. řady sci-fi seriálu Hvězdná brána.\n\nTato epizoda je pokračováním epizody 4x11 Není cesty zpět. Vesmírná sonda Kepler objeví při průletu okolo Marsu objekt, který zrychluje a vyzařuje energii. Jak zjistila Samantha Carterová, je to mateřská loď Martina Lloyda. Loď se blíží k Zemi a dosáhne její orbity za tři dny.\n\nHammond pouští členům SG-1 ukázku seriálu \"Červí díra\", jehož koncept napsal Martin Lloyd. Martin pracuje u natáčení seriálu jako konzultant. Děj seriálu a jeho postavy se nápadně podobají programu Hvězdné brány. O´Neill je jmenován v seriálu jako konzultant letectva, aby mohl nenápadně kontaktovat Martina a zjistit, co ví o příletu jeho mateřské lodi. O'Neill zjistí, že si Martin nic nepamatuje, a že používá léky k blokování paměti. Teal'c, pracující jako obsluha občerstvení ve studiu, informuje O'Neilla, že Martin je sledován svými druhy.\n\nCarterová a Daniel Jackson sledují Martinův byt. Během sledování zjistí, že Tanner a ostatní už vědí, že O´Neill se setkal s Martinem. Při prověřování zaměstnanců studia zjistí Carterová, že asistent produkce je Steve Austin, jeden z Martinových druhů. Carterová s Danielem Austina sledují, a když za ním vejdou do jeho bytu, zjistí, že záhadně zmizel. Zjistili pouze, že před zmizením volal do nějakého skladu. Carterová, Daniel a vojáci z SGC se vydávají do skladu. Ve skladu jsou však agenti NID pod velením agenta Malcolma Barretta. Barret nechává zadržet Carterovou a Daniela.\n\nMezitím je Martin poslán do ateliéru. O'Neill Martina sleduje. V ateliéru je však překvapí Tanner se svými lidmi a oba zajme. Martin dostane od Tannera injekci, která mu odblokuje paměť. Po jeho odchodu přichází Teal'c a O'Neilla a Martina osvobodí. Martin O'Neillovi vysvětluje, že léky bral sám, aby zapomněl na zkázu své planety. Loď, která právě přilétá, sami načasovali jako náhradní plán, kdyby se jim na Zemi nelíbilo.\n\nTanner potřebuje k ovládání lodi přenosný počítač, který Martin ukryl mezi rekvizity, které jsou použity v natáčeném seriálu. Když O'Neill a Martin počítač hledají, rekvizitář jim řekne, že počítač byl připsán do scény, která se právě natáčí. Když O'Neill s Martinem odejdou, volá rekvizitář agentu Barrettovi. Barret se se svými lidmi vydává na místo natáčení seriálu. Ve skladu nechává pouze jednoho člověka hlídat Carterovou a Daniela.\n\nO'Neill najde počítač u jedné z hereček a vezme jí ho. Za chvíli se objeví Tanner se svými lidmi a chce, aby mu O'Neill počítač odevzdal. Carterová s Danielem mezitím zneškodní svojí stráž a informují telefonicky O'Neilla, že za nimi jede Barret s agenty NID. Najednou se na obloze objeví kosmická loď. Martin křičí na štáb, aby ji natáčeli. Tři auta agentů NID se blíží na místo natáčení. O'Neill, po chvilce váhání, odevzdá počítač Tannerovi, který se se svými lidmi transportuje na loď a odlétají. Martin Lloyd zůstává na Zemi.\n"}
{"id": "519482", "url": "https://cs.wikipedia.org/wiki?curid=519482", "title": "Akmenė (rozcestník)", "text": "Akmenė (rozcestník)\n\nNázev Akmenė může znamenat:\n\n\nO jazykových souvislostech sledujte část rozcestníku Původ názvu.\n"}
{"id": "519485", "url": "https://cs.wikipedia.org/wiki?curid=519485", "title": "NGC 76", "text": "NGC 76\n\nNGC 76 je galaxie nacházející se v souhvězdí Andromedy. Objevil ji Guillaume Bigourdan v roce 1884 refraktorem o průměru 12 palců (30,5 cm).\n\n"}
{"id": "519494", "url": "https://cs.wikipedia.org/wiki?curid=519494", "title": "Bullet", "text": "Bullet\n\nBullet je švédská hard rocková kapela založena v roce 2002. Často se plete s americkou skupinou Bullet. Ve skupině účinkují tito hudebníci: Hell Hofer (zpěv), Hampus Klang (1.kytara), Erik Almstrom (2.kytara), Adam Hector (basytara), Gustav Hjortsjo (bicí). Bývalým členem je baskytarista Lenny Blade, kterého v roce 2006 nahradil Adam Hector.\n\nZa svojí existenci vydali zatím 6 alb:\n"}
{"id": "519496", "url": "https://cs.wikipedia.org/wiki?curid=519496", "title": "Barclays Dubai Tennis Championships 2010 – ženy", "text": "Barclays Dubai Tennis Championships 2010 – ženy\n\nTenisový turnaj WTA Barclays Dubai Tennis Championships 2010 se konal ve dnech 14. - 20. února v Dubaji ve Spojených arabských emirátech venku na kurtech s tvrdým povrchem. Turnaj patřil do kategorie Premier 5 a byl součástí WTA Tour 2010. Odměny činily 2 000 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\nV závorce je kolo, ve kterém hráčky vypadly. První čtyři nasazené páry měly v 1. kole volný los.\n\n\n"}
{"id": "519499", "url": "https://cs.wikipedia.org/wiki?curid=519499", "title": "NGC 77", "text": "NGC 77\n\nNGC 77 je eliptická galaxie nacházející se v souhvězdí Velryby. Objevil ji Frank Muller v roce 1886 refraktorem o průměru 26 palců (66 cm).\n\n"}
{"id": "519500", "url": "https://cs.wikipedia.org/wiki?curid=519500", "title": "Ondřej Weissmann", "text": "Ondřej Weissmann\n\nOndřej Weissmann (* 28. října 1959) je bývalý československý hokejista a současný hokejový trenér.\n\nJde o bývalého dlouholetého hráče Litvínova, dvouletou vojenskou službu prožil v Dukle Jihlava. Dvojnásobný mistr republiky začínal v útoku, ovšem později ho trenéři přesunuli do obrany. V nejvyšší české soutěži sehrál během 15 sezon 524 utkání a nastřílel 68 branek. Účastník ME 18 v roce 1977 a MS 20 1978 a 1979, čtyřikrát nastoupil i v reprezentaci dospělých. Na sklonku aktivní činnosti pobýval v italském Zoldu.\n\nTrénovat začal v roce 1990, kdy dva roky vedl dorostence Teplic, v letech 1992 - 94 pracoval jako druhý asistent u A-týmu Litvínova. Tam prožil i sezonu 1994/95 jako partner Františka Vorlíčka. O rok později vedl litvínovské \"béčko\" a pak dorostence, do extraligy se vrátil v ročníku 1996/97.\n\nOd roku 2000 se stal \"dvorním\" asistentem trenéra Vladimíra Růžičky. Působil s ním dlouhá léta ve Slavii, kde se mimo A-týmu staral i o mládež. V roce 2004 se stal rovněž Růžičkovým asistentem v české hokejové reprezentaci. Jako člen trenérského kvartetu Růžička - Weissmann - Jelínek a Rulík slavil v roce 2005 zisk titulu mistra světa.\n\nS Vladimírem Růžičkou spolupracoval i při jeho druhém angažmá u reprezentace, v letech 2008 - 2010. Roku 2010 pak jako člen trenérského tria Růžička - Jandač a Weissmann slavil podruhé zisk titulu mistra světa. Později se vrátil jako trenér k mládeži do Litvínova.\n\nOd 11. ledna 2012 až do konce sezony 2013/2014 byl znovu asistentem trenéra Vladimíra Růžičky u týmu HC Slavia Praha. Poté se trenérské duo se Slavií rozloučilo a přešlo k české hokejové reprezentaci. Růžička se totiž poté, co po OH 2014 odstoupil z funkce hlavního trenéra Alois Hadamczik, stal opět hlavním trenérem, přičemž za své asistenty si zvolil Ondřeje Weissmanna a Jaroslava Špačka. Celý realizační tým českého národního týmu skončil po sezóně 2014/2015, kdy Růžička rezignoval na funkci hlavního kouče. Nyní zastává funkci asistenta trenéra v Litvínově.\n\n"}
{"id": "519513", "url": "https://cs.wikipedia.org/wiki?curid=519513", "title": "Reichenau (Bádensko-Württembersko)", "text": "Reichenau (Bádensko-Württembersko)\n\nReichenau je obec v Bádensku-Württembersku u západního konce Bodamského jezera u švýcarských hranic, asi 10 km SZ od Kostnice. Větší část obce leží na ostrově téhož jména, kde byl roku 724 založen jeden z nejvýznamnějších benediktinských klášterů v Německu. Celý ostrov je součástí Světového dědictví UNESCO.\n\nHlavní část obce leží na ostrově stejného jména o rozměrech 4,5 x 1,6 km, kde jsou tři poměrně rozptýlená historická sídla: \"Oberzell\" na JV, sídlo obce \"Mittelzell\" s bývalým klášterem uprostřed a \"Niederzell\" na SZ konci ostrova. Ostrov má přes 3 200 obyvatel, z toho 2450 v Mittelzellu. Sypaná hráz z roku 1838 o délce 1840 m spojuje východní konec ostrova s pevninou. Po hrázi vede silnice s topolovou alejí, kudy jezdí i autobus veřejné dopravy z nádraží Reichenau. Jinak je ostrov přístupný přívozem z Allensbachu a v létě pravidelnou lodní dopravou.\n\nKlášter Reichenau založil roku 724 misionář a biskup sv. Pirmin a první doba rozkvětu přišla kolem roku 800 za Karla Velikého. Opat Waldo zde založil školu a opat Haito (806-823) postavil chrám Panny Marie v dnešním Mittelzellu, kde byl roku 888 pochován císař Karel III. Tlustý. Roku 827 napsal zdejší opat Walafrid Strabo latinský spis o zahradnictví (\"De cultura hortorum\"). Po roce 900 dal opat Hatto III. postavit kostel sv. Jiří v dnešním Oberzellu. Další rozkvět zažil klášter za otónských císařů kolem roku 1000, kdy vznikly fresky v kostele sv. Jiří a kdy v klášteře působila slavná písařská škola a významní spisovatelé Heřman z Reichenau (+1054) a Berthold. Od 13. století začal klášter upadat, v 15. století vznikl ještě gotický chór chrámu v Mittelzellu, ale roku 1540 se klášter stal jen převorstvím biskupství v Kostnici a roku 1757 byl zrušen. Roku 1805 byla klášterní knihovna převezena do Karlsruhe. Od roku 2000 zde opět sídlí malá skupina mnichů a od roku 2001 je ostrov na seznamu UNESCO.\n\n\n"}
{"id": "519516", "url": "https://cs.wikipedia.org/wiki?curid=519516", "title": "Schlettau", "text": "Schlettau\n\nSchlettau (zastarale česky \"Želetava\") je město v Sasku při jeho hranicích s Českou republikou. Protéká tudy Zschopau a kříží se tu silnice B101 a S267. Současně je tudy vedena také železniční trať. Přímo v sídle se nachází zámek.\n"}
{"id": "519517", "url": "https://cs.wikipedia.org/wiki?curid=519517", "title": "George Darwin", "text": "George Darwin\n\nGeorge Howard Darwin (9. července 1845 Downe, Kent, Anglie – 7. prosince 1912 Cambridge, Cambridgeshire, Anglie) byl anglický astronom a matematik, syn Charlese Darwina.\n\nNarodil se v Down House (usedlosti Charlese Darwina) jako druhý syn a celkově páté dítě Charlese a jeho manželky Emmy Darwin. Studia na Trinity College ukončil v roce 1868. V roce 1883 se stal profesorem astronomie a experimentální fyziky na univerzitě v Cambridge. V roce 1879 dospěl, na základě pozorování vzdalování Měsíce od Země, k názoru, že Měsíc musel být kdysi její součástí. Navrhl tak teorii vzniku Měsíce odtržením od Země. V roce 1892 obdržel za svou práci Gold Medal od Královské astronomické společnosti a později se stal předsedou této organizace.\n\nSe svou ženou jménem Martha (Maud) du Puy z Philadelphie měl dva syny a dvě dcery:\n\n\n"}
{"id": "519518", "url": "https://cs.wikipedia.org/wiki?curid=519518", "title": "Schneckendorf", "text": "Schneckendorf\n\nSchneckendorf je německý název českých sídel:\n"}
{"id": "519521", "url": "https://cs.wikipedia.org/wiki?curid=519521", "title": "NGC 78", "text": "NGC 78\n\nNGC 78 je spirální galaxie v souhvězdí Ryb. Objevil ji Carl Frederick Pechüle v roce 1879 refraktorem o průměru 11 palců (28 cm).\n\n"}
{"id": "519535", "url": "https://cs.wikipedia.org/wiki?curid=519535", "title": "Short track na Zimních olympijských hrách 2010", "text": "Short track na Zimních olympijských hrách 2010\n\nZávody v short tracku v rámci ZOH 2010 se uskutečnily na stadionu Pacific Coliseum ve Vancouveru mezi 14. a 27. únorem 2010.\n\nHaralds Silovs z Lotyšska se stal prvním sportovcem v olympijské historii, který se zúčastnil závodů v klasickém rychlobruslení i v short tracku, a první který soutěžil ve dvou rozdílných sportovních odvětvích ve stejný den. Závodil na 5000 metrů na dráze v Richmondu, a potom se rychle přemístil přes celé město do haly Pacific Coliseum, kde startoval na trati 1500 metrů.\n\n"}
{"id": "519552", "url": "https://cs.wikipedia.org/wiki?curid=519552", "title": "NGC 79", "text": "NGC 79\n\nNGC 79 je eliptická galaxie nacházející se v souhvězdí Andromedy. Objevil ji Guillaume Bigourdan v roce 1884 refraktorem o průměru 12 palců (30,5 cm).\n\n"}
{"id": "519563", "url": "https://cs.wikipedia.org/wiki?curid=519563", "title": "NGC 80", "text": "NGC 80\n\nNGC 80 je čočková galaxie vzdálená od nás zhruba 262 milionů světelných let nacházející se v souhvězdí Andromedy. Objevil ji John Herschel v roce 1828 reflektorem o průměru 18,7 palců (47,5 cm).\n\n"}
{"id": "519572", "url": "https://cs.wikipedia.org/wiki?curid=519572", "title": "Stará hudba", "text": "Stará hudba\n\nPojem stará hudba je přibližné označení evropské hudební styly od středověké přes renesanční po barokní hudbu, tedy zhruba po období kolem roku 1750. (Pro hudbu antiky a středověku se používá označení raná hudba.) \n\nAž na výjimky je pro starou hudbu typické, že její interpretační tradice byla přinejmenším v části 18. a 19. století přerušena, to znamená, že se po určitou dobu tato hudba téměř neprovozovala. Její znovuobjevování začalo ve druhé třetině 19. století, kdy se začalo opět uvádět dílo Bachovo; mezníkem byla obnovená premiéra Matoušových pašijí, které roku 1829 nastudoval Felix Mendelssohn-Bartholdy. Postupně pak až do 20. století byly posluchačské veřejnosti zpřístupňovány stále starší etapy vývoje hudby. Zároveň se na základě dochovaných dokumentů prohlubovalo chápání staré hudby, což vedlo k hnutí usilujícímu o autentickou (tzv. „poučenou“) interpretaci staré hudby, interpretaci co nejvíce věrnou tomu, jak byla tato hudba provozována v dobách svého vzniku, včetně použití dobových nástrojů či jejich věrných kopií.\n"}
{"id": "519576", "url": "https://cs.wikipedia.org/wiki?curid=519576", "title": "Desáté království", "text": "Desáté království\n\nDesáté království (v anglickém originále The 10th Kingdom) je pětidílná americká pohádková televizní minisérie z roku 2000 režírovaná Herbertem Wisem a Davidem Carsonem.\n\nPrinc Václav je vnuk Sněhurky, který jede na pravidelnou návštěvu věznice. Mezitím se do věznice dostane pomocí uspávacího prášku král trolů, aby osvobodil své tři děti. Ve stejném vězení si odpykává trest zlá královna za vraždu otce prince Václava, krále čtvrtého království, a jeho první ženy. Zlá královna poprosí krále trolů, aby ji také osvobodil, a za odměnu mu slíbí polovinu čtvrtého království. Když princ Václav dorazí do věznice, potká se tam se svojí macechou a jejím psem. Sotva se pes dotkne prince, princ se změní v psa a pes v prince.\n\nPrinc ve své psí podobě před královnou uteče. Královna se domluví s králem trolů, který za ním pošle své tři děti. Královna pro jistotu za princem pošle ještě dalšího vězně, Vlka, který slíbí, že jí bude věrně sloužit. Princ běží do sklepa, kam za ním běží i synové krále trolů a Vlk. Když už princ nemá kam utéct, všimne si zrcadla, ve kterém se nic nezrcadlí, ale jsou v něm vidět vysoké domy. Princ tedy vběhne do zrcadla a ocitne se v New Yorku, přímo pod kolem mladé servírky Veroniky. Ta se ho ujme a vezme ho s sebou do práce, kde ho zamkne v komoře. Vzápětí se v New Yorku objeví i děti krále trolů, které ho pojmenují Desáté království, a Vlk. Princ vycítí Vlka, v komoře rozsype pytlík mouky a do něj napíše slovo Nebezpečí. Když to uvidí Veronika, i s princem uteče.\n\nTrolové hledají Veroniku u ní doma, ale Veronice se podaří je zavřít ve výtahu. Takže se rozhodne jít raději k babičce. Když k Veronice domů dorazí i Vlk, najde tam jen jejího tatínka Tondu. Z něj vymámí adresu jeho tchyně a Veroničiny babičky za kouzelný bob dračího lejna, po jehož snězení se mu splní tři přání. Vlk jde za babičkou a podaří se mu ji přesvědčit, aby ho pustila dovnitř. Když je vevnitř, babičku sváže, ale nemůže se rozhodnout, jestli ji sní nebo pustí. Dělá u toho rámus, který vzbudí Veroniku a ta volá na babičku. Vlk se schová do babiččiny postele a babiččiným hlasem volá na Veroniku, aby přišla za ní. Když Veronika přijde do babiččiného pokoje, Vlk se na ni vrhne. Jakmile se jí ale podívá do obličeje, okamžitě se do ní zamiluje. Veronika ho ale vyhodí oknem, kde ho najde mladá psycholožka.\n\nVlk se psycholožce svěřuje, že neví, jestli má Veroniku sníst, protože se do ní zamiloval, a snaží se zjistit, jak to zařídit, aby se do něj Veronika také zamilovala. Dostane nějakou literaturu a psycholožka je ráda, že se ho zbavila.\n\nVeronika mezitím utíká do parku, kde se objeví i její táta, který mezitím vyplácal pět přání, a hledá psa (prince). Protože pes vypadá, jako by chtěl něco říct, je Tondovým šestým přáním, aby mu rozuměl. Pes jim pak poví, že je princ a že ho pronásledují trolové a Vlk, a společně před nimi utečou kouzelným zrcadlem zpět do čtvrtého království, kam se za nimi vrací trolové i Vlk.\n\nTrolové unesou Veroniku a Tonda je zavřený ve vězení s trpaslíkem Žaludem a skřetem. Správce věznice se rozhodne uklidit sklep a vězni musí vynášet věci ze sklepa a házet je do lodi. Když vynášejí zrcadlo, Tonda váhá ho do lodi hodit, aby ho nerozbil, ale nakonec je k tomu přinucen. Oddechne si, když se zrcadlo nerozbije.\n\nV té době se zlá královna vrací na svůj hrad, nechá kopat ve sklepení, aby objevila kouzelná zrcadla.\n\nMezitím se Vlk snaží zachránit Veroniku z trolího zámku. Ta si všimne, že král trolů může být neviditelný díky botám. Když ji Vlk vysvobodí, vezme králi trolů jeho boty. Společně jdou do vězení zachránit jejího otce. Cestou narazí na prince a vezmou ho s sebou. Tonda s trpaslíkem a skřetem v době, kdy měli volno, zatím kopali tunel, aby se mohli dostat ven. Veronika si před vstupem do vězení nasadí boty neviditelnosti, Vlk se jí chytí a Veronika za obojek vezme prince, takže jsou neviditelní všichni tři. Tím se ale síla bot rychleji vyčerpá, takže jsou za chvíli opět viditelní, naštěstí ale najdou tunel, který vykopali Tonda, trpaslík Žalud a skřet. Trpaslík se skřetem utečou, ale Tonda se v tunelu zasekne, takže mu musí pomoci Veronika s Vlkem, kteří je mezitím doženou. Když se dostanou ven, zjistí, že trpaslík odjel na lodi, na které je naloženo kouzelné zrcadlo, bez kterého se nemohou vrátit domů. Proto se za ním vydají na druhé lodi. Na další lodi je pronásledují děti krále trolů. Vlk hodí boty neviditelnosti do vody s tím, že na nich Veronika začala být závislá.\n\nČtvrté království napadl král trolů, který nechce čekat, až mu zlá královna dá slíbenou polovinu. Zlá královna za Veronikou vysílá dalšího pronásledovatele, nelítostného lovce, jehož střely se zastaví, až když trefí srdce živé bytosti.\n\nNa lodi Tonda objeví zlatou rybku, po jejímž kousnutí mu nateče prst, ale získá tím moc, že když se dotkne čehokoliv, promění se to ve zlato.\n\nKdyž Veronika, Tonda, Vlk a princ vystoupí z lodi, napadnou je trolové. Tonda se jich dotkne a oni se promění ve zlaté sochy. Bohužel v okamžiku, kdy se jich dotýkal i princ, takže i z něj je část zlatého sousoší. Tonda s Vlkem prince odsekají a společně s Veronikou sledují trpaslíka do začarovaného lesa. V lese narazí na skupinu cikánů, kteří je pohostí. Cikánka Veronice a Vlkovi předpoví budoucnost. Vlkovi předpoví pasačku ovcí a hranici. Cikáni mají klece plné kouzelných ptáků, které Veronika pustí. Cikáni ji za to proklejí, takže Veronice začnou rychle růst vlasy. Na cikány narazí lovec a zastřelí je svými šípy. Veronika, Tonda, Vlk a princ už mezitím utekli. V lese pak narazí na opuštěnou chaloupku sedmi trpaslíků, kde přečkají noc. Ráno zjistí, že kvůli Veroničiným vlasům nemohou jít dál. Její dlouhé vlasy totiž nejdou ani uříznout, ani ostříhat. Jeden ze zachráněných ptáčků jim prozradí, že jediný, kdo jim může pomoct, je muž s magickou sekerou, za kterým se tedy vydají. Protože je pronásleduje lovec, Vlk schová Veroniku, Tondu a prince a sám chce lovce svést na špatnou stopu, ale Veronika v nevhodnou chvíli kýchne a protože vlasy jí brání pořádně utíkat, lovec ji chytí. Tonda ale uteče a najde Vlka. Tonda s Vlkem náhodou narazí na muže s magickou sekerou, ten jim ale sekeru nechce půjčit, dokud neuhodnou jeho jméno. Muž navíc požaduje, aby Vlk položil hlavu na špalek a pokud Tonda neuhodne jeho jméno dřív, než muž rozštípe hromadu dřeva, bude Vlk o hlavu kratší. Jak se hromada dřeva postupně zmenšuje, Vlk je víc a víc nervózní. V poslední chvíli přiletí jeden ze zachráněných kouzelných ptáčků a přečte z klobouku muže, že se jmenuje Julinka a řekne to Tondovi.\n\nDalší ptáček dovede Vlka s Tondou za Veronikou do skrýše lovce, který mezitím na příkaz zlé královny odešel zabít jednoho z princových rádců, který se vydal prince hledat. Tonda ani Vlk nemohou najít vchod do skrýše, tak poprosí Veroniku, aby stejně jako v pohádce o Rapunzel vypustila svoje vlasy, po kterých za ní mohou vyšplhat. Když utíkají, zrovna se vrací lovec. Povede se jim ho přeprat, ale Veronika zabrání Vlkovi, aby lovce zabil. Pak vyzvednou prince ze skrýše a zbaví Veroniku jejích vlasů.\n\nPo chvíli konečně doženou Žaluda, ale zjistí, že zrcadlo už nemá – vyměnil ho v blízké vesnici za ovci. Veronika, Tonda, Vlk a princ proměněný ve zlatou sochu tedy pokračují do Beranova. Jelikož se blíží úplněk, Vlk cítí, že přichází doba, kdy za sebe neručí. Cestou do Beranova potkají skupinku pasaček ovcí, z nichž jedna se jim představí jako Soňa Pípová a flirtuje s Vlkem. Veronika ho od ní odtáhne. Když jsou ve městě, zjistí, že kouzelné cestovní zrcadlo se stalo hlavní cenou v místní soutěži. Od místního žebráka se dozvědí, že studna uprostřed náměstí je kouzelná a splní přání, když se do ní hodí mince. Tonda do ní tedy hodí minci, ale ozve se jenom zvuk, jako když mince spadne na zem. Studna je totiž vyschlá. Ubytují se tedy ve stodole jedné farmářky, protože všechny ostatní pokoje jsou obsazené. Veronika s Tondou jdou do Bé baru, kde se také přihlásí do soutěže. Veronika se vrací za Vlkem, zatímco Tonda popíjí v hospodě. Když se Tonda vrací z hospody do stodoly, uvidí rodinu Pípovu, jak zasvěcují Soňu Pípovou do jejich tajemství. Vít Pípa totiž kdysi odvedl kouzelnou vodu ze studny na náměstí do studny na svém pozemku. Tonda se vrátí za Veronikou a vezme jednu ne moc hezkou ovci s tím, že s ní bude Veronika zítra soutěžit. Propašuje se ke studni na Pípově pozemku a hodí ovci do studny, když ji vytáhne, ovce je krásně růžová.\n\nPrvní kolo soutěže je zazpívat písničku o ovcích. Veronika si musí nějakou rychle vymyslet, a tak začne zpívat písničku na motivy písně We will rock you. Písnička se porotě líbí, takže soudce rozhodne, že Soňa i Veronika dostávají plný počet bodů. Rozhodnout má soutěž v zahnání ovce do ohrady, jenže Veronika nemá ovčáckého psa. Tondu napadne myšlenka, že by mohlo pomoci hodit do kouzelné studny prince (psa). To se podaří a princ obživne. Soně Pípové se podaří zahnat ovci do ohrady rychle. Veronice se ze začátku moc nedaří, ale za chvíli se objeví princ, kterému se podaří zahnat ovci do zahrady ještě rychleji než Soně Pípové. Vyhrávají tak hlavní cenu, kterou je zrcadlo.\n\nDruhý den je Soňa Pípová nalezena mrtvá a z její smrti je obviněn Vlk. Tonda, když už mají zrcadlo, se chce vrátit do New Yorku, ale Veronika chce hájit Vlka. Zrcadlo tedy schovají do vozu se slámou. Sotva Veronika vejde do soudní síně, zjistí že její snaha bude nejspíše marná, protože porotci jsou ovce, před kterými jsou dva nápisy: \"vinen\" a \"nevinen\". Před nápisem \"nevinen\" je hromada jídla, takže Vlk je uznám vinným a je odsouzen k upálení na hranici. Tonda mezitím s pomocí prince najde zkrvavenou košili Víta Pípy, takže vyjde najevo, že Soňu Pípovou zabil její vlastní dědeček poté, co zaházela kouzelnou studnu hlínou. Vlk je tím zachráněn, ale Tonda a Veronika zjistí, že zrcadlo už ve stodole není a že bylo s vozem odvezeno do Hubičkova. Tondovi, Veronice, Vlkovi a princovi nezbývá než se vydat do Hubičkova také.\n\nV Hubičkově Tonda s princem zjistí, že zrcadlo je v dražbě a že vyvolávací cena je 10 zlaťáků. Vydají se tedy za Vlkem a Veronikou, kteří mezitím jeli na kopec se Sněhurčinou skleněnou rakví, kde na ně začne působit kouzlo Hubičkova a málem se políbí. Vyruší je ale Tonda. Když se vrátí na dražbu s Vlkem a Veronikou, zjistí, že cena zrcadla se zvýšila na 5000 zlaťáků, protože bylo odhaleno, že je kouzelné. Musí tedy nějak získat peníze. Veronika, Vlk a Tonda se vydají do kasína, protože nemají jinou možnost. Princovi na krk dají cedulku: Pes pro štěstí, když se podělíte o výhru 50:50. Veronika ve hře štěstí nemá. Vlk, protože si uvědomuje, že by Veroniku ztratil, kdyby se jí podařilo získat kouzelné zrcadlo, se snaží vše prohrát, nakonec ale vyhraje 10 000 zlaťáků, což se před Veronikou snaží utajit. Tondovi se daří. Když už mají dostatek peněz, Tonda ještě jednou vsadí, ale peníze prohraje. Výhru 10 000 zlaťáků získává jedna starší paní. Ta se o peníze rozdělí s princem, kterého měla pro štěstí, takže se podařilo získat 5 000 zlaťáků. Elf, který vyhrál v kasínu také 10 000 zlaťáků, na cestě z Hubičkova potká lovce, který ho zabije kvůli penězům.\n\nTen den se zlá královna schází s králem trolů v jablečném sadě. Krále trolů a jeho sluhy zabije, díky tomu, že v sadě byla dřív a otrávila všechna jablka, která v sadě byla.\n\nDruhý den se Tonda snaží vydražit zrcadlo. Když už se zdá, že ho získali, lovec nabídne sumu 10 000 zlaťáků. Tím ho získává. Vlk, v touze získat Veroniku, celou svoji výhru utratí za kočár s hudbou, restauraci a kouzelný mluvící prsten. Když se Veronika dozví, jakou částku vyhrál a že ji celou utratil, rozzlobí se na něj a uteče. Vlk v zoufalství hodí prsten do vody, kde ho spolkne ryba. Voda zároveň slouží jako zrcadlo, které použije zlá královna, a protože je Vlk nešťastný, souhlasí, že se k ní vrátí a bude jí sloužit. Princ se mezitím Tondovi svěřuje, že ztrácí paměť a stává se čím dál víc psem. Tondovi pak přichází zpráva, že pokud chce získat zrcadlo, musí psa přivázat ke sloupu na náměstí, jinak že lovec zrcadlo rozbije. Tonda prince přiváže ke sloupu volně, aby mohl utéct a začne přemýšlet, kde by mohlo být zrcadlo ukryto. Napadne ho, že by mohlo být ukryto ve věži, kde ho skutečně najde. Když si lovec jde pro prince, ten před ním uteče. Tonda ve věži zrcadlo skutečně najde, ale jakmile se zrcadla dotkne, zjistí, že je to past a že nemůže ven. Vyleze tedy oknem a chodí po střechách, až najde jednu dostatečně nízkou, aby z ní mohl seskočit. Jenomže upadne a zrcadlo mu spadne na zem a rozbije se. Když spadne, dopadne před Veroniku. Lidé z Hubičkova Tondu, Veroniku a prince vyženou, protože Tonda má kvůli rozbitému zrcadlu sedm let smůly. Mezitím Hubičkovem projíždí zlá královna s falešným princem, který lidem ukazuje hlavu trolího krále jako důkaz, že nad ním zvítězil. Ke zlatníkovi v Hubičkově se dostane zlaté sousoší dětí trolího krále. Ten se snaží zlato roztavit, čímž pukne zlatá skořápka a děti krále trolů jsou volné. Zlá královna jim řekne, že jejich otec je mrtvý, ale namluví jim, že ho zabila Veronika, aby ji pronásledovali.\n\nVeronika s Tondou zjistí, že zrcadlo vyrobili trpaslíci, proto se vydají do jejich skal. Do trpasličích dolů je vstup zakázán, takže trpaslíci chtějí Tondu, Veroniku a prince zabít. Princ ale objeví zrcadlo pravdy, kde se ukáže, že princ je zakletý do psa a trpaslíci mu chtějí pomoct. Dozvídají se, že existovala tři cestovní zrcadla, jedno je na dně moře, jedno Tonda rozbil a třetí má zlá královna. Kvůli smůle Tonda omylem rozbije všechna zrcadla, takže musí utéct. Tonda ale upadne tak nešťastně, že si zlomí páteř. Veronika tedy musí najít pomoc. Veronika se dostane až k místu, kde je pochována královna Sněhurka. Protože Sněhurka byla moc hodná, smí se občas objevovat jako víla. Sněhurka jí vypráví, kdo je a co se stalo, říká jí, že je po celou dobu chránila, aby je zlá královna neviděla v kouzelných zrcadlech, a nabídne jí, že jí splní jedno přání. Veronika má přání dvě, aby se Tonda uzdravil a aby přestal mít smůlu. Sněhurka jí splní obě přání a ještě dá Veronice kouzelné zrcátko. Také jí řekne, že musí najít otrávený hřeben, protože zlou královnu lze porazit jen jedem, a poradí jí, jak se dostat ze skal ven.\n\nVeronika se vrátí za Tondou, a v poslední chvíli zabrání lovci, který je mezitím dohnal, aby mu ublížil. Najdou podle Sněhurčiny rady cestu ven. Cestou se Veronika zrcátka zeptá, kdo je v zemi nejkrásnější. Zrcátko jí ukáže zlou královnu, ve které Veronika s Tondou poznávají Veroničinu matku. Tonda zrcátko zahazuje. Zlá královna má tušení, že ji někdo sleduje. Tonda vypráví Veronice, že předtím, než jeho žena zmizela, se snažila Veroniku utopit.\n\nPo cestě je chytí trolové, kteří se spolčili s lovcem a vezou je na hrad zlé královně. Tondovi a Veronice se podaří z vozu uprchnout, ale prince se jim nepodaří zachránit. Jdou tedy na hrad stále spoutáni pouty a pěšky, protože se blíží korunovace. Dojdou až na rozcestí, kde je rozcestník udávající dvě cesty do královského hradu, jedna je dlouhá 19 mil, druhá je dlouhá 39 mil. Rozhodnou se pro kratší cestu, která vede přes bažiny. Cestou potkají elfky, které jim radí, že chtějí-li bažinu úspěšně přejít, nesmí jíst houby, nesmí pít vodu z bažiny a nesmí v lese usnout. Také se jich ptají, jestli chtějí rozdělit. Když odpoví, že ano, elfky nejenom, že je zbaví pout, ale Tonda a Veronika se ocitají každý na jiném místě bažiny. Tonda narazí na houby, které ho přesvědčují, aby je ochutnal, zatímco on si smaží vajíčka. Pak se objeví Veronika a za chvíli si společně pochutnávají na houbách, pijí vodu z bažiny a za chvíli usnou. Během spánku se jim zdají divoké sny a ze země vyrůstají rostliny, které je postupně omotávají. V poslední chvíli se objeví Vlk, který oba zachrání. Veronika se konečně přizná, že se do Vlka zamilovala.\n\nVeronika, Vlk a Tonda jdou na hrad lesem. Rozhodnou se, že si rozdělají oheň, a Veronika a Vlk se dohodnou, že půjdou na dříví. Vlk Veronice prozradí, že by rád, aby spolu něco provedli. Veronika očekává sex, ale Vlk si chce hrát na schovávanou. Veronika ne moc nadšeně na hru kývne. Nejprve to vypadá, že se Veronice daří úspěšně se před Vlkem schovat, ale Vlk ji nakonec najde díky svému čichu a dojde mezi nimi i k sexu. Když se vrací, Tonda se diví, že ani jeden z nich nenese dříví a všimne si, že Vlkovi kouká ocas, jako kdyby se musel rychle obléknout.\n\nDo hradu se Veronika s Tondou a Vlkem dostávají tajnou skulinou. Dostanou se až do místa, kde nevědí jak dál. V místnosti je jenom německý nápis. Také si všimnou vyškrábaného jména Wilhelm Grimm. Malá myška jim vypráví, že Wilhelm Grimm v kouzelné zemi opravdu byl a Veronice s Tondou dochází, že pohádky bratří Grimmů jsou historií této kouzelné země. Myška jim také přečte nápis, který vykousala na přání Wilhelma Grimma: \"Kdo se chce odsud dostat, ať otočí pákou.\" Veronika s Tondou zkoušejí všechny páky, až se jim otevřou tajné dveře do hradní místnosti. V místnosti si prohlížejí kouzelná zrcadla, když se za nimi objeví zlá královna, která nechce věřit tomu, že Veronika je její dcera. Vlk se lísá do přízně zlé královny, že je konečně přivedl, za což ho zlá královna povýší. Veronice zlá královna vezme otrávenou jehlici a strčí si ji do vlasů.\n\nVlk dostane úkol uvařit jed. Když jde zlá královna zkontrolovat, jestli jsou s jedem hotoví, přinutí kuchaře, aby se napil. Ten se napije a za chvíli se svalí k zemi. Zlá královna jde sledovat korunovaci.\n\nV hlavním sále královny zkouší falešného prince ze třech zkoušek, jestli je hoden stát se králem. Mezitím Vlk roznáší otrávený nápoj a dává ho každému, jenom na něj nezbude. Díky náhodě falešný princ všechny tři zkoušky zvládne a korunovace může začít. Před korunovací se všichni napijí a za chvíli padají k zemi. Lovec drží Veroniku, aby tomu nemohla zabránit. Vlk se jí snaží pomoct a pere s lovcem. Lovec vystřelí svůj šíp, který ale nakonec zasáhne jeho samotného. Zlá královna se snaží uškrtit Veroniku. Ta v poslední chvíli vytáhne otrávenou jehlici a škrábne zlou královnu po tváři. Královna za chvíli umírá a Veronice je to líto, protože to byla její matka. Za chvíli všichni hosté vstávají ze země, ukazuje se, že nápoj nebyl otrávený, že v něm byl jenom trolí uspávací prášek. Vlk přivádí prince (stále ještě v psí podobě), ten se rozběhne za falešným princem, a když se opět dotknou, opět si vymění podoby.\n\nPrinc pak udílí řády. Udělí řád Tondovi a psovi. Veronice dá poupě a Vlkovi glejt, že Vlci jsou rovnoprávní občané čtvrtého království. Na oslavě Vlk žádá o ruku Veroniky, zatímco Tonda ji nutí do jídla. Veronika si uřízne kousek ryby a objeví v něm kouzelný mluvicí prsten. Vlk Veroniku přesvědčuje, aby si ho vzala, protože jejich společné dítě bude potřebovat otce, to samé jí říká i kouzelný mluvicí prsten.\n\nTonda se nakonec rozhodne v kouzelné zemi ještě nějaký čas zůstat, zatímco Veronika s Vlkem se vrací do New Yorku.\n\nAutor scénáře Simon Moore, stejně jako někteří diváci, by chtěli, aby bylo natočeno pokračování příběhu. Jeden z možných námětů je, že se Veronice v New Yorku narodí opravdové vlče, a zatímco Vlk bude celý rozradostněn, ona bude chtít, aby získalo lidskou podobu.\n\n"}
{"id": "519584", "url": "https://cs.wikipedia.org/wiki?curid=519584", "title": "Maserati ve Formuli 1", "text": "Maserati ve Formuli 1\n\nMaserati působilo ve Formuli 1 v roce 1950 a poté od roku 1952 do roku 1957, majitelem byla italská automobilka Maserati.\n\nTituly jezdců: Juan Manuel Fangio – 1954, 1957\n"}
{"id": "519590", "url": "https://cs.wikipedia.org/wiki?curid=519590", "title": "Jiřina Třebická", "text": "Jiřina Třebická\n\nJiřina Třebická, rozená Procházková (1. listopadu 1930 Praha – 23. ledna 2005 Praha), byla česká herečka a tanečnice, někdejší manželka divadelního režiséra Karla Jiřího Třebického (1930–2006).\n\nSvou profesní kariéru začínala nejprve jako tanečnice v oblastních divadlech. Od roku 1947 vystupovala v městských divadlech v Mostě (1947–1948) a Českých Budějovicích (1948–1953), poté přešla do Ostravy kde od roku 1953 působila v činoherním souboru Divadla Petra Bezruče. Setrvala zde až do roku 1965, kdy společně s hercem a režisérem Janem Kačerem a dalšími kolegy spoluzakládala pražský Činoherní klub, kde byla ve stálém angažmá až do roku 1993, pohostinsky zde vystupovala ještě v roce 2000.\n\nSpolupracovala také s filmem a televizí.\n\n\n"}
{"id": "519598", "url": "https://cs.wikipedia.org/wiki?curid=519598", "title": "Hallův motor", "text": "Hallův motor\n\nHallův motor je typem iontového motoru pro pohon kosmických sond. Pracuje na principu urychlení iontů v elektrickém poli. V motoru probíhá ionizace plynného paliva (obvykle xenonu) urychlenými elektrony, které jsou produkovány na katodě a urychlovány magnetickým vířivým polem. Nárazem urychlených elektronů do xenonových atomů vznikají kladně nabité ionty Xe. Vzniklé plazma je poté elektrostaticky urychleno a rychlostí 10–50 km/s opouští trysky motoru. Vytváří tak vlastní tah o síle řádově setin až jednotek newtonu. \n\nRakety s Hallovým motorem byly vyvíjeny nezávisle v USA a SSSR od roku 1950 a dále pak 60. letech. V bývalém Sovětském svazu probíhal vývoj řídícího raketového systému umístěného na přídi, v USA se vědci zaměřili spíše na rozvoj přímého raketového pohonu iontové rakety.\n\nSovětské konstrukce byly z velké části dílem konstruktéra A.I. Morozova a byly prakticky provozovány od roku 1972. Sloužily především pro satelitní stabilizaci v směrech sever-jih a východ-západ. Tyto motory s typovým označením SPD-50 a SPD-60 vyvíjely účinný tah 20 a 30 mN. Nová generace motorů SPD-70 a SPD-100 byla zavedena do provozu roce 1982 a měla tah 40 resp. 83 mN. V post-sovětském Rusku byly uvedeny do užívání vysoce-výkonné jednotky o výkonu až několika kilowatt - SPD-140, SPD-160, SPD-180.\n\nVe spolupráci s organizací Ballistic Missile Defense Organization byly v roce 1992 ruské jednotky představeny západním odborníkům na elektrické iontové motory. V současné době pracuje na sovětských a ruských satelitech více než 200 jednotek s Hallovým motorem. Jsou použity hlavně pro udržování stacionární oběžné dráhy a malé změny oběžné dráhy. V současné době probíhá výzkum designu a teoretické modelování provozu ve spolupráci s odborníky z NASA v Glennově výzkumném středisku a Jet Propulsion Laboratory, ale i za účasti průmyslu, například firmy Aerojet a Busek Co. \n\nTato technologie byla použita na evropské lunární misi SMART-1 a je používána v řadě komerčních geostacionárních družic. V roce 2009 tým výzkumníků z Georgia Tech researchers použil jako zdroj elektronů pro běh motoru a současně k pro udržení elektrické neutrality vystupujícího plazmatu uhlíkové nanotrubice.\n\nZákladní pracovním principem je využití elektrostatického potenciálu pro urychlení iontů na velmi vysokou rychlost. Negativní elektrický náboj je vytvářen elektronovým plazmatem na mřížce motoru. Radiální magnetické pole o síle několika militesla (mT) slouží k držení elektronů v prostoru, kde kombinace magnetického pole a přitažlivost k anodě vytváří rychle cirkulující proud elektronů kolem osy rakety a dochází přitom jen k pomalému axiálnímu posunu směrem k anodě.\nPalivo, jako je například xenon je přiváděno přes anodu, která má četné malé otvory působící jako distributor plynu. Xenon se používá především pro svou vysokou molekulovou hmotnost a nízký ionizační potenciál. Jak se neutrální atomy xenonu pohybují kanálem k přední části motoru, jsou ionizovány srážkami s elektrony o vysoké energií (10-20 eV, což odpovídá teplotě 100 000 až 250 000 °C). Vznikají tak především ionty o jednotkovém náboji Xe a malý podíl iontů s dvojnásobným nábojem Xe.\n\nXenonové ionty jsou pak urychlovány elektrickým polem mezi anodou a katodou a dosahují rychlosti okolo 15 km/s. Při výstupu z pohonné trysky však spolu s kationty xenonu musí odcházet i stejný počet elektronů, aby vzniklo plazma bez elektrického náboje. Je proto třeba volit vhodnou intenzitu axiálního magnetického pole tak, aby byl současně k dispozici dostatek vysoce energetických elektronů pro ionizaci atomů xenonu a současně dosáhnout toho, aby výstupní plazma bylo elektricky neutrální. Obvykle tak asi 30 % elektronů nepřispívá k tažné síle motoru. Podíl ionizace xenonových atomů je přitom přibližně na úrovni 90 % a tak kombinovaná účinnost procesu dosahuje cca 63 % (90 % × 70 %). \n\nVe srovnání s chemickými raketami je tažná síla velmi malá (v řádu 80 mN), nicméně Hallovy motory fungují s vysokým specifickým impulsem a vysokou účinností. Další výhodou je, že tyto rakety mohou využít širší paletu pohonných hmot včetně kyslíku, i když v tomto případě neprobíhá proces ionizace tak snadno. Jinou možností je použití kapalného bizmutu, který má nízkou cenu, vysokou atomovou hmotnost a nízký parciální tlak par.\n\n"}
{"id": "519606", "url": "https://cs.wikipedia.org/wiki?curid=519606", "title": "Suchosaurus", "text": "Suchosaurus\n\nSuchosaurus (\"krokodýlí ještěr\") byl masožravý teropodní dinosaurus z čeledi Spinosauridae, žijící v období spodní křídy na území dnešní Velké Británie a zřejmě i Portugalska. Materiál sestává pouze z fosilních zubů, které byly původně považovány za pozůstatky pravěkého krokodýla. Délka tohoto teropoda je odhadována asi na 10 metrů.\n\nJe možné, že tento taxon je synonymní s blízce příbuzným rodem \"Baryonyx\", vyskytujícím se zhruba ve stejné době i místě. Byly popsány dva druhy, \"S. cultridens\" a \"S. girardi\", druhý jmenovaný byl však později přeřazen do rodu \"Baryonyx\".\n\nJak se ukázalo, první zkamenělé zuby suchosaura byly objeveny již kolem roku 1820 a představují tak nepochybně nejstarší objevené fosílie spinosauridů. Obdržel je britský lékař a amatérský paleontolog Gideon Algernon Mantell (proslavený popisem rodu \"Iguanodon\") a roku 1824 je poprvé zakreslil francouzský přírodovědec Georges Cuvier. Rodové jméno \"Suchosaurus\" stanovil roku 1841 Richard Owen, až do roku 1998 však byly fosílie považovány za zuby druhohorních krokodýlů. Dnes vědci předpokládají, že zuby ve skutečnosti patřily baryonychinovi, snad přímo rodu \"Baryonyx\".\n\n\n"}
{"id": "519610", "url": "https://cs.wikipedia.org/wiki?curid=519610", "title": "Čižina", "text": "Čižina\n\nČižina (občas \"Čížina\", německy \"Cziczina\") je pravostranný přítok řeky Opavy v okresech Bruntál a Opava v Moravskoslezském kraji. Délka toku činí 20,8 km. Plocha povodí měří 102,5 km².\n\nŘíčka pramení jihozápadně od Horního Benešova v nadmořské výšce cca 650 m. Na horním a středním toku teče převážně severovýchodním směrem. Protéká Horním Benešovem a Lichnovem. U osady Pocheň, kde se nachází zřícenina hradu Vartnov, napájí říčka vodní nádrž Pocheň. Odtud její tok směřuje na východ k obci Brumovice, u níž se vlévá v nadmořské výšce 280 m do řeky Opavy.\n\n\nPrůměrný průtok u ústí činí 0,45 m³/s.\n\n"}
{"id": "519613", "url": "https://cs.wikipedia.org/wiki?curid=519613", "title": "Výrovka (rozcestník)", "text": "Výrovka (rozcestník)\n\nVýrovka může být:\n\n\nVýrovka je též název několika vodních toků:\n"}
{"id": "519620", "url": "https://cs.wikipedia.org/wiki?curid=519620", "title": "Na rozcestí", "text": "Na rozcestí\n\nNa rozcestí nebo Na Rozcestí může být:\n\n\n"}
{"id": "519622", "url": "https://cs.wikipedia.org/wiki?curid=519622", "title": "Heckler &amp; Koch VP70", "text": "Heckler &amp; Koch VP70\n\nHeckler & Koch VP70 je německá pistole vyráběná firmou Heckler & Koch.\n\nJedná se o zbraň ráže 9 mm Luger s pevnou hlavní a neuzamčeným dynamickým závěrem, plastovým rámem (Jde tedy o první pistoli s plastovým rámem vůbec, a to 12 let před GLOCKEM 17) a zásobníkem na osmnáct nábojů. Spoušťový mechanismus je pouze dvojčinný (DAO). Stisknutím spouště se nejprve úderník napne a poté i uvolní, přičemž odpor spouště při napínání je dost silný. Protože jde o systém umožňující bezpečné nošení pistole s nábojem v komoře, nemá zbraň žádnou manuální pojistku.\n\nS pistolí se dodávala speciální plastová pažba, která slouží současně jako pouzdro na pistoli. Pažba se nasazuje do drážky na zadní straně rukojeti, přičemž zvláštní čep na horním výstupku pažby zapadá do úchytu na konci rámu pistole a aktivuje tak možnost střelby třírannými dávkami. Volba střelby se prováděla páčkou na pažbě.\n\nPůvodní model VP70 byl představen v roce 1970. Již v roce 1971 byl přejmenován na VP70M (militär = vojenský) a na trh byl uveden model VP70Z (zivil = civilní). U něj došlo k vypuštění přídavné pažby a možnosti střelby dávkou. Prodával se jako běžná samonabíjecí pistole. VP-70M nakoupily ozbrojené síly některých afrických států a VP-70Z zase některé policejní agentury. Nicméně celkový objem prodeje nečekaně zklamal a výroba skončila v polovině osmdesátých let 20. století.\n\n"}
{"id": "519628", "url": "https://cs.wikipedia.org/wiki?curid=519628", "title": "Gustav Francl", "text": "Gustav Francl\n\nGustav Francl (28. ledna 1920, Praha − 6. ledna 2019 Praha ) byl český novinář, filmový kritik a překladatel z francouzštiny, španělštiny a z angličtiny.\n\nVystudoval na Universitě Karlově romanistiku a srovnávací literatury, byl žákem prof. Václava Černého, titul PhDr. získal v roce 1970. Pracoval jako praktikant v Topičově knihkupectví a knihkupec v Cyrilo-metodějském nakladatelství a knihkupectví a v Orbisu, od roku 1951 byl kulturním redaktorem v \"Lidové demokracii\". Zemřel 6. ledna 2019.\n\nTěžištěm jeho práce je jeho překladatelská činnost, v jeho překladech vyšly převážně básnické texty autorů, jako byli Jean de La Fontaine, Guillaume Apollinaire, Gustave Flaubert, Victor Hugo, Jean Racine, Pierre de Ronsard, François Villon, Václav Lucemburský či Jan od Kříže. K jeho nejvýznamnějším překladům patří úplné básnické dílo Paula Verlaina. Jazyk jeho překladů je čtivý, místy až hovorový, někdy využívá asonance místo rýmů. Své překlady z francouzštiny sestavil do rozsáhlé antologie francouzské poesie \"Galský kohout zpívá\" (Vyšehrad, 2009), která je pokládána za jeho životní dílo a která byla velmi dobře přijata.\n\n"}
{"id": "519634", "url": "https://cs.wikipedia.org/wiki?curid=519634", "title": "Zavřená zadní nezaokrouhlená samohláska", "text": "Zavřená zadní nezaokrouhlená samohláska\n\nZavřená zadní nezaokrouhlená samohláska je druh samohlásky, který se vyskytuje v některých jazycích.\n\n\nV češtině se nevyskytuje, v irštině je zapisována jako \"ao\" (např. \"saol\" - život), v portugalštině jako e (např. \"pegar\" - vzít), v turečtině jako \"ı\" (\"ılık\" - mírný), ve vietnamštině \"ư\" (\"tư\" - čtvrtý).\n"}
{"id": "519638", "url": "https://cs.wikipedia.org/wiki?curid=519638", "title": "Polozavřená střední nezaokrouhlená samohláska", "text": "Polozavřená střední nezaokrouhlená samohláska\n\nPolozavřená střední nezaokrouhlená samohláska je druh samohlásky, vyskytující se v některých jazycích. V IPA se značí písmenem ɘ, který by neměl být zaměňován s podobně vypadajícími písmeny ə a ǝ.\n\n"}
{"id": "519640", "url": "https://cs.wikipedia.org/wiki?curid=519640", "title": "Smeltalė", "text": "Smeltalė\n\nSmeltalė je řeka na západě Litvy, která se vlévá do Kurského zálivu, do jeho vedlejšího zálivu jménem Malkų įlanka ve městě Klaipėda. Pramení 1 km na jihozápad od vsi Baukštininkai, 9 km na severoseverovýchod od Klaipėdy. Teče zpočátku směrem na jihozápad, protéká vsí Leliai, kde se do ní zprava vlévá potok Vėžių upelis a řeka se zde stáčí směrem jihojihovýchodním. Na západ od obce Jakai přes ni vede dálnice A1, dále se do ní zleva vlévá říčka Smeltaitė, protéká zahrádkářskou osadou zaměstnanců klaipėdských jatek, ve které se kříží se silnicí č. 227 Jakai - Dovilai, teče zprava podél cesty do Rimků a tamtéž přes ni vede most zrušené úzkokolejné železniční trati, která vedla z Rimků přes tuto a další dvě zahrádkářské osady do Gargždů. Poté protéká lesíkem, neobyčejně hustě osídleným jarní hajní květenou, zejména sasankou hajní, dalšími druhy sasanek, plicníků, mokrýšů, parazitických podbílků, orsejů, křivatců a dalších. V tomto lesíku je pramen, napájený z podloží blízkého kopce jménem Rimkai (36,1 m n. m.) na pravém břehu. Za tímto lesíkem řeka kříží cestu ze zahrádkářské kolonie do Rimků, u vsi Budelkiemis přibírá zleva potok Kirnupalis, dále míjí zleva ves Toleikiai, protéká pod mostem u křižovatky silnice č. 141 Jakai - Šilutė se silnicí Rimkai - // - Ketvergai - Šernai - Agluonėnai a odbočky do vsi Laistai, dále ji překlenuje most železniční trati Klaipėda - Šilutė, protéká zahrádkářskou kolonií Laistai, dále ji překlenuje most železniční odbočky (Rimkai) - Laistai - // - překladové nádraží \"Draugystė\" - terminál mezinárodních trajlerů. Při řece jsou dvě hradiště: na levém břehu Laistų piliakalnis, na pravém břehu Žardės piliakalnis a ves Žardė. Dále ji překlenuje most cesty Laistai - Žardė, pravé přítoky Žardupė, Kretainis, dále kříží prospekt \"Taikos prospektas\", protéká zahrádkářskou kolonií, kříží prospekt \"Jūrininkų prospektas\", ulici \"Minijos gatvė\", míjí městskou čtvrť Smeltė na levém břehu, kříží ulici \"Nemuno gatvė\", zde se silně rozšiřuje a tvoří přístav soukromých člunů a malých soukromých lodí a vlévá se do zálivu Malkų įlanka, který je vedlejším zálivem Kurského zálivu ve městě Klaipėda přímo naproti terminálu mezinárodních trajlerů (ten se po otevření v roce 1986 vsunul mezi ostrov Kiaulės Nugara (dosl. \"Hřbet Prasnice\") a ústí řeky Smeltalė).\n\n\n"}
{"id": "519641", "url": "https://cs.wikipedia.org/wiki?curid=519641", "title": "Atomové bombardování Hirošimy a Nagasaki", "text": "Atomové bombardování Hirošimy a Nagasaki\n\nBěhem poslední fáze druhé světové války v Pacifiku shodily Spojené státy americké 6. a 9. srpna 1945 dvě atomové bomby na japonská města Hirošimu a Nagasaki.\n\nI po šesti měsících intenzivního strategického bombardování 67 japonských měst odmítala japonská vláda přijmout ultimátum předložené Postupimskou deklarací. Podle nařízení prezidenta Harryho Trumana svrhlo americké armádní letectvo v pondělí ráno 6. srpna 1945 na město Hirošima atomovou pumu Little Boy. O tři dny později následovalo svržení pumy, nazvané Fat Man, na Nagasaki. Tyto dvě jaderné pumy jsou jedinými jadernými zbraněmi, které kdy byly použity ve válce.\n\nV prvních dvou až čtyřech měsících po shození bomb zemřelo v Hirošimě 90 000 – 166 000 lidí a v Nagasaki 60 000 – 80 000, z toho v každém městě téměř polovina zemřela v prvním dni. Zdravotnické oddělení Hirošimy odhaduje, že lidé, kteří zemřeli v první den, v 60 % zemřeli na ozáření nebo uhořeli v plamenech, ve 30 % zahynuli pod padajícími troskami a v 10 % z ostatních příčin.\n\nBěhem dalších měsíců vzrostl počet úmrtí na popáleniny a nemoc z ozáření způsobenou radiací. Z pozdějších pravděpodobnějších výzkumů vyplynulo, že 15-20 % zemřelo na ozáření, 20-30 % na popáleniny a 50-60 % z ostatních příčin. Většina lidí, kteří v obou městech zahynuli, byli civilisté.\n\nNa základě spojeneckých úmluv vyhlásil 8. srpna 1945 Japonsku válku také Sovětský svaz a jeho vojska posílená o zkušené jednotky, které došly až do Berlína, zahájily v Mandžusku bleskovou ofenzívu. Šest dní po bombardování Nagasaki dne 15. srpna 1945, v momentě, kdy Rudá armáda dokončila bleskové obklíčení Kuantungské armády, oznámilo Japonsko přijetí bezpodmínečné kapitulace požadované Spojenci. Dne 2. září podepsalo kapitulační listinu a oficiálně tak ukončilo válku v Tichomoří, čímž skončila druhá světová válka i na posledním válčišti. Poválečné Japonsko poté přijalo tři nejaderné zásady, odsuzující národní atomové zbrojení. Etické a právní opodstatnění svržení atomových bomb je dodnes předmětem diskusí.\n\nSpojené státy americké ve spolupráci s Velkou Británií a Kanadou, spojily jejich tajný projekt Tube Alloys a laboratoř Chalk River Laboratories a navrhly a sestrojily první atomovou bombu v projektu Manhattan. Vědecký výzkumný tým vedl americký fyzik J. Robert Oppenheimer. Bomba v Hirošimě, pojmenovaná jako „Little Boy“ (Chlapeček), byla vytvořena z uranu 235, vzácného izotopu uranu. Atomová bomba byla prvně testována v Trinity Site 16. července 1945 poblíž Alamogorda v Novém Mexiku. Zde testovaná zbraň, tedy „the gadget“ a bomba v Nagasaki - „Fat Man“, byly vytvořeny ze syntetického prvku plutonia 239.\n\nVe dnech 10. – 11. května 1945 Target Committee (Komise pro výběr cíle) v Los Alamos doporučila jako možné cíle Kjóto, Hirošimu, Jokohamu a zbrojní sklad císařské armády v Kokuře. Cíle byly vybrány podle následujících kritérií:\n\n„Jakékoliv menší, čistě vojenské cíle, by měly být rozmístěny na rozsáhlejším území v dosahu cíle, aby se tak vyhnulo nepatřičnému riziku, že by byla zbraň ztracena jen díky špatnému umístění bomby.“\n\nTato města byla převážně nedotčena během nočních bombardovacích náletů a United States Army Air Forces (\"armádní letectvo\") souhlasilo, že tato města vynechá, aby se tak mohlo udělat přesné hodnocení. Hirošima byla popsána jako „důležitý armádní sklad a přístav uprostřed městské průmyslové oblasti. Pro radary to je dobrý cíl a město má dostatečnou velikost, aby mohla být značně poškozena velká část města. Okolo jsou kopce, které pravděpodobně zlepší účinek a zvýší tak poškození od výbuchu.“ Cílem použití zbraně bylo donutit Japonsko k bezpodmínečné kapitulaci v souladu s podmínkami Postupimské deklarace. Cílový komisní výbor uvedl toto: „Bylo odsouhlaseno, že psychologické faktory ve volbě cíle jsou velmi důležité. Dva aspekty toho jsou:\nPo této stránce má Kjóto výhodu lidí s největším počtem vzdělávacích institutů a z tohoto důvodu je schopno lépe ocenit význam zbraně. Hirošima má výhodu dobré velikosti s možným vyšším účinkem díky blízkým horám, který by zničil větší část města. Japonský císařský palác v Tokiu je proslulejší než jakýkoliv jiný cíl, ale má nejmenší strategickou hodnotu.“\n\nBěhem II. světové války byl Edwin O. Reischauer japonský expert pro Defense Intelligence Agency (\"Vojenská zpravodajská služba\"), který nepřesně uvedl informace o Kjótu a předešel tak jeho bombardování. V jeho autobiografii Reischauer výslovně vyvrací pravdivost tohoto široce-přijatého tvrzení:\n\n26. července Truman a ostatní hlavní představitelé vydali Postupimskou deklaraci navrhující podmínky pro kapitulaci Japonska. Představovala ultimátum a uvedení, že bez kapitulace Spojenecké síly zaútočí na Japonsko, mající za následek „nevyhnutelné a úplné zničení japonských ozbrojených sil a nevyhnutelnou zkázu japonské vlasti“. O atomových bombách se v dokumentu nemluvilo. 28. července japonské noviny oznámily, že deklarace bude japonskou vládou odmítnuta. Toho odpoledne premiér Kantaro Suzuki vyslovil na tiskové konferenci, že Postupimská deklarace není nic víc než omílání Káhirské deklarace a že vláda uvažuje ignorovat toto ultimátum. Sdělení bylo přijato jak pro japonské, tak i pro zahraniční noviny, jako jasné odmítnutí deklarace. Císař Hirohito čekal, jak se k tomuto problému postaví Sověti, odpovědi se však nedočkal. 30. července Hirohito sdělil svému rádci Kóiči Kidovi, že císařské korunovační klenoty Japonska musí být bráněny za každou cenu.\n\nNa začátku července, na své cestě do Postupimi, Truman znovu prozkoumal rozhodnutí o použití bomby. Nakonec Truman rozhodl, aby bomby byly shozeny. Jeho nařízení o bombardování mělo rychle vyřešit výsledek války vyvolaným zničením a strachem z dalšího zničení v takové síle, aby donutil Japonsko se vzdát.\n\nV době bombardování měla Hirošima průmyslový a vojenský význam. Poblíž byla umístěn značný počet vojenských jednotek, včetně velitelství páté divize a polního maršála Shunroku Hata z druhého vojenského velitelství, které mělo na starost vojenskou obranu v celé jižní části Japonska. Hirošima z menší části sloužila jako překladiště a útočiště japonské armády. Byla jedním z několika měst, která záměrně nebyla bombardována, aby se na původním nedotčeném prostředí nejlépe měřilo poškození způsobené atomovou bombou.\n\nV centru města stálo několik železobetonových staveb a běžných budov. Mimo centrum byla oblast zaplněna malými dřevěnými dílnami, postavenými mezi japonskými domy. Několik větších průmyslových továren leželo na okraji města. Domy byly postaveny ze dřeva se střechami z tašek a také mnoho průmyslových budov bylo vystavěno na dřevěných konstrukcích. Město celkově bylo vysoce náchylné ke škodám způsobeným požárem.\n\nPopulace Hirošimy čítala v době války přes 381 tisíc, krátce před atomovým bombardováním se však počet snížil následkem systematické evakuace nařízené japonskou vládou. V době útoku byla populace města asi 340 000 – 350 000. Protože byly úřední záznamy o populaci spáleny, je počet nepřesný.\n\nPro 6. srpen byla Hirošima hlavním cílem první atomové mise, spolu s Kokurou a Nagasaki jako alternativními cíli. Tento den byl vybrán, protože cíle byly předtím zahaleny mraky. B-29 Enola Gay, náležející k 393. bombardovací peruti, pod vedením pilota plk. Paula Tibbetse, vzlétla z letecké základny Tinian v západním Pacifiku, asi šest hodin letu od Japonska. \"Enola Gay\" (pojmenovaná podle Tibbetsovy matky) byla doprovázena dvěma dalšími B-29; The Great Artiste pod vedení mjr. Charles W. Sweeney ho a bezejmenný letoun, později pojmenovaný jako Necessary Evil (čes. \"Nutné zlo\"), sloužící jako fotografické letadlo, které bylo pod vedením kpt. George Marquardta.\n\nPo odletu z Tinianu se letadla oddělila a opět setkala až v Iwodžimě, ve výšce 2440 metrů (8000 stop), a vydala se směrem k Japonsku. Letadla dorazila k cíli při dobré viditelnosti ve výšce 9 855 metrů.\n\nAsi hodinu před bombardováním zachytil japonský radar americká letadla blížící se k jihu Japonska. Výstraha byla odeslána do mnoha měst, včetně Hirošimy. Radiolokátor v 8:00 hodin v Hirošimě určil, že počet přilétajících letadel je velmi malý – pravděpodobně ne víc než tři – a byl vyvolán letecký poplach. Aby Japonci šetřili palivo, rozhodli se neposlat stíhačky proti tak malé formaci. Civilní rádio vysílalo upozornění a radu, aby se lidé schovali do protileteckých krytů, jestliže by byly B-29 skutečně spatřeny, očekával se totiž spíše nějaký druh průzkumu.\n\nV čase 8:15, jak bylo plánováno, byla první atomová bomba známá jako \"„Little Boy“\", naplněná 60 kilogramy uranu 235, shozena z letadla a 57 sekund padala k předurčenému místu exploze ve výšce asi 600 metrů nad městem. Díky bočnímu větru nebyl zasažen cílový bod most Aioi, ale výbuch nastal nad 240 metrů vzdálenou klinikou Shima Surgical. Výbuch byl rovnocenný asi 13 kilotunám TNT (54 TJ). (Zbraň U-235 byla považována za velmi neúčinnou, štěpení proběhlo pouze u 1,38% materiálu) Rádius celkového zničení byl asi 1,6 kilometru s následným požárem v okruhu 11 km². Američané odhadovali, že 12km² města bude zničeno. Japonské úřady určily, že 69% budov bylo zničeno a dalších 6-7% poškozeno.\n\n70 000 – 80 000 lidí, z nichž 20 000 byli vojáci a 20 000 korejští dělníci, neboli 30% populace Hirošimy, bylo zabito okamžitě, dalších 70 000 podlehlo svým zraněním. Přes 90 % doktorů a 93 % zdravotních sestřiček v Hirošimě bylo zabito, nebo zraněno – většina žila v centrální oblasti, která utrpěla největší škody.\n\nAčkoliv USA shazovaly ze vzduchu letáky k upozornění civilistů ve 12 různých japonských městech, obyvatelé Hirošimy nedostali žádné oznámení o atomové bombě.\n\nTokijský řídící operátor japonské vysílací společnosti si všiml, že stanice v Hirošimě nepřijímá signál. Zkusil jinou telefonní linku, ta však také selhala. Asi o dvacet minut později zjistila tokijská telegrafní stanice, že přestal pracovat hlavní spoj severně od Hirošimy. Od malé stanice 16 kilometrů vzdálené od města přišla neoficiální a zmatená zpráva o hrozné explozi v Hirošimě. Všechny tyto zprávy byly odvysílané do císařského generálního štábu (大本営 \"daihonei\").\n\nVojenské základny se opakovaně snažily dovolat vojenské řídící stanici v Hirošimě. Z kompletního mlčení města vznikl ve velitelství zmatek; věděli, že se žádný velký útok nepřátel nevyskytl, a že v Hirošimě nebyl žádný větší sklad výbušnin. Mladý japonský důstojník generálního štábu dostal rozkaz ihned letět do Hirošimy, přistát, provést průzkum poškození a vrátit se do Tokia se spolehlivou informací. Všeobecně panoval názor, že se nic vážného nestalo, o explozi se pouze šeptalo.\n\nŠtábní důstojník odletěl směrem k jihozápadu. Asi po třech hodinách letu, 160 kilometrů před Hirošimou, viděl pilot ohromný kouř z bomby. V jasném odpoledni byly zbytky Hirošimy stále v plamenech. Krátce na to letadlo dorazilo do města, kolem kterého nevěřícně kroužilo. Ohromné spáleniště na zemi ještě stále hořelo a všechno, co zbylo, bylo pokryto těžkým mrakem kouře. Přistál jižně od města a po informaci důstojníka Tokiu se začala ihned organizovat pomocná opatření.\n\n8. srpna 1945 americké noviny oznámily, že vysílání tokijského rádia popsalo zkázu v Hirošimě takto: \"„Prakticky veškeré žijící věci, lidé a zvířata, byly doslova sežehnuti zaživa.“\"\n\nPodle největších odhadů účinek výbuchu v Hirošimě okamžitě zabil asi 70 000 lidí. Odhady celkovém počtu úmrtí do konce roku 1945 v důsledku popálenin, ozáření a dalších příbuzných onemocnění a nedostatku lékařských zásob jsou v rozsahu 90 000 – 140 000. Některé odhady uvádí, že do roku 1950 zemřelo až 200 000 lidí následkem rakoviny a dalších dlouhodobých účinků. Jiné studie uvádí, že od roku 1950 do 1990 umřelo zhruba 9% lidí na rakovinu a leukémii v důsledku ozáření z bomb, statistický nadbytek je odhadnut na 89 úmrtí na leukémii a 339 na rakovinu.\n\nNěkteré železobetonové budovy v Hirošimě měly velmi silnou konstrukci, aby odolaly nebezpečným zemětřesením a jejich kostra se nezhroutila i kdyby bylo epicentrum blízko. Eizo Nomura (jap. 野村 英三) je nejbližší známý člověk, který přežil v suterénu moderní budovy „motorestu“, v blízkosti pouhých 100 metrů od centra výbuchu. Akiko Takakura (jap. 高蔵 信子) patří mezi další, kteří přežili výbuch v jeho blízkosti. V době útoku byla v nově postavené bance, která byla vybudována jako kryt, pouhých 300 metrů od centra výbuchu. Jelikož bomba vybuchla ve vzduchu, tlaková vlna směřovala spíše dolů než stranou, což umožnilo „přežití“ Hirošimského prefekturálního paláce, dnes spíš známého jako Genbaku Dómu či Dóm atomové bomby. Budova byla navržena a postavena českým architektem Janem Letzelem v blízkosti pouhých 150 metrů od centra výbuchu. Ruina byla pojmenována jako Hirošimský památník míru a i přes námitky USA a Číny s připomínkou, že jiné asijské státy utrpěly mnohem větší ztráty a utrpení rukou Japonců, byla v roce 1996 vyhlášena jako památka UNESCO světového dědictví. Za oběti při bombardování Hirošimy byl postaven Památeční monument.\n\nPo bombardování Hirošimy prezident Truman oznámil, že \"pokud teď nepřijmou naše podmínky, mohou očekávat z nebe padající zkázu.\"\n\nJaponská vláda stále nereagovala na Postupimskou deklaraci. Dne 10. srpna 1945 císař Hirohito a jeho vláda poslala přes švýcarskou vládu protestní dopis vládě USA, která zvažovala čtyři podmínky pro jejich kapitulaci:\n\nSovětský ministr zahraničí Vjačeslav Michajlovič Molotov informoval Tokio, že Sovětský svaz dne 5. dubna zrušil smlouvu o sovětsko-japonské neutralitě. Dne 9. srpna, dvě minuty před půlnocí, zahájil sovětský pěší pluk, tankový prapor a letectvo útok. O čtyři hodiny později dorazila do Tokia informace, že Sovětský svaz vyhlásil Japonsku válku. Vedení japonské armády začalo chystat vyhlášení národního válečného zákona s podporou ministra obrany Korečika Anamiho, jež měl sloužit k tomu, aby zastavil všechny, kteří se pokusí uzavřít mír.\n\nMěsto Nagasaki bylo jedno z největších mořských přístavů v jižním Japonsku a mělo velký válečný význam díky jeho široké průmyslové činnosti, včetně výroby výzbroje, lodi, armádního vybavení a jiných válečných materiálů.\n\nNa rozdíl od mnoha moderních aspektů Hirošimy byly téměř všechny budovy staromódní japonské stavby, postavené ze dřeva či dřevěných trámů s dřevěnými zdmi (s omítkou nebo bez ní) a dlaždicovými střechami. Mnoho menších průmyslových a obchodních staveb bylo také ze dřeva a už v žádném případě nebyly navrženy tak, aby odolaly explozím. Nagasaki se postupně po mnoho let rozrůstalo bez jakéhokoliv budovacího plánu. Obydlí byla postavena vedle továren tak blízko, jak to jen údolí dovolovalo.\n\nNagasaki před atomovým bombardováním nikdy nebylo vystaveno nějakému většímu bombardování. Nicméně 1. srpna 1945 na město spadlo několik konvenčních amerických bomb. Do povětří vyhodily loděnice a dokové oblasti na jihozápadě města, několik bomb zasáhlo Mitsubishi Steel a Arms Works (výroba munice) a šest bomb dopadlo do areálu lékařské univerzity a na nemocnici. I když škody způsobené těmito bombami byly relativně malé, donutily mnoho lidí – především pak rodiče s dětmi ve školním věku – evakuovat se na venkov do bezpečí a díky tomu byla ve městě v době jaderného útoku zmenšena populace. Na sever od Nagasaki byl tábor držící britské válečné zajatce z Commonwealth, z nichž někteří pracovali v uhelném dole a o bombardování se dozvěděli až poté, co vyšli na povrch.\n\nRáno 9. srpna 1945 americký Boeing B-29 Superfortress \"Bockscar\", náležející k 393. bombardovací peruti, vzlétl s posádkou pod vedením mjr. Charlese W. Sweeneyho. Letoun nesl nukleární bombu pojmenovanou jako „Fat Man“, s úmyslem shodit ji na Kokuru jako hlavní cíl a Nagasaki jako druhý, náhradní cíl. Plán pro druhý útok byl téměř shodný jako s misí Hirošimy – se dvěma B-29 letícími hodinu napřed jako povětrnostní průzkumníci a dalšími dva navíc jako navigační a fotografickou podporou.\n\nPozorovatelé na palubě povětrnostních letadel ohlásili oba cíle jako jasné. Když Sweeneyeho letadlo dorazilo na místo shromaždiště blízko japonských břehů, ukázalo se, že třetí letadlo, \"Big Stink\", spolu s posádkou důstojníků pod vedením plukovníka Jamese I. Hopkinse, ml., nedorazilo. \"Bockscar\" a jeho doprovázející letadla kroužila na místě setkání 40 minut, avšak bez výsledku. Poté se Sweeney rozhodl pokračovat v misi bez Hopkinse.\n\nO půl hodiny později, dříve než letadla dorazila ke Kokuře, město ze 70 % zakryl mrak a zabránil tak útoku podle nařízení. Po třech obkroužení města a s nedostatkem paliva, protože rezervní palivová nádrž selhala ještě před odletem, zamířili směrem k jejich náhradnímu cíli, Nagasaki.\n\nAsi v 7:50 hodin japonského času byl v Nagasaki vyhlášen letecký poplach, ale byl odvolán v 8:30. Když byly v čase 10:53 zahlédnuty pouze dvě B-29 Superfortress, tak Japonci zřejmě předpokládali, že letadla jsou pouze na průzkumu a v dalším alarmu nepokračovali.\n\nO něco později v 11:00, \"The Great Artiste\", podpůrná B-29 pod vedením kpt. Fredericka C. Bocka, shodila přístroje napojené na tři padáky. K přístrojům byl připojen nepodepsaný dopis pro prof. Ryokichiho Sagane (jaderného fyzika z univerzity v Tokiu, který studoval spolu s třemi vědci zodpovědnými za atomovou bombu v Kalifornské univerzitě Berkeley) nutící říct veřejnosti o nebezpečí spojené s těmito zbraněmi hromadného ničení.\n\nV 11:01, o minutu později, se v mracích na Nagasaki objevila „trhlina“ dovolující bombometčíkovi kpt. Kermitu Beahanovi zahlédnout požadovaný cíl. Bomba „Fat Man“, obsahující 6,4 kg plutonia-239, byla shozena do městské průmyslové části, přesně v polovině cesty mezi Mitsubishi Steel a Arms Works na jihu a Mitsubishi-Urakami Ordnance Works (závody pro výrobu torpéd) na severu. 43 sekund padala k předpokládanému místu exploze ve výšce asi 469 metrů nad městem. Bomba však dopadla téměř o tři kilometry dál, než bylo očekáváno – výbuch tak byl omezen v údolí Urakami a hlavní část města ležící v kopcích byla kryta. Následná exploze byla rovna asi 21 kilotunám TNT (88 TJ). Exploze vyvolala teplotu odhadovanou na 3900 °C a vítr o odhadované rychlosti 1005 km/h.\nPočet okamžitě zabitých osob se odhaduje v rozmezí 35 000 – 40 000. 6200 z 7500 japonských zaměstnanců v muniční továrně Mitsubishi bylo zabito, včetně mobilizovaných studentů. V dalších válečných továrnách bylo zabito 17 až 22 tisíc japonských dělníků a 2 000 nuceně nasazených Korejců. Při útoku bylo zabito také 150 japonských vojáků. Celkový počet úmrtí se do konce roku 1945 odhaduje na 60 000 až 80 000. Přinejmenším osm válečných zajatců zemřelo při bombardování a dalších 13 zajatců bylo pohřešováno:\n\n\nAkční rádius celkového zničení byl asi 1 – 2 km, který následovala ohnivá vlna napříč severní části města, tři kilometry jižně od bomby.\n\nNeznámý počet přeživších obětí bombardování Hirošimy odešlo do Nagasaki, kde byli bombardování znovu.\n\nMitsubishi-Urakami Ordnance Works, továrna vyrábějící letecká torpéda typu 91, byla při výbuchu zničena.\n\nTaké zde je postaven mírový památník, zvon z Nagasaki se nachází v Kokuře.\n\nSpojené státy americké měly již připravenu další atomovou bombu pro použití ve třetím srpnovém týdnu, s dalšími třemi bylo počítáno na září a říjen. Dne 10. srpna generál Leslie Groves, vojenský ředitel Projektu Manhattan, poslal vzkaz armádnímu generálovi George Marshallovi (armádní náčelník štábu), ve kterém psal, že: \"„další bomba [...] by měla být připravena k doručení při prvním vhodném počasí 17. nebo 18. srpna“\". V ten samý den Marshall sdělení schválil s komentářem: \"„Nemůže být shozena na Japonsko bez výslovného vyjádření prezidenta.“\" Ministerstvo obrany zahájilo diskusi o uchování bomb ve výrobě dokud nezačne operace Downfall, plánovaná invaze do Japonska. \"„Nyní je problém, pokud Japonci nekapitulují, zda pokračovat s bombardováním pokaždé, když se bomba vyrobí a poté ji shodíme nebo jestli počkáme [...] a poté je shodíme všechny v krátké době. Ne všechny v jeden den, ale v krátkých přestávkách. A také musíme vzít v úvahu, jaký cíl sledujeme. Jinými slovy, neměli bychom se spíše soustředit na cíle, které nám nejvíce pomůžou k invazi, než na průmysl, morálku, psychologii apod.? Raději taktické využití než jakékoliv jiné.“\"\n\nAž do 9. srpna americký válečný úřad trval na jeho čtyřech podmínkách pro kapitulaci. Ten samý den Hirohito přikázal Kidovi: \"„Rychle dej situaci do pořádku [...], protože Sovětský svaz nám vyhlásil válku.“\" Poté svolal císařskou konferenci, na které oprávnil ministra zahraničí Tōgōa informovat Spojenecké síly, že Japonsko přijme jejich podmínky pouze v tom případě, že deklarace \"„neudělá žádný kompromis vůči požadavku o výsadě Jeho Veličenstva jako hlavního panovníka.“\"\n\nDne 12. srpna císař informoval svou rodinu o svém rozhodnutí vzdát se. Když Spojenecké síly, jak se zdálo, nechaly požadavek o záchraně císařského trůnu netknutý, Hirohito 14. srpna ve svém projevu prohlásil kapitulaci, který se další den vysílal japonskému národu i navzdory krátkým odbojům militaristů, kteří se odmítli vzdát.\n\nV jeho přepisu vojákům a námořníkům, doručeným 17. srpna, zdůraznil dopad Sovětského svazu na jeho rozhodnutí o kapitulaci, vynechávající jakoukoliv zmínku o atomových bombách.\n\nBěhem roku po bombardování asi 40 000 amerických vojáků obsadilo Hirošimu, Nagasaki pak obsadily jednotky o síle 27 000 mužů.\n\nNa jaře roku 1948 Komise odpovědná za oběti atomových bomb (ABCC) ustanovila v souladu s nařízením Harryho Trumana provádět výzkumy pozdních účinků radiace na přeživších obětích Hirošimy a Nagasaki v Národní akademii věd Spojených států amerických. Mezi oběťmi bylo nalezeno mnoho nezamýšlených obětí, včetně spojeneckých válečných zajatců, Korejců a čínských dělníků, studentů z Malajsie na stipendiích a asi 3200 japonsko-amerických občanů.\n\nJedna z dřívějších studií ABCC prováděla srovnávací počet těhotenství vyskytujících se v Hirošimě a Nagasaki s městem Kure, vzdáleném 29 kilometrů jižně od Hirošimy, aby rozeznali poměry a výsledky spolu s vystavením ozáření. Jeden autor dokonce tvrdí, že ABCC odmítla poskytnout pomoc přeživším jen aby měli lepší výzkumné výsledky. V roce 1975 pak byla vytvořena Výzkumná nadace pro účinky záření aby převzala odpovědnost ABCC.\n\nOběti, které přežily bombardování, jsou nazývány hibakuša (被爆者), japonsky doslova přeloženo „explozí zasažení lidé“. Utrpení způsobené bombardováním vedlo Japonsko k názoru, že by mělo dojít k likvidaci nukleárních zbraní po celém světě a zastává tak jednu z nejpevnějších politik odmítajících tento typ zbraní. Od 31. března 2009 spočítala japonská vláda celkový počet hibakuša – 235 569 lidí, většina žijících v Japonsku. Vláda přiznává, že asi 1 % onemocnění je způsobené ozářením. Památníky v Hirošimě a Nagasaki obsahují seznam jmen hibakuša, kteří zemřeli od doby útoku. Aktualizovány jsou každým rokem na výročích bombardování, do srpna 2009 památníky obsahují seznam jmen o počtu více než 410 000 hibakuša – 263 945 v Hirošimě a 149 226 v Nagasaki\n\n24. března 2009 japonská vláda oficiálně uznala Cutomu Jamagučia (1916 – 2010) jako dvojitého hibakuša. Cutomu Jamaguči potvrdil, že byl tři kilometry od epicentra v Hirošimě při své obchodní cestě. Byl vážně popálen na levé části těla a musel strávit noc v Hirošimě. 8. srpna se vrátil zpět do svého rodného města Nagasaki, den před shozením druhé bomby, a byl pak znovu ozářen zbytkovou radiací když hledal své příbuzné. Je prvním oficiálně uznaným přeživším obou bombardování. Cutomu Jamaguči zemřel v pondělí 4. ledna 2010 po boji s rakovinou žaludku. Bylo mu 93 let.\n\nV knize \"Poslední vlak z Hirošimy\" píše Charles Pellegrino o rozhovoru s Cutomuem Jamagučim, ve kterém popisoval zranění přeživších po atomových bombách. Jamaguči popsal oběti jako „chodící aligátory“, kteří \"„byli teď bez očí a bez tváře. Aligátorští lidé nekřičeli. Jejich ústa nebyla schopna vydat jakýkoliv srozumitelný zvuk. Hluk, který dělali, byl horší než křik. Nepřetržitě mumlali – jako kobylky v letní noci. Jeden muž, enormně popálený na nohou, nosil dokonce mrtvé dítě vzhůru nohama.“\"\n\nByli i jiní lidé, kteří utrpěli účinky obou bombardování, v Japonsku známí jako \"nidžú hibakuša\". Dokumentární film z roku 2006 popisující 165 \"nidžú hibakuša\" se jmenuje \"Dvakrát přežili: Dvojitá atomová bomba Hirošimy a Nagasaki\" (orig. \"Twice Survived: The Doubly Atomic Bombed of Hiroshima and Nagasaki\") a byl odvysílán v OSN.\n\nBěhem války Japonsko přivedlo mnoho korejských chlapců do obou měst, Hirošimy a Nagasaki, kde je nutili pracovat. Podle posledních odhadů bylo asi 20 000 Korejců zabito v Hirošimě a asi 2000 v Nagasaki. Je odhadováno, že každá sedmá oběť Hirošimy byla korejského původu. Po mnoho let Korejci těžko prosazovali, že byli také oběťmi atomových bomb a jim byly odepřeny zdravotní výhody. Nicméně většina problémů byla v posledních letech vyřešena soudem.\n\nRole bombardování v japonské kapitulaci a jeho morální odůvodnění jsou předmětem vědecké i populární diskuse již desítky let. J. Samuel Walker sepsal v dubnu 2005 přehled současné historiografie k tomuto problému. Walker zde poznamenal, že: \"„Základní otázkou rozdělující vědce po čtyři desetiletí je to zda bylo použití bomby nezbytné k dosažení vítězství ve válce v Tichomoří za podmínek uspokojujících USA.“\"\n\nZastánci bombardování obecně tvrdí, že způsobilo japonskou kapitulaci a předešlo tak velkému počtu obětí na obou stranách v plánované invazi do Japonska (operace \"Downfall\") – Kjúšú mělo být napadeno v říjnu 1945 (operace \"Olympic\") a Honšú o pět měsíců později (operace \"Coronet\"). Někteří odhadují, že by spojenecká vojska utrpěla asi jeden milión obětí, zatímco japonské oběti by byly v miliónech. Jiní, kteří odmítají bombardování, argumentují, že to bylo jednoduše rozšíření bombardovací kampaně a proto vojensky zbytečný, nemorální, vojenský zločin či forma státního terorismu.\n\nZcela zásadní vklad do této diskuse přinesla až přelomová kniha Utajené dějiny Spojených států autorů Olivera Stonea a Petera Kuznicka, která test účinků nového typu bomby v reálném prostředí zdůvodňuje snahou zastrašit Stalina, jehož Rudá armáda po kapitulaci Třetí říše v Evropě neměla adekvátní protiváhu a teoreticky hrozila okupace a následná sovětizace celé Evropy. Kapitulaci Japonska oba autoři společně s dalšími dávají do souvislosti s vyhlášením války Japonsku ze strany Sovětského svazu 8. srpna 1945 (1 den před svržením bomby na Nagasaki) a bleskovou ofenzivou Rudé armády, která skončila obklíčením Kuantungské armády v Mandžusku dne 15. srpna 1945 - ve stejný den vyhlásil japonský císař kapitulaci. Civilní oběti způsobené jadernými bombami nepovažovala japonská generalita za dostatečný argument, protože se v případě americké invaze na centrální japonské ostrovy předpokládala obrana formou totální války za jakýchkoliv obětí. Naopak zánikem poslední zásadní vojenské síly Japonců (Kuantungská armáda čítala na 1 milión mužů) tak pozbyli svou (domnělou) poslední šanci vyjednat se Spojenci jakousi přijatelnou dohodu.\n\nHolubec, Karel. Hirošima - Bikini: Následky atomových výbuchů. 1. vyd. Praha: SZdN, 1957. 163, [3] s. Vojensko-zdravotnická knihovna; Sv. 35.\n\n"}
{"id": "519642", "url": "https://cs.wikipedia.org/wiki?curid=519642", "title": "Pedagogická fakulta Univerzity Hradec Králové", "text": "Pedagogická fakulta Univerzity Hradec Králové\n\nPedagogická fakulta Univerzity Hradec Králové je nejstarší součástí Univerzity Hradec Králové, vznikla roku 1964 sloučením pedagogických institutů v Hradci Králové a Pardubicích. Zaměřuje se především na humanitní, pedagogické, sociální, tělovýchovné a další oblasti učitelského i neučitelského studia. Úspěšný absolvent může dosáhnout titulu bakalář (Bc.), magistr (Mgr.) nebo doktor (Ph.D.). Současným děkanem je ve svém prvním funkčním období od roku 2016 doc. František Vaníček.\n\nBudova fakulty na náměstí Svobody je už od roku 1981 chráněna jako kulturní památka.\n\n"}
{"id": "519643", "url": "https://cs.wikipedia.org/wiki?curid=519643", "title": "André-Jacques Garnerin", "text": "André-Jacques Garnerin\n\nAndré-Jacques Garnerin [\"andré žak garner\"] (31. leden 1769, Paříž – 18. srpen 1823, tamtéž) byl vynálezce padáku a parašutismu.\nJeho první experimenty byly založeny na zařízeních tvaru deštníku. Byl zajat britskou armádou během první fáze francouzských revolučních válek v letech 1792–1797, vydán Rakušanům a po tři roky vězněn v Budapešti.\n\nPo propuštění byl Garnerin zapojen do letů horkovzdušnými balóny. Jeho první seskok se uskutečnil s hedvábným padákem 22. října 1797 z balónů nad Parc Monceau v Paříži. Po seskoku z 900 metrové výšky přistál bez zranění před užaslým davem. 3. – 4. října 1803 přeletěl vzdálenost 395 km mezi Paříží a Luxemburgem v balónu.\n\nJeho žena Jeanne-Geneviève byla první ženou, která kdy seskočila padákem.\n\nGarnerin zemřel po nehodě při stavbě balónu v Paříži ve věku 54 let, když na něho spadl trám.\n\n"}
{"id": "519646", "url": "https://cs.wikipedia.org/wiki?curid=519646", "title": "A Rush of Blood to the Head", "text": "A Rush of Blood to the Head\n\nA Rush of Blood to the Head je název druhého studiové alba anglické hudební skupiny Coldplay, které bylo vydáno 26. srpna 2002. Přístup k psaní písní byl ovlivněn teroristickými útoky 11. září 2001, které byly uskutečněny týden před začátkem nahrávání. V písních v albu je výraznější piano a kytara než v debutovém albu této skupiny – \"Parachutes\". V roce 2003 se album umístilo na 473. místě v žebříčku 500 nejlepších hudebních alb časopisu Rolling Stone.\n\nAlbum mělo velký komerční úspěch, ve Spojeném království se umístilo na 1. místě v hitparádách a později se stalo 7. nejprodávanějších albem 21. století tohoto státu. Stalo se 8x platinovým, v Británii se prodalo 2,6 milionů kusů a celosvětově přes 11 milionů. Objevily se na něm hity \"In My Place\", \"The Scientist\", \"Clocks\" a \"God Put a Smile upon Your Face\". Podle kritiků je \"A Rush of Blood to the Head\" lepší než \"Parachutes\". V roce 2003 vyhrálo Cenu Grammy v kategorii Nejlepší alternativní album a v roce 2004 vyhrála píseň \"Clocks\" Cenu Grammy za Nejlepší nahrávku roku.\n\n\n"}
{"id": "519647", "url": "https://cs.wikipedia.org/wiki?curid=519647", "title": "Evžen Jecho", "text": "Evžen Jecho\n\nEvžen Jecho (* 24. prosince 1945 Zlín) je český sochař, grafik, architekt, spisovatel, novinář, pedagog, fotograf, člen SN ČR, člen UVU Praha - SVUT JHV Morava, člen Sdružení Bienále Brno, Internationale Trademark Center Belgie a International Institute for Informations Design Rakousko, Alpahabugs Internationale Anglie (1995–1999).\n\nNarodil se v roce 1945 ve Zlíně. Od roku 1967 žije v Otrokovicích. Studoval UMPRUM v Uherském Hradišti (1961–1965) u prof. L. Havelky a J. Jašky. Postgraduálně Marketing a propagaci v Brně (1973–1975) u prof. Ing. Z. Červeného a PhDr. M. Adamíka, CSc.\n\nMimo volnou tvorbu se realizoval v oblasti užitého umění v grafice a výstavnictví. Projektoval a graficky řešil řadu komerčních expozic pro pražské PZO Exico, Pragoexport, Kovo, Technoexport, Strojimport, Merkuria aj. Projektoval desítky expozic pro Inchebu Bratislava. Projektoval zlínské výstavy Mikroelektronika '85 a '87, třikrát expozice pro Agropodnik Slušovice a mnoho dalších. Projektoval tři expozice pro Moravské zemské muzeum v Brně. Pro toto muzeum vytvořil i skládací výstavářský systém Mobil (74 prvků), kterému byl v Praze udělen průmyslově chráněný vzor (1990).\n\nGraficky ztvárnil stálé expozice J. A. Komenský pro muzeum v Uherském Brodě (1992), T. G. Masaryk pro muzeum v Hodoníně (1997) a Bedřich Smetana pro muzeum v Praze (1998).\nV sochařské tvorbě hledal svůj rukopis, osobitou formu projevu. Mezitím si \"odskočil\" na několik let do oblasti grafických symbolů, zkratek a novotvarů. Vytvořil přes 2500 znaků ještě bez počítačové techniky. Většinu z nich vydal tiskem v Katalogu 1 a 2. Až po roce 1990 se přeorientoval na PC a přes výrobce a prodejce fontů v Kanadě nabízí 300 digitalizovaných znaků a dva fonty v provedení pro PC a MAC. Geometrie se následně promítla do jeho sochařské tvorby a této formě zůstává věrný. Člení, vrství a kombinuje geometrické tvary do komorních i monumentálních plastik a objektů. V počítačové grafice vytváří abstraktní geometrické kompozice z vlastních novotvarů.\n\n\n\n\n\n\nProfesně se nejdříve věnoval psaní scénářů pro výstavy, fotografické projekty, propagační kampaně, reklamní spoty a krátké filmy. Později se aktivně zapojil jako dopisovatel do různých novin a časopisů, což mu přineslo členství v Syndikátu novinářů ČR (2003). Nosné publikované příspěvky jsou v archivu České národní knihovny v Praze.\nV literární tvorbě jej nejdříve oslavilo psaní poezie. V letech 1984 – 87 vydává pět básnických sbírek v samizdatu. Psaní prózy si odzkoušel na autobiografickém ohlédnutí. Následně si vyzkoušel fiktivní povídku, která ho navedla k projektu napsat ucelený román.\nV dalších literárních pracích se střídají žánry poezie, romány, cestopisy, úvahy a fejetony. Všechny vydané tituly jsou v NK ČR v Praze a v Památníku národního písemnictví v Praze.\n\n\n\n\nOd deseti let fotografuje. Fotí život kolem sebe. Lidi, portréty, zvířata, sport, architekturu, reportáž a rodinu. Profese v zaměstnání Jecha nasměrovala do reklamy. Psal libreta pro reklamní fotografování. Aranžoval reklamní snímky s modelkami. Řada jeho snímků byla publikována v denících, časopisech, prospektech a na plakátech.\n\n\n"}
{"id": "519648", "url": "https://cs.wikipedia.org/wiki?curid=519648", "title": "MasterCard Lola", "text": "MasterCard Lola\n\nMasterCard Lola byl tým Formule 1 závodící v sezoně 1997.\n\nV roce 1997 se konstruktér formulových monopostů Lola snažil vrátit do mistrovství světa jako samostatný tým. V úvodním závodě v Austrálii se ani jeden z jezdců nedokázal kvalifikovat. Tým do další velké ceny nenastoupil a ukončil svou činnost.\n\ntučně vyznačené závody znamenají zisk pole position\n"}
{"id": "519651", "url": "https://cs.wikipedia.org/wiki?curid=519651", "title": "Lemra líná", "text": "Lemra líná\n\nLemra líná (orig. \"Failure to Launch\") je americká romantická komedie z roku 2006 volně založená na francouzském filmu \"Tanguy\" v hlavní roli s Matthewem McConaugheyem a Sarah Jessicou Parker. Film je o více než třicetiletém muži, který stále žije s rodiči a nedává nijak najevo, že by se chtěl odstěhovat.\n\nFilm byl setřen kritiky, filmový kritik Richard Roeper prohlásil: „je to absolutně neuvěřitelné.“.\n\nTripp je třicátník žijící stále se svými rodiči Sue a Alem. Jeho nejlepší přátelé Demo a Ace žijí také s rodiči a vypadají, že jsou na to hrdí. Alovi a Sue se to nelíbí. Zjistí, že dospělý syn jejich přátel, který se právě odstěhoval od rodičů, tak učinil proto, že si kvůli tomu rodiče najali expertku.\n\nTou expertkou je Paula, která věří, že muž zůstává žít s rodiči kvůli nízkému sebevědomí. Jejím úkolem je začít s mužem chodit, vybudovat jeho sebevědomí a přesunout jeho vazbu od rodičů k ní. Muže obelhává, odmítá sexuální kontakt, ale dovoluje mu se do ní zamilovat, předstírá, že má ráda stejné věci jako on a nechává ho pomoci jí projít (falešnými) krizovými situacemi, nechá se „schválit“ jeho přáteli a dá mu příležitost ji v něčem poučit – on se po tom všem odstěhuje od rodičů, aby se stal nezávislým.\n\nPaula brzy zjistí, že Tripp nezapadá do žádného z jejích předchozích modelů – má normální sociální schopnosti a nemá problém se sebevědomím. Tripp pouze nechce dlouhodobý vztah a své bydlení s rodiči využívá jako důvod k rozchodu – když to dívka zjistí, rozejde se s ním. Po setkání s rodiči Paula zmaří jeho snahy se s ní rozejít, zůstane u něj přes noc a vyvinou se u ní skutečné city k Trippovi.\n\nPaulina spolubydlící Kit kritizuje její povolání. Tvrdí, že její vlastní rozchod s mužem, se kterým již bydlela, je její nezdravou motivací pro práci, které zasvětila celý svůj život. Paula je šokovaná, když zjistí, co je pravým důvodem Trippovy situace – žena, se kterou byl zasnoubený, náhle zemřela, což ho emocionálně ranilo a u rodiny hledal útěchu.\n\nAce přijde na to, co Paula ve skutečnosti dělá a slíbí, že bude mlčet, pokud mu domluví rande s Kit. Ačkoli se Kit více líbí Demo, zamilují se do sebe. Ace ale pak o Paule řekne Demovi, který to zase prozradí Trippovi. Ten řekne rodičům a Paule, že vše ví a od rodičů odejde. Rodiče a Paula se kvůli tomu cítí špatně, Paula jim vrátí peníze. Tripp se s rodiči nakonec usmíří, ale Paule odpustit nedokáže.\n\nTrippovi rodiče a přátelé pak vytvoří plán, jak Trippa s Paulou dát znovu dohromady. Sváží Trippa do skříně a do místnosti potom zamknou i Paulu, která Trippovi vyzná lásku. Nakonec to vypadá tak, že se Tripp od rodičů k jejich radosti odstěhoval. Film končí, když se Tripp a Paula plaví na své nové lodi.\n\n"}
{"id": "519656", "url": "https://cs.wikipedia.org/wiki?curid=519656", "title": "Lukáš Hlava", "text": "Lukáš Hlava\n\nLukáš Hlava (* 10. září 1984 Turnov) je bývalý český skokan na lyžích. Závodil za klub Dukla Liberec, jeho osobním trenérem byl David Jiroutek. Byl pravidelným účastníkem závodů Světového poháru ve skocích na lyžích; v roce 2012 byl v závodě SP v Lahti třetí, což je jeho nejlepší individuální umístění. V sezoně 2008/2009 skončil druhý v celkové klasifikaci Kontinentálního poháru.\n\nStartoval na Zimních olympijských hrách 2010, kde se v závodě na středním můstku umístil na 38. místě. V závodě družstev pomohl českému týmu k sedmé příčce. Na ZOH 2014 skončil na středním můstku na 46. příčce.\n\nSportovní kariéru ukončil po sezóně 2018/2019 a následně se stal členem realizačního týmu české skokanské reprezentace.\n\n"}
{"id": "519663", "url": "https://cs.wikipedia.org/wiki?curid=519663", "title": "FK Dnipro", "text": "FK Dnipro\n\nFutbolnyj klub Dnipro (ukrajinsky: Футбольний клуб «Днiпро») je ukrajinský fotbalový klub sídlící v Dnipru.\n\nDnipro patří k předním klubům Ukrajiny. Klub byl založen roku 1918. Hřištěm klubu je od 14. září 2008 nový stadion Dnipro-Arena s kapacitou 31 003 diváků, který nahradil starý stadion Meteor s kapacitou 24 381 diváků. Za tento klub nastupují i dva čeští hráči - Ondřej Mazuch a Jan Laštůvka, který přestoupil ze Šachtaru Doněck v létě 2009.\n\nZdroj: \n\n\n\n\"Aktuální k datu: 9. února 2015\"\n\nZdroj: \n\nPoznámky:\n\nDnipro-75 Dněpropetrovsk byl juniorský tým Dnipro. Největšího úspěchu dosáhl klub v sezóně 2009/10, kdy se v Druha liha (3. nejvyšší soutěž) umístil na 13. místě. Juniorský tým zaniká v roce 2010.\n\nZdroj: \n\nDnipro-2 Dněpropetrovsk byl rezervní tým Dnipro. Největšího úspěchu dosáhl klub v sezóně 2000/01, kdy se v Perša liha (2. nejvyšší soutěž) umístil na 11. místě. Rezervní tým zaniká v roce 2012.\n\nZdroj: \n\nDnipro-3 Dněpropetrovsk byl druhý rezervní tým Dnipro. Největšího úspěchu dosáhl klub v sezóně 2000/01, kdy se v Druha liha (3. nejvyšší soutěž) umístil na 3. místě. Rezervní tým zaniká v roce 2002.\n\nZdroj: \n\n"}
{"id": "519665", "url": "https://cs.wikipedia.org/wiki?curid=519665", "title": "Vodnář (znamení)", "text": "Vodnář (znamení)\n\nVodnář je jedenácté astrologické znamení zvěrokruhu, mající původ v souhvězdí Vodnáře. V astrologii je Vodnář považován za pozitivní (extrovertní) znamení. Je také považován za větrné znamení a je jedním ze čtyř pevných znamení. Vodnář je tradičně ovládán planetou Saturn, ale od doby objevení Uranu je jako vládce tohoto znamení považována tato planeta. \nV západní astrologii je Slunce v konstelaci Vodnáře zhruba od 20. ledna do 20. února. V sideralistické astrologii je v ní zhruba od 12. února do 14. března.\n"}
{"id": "519666", "url": "https://cs.wikipedia.org/wiki?curid=519666", "title": "Rachel Bluwsteinová", "text": "Rachel Bluwsteinová\n\nRachel Bluwsteinová, nepřechýleně Rachel Bluwstein (20. září 1890 – 16. dubna 1931) byla hebrejská básnířka. V Izraeli je známá jako Rachel nebo básnířka Rachel ( רחל המשוררת).\n\nNarodila se v Saratovu v Rusku jako jedenáctá dcera Isera-Lejba a Sofie Bluwsteinových a jako vnučka rabína židovské obce Kyjeva. Dětství strávila v Poltavě na Ukrajině, kde chodila do ruskojazyčné židovské školy a do sekulární vyšší školy. Roku 1909 podnikla aliju do tehdejší osmanské Palestiny spolu se svou sestrou. Usadily se v Rechovot a pracovaly v sadech. Později Rachel přesídlila do Kvucat Kineret na břehu Galilejského jezera, kde studovala a pracovala ve zdejší zemědělské škole pro ženy. V Kineretu se seznámila se sionistickým předákem Aharonem Davidem Gordonem, který ji velice ovlivnil a jemuž věnovala svou první hebrejskou báseň. Ve stejné době poznala Zalmana Rubašova, s nímž měla romantický milostný vztah, který vyjádřila ve své milostné lyrice. Rubašov později přijal jméno Zalman Šazar a ještě později se stal třetím prezidentem Izraele.\n\nRoku 1913 na radu A. D. Gordona odjela do Toulouse ve Francii, aby tam studovala agronomii a malbu. Po vypuknutí 1. světové války, která jí zabránila vrátit se do izraelské země, odjela do Ruska, kde učila děti židovských uprchlíků. Nejspíš zde se nakazila tuberkulózou.\n\nRoku 1919 se vrátila lodí do již britské Palestiny a usídlila se v kibucu Degania Alef, ale záhy ji byla diagnostikována TBC, tehdy nevyléčitelná nemoc. Z toho důvodu již nemohla pracovat s dětmi a dokonce musela kibuc opustit. Zbytek života cestovala a žila v Tel Avivu. Nakonec se usadila v tuberkulózním sanatoriu v Gedeře.\n\nZemřela ve věku 40 let roku 1931. Byla pohřbena podle svého přání na hřbitově poblíž Kvucat Kineret.\n\n"}
{"id": "519675", "url": "https://cs.wikipedia.org/wiki?curid=519675", "title": "Anastasia Kuzminová", "text": "Anastasia Kuzminová\n\nAnastasia Vladimirovna Kuzminová ( , anglickým přepisem \"Anastasiya Kuzmina\", rozená Šipulinová, ; * 28. srpna 1984, Ťumeň, Sovětský svaz) je bývalá slovenská biatlonistka ruského původu. Jejím největším úspěchem je zisk tří zlatých medailí na zimních olympijských hrách, a sice ve sprintu na ZOH 2010 ve Vancouveru a na ZOH 2014 v Soči a v závodě s hromadným startem na ZOH 2018 v Pchjongčchangu.\n\nZískala také dvě stříbrné medaile ve stíhacích závodech na ZOH 2010 a 2018 a také stříbro ve vytrvalostním závodě na ZOH 2018. Ve Světovém poháru vyhrála celkem 19 závodů.\n\nSvoji kariéru ukončila na závodech v norském Holmenkollenu na jaře 2019. Tehdy ještě uvažovala, že by v další sezóně mohla nastupovat ve štafetových závodech, v říjnu 2019 ale uvedla, že už závodit nebude.\n\nJejí bratr Anton Šipulin je ruský biatlonista. Manžel Daniel Kuzmin, bývalý běžec na lyžích, ruský a izraelský reprezentant, je zároveň jejím trenérem. Mají dvě děti, syna Jeliseje a dceru Olivii.\n\nPůsobila v juniorské a později i seniorské ruské biatlonové reprezentaci, jako juniorka získala na světových šampionátech několik medailí. Když se po mateřství chtěla vrátit do ruské reprezentace, nebyl jí umožněn individuální způsob přípravy. Proto se přestěhovala na Slovensko, v prosinci 2008 získala slovenské občanství a tuto zemi, kde žije, od té doby také reprezentovala.\n\nNa olympiádě poprvé startovala ve Vancouveru 2010, kde získala zlatou medaili ve sprintu a stříbro ve stíhacím závodě. Stala se tak vůbec prvním reprezentantem samostatného Slovenska, který se na zimních hrách stal olympijským vítězem. Na tento úspěch navázala i na dalších hrách v Soči 2014, kde obhájila vítězství ve sprintu.\n\nV roce 2010 se stala vítězkou ankety sportovních novinářů o nejlepšího sportovce Slovenska.\n\n\"Poznámka: body za umístění z mistrovství světa se počítají do světového poháru, body z olympijských her se dříve počítaly, od ZOH v Soči 2014 se nepočítají.\"\n\nSezóna 2005/06\nSezóna 2006/07\nSezóna 2007/08\n\n\"Nestartovala\"\n\nSezóna 2008/09\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\n\nSezóna 2014/15\n\n\"Nestartovala\"\n\nSezóna 20015/16\n\n\"Nestartovala\"\n\nSezóna 2016/17\nSezóna 2017/18\nSezóna 2018/19\n\n"}
{"id": "519677", "url": "https://cs.wikipedia.org/wiki?curid=519677", "title": "Biatlon na Zimních olympijských hrách 2010", "text": "Biatlon na Zimních olympijských hrách 2010\n\nBiatlon na Zimních olympijských hrách 2010 ve Vancouveru se konal v areálu Olympijský park Whistler ve Whistleru od 13. do 26. února 2010.\n\nNa Zimních olympijských hrách 2010 ve Vancouveru bylo na programu celkem 10 závodů. Muži a ženy absolvovali sprinty, stíhací závody, vytrvalostní závody, závody s hromadným startem a štafety. Výsledky z olympijských her se započítávaly do celkového hodnocení Světového poháru v biatlonu 2009/2010.\n\n\n\n\n\n\n\n\n\n\n\n"}
{"id": "519681", "url": "https://cs.wikipedia.org/wiki?curid=519681", "title": "Galerie umění Alberty", "text": "Galerie umění Alberty\n\nGalerie umění Alberty (angl. Art Gallery of Alberta) je veřejná galerie výtvarného umění v Edmontonu, hlavním městě kanadské provincie Alberta.\n\nPod názvem \"Edmontonské muzeum umění\" byla založena v roce 1924. Původní samostatná budova z roku 1968 navržená v brutalistním slohu Donem Bittorfem byla do dnešní podoby přestavěna dle návrhů architekta Randalla Stouta, otevřena byla 31. ledna 2010.\n\nSbírka má rozsah přibližně 5000 výtvarných děl.\n\n"}
{"id": "519686", "url": "https://cs.wikipedia.org/wiki?curid=519686", "title": "Nenapravitelní", "text": "Nenapravitelní\n\nNenapravitelní ( Les Sous-doués) je francouzská komedie z roku 1980 režírovaná Claudem Zidim.\n\nPoté, co je v televizi negativně propíráno, že v lyceu Ludvíka XIV. neustále klesá úroveň výsledků maturit a dokonce všichni studenti posledního ročníku u maturit propadli, je v lyceu zavedena disciplína a pevný řád. Studenti ale učitelskému sboru vyhlásí válku. Vzájemně se různě ztrapňují, což je snesitelné až do doby, kdy dojde k odpálení bomby. Poté dojde k rozhodnutí, že pokud studenti nezvládnou maturitní zkoušku, půjdou do vězení. Studenti se proto snaží vymyslet, jak to zařídit, aby se nemuseli moc učit.\n\nNápady studentů jsou opravdu zajímavé. Jeden ze studentů si připraví umělý šestý prst. Těhotná studentka začne při maturitě rodit a písemnou část maturity za ní napíše lékař. Studentovi z Afriky napovídá jeho otec prostřednictvím bubnů. Student jehož, otec je knihtiskař, vyrobí synovi nápovědu ukrytou v podrážek jeho bot. Otec studenta, který je technik, přijde s nápadem, aby si nechal na ruku připnout mechanismus, který bude kopírovat tahy jiného člověka, který bude správnou odpověď psát jinde. Na ústní zkoušku si jeden student přinese kufr, z kterého promítá nápovědu na zeď za zkoušející komisi.\n\nTakto u maturit všichni uspějí.\n"}
{"id": "519689", "url": "https://cs.wikipedia.org/wiki?curid=519689", "title": "Boris Savinkov", "text": "Boris Savinkov\n\nBoris Viktorovič Savinkov (rusky \"Борис Викторович Савинков\", , Charkov, Ruské impérium – 7. května 1925, Moskva, SSSR) byl ruský spisovatel, revolucionář, člen strany socialistů-revolucionářů a terorista. Jako člen bojové frakce Eserů byl zodpovědný za smrt vládních i vojenských představitelů na počátku 20. století.\n\nNarodil se v Charkově soudci polského původu. V roce 1897 studoval práva na Petrohradské univerzitě, kde byl jeho spolužákem jeho budoucí kolega Ivan Kaljajev. Roku 1899 však byl z univerzity vyhnán pro výtržnost. Odešel proto do Německa a studoval v Berlíně a Heidelbergu.\n\nRoku 1898 se stal členem různých socialistických organizací. V roce 1901 byl zatčen a poslán do Vologdy. Po propuštění se setkal s ruskými intelektuály Nikolajem Berďajevem a Anatolijem Lunačarským. Postupem času ho však ideály marxismu opouštěly a začal se zabývat myšlenkou terorismu. V roce 1903 Savinkov vstoupil do strany socialistů-revolucionářů, kde se sblížil s Jevno Azefem.\n\nJakožto terorista byl odpovědný za vraždy ministra vnitra Vjačeslava von Pleveho, popa Georgije Gapona a carova strýce velkovévody Sergeje Alexandroviče. Roku 1906 byl za tyto vraždy odsouzen k trestu smrti. Před popravou se mu však podařilo utéct z vězení v Oděse a nalézt útočiště v exilu.\nV první světové válce bojoval jako dobrovolník ve francouzské armádě. Do Ruska se vrátil v dubnu roku 1917, několik měsíců po vypuknutí únorové revoluce. Tentýž rok v červenci se Savinkov stal náměstkem ministra války. Tehdy se setkal s předsedou Národní rady československé profesorem T. G. Masarykem, který dlel na Rusi od 15. května 1917 do 7. března 1918 (kdy se vydal na strastiplnou cestu lazaretním vlakem přes Sibiř do Vladivostoku), v otázce ustavování československých legií. Dále s Masarykem jednal o možném atentátu na V. I. Lenina, k čemuž měl získat finance z fondu Československé národní rady. Není jasné, zda Masaryk peníze skutečně zprostředkoval, ale poukazuje to na jeho ochotu jít tvrdě za svými cíli, které pokládal za správné a morální. V srpnu však Savinkov odstoupil ze svého postu a byl vyhnán ze strany socialistů-revolucionářů. Důvodem bylo, že byl zapleten do spiknutí generála Kornilova. Po říjnové revoluci bojoval jako kontrarevolucionář.\n\nRoku 1920 odešel do Polska, kde se spřátelil s maršálem Józefem Piłsudským a pomáhal mu při Sovětsko-polské válce.\n\nV té době se poznal s Winstonem Churchillem. Ve své knize \"Velcí současníci\" o Savinkovovi psal: \"„Ten muž má vědomosti státníka, vlastnosti velitele, odvahu hrdiny a trpělivost mučedníka. Celý svůj život strávil spiklenectvím.“\" S britským agentem Sidneym Reillym se Savinkov dohodl na svrhnutí sovětské vlády. Chtěl využít chaosu vzniklém po Leninově smrti.\n\nRoku 1924 se vrátil do Sovětského svazu. Zabydlel se v Minsku, kde však byl poznán, chycen a zatčen. Nejvyšší soud SSSR ho odsoudil k trestu smrti, nakonec byl však jeho trest zmírněn na 10 let vězení. Ve vězení psal satirické příběhy o bělogvardějcích a měl povoleno je publikovat.\n\nDne 7. května 1925 byl ve vězení zavražděn pracovníky OGPU (byl vyhozen ze 4. patra). Dodnes panuje chybný názor, jenž šířila sovětská propaganda, že spáchal sebevraždu (Souostroví Gulag, Alexandr Složenicin).\n\nPod pseudonymem V. Ropšin napsal v roce 1909 povídku \"Kůň bílý\", (rusky Конь бледный), v níž popisuje své zážitky z proticarských teroristických akcí. (Česky vyšlo 1910, přeložil Stanislav Minařík.)\nDalší povídka, nazvaná v českém překladu \"Kůň vraný\" (v ruském originále Конь вороной), popisuje protibolševické akce po roce 1917. Rusky vyšlo 1923, v češtině vydal knihu roku 1924 František Borový, pod vlastním jménem i pseudonymem autora (V. Ropšin/B. Savinkov). Do češtiny přeložil Dr. František Šifter.\n\nNa motivy knihy \"Kůň bílý\" byl roku 2004 natočen film \"Jezdec jménem smrt\", kde jej má zpodobňovat Žorž.\n\n"}
{"id": "519690", "url": "https://cs.wikipedia.org/wiki?curid=519690", "title": "Česká liga ledního hokeje", "text": "Česká liga ledního hokeje\n\nVýraz Česká liga ledního hokeje má několik významů:\n\n"}
{"id": "519691", "url": "https://cs.wikipedia.org/wiki?curid=519691", "title": "Retrovirové infekce ptáků", "text": "Retrovirové infekce ptáků\n\nRetroviry ptáků (čeleď \"Retroviridae\") jsou sférické obalené RNA viry s reverzní transkriptázou. Retroviry mohou u svých přirozených hostitelů indukovat neoplasie, imunodeficienci nebo nervová onemocnění. Jsou termolabilní, ve vnějším prostředí velmi málo odolné. Ptačí retroviry tvoří v čeledi \"Retroviridae\" samostatný rod \"Alpharetrovirus\". U drůbeže jsou původci aviární leukózy, retikuloendotelióz a lymfoproliferativní nemoci krůt; slouží také jako model v onkologickém výzkumu.\n\nPtačí leukózní virusy (angl. avian leukosis viruses, ALV) jsou původci nejen aviární leukózy, ale také mnoha jiných solidních nádorů, včetně fibrosarkomů, chondromů, hemangiomů, histiocytárních sarkomů, nefroblastomů, mesotheliomů, myxomů, osteopetrózi aj. Tyto nádory se mohou vyskytovat samostatně nebo v kombinaci s aviární leukózou. \n\nALV mají komplexní symetrií, dosahují velikosti 80-120 nm. Skládají se z centrálně uložené dřeně (C-typ partikule) obalené vnitřní proteinovou membránou ve tvaru ikozaedru (dvacetistěnu). Vnější obal virionu tvoří dvouvrstevná lipidová membrána s glykoproteinovými povrchovými projekcemi. Nukleokapsida obsahuje dva virem kódované enzymy (reverzní transkriptázu a integrázu).\n\nGenom virů tvoří jednovláknová RNA, na které jsou lokalizovány 3 nebo 4 strukturální geny, určující biologické vlastnosti viru: gen \"gag\"/pro (kóduje skupinově specifický antigen /gs, p27/ a proteázu), gen \"pol\" (kóduje enzym reverzní transkriptázu a integrázu ) a gen \"env\" (kóduje virový obal a určuje typově specifické antigeny, interferenci a hostitelský rozsah). Tyto 3 úseky tvoří dohromady tzv. replikační genom. U ALV schopných nádorové přeměny (transformace) buněk obsahuje virový genom ještě gen \"onc\", tzv. transformační gen (onkogen).\n\nPo infekci vnímavých buněk se ALV replikují pomocí reverzní transkriptázy přes DNA intermediát, který se integruje do DNA hostitelské buňky (provirus). Pro vznik nových plnohodnotných infekčních partikulí je nezbytné, aby infikující virus obsahoval kompletní replikační genom, pro nádorovou transformaci buněk pak také transformační gen (onkogen). Viry, kterým chybí některý z uvedených částí genomu, se nazývají replikačně (rd) nebo transformačně defektní (td). Replikačně defektní viry potřebují ke vzniku kompletního viru přítomnost tzv. \"pomocníka\" (helper virus). Např. replikačně defektní viry Rousova sarkomu (RSV) mohou sice vnímavé buňky transformovat (obsahují onkogen), ale protože nemají kompletní replikační genom (nejčastěji chybí úsek env), netvoří se infekční virus; dochází k tzv. neproduktivní infekce (NP-buňky). Tvorbu obalu a tím i nových kompletních partikulí zajistí helper virus, kterým je v terénních infekcích zpravidla ptačí leukózní virus. Při rozdílné antigenní vybavenosti rd-viru a pomocníka obsahuje nově vytvořený virus typově specifické antigeny od helper viru (dochází k tzv. fenotypické mixáži). Kromě toho může dojít také k zabudování genetické informace buňky do virového genomu nebo k výměně částí virové RNA.\n\nNa základě vlastností virového obalu se ALV kura domácího rozdělují do 6 podskupin (onkogenní A, B, C, D, J a neonkogenní E). V terénu se nejčastěji vyskytují virusy podskupin A a o něco méně často i B (zejm. kur nosného typu; lymfoidní leukóza) a v posledních letech také virus podskupiny J (zejm. kur masného typu; myeloidní leukóza). U bažantů, křepelek a koroptví byly izolovány endogenní ALV z dalších podskupin (F, G, H a I).\n\nOnkogenní ptačí retrovirusy (onkovirusy), které jsou přenášeny v populaci drůbeže horizontálně (kontaktem) nebo vertikálně přes násadové vejce jako kompletní infekční virus, se označují jako exogenní ALV. Některé ALV mohou také být integrovány do genomu pohlavních buněk zdravé drůbeže jako provirové sekvence – provirus (v populaci drůbeže jsou přenášeny podle Mendelových zákonů) a to ve formě kompletního virového genomu, schopného kódovat tvorbu infekčního viru podskupiny E, nebo častěji ve formě nekompletního (defektního) genomu schopného kódovat jen některé produkty replikace retrovirů (např. gs-antigen). Tyto ALV se označují jako endogenní ALV. Endogenní ALV jsou neonkogenní, ale mohou ovlivňovat reakci drůbeže na infekci exogenních ALV indukcí tzv. imunologické tolerance. Infekce exogenními ALV se u kura projevují výskytem nádorů, snížením snášky, velikosti vajec, oplozenosti, líhnivosti, zpomalením růstu a zvýšenou mortalitou.\n\nZ retrovirových infekcí ptáků má v drůbežnictví největší praktický význam lymfoidní leukóza z komplexu aviární leukózy. Ostatní formy leukózy se vyskytují v chovech drůbeže sporadicky až vzácně; podobné platí i pro retikuloendoteliózy a lymfoproliferativní nemoc krůt.\n\n"}
{"id": "519692", "url": "https://cs.wikipedia.org/wiki?curid=519692", "title": "Chorální notace", "text": "Chorální notace\n\nChorální notace je založena na čtyřlinkové notové osnově. Značky se vyvinuly z původních neum. Tato notace používala klíče G, F, C. Podle toho, na jaké lince byl klíč napsán, ležela nota. (Například: Klíč C je na druhé lince, nota C leží na druhé lince.) Poměrně přesně zapisovala výšku tónu, ale nezaznamenávala rytmus. Chorální nota se nazývala quadrata a měla podobu černého čtverce.\n\nZa vynálezce notové osnovy je považován italský mnich Guido z Arezza.\n"}
{"id": "519698", "url": "https://cs.wikipedia.org/wiki?curid=519698", "title": "Mensurální notace", "text": "Mensurální notace\n\nMensurální notace (\"mensura\" = \"míra\", tj. \"měřitelná notace\", někdy též \"frankonská notace\" podle jejího zakladatele Franka Kolínského) je systém hudebního zápisu (hudební notace), v praxi používaný v evropské vokální polyfonní hudbě od druhé poloviny 13. století do do doby kolem roku 1600.\n\nVýraz \"mensurální\" naznačuje schopnost tohoto systém přesně zaznamenat rytmickou hodnotu (trvání) pomocí numerických proporcí mezi jednotlivými notovými hodnotami. Moderní pojem \"mensurální notace\" má původ v terminologii středověkých teoretiků, kteří používali termínů jako \"musica mensurata\" (\"měřená či měřitelná hudba\"), či \"cantus mensurabilis\" (\"měřitelný zpěv\") k vyjádření tehdy nové rytmicky vymezené polyfonní hudby, jako protiklad k dobovým termínům \"musica plana\" či \"musica choralis\", tj., prostý gregoriánský zpěv - cantus planus. Souběžně s mensurální notací užívanou zejména pro skladby v tradiční formě vokální polyfonie, cantus planus si po staletí zachoval svůj vlastní starý systém neumová notace, zatímco některé čistě instrumentální skladby mohly být zapisovány v tabulaturách (speciální notace pro jednotlivé hudební nástroje).\n\nZásadní inovací mensurální notace bylo systematické používání různých tvarů not k rozlišení jejich rytmické hodnoty, hierarchicky uspořádané podle vzájemných numerických vztahů. Mensurální notace se lišila od dnešního systému v tom, že jejich hodnoty byly závislé na kontextu skladby. V některých případech mohla mít táž nota dvoj- nebo trojnásobnou hodnotu následující menší noty, zatímco v moderní notaci jsou tyto vztahy vždy pouze binární. Zda měla být nota chápána jako nota \"ternaria\" (trojná tzn. \"dokonalá\") nebo \"binaria\" (dvojná tzn. \"nedokonalá\"), záviselo zčásti na kontextu a částečně na systému mensurálních značek podobných dnešnímu taktovému předznamenání. Zároveň zde existoval ucelený systém dočasně zvyšující hodnotu noty dle proporčních faktorů, např. 2:1 nebo 3:2.\n\nMensurální notace neznala taktové čáry a někdy využívala zvláštních notových spřežek (ligatury) přejatých ze starší středověké notace. Na rozdíl od prvních pokusů o zápis polyfonní hudby a na rozdíl od moderní praxe se mensurální notace obvykle nepsala do jedné partitury pod sebou, nýbrž děleně na jednotlivé hlasy.\n\nMensurální notace byla podrobně popsána a kodifikována současnými teoretiky. Jelikož byly tyto spisy, podobně jako většina středověkých vědeckých pojednání, psány latinsky, mnoho výrazů tohoto systému se stále obvykle označuje jejich latinskými názvy.\n\nMensurální notace (\"mensura\" = míra, měření) vznikla zdokonalením starší metody chorální rytmické notace (\"nota quadrata\") v rámci opakujících se neměnných vzorců, tzv. rytmických modů, které vznikly ve Francii kolem roku 1200. Pravidla způsobu notace umožňujícího rytmický zápis hudby formuloval kolem roku 1280 ve svém traktátu \"Ars cantus mensurabilis\" Franko Kolínský. Po něm je pojmenována první charakteristika černé mensurální notace jako \"frankonská notace\".\n\nZnačně zdokonalený systém umožňující větší rozsah záznamu rytmických hodnot vznikl ve Francii v době rozvoje nového proudu Ars nova ve 14. století, zatímco italská hudba 14. století se vyvíjela vlastní, poněkud odlišnou cestou. Kolem roku 1400 se francouzský systém ujal ve zbytku Evropy a postupně se stal standardním způsobem notace renesanční hudby 15. a 16. století. Po roce 1600 se mensurální notace postupně vyvinula do moderní (taktované) notace.\n\n\nKolem roku 1280 Franko Kolínský formuloval pravidla tohoto notačního způsobu ve svém traktátu \"Ars cantus mensurabilis\". Po něm je pojmenována první podoba černé mensurální notace \"frankonská\" notace. S pomocí frankonské notace bylo poprvé možné poprvé jednoznačně zapsat délkové hodnoty (trvání) v hudbě. Nejdůležitějšími notovými znaménky byly \"brevis\" a \"longa\". V tehdejší době byl základní rytmus třídobý, proto má longa trvání tří breves (jedná se o tzv. \"perfektní\" longa / longa perfecta). V rámci určitého seskupování not může mít také hodnotu dvou breves (tedy \"imperfektní\" / longa imperfekta), tak např. ve sledu longa – brevis – longa – brevis …, v němž (vždy nedokonalá) longa (2 doby) a brevis (1 doba) dohromady tvoří třídobou jednotku. Rovněž tak mohou jiné notové hodnoty být dvakrát nebo třikrát tak dlouhé, než nejbližší menší notová hodnota. Následující vyobrazení představuje všechny notové hodnoty frankonské notace, počínaje největšími.\n\n<br> Maxima čili longa duplex — longa — brevis — semibrevis\nSystém notových typů používaných v mensurální notaci úzce souvisí s moderním systémem. Mensurální nota \"brevis\" je předchůdcem moderní dvojcelé noty (brevis). Podobně \"semibrevis\" odpovídá celé notě (semibrevis), \"minima\" notě půlové (minima), \"semiminima\" notě čtvrťové a \"fusa\" notě osminové. Velmi zřídka používala mensurální notace menších hodnot, jako jsou \"semifusa\" (odpovídající šestnáctinové notě). Naopak zde byly dvě noty s větší hodnotou - \"longa\" (čtyřnásobek celé noty) a \"maxima\" (nebo též \"duplex longa\"), které se dnes již nepoužívají.\n\nPřes tyto nominální shody, však měly mensurální noty podstatně kratší hodnotu trvání, než v moderní notaci. V době od 14. do 16. století autoři skladeb zaváděli nové tvary not pro stále menší rytmické hodnoty a starší noty s dlouhou hodnotou se odpovídajícím způsobem zpomalovaly. Základní metrický vztah long to a short beat shifted z longa–brevis ve 13. století, k brevis–semibrevis ve 14., a semibrevis–minima na konci 15. století a konečně ke vzorci minima–semiminima (tj., půlových a čtvrťových not, neboli minima a crotchet) v moderní notaci. Tím pádem se \"semibrevis\", původně nejkratší ze všech užívaných notových hodnot, se nyní stala celou notou, běžně užívanou nejdelší hodnotou moderního zápisu.\n\nPůvodně byly všechny noty psány plné, tzn. se zcela vyplněnými hlavičkami (\"černá notace\"). V polovině 15. století začali písaři používat prázdné hlavičky not (\"bílá notace\"), přičemž černé hlavičky not se zachovaly pouze pro vyjádření nejmenších hodnot. Tato změna byla způsobena pravděpodobně přechodem z velmi drahého pergamenového podkladu na papírový, který byl jemnější, a nebyl tudíž tolik vhodný pro vyplňování větších ploch inkoustem.\n\nLigatury jsou skupinky not graficky svázaných (\"ligare\" = svázat, spojit), čímž je obvykle naznačen melismatický zpěv na téže slabice na několika tónech/notách. Ligaturové tvary existují pouze pro noty s hodnotou od \"semibrevis\" výše. Jejich použití v mensurální je přesah ze staršího modálního rytmického systému, z něhož převzaly některé rytmické vlastnosti.\n\nRytmické hodnoty ligatur v modální notaci byly založené na metrickém základu ligaturních neum, které se dříve používaly pro záznam gregoriánského chorálu. V modální notaci ligatury představovaly pravidelné rytmické sekvence krátkých a dlouhých not, které obvykle zahrnovaly skupinky jedné či více počátečních krátkých not (tj., \"breves\") a jednu dlouhou notu finální (tj., \"longu\"). V mensurální notaci toto pravidlo zevšeobecnělo, přičemž všechny ostatní rytmické kombinace byly chápány jako odklon od tohoto základního vzorce. Ve středověké terminologii byla ligatura chápána jako \"perfectio\" (\"perfekce\"), jestliže finální nota byla longa (L), ligatura pak měla \"proprietas\" (\"cum proprietate\" - tzn. \"svou [normální] vlastnost\"), jestliže její první nota byla brevis (B).\n\nStejně tak dvojice not B–L \"(cum proprietate et cum perfectione)\" mohla být zapsána nejzákladnějším ligaturním tvarem, přejatým z cantu planu, totiž klesající \"clivis\" () a stoupající \"podatus\" (). Podobně skupinky tří not B–B–L mohly být zapsány některou z přejatých \"ternarií\" (neumou o třech notách), např. \"porrectus\" (, směr dolů-nahoru), \"torculus\" (, směr vzhůru a dolů), nebo \"scandicus\" (, směr vzhůru-vzhůru).\n\nPokud měla být výjimečně první nota \"longa\", naznačovalo se to obrácením její vizuální \"vlastnosti\", zejména užití počáteční nožičky: u kleasjící \"clivis\" se nožička směrem dolů odebrala (), přičmž se naopak jiná přidala ke stoupajícímu \"podatu\" ( nebo ).\n\nJednotlivé skladby nebyly omezeny na jeden druh \"temp\" a \"prolatií\". Metra mohla být prodlužována i v průběhu skladby, buď vložením nového mensuračního znaménka, nebo užitím číselné proporce. \"3\" značí, že všechny noty se zkracují na 1/3 původní hodnoty, \"2\" znamená dvojité tempo. Zlomek \"\" značí tři ve dvou dobách atd. Proporcí 2 se obvykle rozumí stejný efekt, jako použití dělícího znaménka se svislou nožičkou ( = ).\n\nUžití číselné proporce může být spojeno s užitím jiných základních mensur v poměrně obsáhlý systém. To vedlo k mnoha pochybnostem a kontroverzí ohledně správné interpretace těchto notačních systémů, a to jak v soudobé teorii, tak v moderní muzikologii.\n\nDalším způsobem změny metrické hodnoty not je \"kolorace\". Tato metoda spočívala skutečně v barevném označení rytmicky odlišných not. V raném období, kdy běžné noty byly černé, se odlišné noty zapisovaly červeně, nebo (později) s prázdnou hlavičkou. V pozdějším období, tomu bylo přesně naopak. Obyčejné noty byly prázdné, a zvláštní noty byly plné (černé). V obou případech byly \"kolorované\" noty chápány jako původní hodnoty a jsou vždy imperfektní vzhledem k jejich dalšímu menšímu dělení.\n\nKolorace použitá ve skupince breves (př. [a]) se nazývá \"color temporis\", ve skupince semibreves (př. [b–c]) je \"color prolationis\". Výsledný rytmický efekt, vyjádřený v moderní notaci, se poněkud liší podle toho, zda dotyčné noty byly původně perfektní nebo imperfektní vzhledem k základní mensuraci skladby. Použitá u perfektních not (př. [a–b]), vytvoří kolorace efekt hemioly: tři binární rytmické skupinky namísto obvyklých dvou \"ternarií\", avšak s nejbližšími menšími časovými jednotkami (semibreves in [a], minims in [b]) zůstaly konstantní. Při použití u not, které vzhledem ke své původní hodnotě již byly imperfektní (př. [c]), bude kolorace znít jako skupinka triol, se všemi rytmickými jednotkami zmenšenými o 2/3 hodnoty. Jiný zvláštní případ kolorace byla aplikace na skupinku jedné \"semibrevis\" následované \"minimami\", zvanými \"color minor\" (př. [d]). Ačkoli bychom logicky očekávali triolové skupinky (), naproti tomu se konvenčně ustálily jako tečkovaná skupinka shodná s tečkovanými minimami a semiminimami (všimněte si, že v kontextu bílé notace, vypadaly kolorované – tj. začerněné – verze \"minimy\" ve skupince \"color minor\" jako normální \"semiminima\" , ale nominálně se jednalo o jiný typ noty.)\n\nKolorované noty (tehdy psané červeně) poprvé použil Philippe de Vitry, a ty se rozvinuly v tzv. ars subtilior na koci 14. století.\n\nPříklad nahoře, šanson \"Belle, bonne, sage\" od Baude Cordiera, napsaný jako rukopis ve tvaru srdíčka, je rytmicky jednotná ukázka \"artis subtilior\". Využívá různé druhy notačních technik kvůli změnám rytmů:\n"}
{"id": "519704", "url": "https://cs.wikipedia.org/wiki?curid=519704", "title": "Bílá mensurální notace", "text": "Bílá mensurální notace\n\nBílá mensurální notace je způsob zápisu not, který vznikl přibližně v letech 1430–1600. \n\nV období přibližně 1430–1600 došlo k odstranění barevnosti not a ustálila se podoba dvou barev - s černou hlavičkou (vyplněnou) a s bílou hlavičkou (nevyplněnou). Nota začíná mít oválný tvar. V 17. stol. je zápis doplněn taktovou čarou → používané dodnes (s doplněním dynamiky a ostatních značek).\n\nPřed vynálezem knihtisku měly chrámové sbory k dispozici obvykle pouze jediný rukopisný exemplář chorální skladby. Proto bylo při rozšiřování sborů nutné psát stále větší noty, aby je všichni zpěváci ze sborníku přečetli. Kvůli úspoře času i inkoustu se pak psaly pouze obrysy not, čímž vznikly bílé, „duté“ noty (podobné celým či půlovým notám dnešní notace). Dalším důvodem pro přechod k bílé notaci byl nahrazení silných pergamenů tenkým papírem v 15. století, na kterém se inkoust při vyplňování not propíjel skrz.\n\nVznikly také nové noty s menší hodnotou, takže notová zásoba nyní vypadala následovně: Notové značky bílé mensurální notace\n"}
{"id": "519705", "url": "https://cs.wikipedia.org/wiki?curid=519705", "title": "Křemenná vlákna", "text": "Křemenná vlákna\n\nKřemenná vlákna jsou výrobky ze syntetického skla s obsahem nejméně 90 % oxidu křemičitého (SiO). \n\nVýchozí látkou je syntetický křemen (\"fused silica\"), který se dá získávat různým způsobem, např. \"plamenovou hydrolýzou\". Surovina obsahující méně než 10 ppm kovových nečistot se mele, eventuálně mísí s dalšími přísadami a taví. Z taveniny se získává tažením vlákno o průměru 6-14 mikronů. Cena nejjemnějších vláken se uvádí s 220 US $/kg (drahá surovina a pomalejší proces výroby). Výrobou se zabývá několik firem v USA a v Německu, produkované množství není veřejně známé.\n\nVlákno se taví při 1700 °C a odolává teplotám do 1200 °C. Při průchodu el. proudu vláknem vznikají jen nepatrné ztráty a vlákno má vysokou prostupnost pro elektromagnetické vlny v rozsahu od UV po NIR. Vlákna (9 µm) mají hustotu 2,19 g/cm³, tažnou pevnost 3,45 GPa a modul pružnosti 69 GPa. \n\n- pro telekomunikační účely : celokřemenná s ochrannou vrstvou z polymeru (průměr jadra max. 125 µm)\n\n- pro přenos dat : křemenná vl. se silikonovým pláštěm (jádro zpravidla 300-550 µm) \n\nAčkoliv jsou vlastnosti všech křemenných vláken identické s textilními materiály, v odborné literatuře se u nich nikde nenajde přívlastek „textilní“ a ke kategorii textilních vláken se (nepřímo) zařazují jen vlákna použitelná na filtry, izolace a případně kompozity. Zbývající část tohoto druhu materiálu se všeobecně označuje jako minerální nebo optická vlákna.\n\n"}
{"id": "519708", "url": "https://cs.wikipedia.org/wiki?curid=519708", "title": "The Mamas &amp; the Papas", "text": "The Mamas &amp; the Papas\n\nThe Mamas and The Papas byla vokální skupina 60. let. Skupina vystupovala a nahrávala od roku 1965 do roku 1968, později se nakrátko sešla v roce 1971. Vydala pět alb a měla 11 hitových singlů v Top 40. Prodala téměř 40 miliónů desek po celém světě. Zvuk skupiny byl založen na čtyřhlasé mužsko-ženské vokální harmonii, aranžované Johnem Phillipsem, který byl také autorem většiny skladeb z jejich repertoáru.\n\n\nMichelle byla manželkou Johna Phillipse. Po ukončení činnosti skupiny pokračovala Cass Elliot úspěšně v sólové kariéře.\n\nV roce 1998 byla skupina The Mamas and The Papas uvedena do\" Rock and Roll Hall of Fame.\"\n\n\n\n"}
{"id": "519713", "url": "https://cs.wikipedia.org/wiki?curid=519713", "title": "Aviární leukóza", "text": "Aviární leukóza\n\nAviární leukóza (AL) je nádorové virové onemocnění hematopoetického systému drůbeže vyvolávané ptačími leukózními viry (ALV). Protože AL většinou probíhá aleukemicky (bez změn krevního obrazu), používá se termín „leukóza“ pro odlišení od jiných leukemicky probíhajících proliferativních nemocí u savců. Z hematopoetického systému mohou být nádorově transformovány buňky lymfocytární (lymfoidní leukóza), erythroidní (erythroidní leukóza) i myeloidní řady (myeloidní leukóza).\n\nLymfoidní leukóza jako nemoc kura domácího je pravděpodobně známa již velmi dlouho. Jako „lymfosarkomatózu“ ji koncem 19. století poprvé popsali Rollof a jako „drůbeží leukémii“ Caparini v roce 1896. Infekční charakter nádorů poprvé prokázali Ellermann a Bang v roce 1908 experimentálním přenosem na kuřata. Tři základní morfologické typy leukózy – erythroidní, myeloidní a lymfoidní leukózu, popsal Ellermann v roce 1921. Virová etiologie LL byla prokázána až po II. světové válce Hypertrofická osteopatie drůbeže je známa od roku 1920; od roku 1938 je označována jako osteopetróza drůbeže \n\nPůvodcem AL jsou ptačí leukózní virusy (ALV) z čeledi \"Retroviridae\", nejčastěji z podskupin A a B. Infekce exogenními ALV se v populaci drůbeže zjišťují velmi často (až 75 % drůbeží populace je infikováno), ale incidence klinického onemocnění je obecně mnohem nižší (1-5 % z infikovaných), než např. u Markovy nemoci. Z leukózních forem se relativně nejčastěji vyskytuje lymfoidní leukóza (LL); ostatní formy AL, včetně osteopetrózy, sarkomů a jim příbuzných nádorů, se vyskytují v terénu sporadicky až vzácně. Určitou výjimku tvoří myelocytomatóza, vyvolávaná ptačím retrovirem z podskupiny J, která se v posledních letech začala mnohem častěji objevovat v rozmnožovacích chovech masného typu (RCHM) a u výkrmových kuřat v mnoha zemích světa, včetně České republiky.\n\nPřirozeným hostitelem ALV je kur domácí. Experimentálně mohou být infikovány různé druhy ptáků a to díky širokému hostitelskému rozsahu viru, nebo po jeho adaptaci na mladá zvířata či vyvoláním imunologické tolerance u hostitele před infekcí. Některé sarkomové viry indukují nádory i u savců.\n\nEkonomická závažnost AL spočívá nejen v přímých ztrátách úhynem, ale zejména v negativním vlivu na užitkovost chovů (nižší hmotností přírůstky a snáška). Navíc imunosupresivní účinek latentních infekcí virem lymfoidní leukózy zhoršuje průběh jiných infekcí.\n\nPtačí leukózní virusy se v populaci drůbeže přenášejí horizontálně i vertikálně. Horizontální přenos vyžaduje velmi úzký a přímý kontakt mezi infikovanými a vnímavými jedinci nebo s prostředím kontaminovaným trusem, slinami nebo odloupanými epiteliemi kůže. V hejnu se infekce šíří pomalu a vzhledem k malé stabilitě viru ve vnějším prostředí má tento způsob šíření nákazy omezený význam. Také vnímavost ke kontaktní infekci je nejvyšší po vylíhnutí kuřat a s postupujícím věkem klesá. Většina kuřat se infikuje v líhních kontaktem s kongenitálně infikovanými kuřaty (mekonium, trus).\n\nZ hlediska epizootologického je proto důležitější vertikální přenos od infikovaných nosnic vejcem na kuřata. Četnost přenosu je poměrně malá a v jednotlivých hejnech značně kolísá. K přenosu viru do vejce dochází prostřednictvím žláz produkujících vaječný bílek ve vejcovodu v oblasti magna. Infikovaná kuřata se líhnou jen asi z 1/4 až 1/2 vajec obsahujících ALV v bílku. U zbývajících je virus neutralizován protilátkami žloutku nebo je inaktivován teplotou inkubátoru. Nosnice vylučují virus do vajec nepravidelně, přičemž nosnice do 18 měsíců věku vylučují virus častěji a ve větší míře než nosnice starší (2-3leté). Počet virusonosičů také závisí na plemenu, genetické konstituci a imunitě nosnic. Kohouti mohou infikovat nosnice při pojímání.\n\nPříznaky AL jsou všeobecné – ptáci jsou neteční, straní se ostatních a příjem krmiva je snížen. Obličej a kožní přívěsy mohou být anemické nebo cyanotické, objem dutiny břišní je zvětšený, peří je načepýřené a v okolí kloaky potřísněné uráty a zbarvené žlučovými pigmenty, snáška je snížená. Ačkoliv je zpravidla infikována většina zvířat v hejnu, úhyny jsou spíše ojedinělé, průběh je chronický a mortalita dosahuje asi 2-5 %. Leukemické změny v krvi se zjišťují pouze u erytroblastózy a myeloblastózy.\n\nZ morfologického hlediska se rozlišuje několik forem aviární leukózy:\n\n\nVzhledem k vysoké promořenosti komerčních chovů drůbeže ALV je diagnostika založena na epizootologickém, patomorfologickém a histologickém (cytologickém) vyšetření. Význam virologického vyšetření je omezen na SPF chovy, vyhledávání viremických nosnic a kontrole vakcín. Pro izolaci virů se používá sérum, plasma, nádory, viscerální orgány i trus infikované drůbeže. Při zjišťování virusonosičů se vyšetřuje vaječný bílek, výtěry z kloaky nebo kuřecí embrya od podezřelých nosnic. Odebrané vzorky se testují na kuřatech, kuřecích embryích nebo v buněčných kulturách. K identifikaci viru nebo k sérologickému vyšetření se používají COFAL nebo ELISA testy, případně další specifické testy, využívající biologických vlastností ALV. Aviární leukózu je nutné odlišit zejména od nádorů při Markově nemoci\n\nTerapie aviární leukózy není známa. Prevence spočívá v sanitačních, zoohygienických a veterinárních opatřeních. Jde zejména o líhnutí kuřat z chovů prostých leukózy a jejich odchov v izolaci. Z dalších opatření to jsou selekce na genetickou rezistenci a eradikace ptačích leukózních virů z chovů.\n\nV roce 2020 byla v ÚMG AV ČR vyvinuta geneticky modifikovaná slepice odolávající leukóze typu J.\n\n"}
{"id": "519715", "url": "https://cs.wikipedia.org/wiki?curid=519715", "title": "King or Queen", "text": "King or Queen\n\nKing Or Queen je název debutu českého electroprojektu Montage (vedlejší projekt Thoma Heriana a Kláry Vytiskové z retropopové kapely Toxique), který vyšel 22. února 2010 u vydavatelství Indies MG. \nNa albu spolupracovali například Jaromír Honzák, český legendární kontrabasista, či Ulf Gjerningen ze Švédska.\nDebut \"King Or Queen\" v sobě nese jedinečné prvky rukopisů obou talentovaných hudebníků, půdorysy junglu, originálních rytmů a neotřelých stylů. Je považovaná za excelentní spojení krásky a zvířete, dobra a zla, které dalo vzniknout nadčasovému a nečeskému soundu. Hudba na debutu King Or Queen opovrhuje českou malostí, a vedle debutu Jitky Charvátové (exfrontmanky kapely Skyline je dalším nejlépe zvládnutým albem posledních let. \n\n\n"}
{"id": "519716", "url": "https://cs.wikipedia.org/wiki?curid=519716", "title": "Počítání množství kráterů", "text": "Počítání množství kráterů\n\nPočítání množství kráterů je vědecká metoda používaná pro odhad stáří povrchu planet a měsíců s pevným povrchem. Je založena na hypotéze, že mladý, nově vytvořený povrch neobsahuje žádné impaktní krátery, s přibývajícím stářím povrchu roste počet impaktních kráterů, které na něm byly vytvořeny vlivem vzájemných kolizí. Metoda byla kalibrována na základě datování hornin dopravených na Zem během programu Apollo a Luna v 70. letech 20. století.\n\nMetoda je založena na statistickém vyhodnocení kumulativního počtu impaktních kráterů na určité ploše povrchu. Určené stáří může negativně ovlivnit množství druhotných kráterů, které při započítání způsobí, že se oblast zdá starší, než je ve skutečnosti.\n\n"}
{"id": "519724", "url": "https://cs.wikipedia.org/wiki?curid=519724", "title": "Andrej Bajuk", "text": "Andrej Bajuk\n\nAndrej Bajuk (18. října 1943, Lublaň – 16. srpna 2011, Lublaň) byl slovinský ekonom a politik.\n\nNarodil se za druhé světové války v Lublani. Po skončení války se rodina rozhodla opustit Slovinsko. Nejprve žili v uprchlických táborech v Rakousku a v roce 1948 se přestěhovali do města Mendoza v Argentině.\n\nV roce 1964 promoval z ekonomie na Universidad Nacional de Cuyo v Mendoze. Magisterský titul získal na studijním programu, které v Mendoze realizovala University of Chicago. V roce 1969 získal stipendium pro studium na Univerzitě v Berkeley, kde dokončil další magisterské studium a získal doktorát z ekonomie.\n\nPo dokončení prvního magisterského studia se stal poradcem ministra financí provincie Mendoza. Šest měsíců byl pak zaměstnán v regionální kanceláři Národní rady pro hospodářský rozvoj, kde působil až do odjezdu do Berkeley. V roce 1973 se vrátil do Argentiny a na univerzitě v Mendoze se stal profesorem. Po nástupu vojenské junty se vrátil do Spojených států. Tam se stal technickým asistentem ředitele Světové banky. Následně působil u Meziamerické rozvojové banky (IADB), kde se vypracoval až do funkce ředitele kabinetu Rady prezidenta banky. V roce 1994 se stal zástupcem IADB na evropské expozituře v Paříži, kde působil až do roku 2000, kdy vstoupil do politiky.\n\nV roce 2000 vyhlásilo slovinské Státní shromáždění konstitutivní nedůvěru vládě Janeze Drnovšeka. Nedlouho předtím došlo ke spojení křesťanských demokratů a lidovců a nově vzniklá SLS+SKD jako největší parlamentní strana navrhla nové složení vlády. 3. května 2000 Státní shromáždění nejnižším možným počtem hlasů zvolilo nového premiéra Bajuka za podmínky, že se vzdá argentinského občanství. Jeho vláda se však zanedlouho začala potýkat s problémy v důsledku neshod na novele ústavy a změně volebního systému. Bajuk poté založil vlastní politickou stranu. Po sedmi měsících ho ve funkci po volbách vystřídal Janez Drnovšek. Bajuk byl zvolen do Státního shromáždění. Po volbách v roce 2004 vykonával čtyři roky funkci ministra financí v Janšově vládě. V roce 2005 byl vyhlášen ministrem financí roku v EU.\n\nVedení strany opustil v roce 2008 v důsledku slabého volebního výsledku strany ve volbách do Státního shromáždění. Podle prvních informací zemřel na cévní mozkovou příhodu. Rozhodnutím slovinské vlády byl pohřben s vojenskými poctami.\n\n\n"}
{"id": "519725", "url": "https://cs.wikipedia.org/wiki?curid=519725", "title": "Kostel svatého Ducha (Broumov)", "text": "Kostel svatého Ducha (Broumov)\n\nBarokní špitální kostel svatého Ducha v Broumově stojí u chorobince pod dolní branou, kousek pod nemocnicí.\n\nJe to prostá, k jihu orientovaná omítaná stavba, která svým severním průčelím ustupuje o 7 m za líc okolních obytných domů. Severní průčelí s třemi prázdnými výklenky končí trojhranným štítem s 2 volutovými postranicemi, vedle nichž jsou na rozích podstavce s nasazenými koulemi. Tašková střecha je již nová. Nad kněžištěm vyčnívá osmihranný sanktusník. Obdélný vchod ve středu severního průčelí je bez ozdob.\n\nUvnitř měří kostelní loď 12,7 m na délku, 9 m na šířku a 11 m na výšku, kněžiště má 5,25 m na délku, 6 m na šířku a 9 m na výšku. V lodi kostela jsou čtyři půlkruhová okna, v kněžišti dvě a nad oltářem jsou dvě eliptická okénka. Zdi lodi jsou oživeny zalomovanými pilastry bez patky, jejichž hlavice zasahují do hlavní vnitřní římsy. Stejné pilastry jsou též pod půlkruhovým vítězným obloukem, mezi lodí a obdélným kněžištěm. Hlavní oltář je v dřevěné sloupkové architektuře s kusým štítem, v kterém je obraz od Jana Leflera, představující „seslání Ducha svatého“. Uprostřed lodi je dřevěná rokoková kazatelna s reliéfy Krista a 4 evangelistů. Před oltářem je řezané zábradlí.\n\nPrvní zmínka o kostele se uvádí z roku 1407. V roce 1421 byl spálen husity a v roce 1689 byl nově postaven. V nynější podobě stojí od roku 1735 díky péči Othmara Zinka.\n\n"}
{"id": "519726", "url": "https://cs.wikipedia.org/wiki?curid=519726", "title": "Kamýci z Pokratic", "text": "Kamýci z Pokratic\n\nKamýci z Pokratic byl český šlechtický rod vladyků a rytířů sídlící v Pokraticích nedaleko Litoměřic, kteří se nazývali po hradu Kamýku, který dali vystavět.\n\nPrvní zmínka o rodu pochází ze 14. století, kdy Jindřich z Pokratic dal znovu vystavět hrad Kamýk a náhradou za vynaložené prostředky mu král Jan Lucemburský dal hrad v manství a k tomu přidal ves Žalhostice a možnost vybírat clo na řece Labi. Jindřichovi potomci se po hradu psali Kamýkové z Pokratic. V roce 1360 se jeho syn Halmanus stal farářem kostela Všech svatých v Litoměřicích. Jindřich Kamýk z Pokratic byl v roce 1362 jmenován 22. proboštem litoměřické kapituly sv. Štěpána, funkci vykonával až do roku 1368. Po roce 1370 zemřel.\n\nSynovci Jana Kamýka z Pokratic, Jindřich, Henych a Jan z Pokratic se přihlásili o dědictví po Peškovi Kamýku z Pokratic, který zemřel v Záluží v roce 1380, jejich žádost byla neúspěšná. Svou žádost neúspěšně zopakovali ještě v roce 1387 a 1389. Jindřich byl harnušmistr (osoba, která pracovala v královských službách a udržovala králův kyrys - odění královo, něm. Harnisch). Tohoto postavení v královských službách si Kamýci z Pokratic tak vážili, že se stalo i dědičným jménem v jejich rodině. Jindřich Kamýk z Pokratic v Zásadě (obec rozkládající se ve 14. století na území dnešní severní části Litoměřic) roku 1394 nabyl funkci při farním kostele sv. Vojtěcha a toto právo zůstalo rodu přes 200 let. Kromě toho Jindřich Kamýk získal do majetku rodu vesnice Babiny a Hlinnou. Jeho ženou byla Kateřina a měl také nevlastního syna Jana Kamýka ze Zahořan. Poslední písemné zmínky o vladykovi Jindřichovi Kamýku z Pokratic pochází z let 1401 a 1406, kdy kostel Všech Svatých v Litoměřicích nadal dvojím ročním platem. V roce 1408 Jindřich zemřel.\n\nJeho bratr Henych Kamýk z Pokratic měl za ženu Annu a syna Jindřicha. Ti provozovali v letech 1402, 1406 a 1417 patronátní právo v obci Zásada. Henych zemřel v roce 1399. Poté vdova Anna prodala Babiny i Hlinnou v roce 1399 třetímu bratru Janu Kamýku z Pokratic. Následujících sto let neexistují žádné písemné zmínky o rodu Kamýků z Pokratic. Až ze začátku 16. století pochází zmínka o tom, že Kamýci z Pokratic koupili bydlení v Litoměřicích, které si velmi oblíbili.\n\nFranc Kamýk z Pokratic přispěl v roce 1516 na malby menšího kancionálu v Litoměřicích. U těchto rytířských patriciů bylo oblíbené zděděné jméno po předku Henychovi, z něhož se ve 20. letech 16. století nazývali Heniochus, ale krátce na to jméno počeštili na Formánka. V roce 1543 bratří Jaroslav, Zikmund a Řehoř z rodu Kamýků z Pokratic pozvolna splynuli s měšťanstvem, venkovských sídel se pozvolna zbavili a v Litoměřicích přikoupili další domy. Po Zikmundovi zdědila Pokratickou tvrz i s jeho podílem ve vsi dcera Eva, která byla provdána v roce 1593 za Flavína z Rotenfeldu. Po něm se stal majitelem tvrze jeho synovec Jan Kechl z Hollensteina, který také koupil díly patronátního práva u kostela sv. Vojtěcha. V Litoměřicích Ondřej Henych měl s manželkou Kateřinou Helwigovou z Prinzberka, tři syny Václava, Pavla a Zikmunda. Známý spisovatel té doby Pavel Stránský chválil Václava a Zikmunta Henychy jinak Formánky, kteří byli mistry svobodného umění a vzdělávali na litoměřických školách mládež. Zikmund byl školním rektorem a přítelem dramatického umění, které mládež studovala na protestantských i jezuitských školách.\n\nBitva na Bílé hoře zastihla již jen jednoho člena Kamýků z Pokratic a to Václava Kamýka. Václav byl roku 1626 odsouzen a jeho statek zvaný Henychovský v Pokraticích za 4457 kop grošů odhadnutý a prodaný císařem konventu dominikánského kláštera sv. Maří Magdaleny v Menším Městě pražském. Ostatní grunty za 2410 kop grošů se ujala obec Litoměřice. Tím zanikl rod Kamýků z Pokratic. Poslední zmínka o potomcích rodu Kamýků z Pokratic je Henychova dcera provdaná Nezbedová, která se vrátila z Perny, přijala katolické náboženství a v roce 1676 obdržela vedle císařské resoluce také 1000 kop grošů náhrady od obce Litoměřice.\n\nV erbu jejich rodu byl bílý jednorožec na modrém poli.\n\n\n"}
{"id": "519736", "url": "https://cs.wikipedia.org/wiki?curid=519736", "title": "SS Bardic (1919)", "text": "SS Bardic (1919)\n\nSS \"Bardic byl parník s tonáží 8 010 BRT společnosti White Star Line vybudovaný roku 1919 v loděnicích Harland & Wolff v Belfastu, původně ale pod jménem War Priam, než byl prodán White Star Line a přejmenován. Sloužil jako nákladní loď. V roce 1925 najel na útes Stag Rock poblíž ostrova Wight. V roce 1926 byl kvůli stáří a pomalosti prodán Aberdeen line a přejmenován na Horatius. Pod touto společností sloužil sedm let, poté byl opět prodán Shaw-Savill and Abion line a přejmenován na Kumara. V roce 1937 byl prodán do Řecka a přejmenován na Marathon\". 3. září 1941, když plul s kapverdským konvojem, byl zasažen a potopen německou bitevní lodí \"Scharnhorst\".\n"}
{"id": "519737", "url": "https://cs.wikipedia.org/wiki?curid=519737", "title": "Kražantė", "text": "Kražantė\n\nKražantė je řeka v Litvě, v Žemaitsku, pravý a přítok řeky Dubysa. Pramení u vsi Vašilėnai, na jih od hory Girgždūtė na Žemaitijské vysočině 9 km JV od města Varniai. Teče zpočátku směrem severním, obtéká obloukem ves Vašilėnai a horu Spąstis, přičemž se stáčí směrem východním, obtéká ze severní strany hradiště \"Bukantiškės piliakalnis\", za nímž se stáčí na jihovýchod. Protéká městem Kražiai, u obce Griniai se stáčí na severovýchod a křižuje dálnici A12 Joniškis – Šiauliai – Kelmė – // - Kryžkalnis – Tauragė – Panemunė, odtud začíná silněji meandrovat, protéká městem Kelmė, míjí ze severní strany hradiště \"Burbaičių piliakalnis\" a u vsi Padubysys se vlévá do řeky Dubysa (100,6 km od jejího ústí do řeky Němen) jako její pravý přítok. Řeka teče zajímavou krajinou. Na území vodopisné přírodní rezervace je \"divoký\" práh, mnoho peřejí a mohutných balvanů. Průměrný spád je 1,25 m/km.\n\nVašilėnai, Sendvariai, Petrališkė, Kražiai, Valpainiai, Raudiškė, Griniai, Pakražantis, Pluskiai, Šimaitukai, Šimaičiai, Paprūdžiai, Janaičiai, Pagojis, Kelmė, Dikšiai, Aukštpamedžiai, Kukečiai, Burbaičiai\n"}
{"id": "519740", "url": "https://cs.wikipedia.org/wiki?curid=519740", "title": "Percy Jackson a Olympané", "text": "Percy Jackson a Olympané\n\nPercy Jackson a Olympané je literární dílo Ricka Riordana o mladém chlapci Percym, kterému se dějí divné věci a který později zjistí, že je polobůh. První díl série, Zloděj blesku, se stal Doporučenou knihou New York Times pro rok 2005. Filmová práva ke knize koupila společnost Twentieth Century Fox a film podle knihy vznikl v roce 2010. Druhý díl, , byl časopisem Child Magazine vyhlášen Nejlepší knihou pro mládež roku 2006 a současně se stal celostátním bestsellerem podle časopisů Publisher´s Weekly a BookSense. Třetí díl s názvem (Kletba titánů) se stal jedničkou hitparády dětských knih v New York Times a také Nejlepší knihou Amazonu za rok 2007. Čtvrtý díl, (Bitva o Labyrint), si vysloužil nadšenou recenzi s plným počtem hvězdiček v Publisher´s Weekly. Série se uzavírá knihou (Poslední Olympan), která v USA vyšla v prvotním nákladu 1,2 milionu výtisků a okamžitě zaujala první místa v prodejních hitparádách po celé zemi. Hlavním hrdinou série Percy Jackson a Olympané je dvanáctiletý dyslektický chlapec žijící v současnosti, který zjistí, že je synem jednoho řeckého boha. Autor Rick Riordan v knihách čerpá ze svých zážitků při výuce řecké mytologie a také ze zkušeností s výukou dětí se speciálními potřebami.\n\nV USA se knih z této série prodalo 17 190 526 kusů (do prosince 2011).\n\nPercy Jackson na akademii Yancy na Long Islandu zažije něco, co změní od základu jeho život. Jeho učitelka se promění v nebezpečnou nestvůru, která ho chce zabít. Všichni mu ale namluví, že se mu to jen zdálo a Percy uvěří, že má prostě jen podivné halucinace. Tak proč se sakra všichni chovají tak divně? A proč se jeho matka tak taky chová? Po boji s Mínotaurem se dozví, že je polobůh, a ke všemu je ještě obviněn z krádeže božské zbraně, Diova blesku. Dostane se do Tábor Polokrevných (jahodovou farmu), kde potká kentaura Cheirona, Athéninu dceru Annabeth a Hermova syna Luka, který ho přijme jako vedoucí srubu číslo 11. Při prvním boji o vlajku zjistí, že jeho otcem je Poseidón, což znamená, že jeho otec porušil přísahu, ke které se zavázel po druhé světové válce, která měla být podle knihy způsobena bojem dětí z Velké trojky (Zeus, Hádés, Poseidón). Percy je přinucen jít až do podsvětí a postavit se vládci mrtvých, Hádovi. Číhá ale nebezpečí opravdu tam?\n\n\"viz \"\n\nPercy je na další škole se svým novým kamarádem, bezdomovcem Tysonem. Jeho spolužák a šikanátor Matt Sloan si ale jednou nevědíc pozve do školy nebezpečné lidožrouty (, kteří při hře vybíjená rozbombardujou ohnivými míči celou tělocvičnu). Po jejich zničení s malou pomocí Annabeth se i s Tysonem, který je ve skutečnosti kyklop a Percyho nevlastní btatr, vydávají do tábora. Když tam přijedou, zjistí, že Thaliin strom byl otráven a kentaur Cheiron byl vyhozen. A kam se poděl jeho kamarád Grover? Jedinou možností je plout do Bermudského trojúhelníku a získat od kyklopa Polyféma (ostrov jako z pohádky se spoustou žravých ovcí) Zlaté rouno. Ale na to by museli dostat povolení, jenže toto povolení na výpravu dostane dcera boha války Clarisse. Když i přes zákaz utečou na výpravu, snaží se jim ji ztížit kdekdo včetně bohů. Když se přesvědčí, že strom otrávil Luke, musí zjistit proč a taky na co potřebuje Luke legendární Zlaté rouno. Ale to, co se dozví, je ještě mnohem děsivější než všechno ostatní.\n\n\"viz \"\n\nPercy, Thalia, Annabeth a Grover zachraňují dvojici velmi silných Polokrevných. Percy zkouší riskovat při útoku na Mantichoru, což odnese Annabeth. Setkají se s Artemidou a jejími Lovkyněmi. Annabeth je unesena a Artemis taky. Hrdinové zjistí, že nastává jakési probuzení nestvůr. Nad Olympem se stahují mračna, když se objeví jakýsi Generál. Jaké temné tajemství Zoe Večernice souvisí s Generálem? A co je ta nestvůra, jež má zničit Olymp? Percy se s Lovkyněmi vydá na výpravu za záchranou Annabeth, kde může kdokoliv zemřít hrůznou smrtí. A na konci bude nejtěžší rozhodnutí pro všechny.\n\"viz \"\n\nV táboře se objevuje tajemný bojovník Kvintus se svým pekelným psem. A navíc Clarisse přinese špatné zprávy o tom, že Luke hledá vstup do tábora podzemím. Náhodou Percy a Annabeth najdou vstup do Daidalova Labyrintu přímo v táboře. Do tábora se Labyrintem valí armáda nestvůr. Annabeth, Percy a Tyson jdou Daidala hledat a spolu s nimi jde Grover, aby se pokusil najít boha Pana. Stihnou najít Daidala a zastavit armádu nestvůr?\n\n\"viz \"\n\nBlíží se Percyho šestnáctékokoteove narozeniny a jemu 6494649 tolik let hahab narozeniny. Armáda Titánů povstává a chystá se napadnout Olymp. Povede je sám Kronos a zaútočí přímo v srdci New Yorku. Percy musí zformovat hrdiny, aby Olymp mohli bránit, a taky přijít na to, kdo je ta myš, která dodává Lukovi všechny informace o tom, co se děje v táboře. Také se musí rozhodnout, jestli provede Nicův riskantní plán, který by mohl být jedinou cestou, jak zachránit západní civilizaci; ale mohlo by to taky znamenat jeho smrt.\n\n\n\"viz Bohové Olympu\"\n\n\n\n\n\n"}
{"id": "519743", "url": "https://cs.wikipedia.org/wiki?curid=519743", "title": "Percy Jackson", "text": "Percy Jackson\n\nPercy Jackson může být:\n\n"}
{"id": "519745", "url": "https://cs.wikipedia.org/wiki?curid=519745", "title": "Anton Rop", "text": "Anton Rop\n\nMag. Anton Rop (též Tone Rop; * 27. prosinec 1960, Lublaň) je slovinský politik.\n\nNarodil se v Lublani, kde také studoval. V roce 1984 promoval na Ekonomické fakultě Univerzity v Lublani. Titul magistra získal v roce 1991.\n\nV letech 1985 až 1992 působil jako asistent ředitele \"Slovinského institutu makroekonomické analýzy a rozvoje\" a vedoucí pracovní skupiny pro projekty fiskální informatiky, investic do infrastruktury a řešení potíží slovinské ekonomiky. V roce 1992 se podílel na přípravě zákonného rámce privatizace. V roce 1993 byl jmenován státním tajemníkem na ministerstvu ekonomických věcí a zodpovědným za oblast privatizace a regionální rozvoj. V letech 1996 až 2000 byl ministrem práce, rodiny a sociálních věcí. Ve čtvrté Drnovšekově vládě zastával funkci ministra financí. Premiérem se Rop stal v důsledku zvolení Drnovšeka prezidentem v roce 2002. V roce 2004 se premiérem stal Janez Janša, a tak Rop opustil nejen funkci předsedy vlády, ale poté i předsedy LDS.\n\nV březnu 2007 opustil poslanecký klub LDS, jehož byl předsedou, a vstoupil do poslaneckého klubu sociální demokracie.\n\n\n"}
{"id": "519750", "url": "https://cs.wikipedia.org/wiki?curid=519750", "title": "Děti červeného krále", "text": "Děti červeného krále\n\nDěti červeného krále je série knih Jenny Nimmové o chlapci Charliem Hnátovi s neobyčejnými schopnostmi.\n\n\n\nCharlie Hnát se díky svým zlým pratetám dostává do Bludovy akademie, školy pro děti hudebně, dramaticky nebo výtvarně nadané. Tam poznává spoustu nových přátel, mezi nimi i Fidelia Flintu, který s ním chodí do hudebního oddělení. Charlie sice není výtvarně, dramaticky, ani nijak zvlášť hudebně nadaný, ale je obdařený. Je totiž, spolu s 10 nově poznanými dětmi, potomkem Červeného krále. Potomci Červeného jsou obdařeni zvláštní kouzelnou mocí. Jenomže ne všechny obdařené děti slouží silám dobra.\n\nZlé obdařené děti:\n\n1. Manfred Blud (Hypnotizér, ve svých 9 letech zhypnotizuje Charliemu tatínka, v díle \"Ukrytý král\" je nově obdařen. Dokáže přivolat oheň.)\n\n2. Asa Štikoun (Po setmění se mění ve vlkodlaka, v díle \"Ukrytý král\" později stojí na straně dobra.)\n\n3. Dorcas Děsivá (Dorcas objevila svou schopnost až ve 4. díle, dokáže očarovat kusy oděvu.)\n\n4. Idit a Inez Brankovy (Telekinetičky.)\n\n5. Jošua Tlapín (Jošua je magnetický, jeho původ je do dílu \"Ukrytý král\" záhadou.)\n\n6. Zelda Dobinská (Telekinetička, vzdáleně příbuzná s dvojčaty Brankovy.)\n\nHodné obdařené děti:\n\n1. Billy Krkavec (v dílech \"Tajuplná truhlička\" a \"Kouzelný kuličas\" stál na straně zla. Billy rozumí řeči zvířat.)\n\n2. Lysandr Mudrc (Lysandr dokáže přivolat duchy svých předků.)\n\n3. Tankred Torsson (V díle \"Zrcadlový hrad\" ho Jošua díky svému magnetismu na chvíli dostal na stranu zla. Tankred dokáže přivolat déšť, vichr, hromy, blesky a dokonce i sníh.)\n\n4. Gabriel Hedváb (Když si Gabriel vezme nějaký kus oblečení, vidí, co se stalo lidem vlastnícím daný oděv.)\n\n5. Ema Cinková (Dokáže na sebe vzít podobu ptáků a létat.)\n\n6. Charlie Hnát (Slyší hlasy lidí na fotografiích a na obrazech. Za jistých okolností se s nimi dokáže setkat.)\n\n7. Olivie Závratná (Svoji schopnost objevila až v díle \"Zrcadlový hrad\". Olivie dokáže vytvořit iluze.)\n\n8. Naren Bludová (Za svitu měsíce dokáže vysílat stínoslova.)\n\n9. Una Hrozitánová (Una se dokáže zneviditelnit.)\n\n10. Bindi (Nadaná dívka. Nikdo neví jak. Ze školy odešla. Nejspíš byla na straně dobra)\n\nCharlie se snaží pomáhat ostatním často na úkor sebe sama. Nemá to lehké, zvláště když ho pronásleduje proradný pan Ezeichel, který očaroval Charlieho otce Lyella. Vždy ale při Charlie stojí jeho strýček Paton, knihovnice Julie Tingltanglová, kuchařka Klenotka, soused Benjamín se psem Zimolezem a Charlieho kamarádi z Bludovy akademie. Charlie se usilovně snaží najít svého tatínka a přitom se pokaždé připlete do nějaké záhady, které se potom s přáteli snaží přijít na kloub. V díle \"Ukrytý král\" Charlie tatínka najde, coby pana Poutníka, učitele hry na klavír v Bludově akademii. Charlie je potomek Červeného krále, ale i potomek nejvěrnějšího přítele červeného krále, Mathonwa. Po něm zdědil hůlku (Charlie je totiž také kouzelník) Claerwen-Sněhurka.\n\n\n\n\n\n\n\n\n\n\n\nCharlie je chlapec žijící ve Filbertově ulici 9 na předměstí Londýna. Bydlí se svými babičkami Griseldou a Mišpulkou, maminkou Amy a strýčkem Patonem. Často k nim chodí Charlieho zlé pratety Tisovcovi, které si vždy myslely že Charlie bude mít zvláštní nadání. Charlie je velšského původu po Jonesových. Má nepoddajné černé vlasy, modré oči a zvláštní nadání. Je dvojníkem Henryho Tisovce – svého praprastrýčka.\n\n\nBludova Akademie je hlavní místo příběhu. Je to velká šedivá budova . Je hrozně stará. Jsou v ní tři šatny, tři dvorany a tři jídelny.Škola je rozdělená na tři koleje. Do školy chodí také Charlie který je nadaný zvláštním nadáním. Ředitelem je Harold Blud pravnuk zakladatele školy Gioldeona Bluda.\nVýtvarná kolej je snad největší ze všech kolejí, kam chodí žáci, kteří nemají žádné z předchozích nadání ale umí výborně kreslit\n\nŘeditelem je sice oficiálně Harold Blud ale školu vede pan Ezeichel Blud.\n\nHarold je jediným synem Bartoloměje Bluda a Mary Osudné. Spolu se svou manželkou Doroteou má syna Manfreda. Svou ženu na povel Ezeichela roky týral a spolu s Manfredem jí zničili život zlým kouzlem. Harold není nijak zvlášť nadaný.\n\n\nMístnost, kde obdařené děti píšou své úkoly apod.\nPozůstatek starodávného hradu červeného krále. Byl zničen v době kralování Borlatha afrického prince a nejkrutějšího syna červeného krále. V útrobách hradu bylo nalezeno srdce královny Bereniky, manželky červeného krále a dcery rytíře Toleda ze Španělska. V noci není radno se okolo hradu zdržovat, neboť se tam potulují vlkodlaci.\n\n\n"}
{"id": "519753", "url": "https://cs.wikipedia.org/wiki?curid=519753", "title": "Neve Ur", "text": "Neve Ur\n\nNeve Ur ( נְוֵה אוּר nebo נווה אור, doslova „\"Urská oáza\"“, Neve Ur, v oficiálním seznamu sídel Newe Ur) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v oblasti s intenzivním zemědělstvím v nadmořské výšce 224 metrů pod mořskou hladinou, 13 kilometrů jižně od Galilejského jezera, při řece Jordán v Bejtše'anském údolí, které je součástí Jordánského údolí. Severně od obce do Jordánu ústí potok Nachal Tavor. Západně odtud je údolí ohraničeno\nprudkými svahy zlomového horského pásu, který sleduje Jordánské údolí. Konkrétně jde o výšinu Ramot Isachar, respektive její součást Ramat Kochav. Na vrcholku Ramat Kochav stojí areál zříceniny křižáckého hradu Belvoir. Z Ramat Kochav do údolí Jordánu směřují vádí Nachal ha-Jadid a Nachal Minta. Vlastní okolí vesnice je převážně rovinaté, s četnými umělými vodními plochami a zemědělskými pozemky.\n\nVesnice se nachází cca 12 kilometrů severoseverovýchodně od města Bejt Še'an, cca 92 kilometrů severovýchodně od centra Tel Avivu a cca 58 kilometrů jihovýchodně od centra Haify. Neve Ur obývají Židé, přičemž osídlení v tomto regionu je ryze židovské. Obec ovšem leží jen necelé 2 kilometry od hranic Jordánska.\n\nNeve Ur je na dopravní síť napojen pomocí dálnice číslo 90. Z ní zde vybíhá lokální silnice číslo 717 k západu, jež vede k lokalitě zříceniny hradu Belvoir. Podél západní strany dnešní vesnice do roku 1948 vedla železniční trať v Jizre'elském údolí, jejíž některé prvky jsou v krajině dosud patrné.\n\nAž do roku 1948 se v okolí nynějšího kibucu rozkládalo několik arabských vesnic. Konkrétně šlo o osadu Chirbet al-Zawiya cca 1 kilometr severozápadním směrem, Chirbet Umm Sabuna (roku 1931 - 444 obyvatel) cca 1 kilometr na jihovýchod od dnešního Neve Ur a Chirbet al-Mazar (roku 1922 - 950 obyvatel) situovaná na březích Jordánu, severovýchodně od obce. Všechny tři byly v květnu 1948, během Operace Gideon, v počáteční fázi války za nezávislost dobyty izraelskými silami a jejich obyvatelstvo uprchlo. Jejich zástavba byla pak zničena.\n\nNeve Ur byl založen v roce 1949. Zakladateli byla skupina židovských přistěhovalců z Iráku, sdružená do komunity \"Chaluc\". Jméno nově vzniklého kibucu odkazuje na starověké město Ur v dnešním Iráku.\n\nPrvní vlna obyvatel se tu ale neudržela a v roce 1952 do kibucu dorazily další osadnické skupiny z řad židovských přistěhovalců z Polska a Maďarska a členů mládežnické organizace Ha-Noar ha-Oved ve-ha-Lomed, kteří prošli jednotkami Nachal. Až do roku 1965 se ale kibuc potýkal s nestabilní populací a téměř byl opuštěn. Byl pak denifitivně zachráněn příchodem dalších dvou osadnických skupin.\n\nBěhem opotřebovací války na přelomu 60. a 70. let 20. století byla vesnice opakovaně terčem přeshraničního ostřelování. V roce 1991 do kibucu pronikli arabští útočníci a zabili jednoho zdejšího obyvatele a další zranili.\n\nV roce 2004 prošel kibuc privatizací, po které jsou jeho členové odměňováni individuálně, podle výkonu. Kromě zemědělství se tu rozvíjí i průmysl. V obci fungují zařízení předškolní péče, základní škola je v kibucu Chamadija. Je zde zdravotní středisko, zubní ordinace, veřejná knihovna, společenské centrum, obchod, plavecký bazén a sportovní areály.\n\nOd roku 2006 zahájil kibuc také nabídku stavevbních pozemků pro nečleny kibucu, kteří si zde mohou postavit individuálně rodinný dům.\n\nObyvatelstvo kibucu Neve Ur je sekulární. Podle údajů z roku 2014 tvořili naprostou většinu obyvatel v Neve Ur Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s klesající populací. K 31. prosinci 2014 zde žilo 304 lidí. Během roku 2014 populace stoupla o 3,8 %.\n\n\n"}
{"id": "519755", "url": "https://cs.wikipedia.org/wiki?curid=519755", "title": "Třída Haruna", "text": "Třída Haruna\n\nTřída Haruna byla třída vrtulníkových torpédoborců Japonských námořních sil sebeobrany, stavěná pro roli vlajkových lodí protiponorkových uskupení. Skládá se z jednotek \"Haruna\" a \"Hiei\", postavených v letech 1970–1974. Ve své době se jednalo o největší japonské válečné lodě. Na jejich úspěšnou konstrukci navázaly další dvě jednotky třídy \"Širane\".\n\nJednotky třídy \"Haruna\":\n\nLodě byly koncipovány tak, že na přídi byla soustředěna většina její výzbroje, ve středu trupu se nacházela nástavba a rozměrný hangár pro tři protiponorkové vrulníky (ke konci služby typu SH-60J) a na zádi lodi byla plošina pro jejich provoz. Jednoznačné zaměření lodí na protiponorkový boj se odráželo i v jejich výzbroji. Tu po dokončení tvořily dva 127mm kanóny v jednohlavňových věžích, jedno osminásobné odpalovací zařízení raketových torpéd ASROC a dva tříhlavňové 324mm protiponorkové torpédomety. Lodě tedy postrádaly jak protilodní, tak protiletadlové zbraně.\n\nTeprve při modernizaci uskutečněné v druhé polovině 80. let byla obě plavidla vybavena pro boj se vzdušnými cíli — na střechu hangáru bylo instalováno osminásobné odpalovací zařízení protiletadlových řízených střel Sea Sparrow a po stranách nástavby rovněž dva systémy blízké obrany Phalanx CIWS.\n\n"}
{"id": "519756", "url": "https://cs.wikipedia.org/wiki?curid=519756", "title": "Povrch Měsíce", "text": "Povrch Měsíce\n\nPovrch Měsíce lze rozdělit na dvě odlišné oblasti – na povrch strany Měsíce přivrácené k Zemi a povrch strany odvrácené. Přivrácená strana strany Měsíce je pokryta rozsáhlými oblastmi, které se při pohledu ze Země zdají být tmavé. Tyto oblasti se nazývají měsíční moře (mare) a pokrývají 31 % přivrácené strany Měsíce. Světlejší části obklopující měsíční moře jsou měsíční vysočiny a měsíční pohoří. Odvrácená strana Měsíce, kterou mohli lidé díky sondě Luna 3 spatřit až v roce 1959, naopak nemá téměř žádné tmavé plochy (měsíční moře zde zahrnují pouze 2 % povrchu). Kromě měsíčních moří a pohoří je celý Měsíc pokryt množstvím impaktních kráterů. Nepřítomnost atmosféry, většího množství vody, vlivu počasí a geologických změn v současné době zajišťuje, že většina z povrchových útvarů zůstane prakticky navždy zachována. Jedinými významnějšími prvky působícími na povrch Měsíce v současné době jsou dopady asteroidů a komet a působení slunečního větru. V průběhu času tyto dopady vytvořily vrstvu pokrývající celý Měsíc a označovanou jako „regolit“.\n\nRegolit je jemná vrstva rozdrcených hornin vzniklá dopady komet a asteroidů na povrch Měsíce. Jeho tloušťka kolísá od 2 metrů až do 20 metrů. Regolit je převážně složen z okolních materiálů, ale také obsahuje stopy materiálů vyvržených při vzniku větších vzdálenějších kráterů. Pro silně roztříštěné skalní podloží pokryté normálním regolitem se používá se také termín „\"megaregolit\"“.\n\nNa povrchu Měsíce se nachází 22 měsíčních moří a jeden oceán (lat. \"oceanus\"). Stejně jako u pozemských moří mají i měsíční moře zálivy (lat. \"sinus\"). Na přivrácené straně se nachází ještě dvě jezera (lat. \"lacus\"). I když jsou tyto názvy spojeny na Zemi s přítomností vody, na Měsíci se jedná pouze o rozsáhlé impaktní pánve vyplněné měsíčními bazalty (čediči). Tyto bazalty mají nižší albedo, než mají horniny tvořící měsíční vysočiny a pohoří, proto se měsíční moře ze Země jeví jako tmavé plochy.\n\nŽe se na Měsíci nachází údolí a vrcholy objevil již Galileo Galilei na začátku 17. století. Do té doby se lidé domnívali, že měsíční povrch je hladký. Měsíční pohoří však nevznikla horotvornou činností jako na Zemi, ale jsou to pozůstatky okrajů impaktních pánví nebo sesuvů vzniklých krátce po jejich vzniku. Proto se měsíční pohoří nacházejí na okrajích měsíčních moří. Nejrozsáhlejšími měsíčními pohořími na přivrácené straně Měsíce jsou Montes Apenninus (Apeniny), Montes Caucasus (Kavkaz), Montes Carpatus (Karpaty), Montes Jura (Jura).\n\nDalší z výrazných prvků Měsíce jsou krátery. Největší kráterem na Měsíci je South Pole-Aitken. Tento kráter se nachází na odvrácené straně poblíž jižního pólu, má 2 240 km v průměru a hloubku 13 km.\n\nMalé krátery mají miskovitý tvar, zatímco větší rovné dno s jedním nebo více centrálními vrcholy. Největší impaktní pánve mohou mít v okolí sekundární koncentrické vyvýšeniny. Jak kráter stárne, dochází k sesuvům vnitřních stěn a tvoří se tak terasy a římsy.\n\nKolem mladých kráterů, jako jsou např. Tycho v jižní části a Koperník poblíž středu měsíčního disku přivrácené strany Měsíce, se nachází světlé paprsky směřující směrem od kráteru. Paprsky jsou tvořeny druhotnými krátery a vyvrženou horninou z kráteru, která má menší albedo, než je albedo okolního materiálu. Postupně je kráter a jeho vyvrženiny podroben erozi mikrometeoritů a dopadů menších těles a působení slunečního větru. Působení těchto procesů snižuje albedo vyvrženého materiálu a paprsky časem tmavnou a nebudou jasně rozlišitelné.\n\nKrátery jsou většinou kruhového tvaru. Pouze dopad tělesa pod malým úhlem (menší než 45°, i když záleží na rychlosti dopadu) vytvoří eliptický kráter a posunutým centrálním vrcholem mimo střed a s asymetrickým systémem paprsků. Z rozložení paprsků pak lze určit, odkud dopadové těleso přiletělo.\n\nV některých oblastech impaktních kráterů se nacházejí dlouhá koryta Sinuous Rilles.\n\nTermín rilles zahrnuje údolí (dorsum) a brázdy (rimae). Rilles na Měsíci lze rozdělit do tří skupin podle tvaru – sinuous rilles, arcuate rilles a lineara rilles. Některé pravděpodobně vznikly z lávových tunelů.\n\nJedno z nejpozoruhodnějších rilles je Vallis Schröteri, nacházející se na plošině Aristarchus podél východního okraje Oceanus Procellarum.\n\nV minulosti byla značná část povrchu Měsíce pokryta tekoucí lávou. Pokud se u lávového kanálu vytvořil strop a láva odtekla, vznikl lávový tunel. Jeden takový lávový tunel byl objeven v roce 2009 v oblasti Marius Hills, které leží na území Oceanus Procellarum.\n\nDómy jsou vyvýšeniny ve tvaru kopulí s výškou několik set metrů, s kruhovou základnou, se stoupáním v mírném svahu. Jejich typický průměr je 8–12 km, ale lze nalézt i o průměru 20 km. Některé z kopulí obsahují na svém vrcholu malou prohlubeň. Svahy těchto kopulí mají sklon 1°–3°. Tyto bývalé vulkanické štíty se nachází v některých lokalitách na měsíčním povrchu, jako např. na Mons Rümker. Předpokládá se, že jsou vytvořeny z relativně viskózní, možná na křemen bohaté, lávy.\n\nHřebeny představují deformaci povrchu a tvoří dlouhé hřebeny napříč částmi moří. Některé z těchto hřebenů mohou prozrazovat krátery zalité lávou nebo jiné skryté útvary. Příkladem takového útvaru je kráter Letronne v oblasti Oceanus Procellarum.\n\nPropadliny nebo trhliny (lat. rimae, singulár rima) jsou útvary nejčastěji vzniklé propadem materiálu mezi dvěma souběžnými normálními tektonickými zlomy. Největší propadliny se nachází uvnitř měsíčních moří blízko okrajů velkých dopadových pánví. Antonín Rükl ve svém Atlasu Měsíce pojmem rimae označuje i brázdy (spadající do kategorie rilles). Příklady: Rima Hyginus, Rimae Triesnecker.\n\n"}
{"id": "519757", "url": "https://cs.wikipedia.org/wiki?curid=519757", "title": "Běh na lyžích na Zimních olympijských hrách 2010", "text": "Běh na lyžích na Zimních olympijských hrách 2010\n\nBěh na lyžích na Zimních olympijských hrách 2010 ve Vancouveru se konal v areálu Whistler Olympic Park ve Whistleru od 15. do 28. února 2010.\n\n"}
{"id": "519763", "url": "https://cs.wikipedia.org/wiki?curid=519763", "title": "Seznam zápasů české fotbalové reprezentace 2000", "text": "Seznam zápasů české fotbalové reprezentace 2000\n\nV roce 2000 odehrála česká fotbalová reprezentace celkem 12 mezistátních zápasů, z toho 3 na ME 2000, 3 kvalifikační o MS 2002, 1 na Carlsberg Cupu a 5 přátelských. Celková bilance byla 6 výher, 1 remíza a 5 proher. Hlavním trenérem byl Jozef Chovanec.\n"}
{"id": "519764", "url": "https://cs.wikipedia.org/wiki?curid=519764", "title": "Menelik II.", "text": "Menelik II.\n\nMenelik II. (17. srpna 1844 – 12. prosince 1913) narozený jako Sahle Maryam byl v etiopský císař v letech 1889 až 1913 z dynastie Šalomounovců. Předtím než se stal etiopským císařem, vládl jako král oblasti Šewa.\n\nMenelik se narodil se 17. srpna 1844 v Ankoberu v provincii Šewa pod jménem Sahle Miriam. V roce 1855 byl jeho otec Haile Malakot zabit císařskými vojáky a malý Sahle Miriam zajat, po 10 letech se mu podařilo uprchnout. Vrátil se do Šewy a usedl na královský trůn.\n\nV roce 1872 se prohlásil císařem Habeše vládce Tigreje Kasa, který poté přijal jméno Johannes IV. Sahlovu moc však nezlomil. Spojil oba rody sňatkem dětí a Sahlemu přiznal nástupnictví. Po jeho smrti, v roce 1889, byl Sahle Miriam nejmocnějším mužem v této africké říši, nedalo mu proto moc práce vynutit si uznání všech rasů a stát se císařem Menelikem II.\n\nPatřil k nejvzdělanějším lidem tehdejší Etiopie. Provádí mnoho reforem, za jeho vlády přijíždí do země první vlak, je zaveden telefon, vzniká poštovní úřad. Císař řídí osobně první automobil. Zakládá budoucí hlavní město Addis Abebu, musí však čelit tlaku koloniálních mocností. V roce 1896 drtivě zvítězí ve válce s Itálií. Itálie uznává nezávislost a svrchovanost Etiopie. Proto je Menelik II. označován za zakladatele a sjednotitele moderního etiopského státu.\n\nNa začátku 20. století ho však postihly mozkové mrtvice a jeho duševní svěžest byla zlomena. V roce 1907 jmenoval kabinet, který mu měl pomáhat, a svým nástupcem určil svého vnuka Lij Iyasua. Na podzim 1907 ztratil řeč, v roce 1911 umírá v podzemí královského paláce, jeho smrt však byla tajena až do roku 1913. Proto je rok 1913 uváděn jako oficiální datum jeho smrti.\n\n"}
{"id": "519766", "url": "https://cs.wikipedia.org/wiki?curid=519766", "title": "Šárka Sudová", "text": "Šárka Sudová\n\nŠárka Sudová (* 23. ledna 1986, Jablonec nad Nisou) je česká novinářka a spisovatelka, bývalá česká akrobatická lyžařka, mladší sestra české akrobatické lyžařky Nikoly Sudové. Závodila v jízdě v boulích za lyžařský oddíl TJ Dukla Liberec, jejím trenérem byl Radek Herot. Zúčastnila se zimních olympiád v Turíně 2006 a ve Vancouveru 2010. Sportovní kariéru ukončila na jaře 2011, od roku 2012 působí jako sportovní redaktorka Českého rozhlasu.\n\nPartnerem Šárky Sudové je český reprezentant v běhu na lyžích Aleš Razým.\n\n"}
{"id": "519767", "url": "https://cs.wikipedia.org/wiki?curid=519767", "title": "Třída Širane", "text": "Třída Širane\n\nTřída Širane byla třída vrtulníkových torpédoborců Japonských námořních sil sebeobrany, stavěná pro roli vlajkových lodí protiponorkových uskupení. Třídu tvořily dva torpédoborce. Torpédoborec \"Kurama\" se stal první japonskou lodí vybavenou systémem blízké obrany Phalanx CIWS. Plavidla byla ze služby vyřazena v letech 2015 a 2017.\n\nTřída se skládá z torpédoborců \"Širane\" a \"Kurama\", postavených v letech 1977–1981 v Tokyu loděnicí Ishikawajima-Harima Heavy Industries.\n\nJednotky třídy \"Širane\":\n\nObě lodi svou koncepcí navazují na předchozí třídu \"Haruna\". Většina výzbroje je soustředěna na přídi, ve středu trupu je nástavba a rozměrný hangár pro tři protiponorkové vrulníky (nyný typu SH-60J), zatímco na zádi lodi je plošina pro jejich provoz. Výzbroj lodí tvoří dva 127mm kanóny v jednohlavňových věžích, jedno osminásobné odpalovací zařízení raketových torpéd ASROC, osminásobné odpalovací zařízení střel Sea Sparrow, dva systémy blízké obrany Phalanx CIWS (oba systémy jsou na střeše hangáru) a dva tříhlavňové 324mm protiponorkové torpédomety. Lodě postrádají protilodní střely.\n\n"}
{"id": "519771", "url": "https://cs.wikipedia.org/wiki?curid=519771", "title": "Bejt Josef", "text": "Bejt Josef\n\nBejt Josef ( בֵּית יוֹסֵף, doslova „\"Josefův dům\"“, Beit Yosef, v oficiálním seznamu sídel Bet Yosef) je vesnice typu mošav v Izraeli, v Severním distriktu, v Oblastní radě Emek ha-Ma'ajanot.\n\nLeží v oblasti s intenzivním zemědělstvím v nadmořské výšce 230 metrů pod mořskou hladinou, 15 kilometrů jižně od Galilejského jezera, při řece Jordán v Bejtše'anském údolí, které je součástí Jordánského údolí. Západně odtud je údolí ohraničeno prudkými svahy zlomového horského pásu, který sleduje Jordánské údolí. Konkrétně jde o výšinu Ramot Isachar, respektive její součást Ramat Kochav (se zříceninou křižáckého hradu Belvoir na vrcholku). Podél jižního okraje této vysočiny sestupuje tok Nachal Jisachar, jenž míjí pahorek Tel Jisachar a ústí do Jordánu jižně od Bejt Josef, při pahorku Tel Jišma'el.\n\nVesnice se nachází cca 8 kilometrů severovýchodně od města Bejt Še'an, cca 90 kilometrů severovýchodně od centra Tel Avivu a cca 60 kilometrů jihovýchodně od centra Haify. Bejt Josef obývají Židé, přičemž osídlení v tomto regionu je ryze židovské. Stavebně tvoří Bejt Josef jeden urbanistický celek se sousední obcí Jardena. Leží jen 2 kilometry od hranic Jordánska.\n\nBejt Josef je na dopravní síť napojen pomocí dálnice číslo 90. Podél západního okraje obce do roku 1948 vedla železniční trať v Jizre'elském údolí, jejíž některé prvky jsou v krajině dosud patrné.\n\nBejt Josef byl založen v roce 1937. K založení došlo 9. dubna 1937. Šlo o opevněnou osadu typu Hradba a věž a o první mošav mezi těmito osadami. Skupina zakladatelů se zformovala již v roce 1935. Jejich centrálou byla zemědělská škola v Mikve Jisra'el. nová osada měla propojit židovská sídla v oblasti Jizre'elského údolí a údolí Jordánu. Jméno mošavu odkazuje na Josefa Aharonowitze (יוסף אהרונוביץ), jednoho z předáků sionistického hnutí v Palestině počátkem 20. století a prvního ředitele Banky ha-Po'alim.\n\nBěhem války za nezávislost v roce 1948 byl tento region strategicky významný a odehrávaly se tu těžké boje. Z mošavu byly ještě předtím evakuovány děti a ženy. Irácké jednotky se pokusily vesnici obsadit, ale byly zastaveny jejími obránci. V průběhů bojů byl ale mošav Bejt Josef těžce poničen. Roku 1949 měla vesnice 197 obyvatel a rozlohu katastrálního území 3670 dunamů (3,67 kilometru čtverečního).\n\nAž do roku 1948 se necelý 1 kilometr jihozápadně od nynějšího mošavu Bejt Josef rozkládala arabská, respektive beduínská vesnice Zab'a. Roku 1931 měla 147 obyvatel a 37 domů. V květnu 1948, během Operace Gideon, v počáteční fázi války za nezávislost byla dobyta izraelskými silami a místní arabské obyvatelstvo uprchlo. Zástavba v Zab'a byla pak zničena.\n\nPo válce byla i židovská osada Bejt Josef nějaký čas opuštěna, protože nebyla obyvatelná. Pak se sem trvalí obyvatelé vrátili, ale pro těžké podmínky mnoho z nich odešlo. Pokusy o dosídlení novými skupinami selhávaly a v roce 1954 byl mošav Bejt Josef opět opuštěn. Během 50. let 20. století se ho podařilo znovu obsadit skupinou židovských přistěhovalců z Kurdistánu.\n\nBěhem opotřebovací války na přelomu 60. a 70. let 20. století byla vesnice opakovaně terčem přeshraničního ostřelování.\n\nEkonomika Bejt Josef je založena na zemědělství (zejména skleníkové hospodaření). V obci fungují zařízení předškolní péče, základní škola je v nedaleké vesnici Chamadija. Většina veřejných služeb a institucí je sdílena se sousedním mošavem Jardena. Je zde synagoga, společenské centrum, zdravotní středisko a sportovní areály. Počátkem 21. století byla vesnice rozšířena o nový obytný distrikt.\n\nObyvatelstvo mošavu Bejt Josef je sekulární. Podle údajů z roku 2014 tvořili naprostou většinu obyvatel v Bejt Josef Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 428 lidí. Během roku 2014 populace klesla o 2,1 %.\n\n\n"}
{"id": "519776", "url": "https://cs.wikipedia.org/wiki?curid=519776", "title": "Jan IV. Portugalský", "text": "Jan IV. Portugalský\n\nJan IV. Portugalský (portugalsky \"João IV de Portugal\") 18. března 1604, Vila Viçosa – 6. listopadu 1656, Lisabon, známý též jako \"„El rey músico\" (král hudebník)\" byl v letech 1640–1656 prvním králem z dynastie Braganza. Byl synem \"Teodosia II. z Braganzy\", 7. vévody z Braganzy, a \"Anny de Velasco y Girón\", prapravnučky \"Alfonsa de Aragón y La Mancha\", nemanželského syna \"Ferdinanda II. Aragonského\".\n\nZe strany svého otce pocházel po ženské linii od Manuela I. a jako vévoda z Braganzy po mužské linii od Jana I. Portugalského; od toho se odvíjely jeho nároky ucházet se o portugalský trůn. Filip IV. Španělský, který pocházel rovněž od Manuela I. Portugalského, ovšem po ženské linii, kraloval v Portugalsku, když byl zdědil trůn po svém otci a svém dědovi. Náboženské založení a mírumilovná povaha však vévodovi z Braganzy bránily uplatňovat své legitimní nároky.\n\nJeho ctižádostivější a odvážnější manželka Luisa de Guzmán, vévodkyně z Braganzy, ho však podnítila k obsazení portugalského trůnu: mohutná revoluce a spiknutí vedené Janem, zbavila v roce 1640 Portugalsko španělské nadvlády.\n\nMístokrálovna Markéta Savojská, vévodkyně z Mantovy, stačila prchnout, ale ministr Vasconcellos byl zabit; poté byl vévoda z Braganzy lidem prohlášen a následně kortesy stvrzen králem pod jménem Jan IV. Portugalský.\n\nV roce 1633 se Jan z Braganzy oženil s Luisou de Guzmán. Z manželství se narodilo 8 dětí:\n\nVedle těchto manželských dětí měl i nemanželskou dceru Marii (* 1644), jež se stala řeholnicí.\n\nJan IV. Portugalský, nadaný hudebník, je spojován se vznikem jedné z mezinárodně nejznámějších vánočních koled, Adeste fideles. Vznikla někdy v 17.-18. století a jako její možní autoři se uvádějí John Francis Wade (1711–1786), John Reading (1645–1692), podle všeho jim však za základ posloužila skladba, kterou složil či zapsal král Jan v roce 1640. \n"}
{"id": "519781", "url": "https://cs.wikipedia.org/wiki?curid=519781", "title": "Pozdní velké bombardování", "text": "Pozdní velké bombardování\n\nPozdní velké bombardování se nazývá doba před přibližně 4,1 až 3,8 miliardami let, během které byla oblast vnitřních planet „bombardována“ velkými asteroidy. V této době vznikly na Měsíci rozsáhlé impaktní pánve, které byly později zality lávou za vzniku měsíčních moří. Podobné rozsáhlé impaktní krátery jako se nacházely na Měsíci byly nalezeny i na vnitřních planetách sluneční soustavy.\n\nPro vysvětlení této z geologického hlediska krátké doby intenzívních dopadů asteroidů na povrch planet bylo vytvořeno několik hypotéz. Jedna z nich říká, že původně byly oběžné dráhy plynných planet blízko sebe a tyto dráhy byly obklopeny oblakem velkých asteroidů – zbytkem po tvorbě současných planet. V okamžiku, kdy se oběžné dráhy Jupiteru a Saturnu dostaly do rezonance 1:2, byly oběžné dráhy zbylých plynných planet ovlivněny tak, že tyto planety začaly obíhat ve větší vzdálenosti od Slunce. Planetesimály z oblaku asteroidů byly gravitačním působením plynných planet vyslány do vnitřních částí sluneční soustavy a došlo k pozdnímu velkému bombardování. Tato hypotéza vysvětluje i sklonění oběžných drah skupiny planetek nazývaných Trojané.\n\n"}
{"id": "519784", "url": "https://cs.wikipedia.org/wiki?curid=519784", "title": "Jardena", "text": "Jardena\n\nJardena ( יַרְדֵּנָה, Yardena) je vesnice typu mošav v Izraeli, v Severním distriktu, v Oblastní radě Emek ha-Ma'ajanot.\n\nLeží v oblasti s intenzivním zemědělstvím v nadmořské výšce 235 metrů pod mořskou hladinou, 15 kilometrů jižně od Galilejského jezera, při řece Jordán v Bejtše'anském údolí, které je součástí Jordánského údolí. Západně odtud je údolí ohraničeno prudkými svahy zlomového horského pásu, který sleduje Jordánské údolí. Konkrétně jde o výšinu Ramot Isachar, respektive její součást Ramat Kochav. Na vrcholku Ramat Kochav stojí areál zříceniny křižáckého hradu Belvoir. Vlastní okolí vesnice je převážně rovinaté, s četnými umělými vodními plochami a zemědělskými pozemky. Jižně od obce do Jordánu ústí při pahorku Tel Jišma'el vádí Nachal Jisachar.\n\nVesnice se nachází cca 9 kilometrů severovýchodně od města Bejt Še'an, cca 90 kilometrů severovýchodně od centra Tel Avivu a cca 60 kilometrů jihovýchodně od centra Haify. Jardenu obývají Židé, přičemž osídlení v tomto regionu je ryze židovské. Stavebně tvoří jeden urbanistický celek se sousední obcí Bejt Josef. Leží jen 1 kilometr od hranic Jordánska.\n\nJardena je na dopravní síť napojena pomocí dálnice číslo 90. Podél západního okraje údolí do roku 1948 vedla železniční trať v Jizre'elském údolí, jejíž některé prvky jsou v krajině dosud patrné.\n\nJardena byla založena v roce 1952. Jejími zakladateli byli židovští přistěhovalci z Kurdistánu. Ti pracovali po příchodu do Izraele na stavbách v Jeruzalémě, ale snili o zřízení vlastní zemědělské osady. Sionistická organizace jim pak poskytla potřebné pozemky v tehdy periferním regionu při hranicích s Jordánskem. Vzhledem k tomu, že mošav byl osídlen homogenní skupinou imigrantů z několika kurdských vesnic, si udržel kulturní specifika, včetně používání aramejštiny. Během opotřebovací války na přelomu 60. a 70. let 20. století byla vesnice opakovaně terčem přeshraničního ostřelování.\n\nEkonomika obce je zčásti založena na zemědělství (60 zemědělských farem, zbytek obyvatelé bez vazby na agrární sektor). Plánuje se další stavební rozšíření vesnice o 100 bytových jednotek. Vesnice se v posledních letech zaměřuje na skleníkové hospodaření a začíná rozvoj turistického průmyslu.\n\nVětšina veřejných služeb a institucí je sdílena se sousedním mošavem Bejt Josef, kde jsou zařízení předškolní péče nebo synagoga. Základní školy jsou v okolních vesnicích. V roce 2012 ve vesnici vzniklo Centrum pro kulturní dědictví Kurdistánu, které má připomínat kořeny zakladatelů mošavu.\n\nObyvatelstvo mošavu Jardena je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Jardeně Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 365 lidí. Během roku 2014 populace stoupla o 4,0 %.\n\n\n"}
{"id": "519786", "url": "https://cs.wikipedia.org/wiki?curid=519786", "title": "Trygve Gulbranssen", "text": "Trygve Gulbranssen\n\nTrygve Emanuel Gulbranssen (15. června 1894, Oslo - 10. října 1962, Eidsberg) byl norský spisovatel a novinář. Aktivně pracoval v norském sportovním hnutí a zaměřil se na sportovní činnost mládeže. Světové proslulosti získal románovou trilogií \"Věčně zpívají lesy (1933, Og bakom synger skogene)\", \"Vane vítr z hor (1934 Det blåser fra Dauingfjell)\" a \"Není jiné cesty (1935, Ingen vei går utenom)\". Jedná se o rodovou ságu z drsného norského selského prostředí. Romanticky v ní ale líčí severskou přírodu v kontrastu s tvrdým životem i vztahy venkovských Seveřanů.\n\n"}
{"id": "519787", "url": "https://cs.wikipedia.org/wiki?curid=519787", "title": "Christine Chapelová", "text": "Christine Chapelová\n\nChristine Chapelová je fiktivní postava ze sci-fi světa \"Star Trek\"u. Působí jako zdravotní sestra na hvězdné lodi USS \"Enterprise\".\n\nPředstavitelkou Christine Chapelové byla Majel Barrettová, která jej hrála v původním seriálu \"Star Trek\" (1966–1969). Roli si zopakovala i ve stejnojmenné animovaném seriálu z let 1973–1974 a v následujících dvou celovečerních snímcích, \"\" (1979) a \"\" (1986). V rebootové filmové sérii se Chapelová neobjevila, i když byla několikrát zmíněna.\n\nChristine Chapelová opustila dráhu biovýzkumného pracovníka v naději, že v hlubokém vesmíru nalezne únik z každodenní rutiny. Nastoupila jako sestra na pětiletou misi lodi USS \"Enterprise\" pod vedením kapitána Jamese Kirka. Při událostech epizody „Z čehopak se vyrábějí děvčátka?“ se měla setkat se svým mužem dr. Korbym na planetě Exo III. Manžel byl však již mrtvý a tak sestra Chapelová zůstala s posádkou \"Enterprise\" na její pětileté misi.\n\nPo ukončení mise získala Chapelová titul doktorky. Od návratu Kirka (film \"\") žádal dr. Leonard McCoy novou zdravotní sestru, protože Chapelová s nově získaným titulem by mu místo asistence rozporovala jeho diagnózy.\n\nMajel Barrettová hrála svou první roli v seriálu již v pilotní epizodě „Klec“, kde ztvárnila první důstojnici. Tento díl byl původně zamítnut, ale Barrettová získala v novém provedení roli zdravotní sestry Chapelové. Tato role zůstala v seriálu až do jeho konce.\n\nZa zmínku stojí, že Majel Barrettová hrála nadále role v dalších startrekových seriálech nebo dabovala palubní počítač hvězdné lodi.\n\n"}
{"id": "519792", "url": "https://cs.wikipedia.org/wiki?curid=519792", "title": "Zakotvená teorie", "text": "Zakotvená teorie\n\nMetodu zakotvené teorie (také podložené teorie, angl. \"Grounded Theory\") lze zařadit mezi klasické kvalitativní metody. Cílem této metody je vytvořit teorii. \"\"Nezačínáme teorií, kterou bychom následně ověřovali. Spíše začínáme zkoumanou oblastí a necháváme, ať se vynoří to, co je v této oblasti významné.\"\" Je to teorie odvozená induktivně.\nCílem výzkumníka je data pomocí daných postupů rozklíčovat a dobrat se tak k tomu, co je v datech – a za nimi. Jakožto data jsou míněna především pozorování a rozhovory. Tato metoda je určena primárně pro výzkum jednání a motivace, není tím však limitována.\n\nZakotvená teorie vychází stejně jako ostatní metody z určitého výzkumného problému, který zužuje prostřednictvím výzkumné otázky. Výzkumná otázka by měla být formulována tak, aby nechala dostatek volnosti k pečlivému prozkoumáni jevu. Postupným sběrem a analyzováním dat je pak tato otázka přeformulována tak, aby se její záběr zužoval. Celý proces sběru a analýzy dat je postaven na hledání pojmů, které se zkoumaným jevem souvisejí, a následném odhalování vztahů mezi nimi.\n\nBadatel zpravidla vychází z nějakého vyprávění a snaží se zjistit, jak vypravěč vnímá to, o čem vypráví. Nástrojem analýzy textu jsou různé typy kódování (otevřené, axiální, selektivní).\n\nZa ideálních podmínek by tato teorie měla odhalit určitý proces konstruování reality. Nejde o statický popis nějakého jevu, jde o zachycení tohoto jevu v jeho dynamičnosti. Celý proces sběru a analýzy dat by měl skončit v okamžiku, kdy již nenalézáme žádné nové nebo významné údaje k jednotlivým kategoriím a všechny vztahy mezi kategoriemi jsou ověřeny na datech. Cílem je tedy specifikace podmínek, za kterých se jev vyskytuje, popis interakcí, které se k němu vážou, a popis výsledků či následků, již následují.\n\n\nAutory zakotvené teorie je dvojice sociologů Anselm Strauss a Barney Glaser.\nPoprvé tuto metodu použili při výzkumu nevyléčitelně nemocných, jehož výsledky publikovali roku 1965 \"Awareness of Dying\". Tato práce měla úspěch. Proto, a také kvůli zodpovězení mnohých metodologických otázek, publikovali spolu se Straussem 1967 knihu \"The Discovery of Grounded Theory\".\n\nAčkoliv se jednalo o plodnou spolupráci, oba autoři této metody se ke konci 70. let ve vší slušnosti a respektu rozešli kvůli metodologickým neshodám v procesu kódování.\nGlaserův přístup používá jakákoliv data – tedy nejen kvalitativní formu v podobě pozorování a rozhovorů, ale také průzkumy, statistické analýzy a „cokoliv přijde výzkumníkovi při sledování cíle do cesty“. To vše může být použito ke srovnávací analýze stejně tak dobře, jako odborná literatura či beletrie. Glaserův přístup je motivován konceptuální abstrakcí od času, lidí a místa – zatímco Strauss kladl důraz na platnost analyzovaného za daných podmínek a v dané době. Ze spolupráce Strausse s Juliet Corbin vyšla roku 1990 kniha \"Basics of Qualitative Research – Grouded Theory Procedures and Techniques\" (vyšla česky 1999 v Brně, \"Základy kvalitativního výzkumu - postupy a techniky metody zakotvené teorie\"), na níž Glaser reagoval o dva roky později textem \"Emergence vs. Forcing: Basics of Grounded Theory\". Tímto způsobem byla odstartována akademická debata a rozdělení na dva proudy.\n"}
{"id": "519797", "url": "https://cs.wikipedia.org/wiki?curid=519797", "title": "Chamadja", "text": "Chamadja\n\nChamadja ( , Hamadia, v oficiálním seznamu sídel Hamadya) je vesnice typu kibuc v Izraeli, v Severním distriktu, v Oblastní radě Emek ha-ma'ajanot.\n\nLeží v oblasti s intenzivním zemědělstvím v nadmořské výšce 186 metrů pod mořskou hladinou, 20 kilometrů jižně od Galilejského jezera, poblíž řeky Jordán v Bejtše'anském údolí, které je součástí Jordánského údolí. Západně a severozápadně odtud je údolí ohraničeno svahy zlomového horského pásu, který sleduje Jordánské údolí. Konkrétně jde o výšinu Ramot Isachar, respektive její součást Ramat Cva'im. Z této vysočiny sestupuje vádí Nachal Chamadja, jenž míjí vesnici z východu a u pahorku a rekreační oblasti Tel Chugla ústí do toku Nachal Charod, který pak jeho vody odvádí do Jordánu. Severně od vesnice do Jordánu rovněž ústí vádí Nachal Došen. Vlastní dno údolí je rovinaté, s rozsáhlými plochami umělých vodních nádrží a zemědělských pozemků.\n\nVesnice se nachází cca 3 kilometry severovýchodně od města Bejt Še'an, cca 85 kilometrů severovýchodně od centra Tel Avivu a cca 60 kilometrů jihovýchodně od centra Haify. Chamadju obývají Židé, přičemž osídlení v tomto regionu je ryze židovské. Leží ale jen 3 kilometry od hranic Jordánska.\n\nChamadja je na dopravní síť napojena pomocí dálnice číslo 90, která se jižně od osady kříží s dálnicí číslo 71. Podél západního a severního okraje obce do roku 1948 vedla železniční trať v Jizre'elském údolí, jejíž některé prvky jsou v krajině dosud patrné.\n\nChamadja byla založena v roce 1942. K jejímu prvnímu založení ale došlo už v roce 1939, kdy tu vznikla jako opevněná osada typu Hradba a věž. Jméno navazuje na stejnojmennou opuštěnou arabskou vesnici al-Hamidija, jež byla nazvána podle tureckého sultána Abdula Hamida II.\n\nPrvotní židovská osada z roku 1939 ležela severněji než nynější kibuc. První osadníci se tu ovšem potýkali s nedostatkem vody a osídlení se tu proto neudrželo. V roce 1942 začala výstavba nové trvalé vesnice Chamadja, která byla situována blíže k silnici, do současné lokality. I ona ovšem měla nedostatek pitné vody. Teprve po válce za nezávislost (1948–1949) sem byla zavedena voda.\n\nAž do roku 1948 stála cca 2 kilometry severně od židovské Chamadje i arabská vesnice al-Hamidija. Ta měla roku 1931 157 obyvatel a 42 domů. Stála tu muslimská svatyně Makama Chalida. V květnu 1948 byla v průběhu počátečního stádia války (Operace Gideon) dobyta izraelskými silami. Obyvatelstvo uprchlo. Zástavba arabské vesnice pak byla zbořena.\n\nBěhem opotřebovací války na přelomu 60. a 70. let 20. století byla Chamadja opakovaně terčem přeshraničního ostřelování.\n\nEkonomika kibucu je založena na zemědělství, průmyslu. Kibuc prošel privatizací a odměňuje své členy individuálně, běžnými mzdami. V plánu je rozšíření o 86 rodinných domů, nabízených soukromým uchazečům o stavební pozemky.\n\nV obci fungují zařízení předškolní péče i základní škola. Je zde společenské centrum, obchod, zdravotní středisko, plavecký bazén a sportovní areály.\n\nObyvatelstvo kibucu Chamadja je sekulární. Podle údajů z roku 2014 tvořili naprostou většinu obyvatel v Chamadji Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 386 lidí. Během roku 2014 populace stoupla o 1,8 %.\n\n\n"}
{"id": "519799", "url": "https://cs.wikipedia.org/wiki?curid=519799", "title": "James Thurber", "text": "James Thurber\n\nJames Thurber (8. prosince 1894, Columbus - 2. listopadu 1961, New York) byl americký humorista, satirik, spisovatel a kreslíř. Svým humorem navazoval na tradici Marka Twaina. Humor neztratil, ani když po opakovaných operacích úplně oslepl. Je mistrem krátkých humoristických a často sebeironických povídek. Neméně vtipné a pronikavé jsou i jeho postřehy o malichernostech a problémech doby, které popisuje ve svých bajkách. K jeho nejčtenějším dílům patří sbírka povídek \"Muž ve středním věku na létající hrazdě\" nebo komická fantasy \"Třináctery hodiny\". Sám své knížky ilustroval vtipnými až groteskními kresbami.\n\nV sedmi letech při neštěstí ztratil levé oko a i pravé bylo poškozeno, takže postupem let zcela oslepl. V letech 1913-1917 studoval na Ohio State University, ale roku 1918 studia zanechal, protože se svým handicapem je nemohl dokončit. Během studia si ale získal důkladné znalosti literatury a roku 1995 mu univerzita posmrtně udělila čestný doktorát. Pracoval jako úředník ve Washingtonu a na americkém velvyslanectví v Paříži. Přitom psal pro různé časopisy a noviny a od roku 1927 se stal redaktorem týdeníku \"The New Yorker\". Jeho povídky, bajky a anekdoty se významně přičinily o úspěch časopisu. Od roku 1940 už nemohl psát a musel své texty diktovat, s čímž se nikdy nesmířil, až do své smrti však psal a účastnil se kulturního i veřejného života.\n\nThurberovy humoresky, bajky a kresby vyjadřují protiklad mezi naivitou jednotlivce a složitostí moderního světa, zejména na tématech jako je sexualita, psychoanalýza nebo problémy komuniace ve věku techniky. Za nepochybně humorným líčením se však téměř vždy skrývají i vážnější až tragické rysy. Thurberovo dílo charakterizují drobné soukromé příběhy, manželství jako nevyhlášená válka v malém nebo každodenní absurdity. Jeho typickým hrdinou je „malý člověk“ \"Walter Mitty\", poněkud plachý a neurotický snílek, jehož identitu ohrožují jak agresivní ženy, tak lidské masy nebo technika, takže se často uchyluje do oblasti fantazie a denního snění.\n\n"}
{"id": "519807", "url": "https://cs.wikipedia.org/wiki?curid=519807", "title": "D-beat", "text": "D-beat\n\nD-beat je hudební styl, který vznikl z punku jeho podobný styl je crust. D-beat začala hrát britská kapela Discharge, jež vznikla v roce 1977. Termín D-beat se ale začal používat až 90. letech 20. století.\n\nTento styl se vyznačuje rychlým tempem bicích, střídajícím kytarovými riffy a ostrými až sprostými texty a řevem zpěváka. Za ikonu d-beatu je považován zesnulý zpěvák japonských Disclose Kawakami.\n"}
{"id": "519808", "url": "https://cs.wikipedia.org/wiki?curid=519808", "title": "Obří sud (Mikulov)", "text": "Obří sud (Mikulov)\n\nMikulovský obří sud je uložen ve sklepní místnosti tamního zámku. Sklep byl postaven zřejmě na počátku 17. století k základům gotické hradby a souvisel se stavbou zámeckého divadla přímo nad ním. Tento sud patří k největším v Evropě. Dle odhadů z roku 1884 se do něj mělo vejít 1786 věder a 9 mázů vína, což je asi 1010 hl, ovšem přesné měření provedené roku 2000 ukázalo 1014 hl.\n\nO mimořádných rozměrech sudu svědčí i skutečnost, že jej svírá 22 ocelových obručí, z nichž každá váží 390 kg. Celý pak váží 26 tun. Jedná se o osmý největší zachovaný sud v Evropě.\n\nSud vyrobil roku 1643 bednářský mistr Kryštof Špecht z Brna se třemi tovaryši přímo ve sklepě a jako materiál použili dřevo ze sibiřského dubu. Do sudu se ukládalo tzv. desátkové víno (Desátek) což byla daň, kterou kníže z Ditrichštejna vybíral na svých poddaných, kteří měli pronajaty panské vinice. Pokud odvedli tuto formu naturální daně, byli osvobozeni od daně peněžní. Svému účelu sloužil padesát let. Kolem roku 1690 přišla neúroda a sud zůstal prázdný. Rozeschl se a popraskal a od té doby slouží jako místní zajímavost. Dle pověsti pro potěchu panstva hrála v sudu zámecká kapela. Další pověst hovoří o švédské armádě, která když zámek vyrabovala, stačila vypít plný obří sud za pouhé tři dny.\n\nV expozici o vinařství, která je součástí zámeckého sklepa jsou k vidění historické kládové i šroubové lisy, vyřezávané menší sudy a malá výstava k historii vinařství na Jižní Moravě.\n"}
{"id": "519809", "url": "https://cs.wikipedia.org/wiki?curid=519809", "title": "Mare Tranquillitatis", "text": "Mare Tranquillitatis\n\nMare Tranquillitatis (česky Moře klidu) je měsíční moře nacházející se ve východní části přivrácené strany Měsíce. Jeho selenografické souřadnice jsou 8,5° S, 31,4° V. Má přibližně kruhový tvar s průměrem 873 km.\n\nV této oblasti se nachází jeden z měsíčních masconů. Mare Tranquillitatis je obklopeno několika dalšími měsíčními moři. Jihovýchodně je Mare Fecunditatis, na severovýchodě Mare Crisium, na severozápadě Mare Serenitatis a na jihu Mare Nectaris.\n\nUvnitř moře leží celá řada kráterů, např. Maskelyne, Sinas, Cauchy, Ritter, Sabine, Arago, Manners, Maclear, Ross, Carrel, Jansen, Plinius a další. V jeho západní části lze nalézt rozsáhlou síť mořských hřbetů, jejíž součásti je útvar Lamont. Ve východní části je zajímavý kráter Cauchy, jenž leží mezi zlomem Rupes Cauchy a brázdou Rima Cauchy. Tyto útvary jsou vůči sobě téměř rovnoběžné. Jižně od Rupes Cauchy lze nalézt dvojici lunárních dómů (což je druh štítové sopky) Cauchy ω (Cauchy Omega) a Cauchy τ (Cauchy Tau).\n\nV oblasti Mare Tranquillitatis dopadly americké sondy Ranger 6, Ranger 8 , přistála další americká sonda Surveyor 5 (11. září 1967) a tři výpravy mise Apollo – Apollo 11 (20. července 1969) , Apollo 17 a Apollo 16. Z této oblasti pochází minerál tranquillityit, který na Zemi dopravila posádka Apolla 11.\n\n\n\n"}
{"id": "519811", "url": "https://cs.wikipedia.org/wiki?curid=519811", "title": "Dřeviny v sadovnické tvorbě", "text": "Dřeviny v sadovnické tvorbě\n\nDřeviny v sadovnické tvorbě tvoří jeden nejdůležitějších prvků ve většině zahradnických kompozic. Běžná sadovnická tvorba v ČR pracuje především s dřevinami. Správný výběr dřevin je pro celkový výsledek sadovnické kompozice zásadní. Výběr dřevin je omezen nejen jejich vlastnostmi, které se mění v průběhu času a vztahy k ostatním prvkům použitým prvkům, ale často i dostupností.\n\nStromy a keře mohou mít nejen mnoho barev, ale i množství různých tvarů. Některé vlastnosti dřevin vyniknou v zimě, jiné jsou výrazné během vegetace.\nI velikost a množství olistění ovlivní celkové působení dřeviny. Některé dřeviny mohou díky velikosti listů působit hruběji než dřeviny s menšími listy. Velikost listů tedy ovlivňuje i použití dřeviny ve vzdálenosti k pozorovateli. Dřeviny s většími a nápadnými listy umístěné blízko pozorovateli, například nedaleko cesty mohou tedy nejen upoutat pozornost, ale i kontrastovat s dřevinami v pozadí s jemným pravidelnějším habitem a menšími listy. A současně vyvolat takto při správném umístění dojem většího prostoru. Tento trik nesmí však být použit nápadně. Vlastnosti jednotlivých částí dřevin a jejich působení jako celku dřevin tedy přímo určují použití rostlin i jejich uspořádání vůči okolí.\n\nProměna dřevin během času\nTerén a půda, které jsou podkladem každého sadovnického výtvoru, podléhají v období několika let celkově jen sotva pozorovatelným proměnám ve svém objemu, tvaru a hod­notě, kdežto rostlinstvo, stejně tak jako ostatní živé organismy, prodělává během svého života změny velmi pronikavé, neboť se vyvíjí a dospívá, pak stárne a nakonec odumírá, aby učinilo místo mladším exemplářům. Je proto třeba uvažovat o díle architekta jako celku,organismu, který se vyvíjí a jako takový mění. Přičemž by dílo mělo být schopno ukázat v průběhu dospívání a vývoje estetické kvality. Schopnost předvídat a plánovat vývoj kompozice však nespočívá pouze v znalostech dlouhověkosti dřevin a představivosti. Je třeba zvážit nejen změny v průběhu dlouhodobého období, ale i sezónní změny a rozhodnout se, v kterou dobu má být jeho výtvor nejpůsobivější. Nezanedbat zásadu, že dřeviny musí být v kompozici vždy esteticky cenné. Je samotnou podstatou tvorby zahradního architekta, že jeho dílo jinak působí v prvních letech po založení a jinak po několika desetiletích.\n\nRozdělení dřevin na skupiny podle výšky\nV sadovnické praxi rozlišujeme: zeleň vysokou (stromy), zeleň střední (keře) a zeleň nízkou (podrost), bylinné patro )(byliny, tj. trvalky, letničky a dvouletky). Vzrůst a tvar u všech těchto skupin je dán rozvětvením nadzemních částí (lodyh), a to u dřevin postavením, tloušťkou a hustotou větví a větévek. \n\nVýtvarný výraz rostlin závisí na intenzitě a charakteru znaků a vzájemném poměru částí a jednotlivých vlastností znaků. Nakupením většího množství rostlin s podobným znakem lze společný podobný znak v mnoha případech zvýraznit . Nebo dát vyniknout dřevině s opačnými vlastnostmi (kontrast), která se vyskytuje v kompozici jen jednou. Vlastnosti rostlin vytvářejí tedy estetický účinek nejen samy o sobě, ale především opakováním a kombinacemi. Při výběru dřeviny je proto třeba zohlednit vlastnosti rostliny, pro které je žádoucí dřevinu použít, ale zejména ty vlastnosti, které se stanou výraznými (pozitivně , nebo negativně) a ovlivní především, nebo v dlouhodobém působení celkový účinek kompozice .\n\nKmen dřevin se uplatňuje nejen svou mohutností, délkou a tloušťkou, ale i strukturou a zbar­vením kůry. Pokud dřeviny rostou na normálním stanovišti a za normálních okolností, je kmen často přímý, třebaže se u různých druhů rozvětvuje v různých výškách. U jehličnatých stromů, u buků, dubu zimního a všech druhů vyznačujících se vysokým vzrůs­tem dorůstá až do vrcholu, kdežto u lip, javorů, letního dubu a většiny listnáčů se roz­větvuje v několika metrech nad zemí do více hlavních větví, čímž koruna nabývá rozložitého charakteru. U většiny stromů je kůra hladká a teprve později různými způsoby puká a vytváří charakteristickou borku. Tato borka je u některých druhů různě hrubě rozpukaná, např. na starých dubech, jilmech, lipách, kaštanech, ořešáku, bílém topolu, bříze a borovicích, nebo jemněji rozpukaná na javoru a většině jehličin, u jiných se loupe v celých plástech, např. u platanů. Poměrně méně druhů podržuje hladkou kůru až do vysokého věku, jako např. buk, habr, většina topolů, třešně a z jehličin jedle. Zbarvení kůry je převážně hnědé nebo šedohnědé, a to světlejších nebo tmavších od­stínů. Odlišné jsou zejména bílé kmeny mladších bříz, stříbrošedá kůra osik a buků (zvláště na vápencovém podkladě), červenohnědá kůra borovice lesní, žlutozelená kůra a skvrnité kmeny platanů a zelená kůra na kmenech mladé vejmutovky a javoru jasanolistého (\"Acer negundó\").\n\nPři uplatnění stromů, jako výtvarného prvku je velmi důležitá výška a šířka koruny, její hustota a textura. Možnosti použití se řídí podle výšky stromů, délky větví a úhlu jejich postavení, podle daného obrysu koruny, dále podle hustoty koruny. Jejich uplatnění je tak omezeno možností vytvářet vyváženou směs kontrastních a harmonických vztahů mezi jednotlivými prvky kompozice.\n\n\n\n\n\nDřeviny s korunou převislou\nCharakter převislých (smutečních) forem stromů se plně uplatní jen tehdy, jsou-li vysazeny ojediněle, tj. jako solitéry. Ve spojení s normálně rostoucími stromy působí kontrastně a tento kontrast je ještě silnější, přisadíme-li je do blízkosti stromů štíhlých tvarů. \nPoužití nápadné dřeviny s korunou převislou je nevhodné v parcích opakovat vícekrát, , neboť jsou příliš nápadné a opakování by zpravidla působilo na­konec únavně a oslabovalo by účinek . Dřeviny s korunou převislou je vhodné vysazovat na břehy rybníků a u potoků, na hřbitovech a v blízkosti mauzoleí, v rozsáhlých parcích, a to buď jako solitéry, nebo ve skupinách a takřka všechny převislé listnáče lze vysadit i k zastínění odpočívadel a besídek. Smuteční formy jsou zastoupeny mezi druhy rodů olše (\"Alnus\"), bříza (\"Betula\"),habr ( \"Carpinus\"), buk (\"Fagus\"), jasan (\"Fraxinus\"), dřezovec (\"Gleditsia\"),dub (\"Quercus\"), vrba (\"Salix\"), jerlín (\"Sophora\"), jeřáb (\"Sorbus\"),lípa (\"Tilia\"), jilm (\"Ulmus\") a z jehličin u jedle (\"Abies\"), smrku (\"Picea\"), douglasky (\"Pseudotsuga\"), cypřiše (\"Chamaecyparis\") aj.\n\nSmuteční a převislé formy stromů, pokud to jsou listnáče, mají koruny rozložité a na vrcho­lu zaoblené, v celkovém obrysu okrouhlé, nebo složené z chomáčů větví a listů, jak je tomu např. u smuteční vrby. Celkový tvar smutečních stromů totiž není dán převislým vrcholem, nýbrž větvemi, které vodorovně odstávají od kmene a když dorostou určité délky, ohýbají se k zemi. Sklon k ohýbání je u převislých listnáčů někdy tak velký, že se kmen musí v mládí vyvažovat do výše, aby byl zachován stromovitý charakter jedince, který teprve v pozdějším věku vytváří normálně rostoucí terminální výhon. Výjimku tvoří jen smuteční buk, který má ve stáří pyramidální korunu. Smuteční jehličiny bývají značně užší než normální variety, neboť jejich větve jsou jednak kratší než u listnáčů, jednak obyčejně splývají již od kmene, nebo vytvářejí dlouhé převisající větve bez hlav­ního výhonu, jako je tomu u Picea excelsa inversa. Charakter smutečních forem stromů se plně uplatní jen tehdy, jsou-li vysazeny ojediněle, tj. jako solitéry. Ve spojení s normálně rostoucími stromy působí kontrastně a tento kontrast je ještě silnější, přisadíme-li je do blízkosti stromů štíhlých tvarů. \n\nMonstrózní stromy se vyznačují širokým obrysem koruny, podobně jako stromy smuteční, jenže jsou bizarní, a to zvláště po opadu listů. Jejich větve jsou značně pokroucené a obrysy koruny nepravidelné, obyčejně složené z obloukovitých tvarů. Monstrózní koruny vytvářejí například javor \"Acer saccharinum\" „Wieríi“, akát \"Robinia pseudoacacia\" „Tortuosa“, jerlín \"Sophora japonica\" „Pendula“. Z jehličnanů všechny kultivary jehličin, označené jako forma, nebo varieta „Monstrosa“ nebo „Tortuosa“, jinak například borovice \"Pinus aristata\", modřín \"Larix decidua\" 'Virgata', cypřišek \"Chamaecyparis obtusa\" 'Filicoides', 'Crippsii'.\n\nTextura koruny je vytvářena jednak velikostí, tvarem a povrchem listových čepelí, jednak množstvím a seskupením, popřípadě postavením listů na větvích. Velké, masívní, hustě na větévkách přisedlé listy dodávají rostlině hrubou texturu, a tím i celkovou robustnost a větší výraznost, drobné a dlouze řapíkaté listy naopak jemnost a obrysovou měkkost, která při pohledu z dálky se může zdát až mlhovitou. Listy hladké nebo na jedné ploše světlejší dodávají listnatému stromu určitou veselost a třpyt, tedy větší zajímavost, neboť jejich textura se při větru zdánlivě mění. Délka a tloušťka větví a větviček, jejich postavení, počet a vzájemný poměr dodávají stromu určitý ráz nejen v době olistění, nýbrž i v zimě. V zimě se u listnáčů uplatňuje větvení holé koruny nápadněji než v létě, neboť v době vegetace jsou větve pokryty listím. Vzpřímené větve vytvářejí štíhlé a vyšší koruny . Vodorovně rozložené naopak koruny široké a rozložité: silné větve dodávají stromu výraz větší masívnosti, kdežto koruna složená z tenkých větví a větévek je celkově lehčí. Lze zhodnotit, že v působení textury koruny tedy kromě jiných vlastností velmi zásadně působí tvar a postavení větví.\n\nK osazování masívů jsou vhodné stromy s hustou a výraznou texturou především tam, kde je třeba dosáhnout toho, aby světlejší dřevina, nebo skupina kontrastovala na tmavším pozadí. Zbarvení koruny závisí nejen na barvě jednotlivých listů, ale i na hustotě olistění. Z čím tmavších listů je koruna složena a čím hustší je olistění, tím tmavší je i celkové zbarvení stromu. \n\nPodle použití v sadovnictví se rozlišují konifery na dvě hlavní skupiny, a to na jehličnany, které jsou po­užívány především ke krytí (výplňové dřeviny) nebo vytvoření rámce a obrub, a na jehličiny solitérní, jež vysazujeme do míst zvláště exponovaných, kde jsou určeny jako základní nebo zvláště výrazné body v zahradní architektuře. Kromě těchto dvou skupin rozeznáváme typy, používané převážně k pokrytí povrchu půdy (půdokryvné dřeviny). Toto rozdělení však není nikdy absolutní, neboť jednotlivé druhy můžeme použít k různým, často i odlišným účelům. Ke krycím účelům se nejlépe hodí různé druhy dřevin, ale volba vhodných druhů je dána především velikostí plochy a výškou předmětů, které mají být zakryty. \nTrvalost a pravidelnost tvarů jehličnanů i možnost tvarování něk­terých druhů a odrůd jehličnanů byla důvodem k jejich častému používání v historických a historizujících zahradách s pravidelnou kompozicí (francouzský park). Jehličnany jsou ve svém habitu a v estetickém účinku svérázné. Jejich použitím mohou být vytvořeny jednotvárné, strnulé nebo naopak příliš neklidné skupiny. Důvodem je olistění, tedy negativní stránka se odvíjí od výhod jehličnanů. Větve a listy jehličnanů se ve vánku a větru nepohybují, jejich tvary jsou často velmi pravidelné a někdy až přísné, celkově jehličnany tedy působí strnule. Změny, které jehličnany prodělávají během roku nejsou oproti listnatým dřevinám tolik výrazné. \n\nJehličnany jsou tedy nejen jedním z nejvý­raznějších a kompozici harmonizujích prvků, ale i dřeviny, které v kompozici neměnností účinkují celoročně a trvale.Jejich neměnného výrazu lze použít jako kontrastu oproti kvalitám měnícího se okolí. V létě jehličnany proti světlejší zeleni trávníků a výsadby listnatých rostlin působí temně zelenou barvou, přísným tvarem a často i majestátním habitem chladně, ba dokonce ve velkých skupinách ponuře. V zimě jsou naopak oži­vujícím prvkem kompozice, který vyvolává pocit tepla. \nDůležitým a záměrně vyhledávaným mo­mentem je nenapodobitelná krása jehličnanů v zimě, kdy jsou po­kryty sněhem. Přispívá k zimnímu půvabu zahrady, nebo parku. Na sněhu vyvolává temná zeleň hmoty jehličin jako velmi výrazný kontrast. Na bílému pozadí sněhu vynikne temné jehličí a výrazně zřetelné větve. Tvar a postavení větví na kmeni ve výsadbě účinkují velmi nápadně. Spíše horizontální větve a náhle více zaoblené tvary vnímá pozorovatel příjemně a zasněžená smrková skupina může působit romanticky, zvláště v období vánoc . Změna barvy olistění a povrchu jehlic a větví vlivem námrazy (šedavý nádech, bělavý povlak, výrazné krystalky, vrstvičky námrazy a ledu na silnějších větvích ) a jinovatky působí díky temnému zbarvení odlišně oproti listnatým dřevinám a celkově velmi dekorativně. Listnaté dřeviny v závoji námrazy naopak často vnímáme jako expresivně působící, tragicky smutné, nebo neživé. Krásným dojmem působí též ojíněné nebo orosené jehličnany.\n\nVětšina štíhlých, pyramidálních a vůbec pro­táhlých stromů je vnímána pozorovateli jako obvyklá pro kopcovité a nerovné terény. Lze takto vhodně využít protáhlé a pyramidální tvary některých jehličnanů. Vysazením úzkých a vzpřímených jehličnanů na nepravidelnosti terénu lze zvýraznit tyto nerovnosti a zdůraz­nit charakter povrchu. Jehličiny, jejichž linie textury bývají v dospě­lém tvaru převážně horizontální, kulaté a zklidňující se hodí do všech útvarů terénu. Jehličnany nejdokonaleji maskují méně vzhledné části zahrady a nebo staveb v blízkosti při průhledech do okolí.. Výsadby jehličnanů ve velkém počtu tvoří souvislý a hustý porost. Velká seskupení tvoří vůbec nejtemnější ze všech porostů vůbec, a lze je výborně použít jako kontrastní pozadí za výsadbu výrazně světlých barevných dřevin.,dřevin se světlou borkou a výrazným větvením. Vržené stíny jehličin, jsou také velmi výrazné, toho je třeba dbát velmi pečlivě, aby nebyly vytvořeny příliš tmavé a smutné obrazy. Z toho důvodu je vhodné kom­ponovat jehličnany často ve skladbě se světlejší­mi odstíny listnáčů.\n\nDo alejí a při úzkém vstupu do budov jsou často používány zvláště přísně působící sloupovité jalovce, cypřišky a túje. Celkově do větších skupin k budovám jsou vhodnější tisy a kleče v kombinaci s listnáči..Z relativně nižších nepravidelných tvarů s horizontálním větvením na velkých plochách jsou často používané především jalovec (\" J. virginiana\") „Tripartita“, (\"J. chinensis\") „Pfitzeriana Aurea“ . Pro malebný tvar větví relativně velmi malý průměr koruny je často v menších výsadbách používán smrk pančičův (\"Picea omorica\"). Snáší dobře se stejně jako jalovce \"J. virginiana\" „Tripartita“, \"J. chinensis\" „Pfitzeriana Aurea“ pro průmyslové ovzduší. Do veškerých výsadeb, do stínu a na výsluní lze doporučit tis (\"Taxus baccata\", \"Taxus media\" ) a kultivary. Tento jehličnan je ovšem spolu s tújemi jednou z mála velmi jedovatých jehličin. Výsadba takových dřevin není zcela vhodná do objektů mateřských školek a některých dalších zařízení pro nedospělé a nemocné.\n\nPři volbě solitérních jehličin je široký výběr, omezený především řešením zahrady a celkovém jejím uspořádání, zda budeme volit kompaktní výrazný a tvrdý tvar pyramidy nebo polokoule (a tedy aspoň do určité míry uhlazený), nebo jehličinu s korunou malebnější, nepravidelnou nebo dokonce rozsochatou a někdy i řidší, jakou mají borovice. V parcích ve stylu anglického přírodně krajinářského parku se vysazují jako solitéry, hlavně jehličiny s volně rostoucí a malebnou korunou, tj. borovice a douglasky nebo mohutně rostoucí druhy smrků a jedlí, v menších zahradách různé druhy cypřišků, monstrózní formy smrků apod. V pravidelných zahradách naproti tomu převládají kompaktní kulovité nebo pyramidální tvary jehličin, které na zvláště exponovaných stanovištích ještě uměle tvarujeme. Sem se hodí jednak stromy vytvářející pravidelné pyramidy (smrky, jedle, cypřišky), jednak stříhané tisy, túje, cypřišky, nebo nízko rostoucí formy smrků podle toho, jak přísně pravidelné je rozčlenění zahrady. \n\nU solitérně a řídce ve skupinách vysázených jehličnatých stro­mů usilujeme o to, aby byly zavětveny až k zemi, zvláště u jehličnanů, rostoucích v kuželovitých a sloupovitých tvarech, například u smrků a cypřišů. U jehličnanů borovicovitých typů je to vhod­né jen někdy. Také je především zpočátku růstu, žádoucí, dosáh­nout spíše pravidelného větvení s jedním terminálním výhonem.\nKoruna jehličnatých stromů musí mít dostatek prostoru, neboť její redukce v pozdějším období je nesnadná. Jehličnany proto zásadně nevysazujeme pod elekt­rická vedení a do těsné blízkosti budov. Poškozený nebo zničený terminál nahrazují zdravé konifery zpravidla velmi snadno a po několika letech nemusí být jeho ztráta vůbec patrná, avšak větve zejména ve spodní části koruny dlouho dorůstají, pokud vůbec . Stejně tak jsou jehličnany ohroženy zastíněním. Úpravy habitu, např. žádoucího zavětvení, kompaktnějšího růstu a zpomalení, ale i zrychlení růstu lze dosáhnout zaštipováním nebo řezem. Porušení habitu může být někdy způsobeno příliš hustým sponem výsadby nebo dokonce vrůstáním sousedních dřevin. Růst jehličin v zápoji má za následek zpravidla odsychání částí zastíněné koruny a někdy i narušení stability dřevin. K prosychání jehličin v zápoji často dochází v důsledku nesprávné výsadby, např. při kombinování jehličnatých stromů s podrostem, který vrůstá do skupiny nebo dokonce přerůstá dřeviny a znehodnocuje je. \n\nNěkdy je důležité vysazovat do kompozice již odrostlejší jehličnany, neboť rostliny podsazované jsou vzrůstnější a vyžadují častou redukci, aby nekonku­rovaly koniferám. K poškozování dochází též při sekání trávní­ků, např. osekáváním spodních větví. Proto se kolem mladších sazenic udržují mísy v černém úhoru, nebo ošetřené vhodným herbicidem.Zásadně nelze doporučit běžnou výsadbu zakrslých a plazivých typů přímo do volného trávníku, zvláště tam, kde není zajištěna pravidelná, intenzívní údržba. Skupiny zakrslých a plazivých konifer vysazujeme zásadně do odpleveleného záhonu, který podle potřeby můžeme zahustit vý­sadbou vhodných nízkých trvalek, nebo použít vhodný mulč.\nPoškození habitu konifer může někdy nastat i v důsledku polá­mání těžkou sněhovou přikrývkou, někdy též přimrznutím větví nebo přetížených kmenů k zemi. Takovéto situace je nutno hlídat a škodám zabránit. Obdobně jsou některé konifery okusovány zvěří (nejvíce \"Taxus, Abies\", některé druhy \"Juniperus, Pinus\" aj.) nebo poškozovány působením psí moči. Při vzájemných kombinacích solitér jehličnatých dřevin ne­smíme zapomenout na jejich tvarovou a barevnou specifičnost. Pokud nemáme předběžné praktické zkušenosti nebo vhodné vzory, nedoporučujeme např. vzájemné kombinace stromů s borovicovitým a cypřišovitým habitem. Při výsadbě výrazných tva­rů (např. úzce sloiipovitých) usilujeme raději o vytvoření nepra­videlně rozvolněné skupiny (nebo o opakování několika různě velkých skupin), než abychom porost nahodile rozptylovali. U menších porostních skupin (od 3 do 9 kusů) je vhodnější po­užívat lichý počet exemplářů ve skupině (3, 5, 7, 9); u větších porostních skupin již jejich počet nevnímáme. U barevných se­stav je vhodnější kombinovat exempláře jednoho vybarvení s druhy a odrůdami základního vybarvení, nikoliv pestrolisté exempláře různých barev vzájemně pomíchat. Barevná specifič­nost pestrolistých odrůd vynikne lépe, použijí-li se v omezeném rozsahu. Jejich masová výsadba může působit až kýčovitě.\n\nŽivé ploty a stěny z konifer jsou vzhledem k technickým i dekoračním vlastnostem jehličnanů oblíbeny. Vysazované konifery se mají při výsadbě tvarovaného živé­ho plotu téměř dotýkat svými spodními větvemi. U tvarovaných živých plotů se musí dbát na vytvoření vyrovnaných podmínek v celé linii plotu. U plotů vysokých nad 60 cm lze doporučit řez mírně kónický (plot se mírně zužuje směrem nahoru, přičemž se lépe udrží zavětvení spodních partií).\nZ nižších jehličin se hodí na živé ploty zejména tisy i různé odrůdy tújí a cypřišků, které dobře snášejí řez. Kromě stříhaných plotů a stěn lze použít k členění prostoru i zapojení volně rostoucí konifery, zvláště tisy, zeravy a rozložité jalovce, a pro nízké plůtky též zakrslé smrky, zeravy a cypřišky. \n\nŠiroké uplatnění mají konifery ve skalce. Mnohdy nemusí jít pouze o jejich konkrétní výsadbu přímo v některé partii alpína, ale spíše o přirozené a nenásilné začlenění skalky v prostoru zahrady. Aby alpínum tvořilo se zahradou jeden kompoziční celek a aby přitom mohla vyniknout jeho rozmanitá krása, potřebuje optické oddělení od ostatních částí zahrady. Výškovou gradací porostu jeh­ličnatých dřevin lze také navodit iluzi svahu a dosáhnout tak pohledového zakončení alpína.\n\nVe skalce je vhodnější soustředit jehličnany do souvislejšího útvaru. Nepromyšlené „posetí\" alpína koniferami působí zpravidla chaotickým dojmem, nepravdivě. Ucelenější útvary konifer v alpínu navozují iluzi pásma kosodřevin, nebo horní hranice lesa a nepůsobí negativně nevyvážeností kompozice. Při konkrétní výsadbě dbáme, aby cennější, hlavně mladé nebo zakrslé druhy nebyly znehodnocovány agre­sivními typy trvalek a skalniček. Nízké souvislé pokryvy z jehlič­nanů zakládáme zásadně do odpleveleného zá­honu. V travním porostu je jejich údržba a odplevelování ne­úměrně pracné a prorůstající tráva mnohdy výsadbu úplně zne­hodnotí. \n\nZ nejnižších jehlična­nů (vysokých asi 20—60 cm) lze do skalek a vřesovišť doporučit zvláště plazivé a polé­havé druhy a odrůdy, jako jsou \"Juniperus communis\" ,Hornibrookii' a 'Repanda', \"J. chinensis\" 'Sargentii', \"J. horizontalis\" 'Douglasii', 'Glauca', 'Humilis', 'Plumosa', 'Prostrata' a 'Wiltonii', \"J. procumbens\" 'Nana', \"J. sqamata\" 'Blue Carpet', \"J. virginiana\" 'Reptans', \"Microbiota decussata\", \"Pinus mugo\" 'Slavinii', \"Picea abies\" 'Procumbens', \"Taxus baccata\" 'Repanda Aurea'. Pro nižší souvislé porosty (70—150 cm) zvláště \"Juniperus sabina\" 'Tamariscifolia', \"J. communis\" 'Depressa', 'Depressa Aurea', \"J. communis\" var. 'Montana', \"J. chinensis\" 'Pfitzeriana Compacta', \"J. squamata\" 'Blue Star', \"J. virgi­niana\" 'Grey Owl', \"Picea abies\" 'Nidiformis', 'Tabuliformis', \"Pinus mugo\" 'Gnom', \"P. mugo\" var.'Pumilio', \"Taxus baccata\" 'Repanda', \"T. cuspidata\" 'Nana', \"T. x media\" 'Thayerae', \"Tsuga canadensis\" ']eddelhoh', \"Thujopsis dolabrata\" 'Nana'. \n\nBarevná krása jehličnatých dřevin představuje barevnou pale­tu od stříbřitých, sivých, modravých, celé široké stupnice zele­ných, ale i žlutých, hnědavých až nafialovělých barev a odstínů jehlic.\n\nV základním členění barevné stupnice lze vytvořit tyto skupiny:\n\n\n\n\n\n\nK dalším důležitým dekorativním znakům jehličnanů, které lze využít v zahradách, patří zbarvení a struktura kůry nebo borky. Uplatní se hlavně u starších exemplářů dřevin. K nejkrásnějším patří kmeny borovic, především domácí borovice lesní (Pinus silvestrís), ale velmi zajímavé jsou i další druhy a odrůdy (Pinus bungeana, P. nigra ajj, dále např. tisovec (\"Taxodium\"), metasekvoje (\"Metase-quoia\"), modřín (\"Larix\"), cypřišek hrachonosný (\"Chamaecyparis pi-sifera\") a tis červený (\"Taxus baccata\"). Za zmínku stojí i šedavě brachyblasty jinanu dvoulaločného (\"Ginkgo biloba\").\n\nTvarem , nebo barvou mohou květy (květenství) a plody (plodenství) doplnit okrasné působení jehličnatých dřevin. Ať již to jsou červené (fialkové) samičí šištice modřínu (\"Larix decidua\"), nebo červené, nahoře otevřené míšky tisu (\"Taxus\"), popř. bizarní tvary borových šišek, z nichž vynikají např. šišky borovice Lambertovy (\"Pinus lambertiana\"), borovice Bungeovy (\"P. bungeana\"), borovice těžké (\"P. ponderosa\"), borovice Jeffreyovy (\"P. jeffreyi\"), borovice Coulterovy (\"P. coulterii\"), borovi­ce himalájské (\"P. griffithii\") aj. K dalším vyhledávaným plodům patří zejména šišky cedrů (\"Cedrus\"), ale i některých smrků (\"Picea omorika, P. polita\"), jedlí (\"Abies koreana, A. pinsapo\" ajj a bobulo-vitých šištic jalovců (\"Juniperus virginiana, J. communis\").\n\nVýraznost solitéry , stejně jako dřeviny, která součástí skupiny ovlivní výrazně tvar a velikost jehlic nebo šupin. K vyhledávaným jehličnanům proto patří zejména borovice s mohutnými jehlicemi, jako např. borovice Jeffreyova (Pinus jeffreyi), borovice těžká (\"P. ponderosa\") a boro­vice černá (P. nigra), nebo borovice s jehlicemi výrazně dlouhými , například borovice hedvábná Pinus strobus. Pro zajímavé listové stonky jsou vyhledávány pajehličníky (Sciadopitys verticillata) a pro vějířovité, dvoulaločné, dlouze stopkaté listy jina­n (Ginkgo biloba). Zajímavé jsou též druhy výrazné bohatě pryskyřičnými pupeny, jehlicemi nebo šišticemi. K takovým druhům patří borovi­ce osinatá (\"Pinus aristata\"), jedle balzámová (\"Abies balsamea\") a řada dalších. \n\nPři použití blízko cest a odpočívadel může být okrasným znakem dřeviny i výrazná kresba na listech. Typické jsou například výrazné bělavé pruhy na rubu jehlic u jedlí (\"Abies veitchii, A.concolor\") smrků (\"Picea omorika\") nebo bělavé šedá rubová strana jehlic něk­terých borovic (např. \"Pinus strobus, P. schwerinii\"). Také u něk­terých cypřišovitých jehličnanů je výrazná kresba na listech. Je tomu tak např. u zeravu Standishova (\"Thuja standishii\") a zeravu řasnatého (\"Thuja plicata\"). U mnoha cypřišků, například cypřišku lawsonova a tupolistého (\"Chamaecyparis lawsoniana\" a \"Ch. obtusa\") je také viditelná kresba na větvičkách připomínající pís­meno X (na rubu šupinovitých listů). Pozorovatel je však ocení dekorativní detail pouze při pozornějším pohledu. Jalovec obecný (\"Ju­niperus communis\") má bělavý pruh na líci, takže celá dřevina vypadá našedle ojíněná, což je právě atraktivní v partiích vřesovišť.\n\nVyhledávaná je rovněž skupina jehličnatých dřevin s výraz­ně lesklým listem, který činí strukturu olistění dřeviny ještě výraznější. Ze zástupců lze uvést zvláště jedle \"Abies alba, A. cephalonica, A. concolor A. nordmaniana, A. homolepis, A. veitchii, A. balsamea, A. grandis,\" douglaska \"Pseudotsuga menziesii\", jedlovec \"Tsuga canadensis\", nebo zeravy \"Thuja plicata\" a \"T. standishii\". \nNěkteré jehličnany mohou vynikat také výraznou, zpravidla pryskyřičnou vůní. Tak je tomu u smr­ků, jedlí, douglasek a borovic (např. \"Pinus banksiana\"). Po rozetření listů i některých dalších, třeba cypřišovitých jehličnanů, lze vnímat příjemné (pro mnohé lidi) a typické vůně (např. u zeravů \"Thuja occi­dentalis\", \"T. plicatá\").\n\nJedle\n\nJedlím (Abies) se daří v dobré půdě s dostatkem vláhy. Je však většinou (mimo \"Abies concolor\" ) choulostivá na kouřové plyny. V sadovnictví často používané druhy: \n\nCypřišek\n\nCypřišek (\"Chamaecyparis\") má keřovitý až jehlancovitý vzrůst, je velmi podobný tújím. Dobře roste v zahradní půdě s dostatkem vláhy.\nNejčastěji používané kultivary: \nJalovec\n\nJalovec (\"Juniperus\") je dřevina plazivého, keřovitého, nebo sloupovitého vzrůstu. Jalovce snášejí dobře sucho, horší půdu a preferují výsluní. Je vypěstováno mnoho různých kříženců, kultivarů jalovců pro použití v různých podmínkách.\nNejpoužívanější kultivary:\nJalovec čínský \nJalovec obecný \nJalovec vodorovný \nJalovec chvojka \nJalovec skalní \nJalovec šupinatý \nJalovec viržinský \n\nModřín\n\nModřín opadavý (\"Larix decidua\")— sadovnicky nejběžněji používaný druh tohoto rodu opadavých jehličnatý dřevin. Rychle roste a dosahuje výšky až přes 30 m. Z dospělého stromu nebezpečně opadávají velké suché větve.\n\nSmrk\n\nSmrk (\"Picea\") —významný rod krasných dřevin. Zahrnuje mnoho kultivarů vysoké hodnoty, použitelných jako solitéry, výplňové dřeviny, podrost, i zakrslé dřeviny vhodné do skalek. \nPoužívané kultivary: \n\nBorovice\n\nBorovice (\"Pinus\") — většinou vyšší stromy, přizpůsobivé, nenáročné na půdu i polohu. \nČastěji používané kultivary:\n\nTis\n\nVětšinou pomaleji rostoucí keřovité jehličnany, vzácněji nízké stromy, s tmavým jehličím. Snáší velmi dobře polostín i stín. Roste ale i na slunci. Je nená­ročný na půdu, má raději dostatek vláhy, ale snese i sušší podmínky.\n\nZerav\n\nJehličnan většinou široce sloupovitého, nebo kuželovitého růstu. Mnoho kultivarů, zejména druhu zerav východní (\"Thuja occidentalis\") bylo šlechtěno pro stálezelené živé ploty. Některé kultivary jsou zakrslé, keřovitého tvaru, nebo různě barevné. \nNejčastěji používané kultivary: \n\nStálezelené dřeviny jsou v sadovnické terminologii listnáče, které neshazují každoročně list. Tvarem sice od­povídají spíše opadavým keřům, ale svou temnou zelení jehličinám. Stálezelené dřeviny se uplatňují všude tam, je třeba vytvořit trvalé dekorace , zejména v zimním období. Stálezelené dřeviny jsou většinou poněkud choulostivé, takže se vysazují se jen na takových stanovištích, kde nebudou trpět mrazem, sluncem nebo suchem. Je vhodné stanoviště v polostínu a na severním svahu. Na exponovaných místech, na výsluní a v mrazových kotlinách, je vhodné dát přednost jehličinám. \n\nStálezelené dřeviny jsou výrazným prvkem skladby, a rostou-li dobře, projevují se jako zvlášť ušlechtilé a cenné rostliny. Proto se vysazují nejčastěji na výrazná místa, tj. hlavně jako dekorace budov, vchodů, schodišť a uměleckých výtvorů a v pravidelných zahradách jsou používány i jako význačné body na rozcestích a v květinových rabatech. \n\nV pří­rodně krajinářských zahradách stálezelené dřeviny tvoří často popředí nebo podrost vyšším stromům, které jim zároveň dodávají určitou ochranu. Poněvadž se od jehličin liší méně než od listnáčů, mohou s jehličinami tvořit přímo uzavřenou skupinu, v níž jsou nejnižšími členy. Mají-li stálezelené dřeviny být předsadbou listnáčů, je lépe,jsou-li skupinou oddělenou. Pouze ve velkých parcích mohou být dřevinou podrostovou. Stálezelené dřeviny se nejlépe uplatní pod borovicemi a pod duby. Vřes a vřesovec rostou dobře i pod břízami. Jako podrost jsou nejvhodnější pro zahrady a parky břečťany a barvínek, z vyšších druhů slivoň \"Prunus laurocerassus\" a pěnišník \"Rhodo­dendron cunninghamii\".\n\nNejvětší díl porostů v krajině v ČR, v zahra­dách , i v parcích tvoří listnáče. Dřeviny, jejichž asimilačními orgány jsou listy. Na jaře raší, postupně se vy­víjejí a na konci vegetačního období odumírají a opadávají. Tento cyklus se pravidelně a každo­ročně opakuje. U mnoha druhů a variet tuto pro­měnu ještě doprovází odlišné zbarvení olistění při rašení na jaře a při opadu listů na podzim. Některé druhy se mimoto vyznačují i nápadnými květy, nebo plody. Mezi jehličnany je proměnlivost v olistění zastoupena jen u několika rodů. U druhů z naší domácí flóry je to u rodu modřín (\"Larix\"), z exotických opadavých dřevin se někdy pěstují rostliny rodu tisovec \"Taxodium\", pamodřín \"Pseudolarix\" a jinan \"Ginkgo\".\nFyziologicky se rostliny opadem listů chrání poškozením mrazem, a před ztrátami vody, neboť by jinak nestačily při ome­zeném příjmu vláhy ze zamrzlé půdy nahrazovat vodu, kterou listy vypařují. V zimě se tedy větši­na našich dřevin chová jako některé xerofytní rostliny, které se také přes období sucha v teplých a suchých oblastech chrání opadem listů. \n\nNa rozdíl od temné zeleně stálezelených dřevin a jehličin jsou opadavé dřeviny celkově lehčími a měkčími prvky v estetice zahradní kompozice. Je to způsobeno právě méně tuhými listy, kterými prosvítá více světla a pohybují se velmi dynamicky ve větru, čímž působí dojmem lehkosti. Z dálky může být někdy koruna listáčů světlá, lehká a závojovitá., zvláště u rostlin s vykrajovanými a laločnatými listy.\n\nDřeviny s vejčitými listy\n\nDřeviny s vejčitými listy, jako mají buky, habry, jilmy, kaštany a magnólie ,nebo srdčité listy lípy, olše, katalpy, Paulownie apod., vyvolávají při použití v sadovnické kompozici dojem masívnosti a hustoty. Obzvláště jsou-li současně listy i tmavé barvy. Působí výrazně i na dálku, ať jsou listy rozloženy stejnoměrně, nebo ve vý­razných chomáčcích.\n\nDřeviny s protáhlými, úzkými a čárkovitými listy\nListy vrb, řešetláku některých kultivarů dubu a úzkolistých odrůd jiných stromů jsou zřetelně patrné jen zblízka. Při pohledu z dálky se jednotlivě ztrácejí a struktura stromů je jednotná. Jen tehdy, jsou-li sesta­veny v hustých chomáčcích, mezi nimiž prosvítá obloha nebo naopak zůstávají prostory silně zastíněné, je struktura stromu dobře patrná.\n\nDřeviny s dlanitými listy\nNapříklad listy javoru, platanu, břeku, bílého topolu, amerického dubu, liliovníku, moruše a liquidambaru, jsou nápadné a dodávají koruně masívního vzezření. Zblízka jsou atraktivní a zřetelně viditelné. Vedle toho, že vrhají tmavé stíny, uplatňují se i leskem svého povrchu (nebo rubu), čímž vyvolávají často hru světel.\n\nLaločnaté listy\nLaločnaté listy dubů a dubolisté odrůdy jiných druhů (označené – var. quercifolia) působí výraz­něji než vejčité a protáhle vejčité listy buků, habrů a jiných dřevin a to zvláště proto, že bývají tmavší.\n\nStříhané listy \nStříhané a dělené listy šlechtěných odrůd listnáčů korunu značně zlehčují a zjemňují. Tvar jednotlivého listu je zřetelně patrný jen zblízka, při pohledu z dálky je koruna světlá, lehká a závojovitá.\n\nZpeřené listy\nDlanitě zpeřené hrubé listy jírovce maďalu (\"Aesculus\") dodávají koruně masívní a malebné vzezření. Zpeřené listy zlehčují celkový výraz koruny a činí její zbarvení světlejší. Přistupuje-li k tomu řídké větvení, jsou koruny lehké, vzdušné a světlé až průhledné. Tmavší jsou jasan, ořešák, ořechovec, jerlín, zvlášť světlé akát, pajasan, jeřáb a dřezovec.\n\nKeře dorůstají vždycky menších rozměrů než stromy, a to nejen do výšky, nýbrž v celé hmotě. Ačkoliv jejich hlavní osa a větve jsou zdřevnatělé jako u stromů, nevytvářejí kmen, nýbrž se rozvětvují již odspodu, takže korunka je přízemní nebo aspoň nízko nasazená. I když některé keře rostou stromovitě, nedosahují ani té velikosti jako keřo- vitě rostoucí stromové omladky z pařezů. Některé druhy křovin se rozrůstají z vedlejších kořenů; pak vytvářejí jednotlivé keře celý chomáč výmladků nebo se dokonce roz­růstají v porost, jako je tomu např. u pámelníků (\"Symphorícarpus\"). Tvar keřů je — po­dobně jako u stromů — závislý na délce a postavení větví, jejich výraznost na počtu větví a na jejich tloušťce, bohatost jejich rozvětvení a na velikosti a bohatosti listů. \n\nRozdělení keřů podle habitu koruny\n\nNejrobustnější jsou keře stromovité, jejichž koruna je posazena na nízkém kmínku, jako je např. Acer ginnala, Amelanchier canadensis, Cornus alternifolia, z našich druhů hlohy (\"Crataegus\"), pokud se pěstují jako keře, černý bez (\"Sambucus\") a střemcha (Prunus padus) a některé exotické druhy stromů, které u nás rostou keřovitě, např. Davidia involucrata.\nVysoké košaté keře\nVysoké košaté keře jsou vesměs pravidelně rozložené a buď stejně široké, nebo dokonce širší, než jaká je jejich výška. Některé jsou husté, jako např. lísky (\"Corylus\"), svída (\"Cornus sanquinea\") šeříky apod., jiné řidší a méně pravidelné, např. bez černý (\"Sambucus\"), klokoč (\"Staphylea\") a většina druhů rodu \"Viburnum\".\n\nStředně vysoké košaté keře jsou většinou široce rozložité, na obryse pravidelné. Husté a široce rozložité, mezi nimiž jsou např. jírovec drobnokvětý (Aesculus parviflora) a některé druhy pustorylů (Philadelphus coronarius), méně rozložité jsou některé skal­níky, např. \"Cotoneaster acutifolia, C. nigra, C. tomentosa\", brsleny, hlošina aj. a ze stále­zelených střemcha vavřínolistá (\"Prunus laurocerassus\") a \"Rhododendron\". Lehce stavěné, tedy řidší jsou např. japonské javory (\"Acer palmatum\"), dřín květnatý (\"Cornus florida\") a kalina chlupatá (\"Viburnum tomentosum\"), ze stálezelených \"Viburnum rhytidophyllum\". \n\nNízké košaté keře dorůstají výšky 1 m. Jsou buď husté, nebo řídce větvené. Husté jsou mochny (Potentilla dahurica), kdoulovce (Chaenomeles), Ribes alpinum a ze stále­zelených kyhanka (\"Andromeda\"): řídce rozvětvené, tedy lehce stavěné jsou kručinky (Genista), pustoryl malolistý (\"Philadelphu\"s) a ze stálezelených dřišťál (\"Berberis dar- winii\") a \"Mahonia\". \nKeře spíše protáhlého vejčitého tvaru\nKeře spíše protáhlého vejčitého tvaru, tedy štíhlejší, mají převážně větve směřující vzhůru. Jsou buď hustě rozvětvené, jako dřín obecný (\"Cornus mas\"), většina vyšších skalníků (Cotoneaster) apod., nebo jen slabě rozvětvené, jako např. komule (\"Buddleia\"), škumpa (\"Rhus\") a tamaryšek (\"Tamarix\"). \n\nVýmladkově rostoucí keře mají málo stálých větví. Vyhánějí z vedlejších kořenů četné vedlejší výhony, takže jsou celkově hustě kartáčovité a někdy dovedou dokonce vytvořit samy porost. Jsou to zejména netvařec (\"Amorpha\"), mandloň nízká (\"Amygdalus nana\"), pámelník (\"Symphorícarpus\").\n\nNepravidelně a rozsochatě rostou například skalník vodorovný (\"Cotoneaster horizontalis\") a z jehličin rozsochaté jalovce a kleče. \n\nPopínavé a oplétavé keře vytvářejí sice také zdřevnatělou lodyhu, která však neroste zpříma. Dokud lodyha nezdřevnatí, potřebuje pevnou oporu, neboť jinak se plazí po zemi. Mezi popínavé a oplétavé keře patří například zimolez německý (\"Lonicera periclymenum\"), nebo réva (\"Vitis\").\n\nPlazivé a poléhavé keře zůstávají zakrslé a rostou spíše do šířky. Některé druhy a kultivary vytvářejí kobercové porosty. Příklady : skalník (\"Cotoneaster humifusa\", \"C. microphylla\", \"C. prostrata\", \"C. dammeri\" 'Skogholm'). čilimník (\"Cytisus decumbens\") a zakrslé vrby, z jehličin mnohé druhy a kultivary jalovce. Dřeviny břečťan (\"Hedera helix\"), tlustonitník \"Pachysandra\", ostružina (\"Rubus platyphyllos\") a brčál (\"Vinca\"), tvoří celé porosty. \n\nKeře vytvářející stromkovité korunky jsou vyloženými solitérami, a to jak ve velkých parcích, tak i v domácích zahradách. Zde často nahrazují stromy, které by na menším prostoru neměly dostatek místa nebo by zabraňovaly přístupu světla apod. Tyto keře tvoří nejčastěji doplněk stromoví a přechod mezi vysokou zelení stromů a nízkým porostem trávníků. Někdy jsou použity jako předsadba krycích stromových skupin. Používají se i jako samostatné skupiny a kompozice v menších celcích. \n"}
{"id": "519816", "url": "https://cs.wikipedia.org/wiki?curid=519816", "title": "Sadovnická tvorba", "text": "Sadovnická tvorba\n\nSadovnická tvorba zahrnuje plánování a vytváření větších i menších celků zeleně, parků i předzahrádek podle obecně přijímaných pravidel, za pomocí různých materiálů, úprav terénu, porostu, dekorací a stavebních prací. Navrhování zahrad je činnost, kterou se roky učí studenti na vysokých školách a která někdy spočívá v napodobování kolegů, jejichž práce jsou více invenční, praktické a vzhledné, nebo prostě jen chápané jako vzor.\n\nKrajinářský design, krajinářská, nebo sadovnická architektura, komponování sadovnického projektu, sadovnická projekce, projekt sadovnické realizace. Synonyma jenž mohou působit složitě jsou prostě stejná jména pro rozmisťování a seskupování objektů v krajině, činnost která vyžaduje znalosti, soustředění, pečlivost, cit, kreativitu a praxi.\n\nZahradní styly používané od předhistorických období v Evropě Asii zahrnují množství odlišných praktik a artefaktů, které jsou pro jednotlivé styly typické a činí zahradní slohy a styly nezaměnitelnými a originálními.\n\nJakkoliv se uspořádání a vnímání krásna v jednotlivých obdobích a krajích liší, lze vysledovat, že vnímání krásna v sadovnické kompozici je založeno na percepci okolí jako harmonického celku. Často pojetím blízkého přírodě, přírodu napodobující, nebo zobrazující stylizovanou přírodu, podobně jako sochařství, kresba a malba, či pomocí přírody vyvolávající asociace příběhů. Pravidla vytváření krásna sadovnickou tvorbou stejně jako jiné druhy umění podléhají vlivům módy, stejně jako estetickému vnímání a rozmarům objednatele díla. Avšak některé principy lze zobecnit.\n\nKompoziční zásady sadovnické tvorby jsou pravidla a způsoby výběru a úprav zeleně, staveb a povrchů. Dílo samotné je funkčníma žijícím celkem stejně jako organická spolupráce spisovatele se čtenářem a malíře s pozorovatelem obrazu, komunikací tvůrce s divákem. Důležitý je adresát díla. Pokud je jím širší obec, je naprosto zásadní aby bylo dílo pro návštěvníka parku, nebo zahrady čitelné a v zásadě se aspoň v principu drželo navyklých stereotypů.\nČitelnost zahrad je méně důležitá, pokud je adresátem díla především jeho tvůrce u osobních zahrad u domů a chat. Zde je jistě na místě především tolerance k osobitému stylu a vnímání krásy ať už je jakkoliv neobvyklé, nejlépe specifikované heslem : Proti gustu žádný dišputát.\n\nSadovnická úprava bez kompozice sice může plnit účel a být i zajímavá, ale jen jako sbírka rostlin.Schází li dílu jednotnost, harmonie a řád, neuspokojuje jako umělecké dílo.\nSmysluplná kompozice určená více divákům, více adresátům, záleží v uspořádání jednotlivých částí do harmonicky působícího celku, tak aby divák viděl a vnímal obrazy, seskupení předmětů, tak jak byl záměr tvůrce. Divák musí dokázat dekódovat své vjemy na základě všeobecně sdílených představ, archetypů, kulturních zvyklostí, společenských zkušeností ale i předsudků.\n\nJednotli­vé části musí být v náležitém vzájemném vztahu a zároveň podřízeny celkovému záměru architekta. Prvky skládající umě­lecké dílo jsou a musí být sice alespoň v některých charakteristikách různorodé, aby dílo nepůsobilo stereotypně a únavně, ale nikdy ne do té míry, aby jednotlivé prvky narušovaly jeho celkové uspořádání, kontext a působily chaoticky, nebo nevhodně a nepřirozeně. Lze tedy shrnout, že hlavním účelem kompozice je podřídit rozmanitost ucelenosti a to je možné jen tehdy, budou-li všechny složky uspořádány tak, aby výraznější prvky byly umístěny na důležitějších místech než prvky tvořící skupiny, prvky doplňkové a to v souladu s jejich estetickou hodnotou. Bez tohoto vzájemného nadřazování a podřizování jednotlivých částí (princip hierar­chie) bychom nedosáhli celkově krásného dojmu ani tehdy, kdybychom v zahradě soustředili množství atraktivních rostlin a cenných dekorací, bez ohledu na jejich vzájemný vztah. Zahrada bez kompozice by nebyla skuteč­nou zahradou, nýbrž pouhým skladem exponátů ve kterém by snad byly zajímavé jednotlivé detaily nebo exempláře, ale rozhodně ne celek.\nPorovnání s podobnými obory\n„…Zahrada je dílem kulturním a uměleckým a můžeme bezostychu srovnávat práci sadovníka a zahradního architekta s prací malíře. Je zde jen několik roz­dílů mezi oběma řemesly. Malíř převádí svůj obraz skutečný, nebo vysněný na plochu plátna a používá materiál, který se dál nemění.…“ (Bohumil Kavka, Sadovnictví,1970)\n\nArchitekti v počátcích přírodně krajinářského parku komponovali svá díla na přání zadavatele podle romantických obrazů krajiny a někteří z nich chápali svoji práci jako vytváření živých třírozměrných obrazů, takže přikázali vysazovat i mrtvé, suché stromy. Způsob tvorby a vytváření harmonie se tedy od malířů a sochařů lišil v použití materiálu, ale výsledný dojem musel být podobný. Sochařovo dílo po skončení práce již má definitivní podobu, ale sadovník musí počítat s tím, že pří­roda mu jeho uspořádání mění, způsob údržby sadovnické úpravy a jeho užívání ovlivní jeho výsledné kvality. Proto musí kompozici a prostorové a technické řešení zahrad přizpůsobovat tak, aby vyhovovalo nejen estetickým zákonům kompozice, ale i nárokům na údržbu a požadavkům na užívaní díla nejen v nově založených objektech, tak i po mnoha letech a ve všech ročních obdobích.\nSrovnání mezi dílem malíře a zahradního architekta nabízí zahrada ve venkovském stylu vynikajícího francouzské impresionisty Claude Moneta, kterou sám navrhl a udržoval a jeho mnohé skvělé obrazy. Podobně jako výtvory malíře, tak i díla zahradníka zaujmou pozorovatele svou výrazností a provedením nápaditého celku, který vyžaduje i vhodné orámování. Malířův obraz, představující určitý úsek krajiny nebo určitý výjev omezený na poměrně malou plochu, je uzavřen rámem. Sadovnické dílo, rozložené v prostoru a na větší ploše, vy­tváří vždycky několik a mnohdy dokonce velký počet obrazů. Ty jsou částí celkového uspořádání, takže vzájemně spolu souvisejí a přecházejí jedna ve druhou. Přesto i zahradní architekt zakomponuje do celku a vymezuje hranice svého díla a jednotlivých scenérií a může tak učinit mnoha způsoby.\n\nV zahradách řešených geometricky jsou nepostradatelným estetickým prvkem zvláště ty jehličiny, které se vyznačují pravidelnou korunou, neboť jsou zde přirozenými živými architektonickými tvary, které tím, že se umisťují v přesně stanovených odstupech, zesilují ještě formálnost uspořádání a jeho majestátní klid. Hlavním požadavkem je v těchto zahradách ovšem zachování náležitého poměru mezi tvary zploštělými (tedy horizontálně členěnými) a špičatými (vertikálními); tyto kom­binace se dají změkčit použitím i kulovitých forem, a to bez ohledu na okolnost, je-li kulovitý tvar dán přírodou, nebo získán uměle — řezem. Správné řešení je pak závislé na tom, do jaké míry se podaří zakladateli umístit poměrně jednotvárné formy tak, aby se při celkovém souladu dosáhlo i určité malebnosti v uspořádání tvarovém i barevném, a to jak s ohledem na zahradu, tak i na budovu.\n\nPraktická omezení v sadovnické projekci\nNejdůležitější rozhodnutí při jakýchkoli zahradních úpravách je, jak zásadní úprava bude, jaké prvky budou použity v zahradě a v jakém stylu bude zahrada upravena. Tyto rozhodnutí jsou ovlivněna vztahem prostoru k budovám a stavbám v okolí, jejich vzhledem, použiíváním, záměrem na způsob používání zahrady, nebo parku. Všechny tyto plánované úpravy jsou omezeny rozpočtem. Rozpočtová omezení lze řešit jednodušším stylem zahrady, nebo omezením výzdoby rostlinami a stavebními prvky. Všeobecně je vhodnější omezit krátkověké dřeviny, trvalky a letničky,než dlouhorostoucí dřeviny, protože trvalkové a letničkové záhony je vždy možné po čase dosázet a rozšířit. Trvalkové a letničkové záhony jsou ovšem nejvýraznějšími prvky výsadeb, poutají pozornost, takže i tímto omezením nejméně bolestivým se může výrazně snížit zamýšlený efekt výsadeb.\nVýsadby bývají omezeny dostupností plánovaných druhů a kultivarů rostlin a stavebních materiálů. Sortiment rostlin v ČR je silně omezen na nejpoužívanější druhy a kultivary, které se mění, podle toho jaké rostliny byly jednotlivými školkami množeny anebo dovezeny. Některé atraktivní rostliny jsou dovážené ze zahraničí, avšak na dostupnost jednotlivých kultivarů často nelze vůbec spoléhat. Proto je stále vhodné připomenou, že je nutné dobře rozvážit navržené materiály i z hlediska dostuposti.\n\nPokud je záměrem při tvorbě zahrady vytvořit zahradu, která osloví širší publikum, pak je nejsnazší cestou tvorbou stylizovat vyznění parku či zahrady v některém z klasických zahradnických slohů a jak zorganizovat jednotlivé prvky tak aby byly ve vztahu k tomuto slohu. Napodobení osvědčených, například historických vzorů je široce srozumitelné, méně náročné na invenci a technicky předvídatelné. Mnoho návrhů sadovnické tvorby lze sice najít na internetu ale nejedná se vždy o promyšlené a kvalitní předlohy, nebo předlohy, které je možné použít bez bližších informací a specifických úprav pro tu kterou lokalitu a podmínky.\n\nI neumělá originální tvorba je však oceňována lépe, než neumělé kopie dokonalé předlohy. Sadovnická tvorba je příležitostí k osobnímu vyjádření. Vhodným spojením stylů lze vytvořit originální a zajímavé zahradní kompozice, protože jen zcela výjimečně někdo dokáže vytvořit vlastní osobitý styl tak, aby byl přijat širším publikem. Obvykle jsou nejcennějším zdrojem pro hledání neotřelého výrazu, které se vyplatí prostudovat, jiné umělecké odvětví, dříve používané styly, nové materiály, příroda, konkurence a lidová tvořivost. Lidová tvořivost v neumělých formách se často intuitivně pokouší vytvořit dílo, které by mohlo být veřejností pozitivně přijímáno. Přírodní scenérie jsou jako předloha vždy pozitivně vnímány, přestože geometrické zahrady jsou snazší k vytvoření.\n\nPro správnost kompozice díla je třeba dodržet ucelenost výrazu a tedy jednotnost sadovnického celku v souladu s přiměřeněně atraktivní různorodostí prvků a detailů kompozice a v jejich vzájemných vztazích vytvořit harmonii.\n\nMalebná kompozice\n\nKomponováním podřizujeme rozmanitost jednotlivých prvků celkovému výrazu umě­leckého díla. Správná kompozice usměrňuje oko pozorovatele tak, aby již na první pohled měl dojem, že v motivu je jednotnost, smysl a rov­nováha. Pohled pozorovatele je veden nejdříve na hlavní a nejzajímavější motiv a pak postupně na motivy vedlejší a podřadné. Tato cesta, kterou oko sleduje a která bývá nazývána spojovací linií nebo též arabeskou (je samozřejmě čarou jen pomyslnou), nemůže být nikdy v krajinném obraze malebné kompozice přímkou, nýbrž ladnou křivkou, jež však nesmí být příliš klikatá, aby obraz neztrácel na přehled­nosti. Malebné uspořádání záleží v rovnováze protikladných šikmých linií a rovin, jež mezi sebou svírají ostré úhly a sbíhají se nebo protínají v určité části obrazu, která je pro pozorovatele zvláště zajímavá.\n\nHlavní motiv je ostatním částem obrazu nadřazen a musí být ve volné kompozici umístěn mimo geometrický střed ,asymetricky. Jakkoliv je malebná kom­pozice tvořena vyváženě umístěnými centry pozornosti její součástí jsou nepravidelně vedené linie pozornosti. Jeden z hlavních předpokladů je nesouměrnost. Asymetrie musí být v krajinném obraze patrna na první pohled a musí převládat jak v uspořádání linií, tak i v rozsahu předmětů a v jejich hodnotách. Smyslem takového uspořádání je při zachování harmonicky umístěných prvků vyvolat dojem naprosto přirozeného a původního prostředí, přírody, nebo krajiny. Oko pozorovatele, jakkoliv si to pozorovatel neuvědomuje, najde-li v obraze nelogicky a symetricky umístěné prvky je znepokojeno a pocit přirozené původní přírody se vytrácí.\n\nVedle nesouměrnosti je dalším důležitým faktorem dostatečná „protiváha“ prvků v zahradě. Optické vyvážení bodů pozornosti, výrazných prvků. Je nutné dosáhnout vyvážení významných prvků na jedné straně obrazu vytvořením podobně (ne stejně, došlo by k tříštění linie pozornosti) výrazných prvků na straně opačné. Při kompo­nování obrazu je třeba se vyhýbat vytvoření přímých, rovnoběžných a vodorovných linií, které působí strojeně a naopak se snažit dosáhnout rovnováhy svazků různých šikmých a oblých linií, čímž vytvoříme zároveň rovnováhu hmot. Při tvoření malebných zahradních scenérií je orámování nahrazeno lemem nesymetrických nepravidelných postranních kulis stromů nebo keřů na obou stranách uplatněných vyváženě. Pozorovatel se pohybuje scénou, až dojde k místu, z něhož má být nejpříznivější rozhled. Pozornost diváka upoutává především hlavní motiv, kterým je vždy dostatečně nápadný objekt, nebo skupina objektů. Může to být solitéra, dominanta, výrazně kvetoucí, nebo zbarvená skupina keřů či stromů, ale i záhon, budova, socha nebo nějaký umělecký výtvor. Z hlavního motivu přechází oko na motivy vedlejší, které nesmějí působit jako stejně důležité, nýbrž naopak mu musí ve své výraznosti ustoupit, a proto se hlavní motiv zvláště zdůrazňuje. Rovnovážné a vyvážené kompozice lze do­sáhnout tím, že vedlejší motiv umístíme tak, aby se váha pozornosti věnované prvkům na jedné straně kompozice rozdělené podle geo­metrické osy byl roven pozornosti věnované atrakcím na druhé straně kompozice. Všechny anglické přírodně krajinářské parky jsou vytvořeny jako malebné kompozice. Dominantní vliv na tvorbu Anglického přírodně krajinářského parku, (jsou-li pominuty styly tvorby čínské a japonské zahrady) má evropská krajinomalba té doby.\n\nVedlejší prvek, nebo vedlejší seskupení prvků v malebné kompozice mohou být pojaty jako protiváha, opakování nebo protiklad hlavního motivu. Protiváhou bude obrazová skvrna stejné barvy nebo hod­noty (intenzity působení) jako motiv hlavní. Mohutnému stromu lze vytvořit protiváhu vysazením menšího stromu doplněného skupinou z keřů. Opakování motivu vznikne tehdy, mají-li oba prvky podobný tvar (větší a menší úzce sloupovitý jehličnan). Bude-li v krajinné partii jedna skupina tmavá a druhá světlá, budou tyto skupiny jako protiklady kontrastovat. Pokud tento kontrast nebude příliš silný, nemá vliv na působivost obrazu. Naopak, je li v skupině v blízkosti dominující velmi tmavé skvrně jiný výrazný světlý prvek, artefakt, nebo pestrolistá dřevina pohled pozorovatele v linii pře­chází z jedné světlé skvrny na skvrnu druhou a přitom vnímá kompozici jako vyváženou.\n\nPohled pozorovatele má být zaujat celkovým seskupením prvků a vlastností skupiny dříve, než začne rozlišovat jednotlivé detaily. Seskupené prvky malebné kompozice musí být sice vyvážené, ale nepravidelné. Nepravidelnost lze zvýšit tím, že jsou před jednotlivými většími skupinami předsazeny menší solitéry v různém odstupu, aby tvořily přechod mezi většími skupinami. Stromy a keře vysázené v trávníkových plochách zvyšují ale náročnost údržby a roztroušené dřeviny a takto použité prvky působí velmi neharmonicky, nepřirozeně, nebo dokonce nepřehledně. Volný prostor, trávníkové plochy jsou výraznou dekorací, která rozvíjí scénu a je tedy třeba při případném použití harmonizace dvou výrazných skupin pomocí rozptýlené výsadby dřevin zvážit množství použití spojujících prvků. Vhodnější je v mnoha případech využití několika málo nenápadnějších nižších skupinek, které bývají v přírodě ve volném prostoru přirozené. Volná plocha zůstane spíše ucelená, dominantní skupiny spojené a údržba zeleně v okolí skupinek, nebo skupinky keřů, bude snazší než údržba v okolí mnoha jednotlivých dřevin.\nDekorativní kompozice\n\nPro městské prostředí, městské zahrady, náměstí a okolí význačných budov i všude tam, kde jsou dány podmínky pro založení zahrad v pravidelném slohu, je vhodné pojetí dekorativní. Na rozdíl od malebné kompozice, při níž se uplatňuje především různorodost přírody je založeno dekorativní pojetí na geometrickém souladu opakování a pravidelném ornamentu. Výraznými prvky jsou především jasná barevnost, zřejmá pravidelnost a prvoplánovost geometrických tvarů. Ukázněné velké plochy přísně upravené zeleně a nekomplikovanost celkového výrazu kompozice vytvářejí harmonický dojem souladu, řádu. Oko diváka barevný a tvarový soulad a čitelné členění vnímá jako krásu.\n\nPři dekorativní kompozici rovnováha záleží v pravidelném geometrickém uspořádání zřetelných, často horizontálních a vertikálních linií a mnohonásobných rovin souměrnosti svírajících mezi sebou ostré úhly, opakujících se motivů. Často lze rozlišit hlavní osu, kterou je hlavní cesta. Aby dekorativní kompozice uspokojila estetické cítění a touhu po rozmanitosti, je použito střídání, rytmus prvků ,pravidelně bývají součástí kompozice aleje. Často je používáno nápadných barev ve výrazně kontrastních skladbách a výrazných prvků v pravidelných rozestupech, nebo umístěných násobně podél osy souměrnosti.\n\nDekorativní pojetí bylo vyvoláno snahou po souladu a jeho vrcholem je francouzská zahrada se svými přímými alejemi a tvarovanými stromy. Takové zahrady tvoří vlastně přechod mezi geometrickou architekturou staveb a přírodou. Doplňují výzdobu budovy tím, že s ní tvoří harmonický celek. Symetrická kompozice zeleně navazuje na symetrii stavebních prvků. Dekorativní úprava zahrad se provádí obyčejně na takových plochách, které nelze přehlédnout jediným pohledem, takže nenutí oko pozorovatele, aby proniklo obraz do hloubky, nýbrž spíše aby těkalo po jeho povrchu. Dekora­tivní řešení zahrad je zvláště vhodné v rovinném jednotvárném terénu, nebo na pravidelně odstupňovaném terénu (italský park), ovšem zpravidla k vytvoření efektních a majestátních celků musí být k dispozici dostatečná rozloha plochy.\n\nZ estetického stanoviska není dekorativní uspořádání horší než malebné uspořádání, je však nutno upozornit, že ve větších rozlohách působí tento stav sice grandiózně, ale malebnost pohledu je potlačena. V moderní době má dekorativní řešení hlavní význam při zakládání zahrad v blízkém sousedství budov, a je vhodnější i pro menší zahrady než vnášení přírodního stylu za každou cenu. Nutným předpokladem ovšem je, aby na menších plochách bylo řešení zjednodušeno.\n\nZákladní pravidla slouží jako stavební bloky pro určení a provádění zásahů pro projektování. Vyzkoušené principy jsou základním stavebním kamenem tvorby zahrady.\n\nZákladní prvky krajinářské architektury\n\nSkladebné principy sadovnické tvorby\nSkladebné principy sadovnické tvorby jsou si podobné s principy kompozice u jiných uměleckých oborů, například s pravidly obrazové kompozicí obrazů a fotografií.\nPrincipy zahradní úpravy,které se vztahují na vnímání krajiny:\n\n\nRealizovaná sadovnická úprava, park, zahrada stejně jako každé umělecké dílo musí působit určitým dojmem ucelenosti, uspokojující nejen po stránce estetické (krása), ale i účelové a z hlediska logického výkladu díla. Stejně, jak se ucelenost partie stává zřetelnější, zvětšuje se i příjemnost a úplnost dojmů. Prvky a rostliny by měly být uspořádány tak, aby byly v souladu s těmito zásadami. Krásným může být umělecké dílo tehdy, je-li zharmonizováno a sjednoceno podle organizačních principů.\n\nUcelenost a jednota nesmí dosáhnout té míry, že se změní v uniformitu a jednotvárnost. Některé druhy zahradních úprav využívající geometrických tvarů a pravidelných rytmů takto únavně snadno mohou působit. Proto je nutné uplatnit v každém výtvoru i náležitou rozmanitost, pestrost, náležité střídání, a to nejen v celkovém uspořádání, ale i v detailech.\nPro dosažení větší rozmanitosti jsou listnáče a jehličnany často spojovány do skupin, nebo do relativně nízkého vřesoviště doplňovány vzpřímené jalovce Juniperus communis, nebo podobně rostoucí kultivary jiných druhů. V sadovnictví lze zajistit rozmanitost jednak volbou rostlinstva různého vzrůstu, charakteru, zbarvení a tím, že jsou rostliny a prvky seskupovány, aby bylo vytvořeno větší počet odlišných pohledů, kontrastních a rytmických. Pokud je v zahradě příliš mnoho různorodých prvků, mnoho atraktivních dominant, je pozornost diváka rozptýlena a je složité absorbovat nějakou společnou myšlenku, nebo si vychutnat celkový dojem. Zahrada se stává neuspořádaným nepořádkem, park se mění v nesourodé shluky stromů a keřů. Lze vyvodit, že méně je více, jedna nebo několik dobře volených a správně umístěných solitér dokáže oslovit pozorovatele více než mnoho nápadných dekorací a zachovat harmonii zahrady, nebo parku. Společné uspořádání více výrazných rostlin a nebo prvků působit vhodně, pokud jsou součástí různých pohledů, nebo jsou vhodně uspořádány, například jako alej (palmy v nádobách).\n\nUcelenost je pocit, že velikost jednotlivých složek (krajiny rostliny) nebo skupiny složek v krajině je v souladu s krajinou, jako celkem. Dojem, vnímání kompozice je jednoznačně definovatelný. Interpretace díla je nikoliv rozpačitá, nebo roztříštěná, nebo nejasná. Jinými slovy, celková myšlenka je v souladu se základními prvky a jejich použitím.\n\nHarmonie vychází z předpokladu, že vlastnosti použitých prvků a rostlin a jejich umístění jsou v nějakém vzájemném poměru a mají nějaký logický a estetický smysl. Prvky zahradní architektury, které vzájemně nemají vlastnosti v žádoucím poměru a vztahu, vytvářejí náhlé přechody a kontrasty, nebo nedostatek kontrastu a přechodu. Například vysoká kamenná zeď může být elegantním doplňkem velké rostliny, nebo velkého domu, ale umístěna k malému domu nebo k malému stromu by vypadala příliš velká a dům, nebo strom příliš malý.\n\nVyhovující smysl pro proporce, správné použití vhodné velkosti prvků v architektuře, je jedním základních pravidel a nástrojů zahradnické tvorby. Harmonie je dosaženo, když se divák cítí, že všechny rostliny v krajině zahrad se vzájemně doplňují a byly vybrány s úmyslem vytvořit společně nějakou kompozici, téma, myšlenku. Umístění rostlin v krajině promyšleně, pokud jde o jejich formu, je metoda pro vytváření harmonie a ucelenosti.\nV sadovnictví lze dosáhnout harmonie především sestavou prvků, které mají sice některé vlastnosti vzájemně odlišné, ale souzvučné alespoň v jiných charakteristikách (např. různě vysokých stromů podobných tvarem, stavbou koruny apod.) nebo tím, umístíme-li je v určitém zákonitém uspořádání jako sled, opakování nebo rytmus.\n\nPro harmonické vztahy mezi částmi celku je nepřípustné, aby střídání, kontrast, barevnost nebo jiné nástroje ale i uplatněné prvky (například stavební celky) použité při vytváření díla vybočily vlastnostmi a vztahy nad přípustnou mez, nebo byla porušena ucelenost a vhodnost použití díla do té míry, že by se části díla vzájemně potlačovala nebo se střídání a barevnost či různorodost zvrhly ve zmatek. Lze říci, že harmonie vyplývá ze správného a přiměřeného použití rozmanitých nástrojů tvorby v souladu promyšleného celku.\n\nVytváření rovnováhy a harmonie\n\nV každé výtvarné kompozici, a tedy i v krajinářském obrazu, je důležité, aby podružné prvky odpovídaly ve svém souhrnu optickému účinku dominanty a aby při prohlížení obrazu a parkové nebo přírodní scenérie měl zároveň divák dojem, že obě poloviny, tj. jak levá, tak i pravá strana obrazu, jsou od pomyslné střední osy ve svém optickém účinku stejně působivé, jsou v rovnováze. Rovnováhy lze dosáhnout snadno tím, že stejné předměty (rostliny, záhony, sochařské výtvory apod.) umístíme na obou stranách osy v přesně stejném uspořádání jako zrcadlový obraz, tedy symetricky, nebo je umístíme tak, aby se optické účinky obou polovin vyrovnaly nesymetricky, tj. v pou­hém součtu účinku — přičemž nemusí být ani materiál, ani jeho rozmístění stejné. Toto rozlišení v řešení rovnováhy je důležité, neboť na něm hlavně závisí skladební rozdíl mezi tzv. for­málními a neformálními zahradami.\n\nMezi kritéria bývá v sadovnické architektuře zařazována i smysluplnost, která blízce souvisí s uceleností díla.\nÚčelnost díla hodnotíme podle možnosti smysluplného využití. V sadovnictví takto lze ocenit hodnotu praktické možnosti využití zvláště u zahradních staveb a doplňků, cest, oplocení a podobných staveb. Objekty, které neplní svůj účel, jsou hodnoceny jako nadbytečné a to na nich bývá patrné již na první pohled. Každá kompozice musí vyhovovat i po stránce logické, tj. působit dojmem opravdo­vosti, a proto musí být při vytváření díla nejen použit vhodný materiál a zapracován do celku podle jeho přirozené struktury a vztahů k ostatním částem díla. Výrazné prvky, dominanty a solitéry je nezbytné umístit v harmonickém vztahu s okolím a v souladu s před­poklady terénu a prostoru. Nelogické prvky, které jsou v rozporu s celkem, jako např. barevné elegantní betonové schody v historické rekonstrukci středověké zahrady, přírodní alpínum založené v rovině, kamenný most uprostřed rovného palouku, nebo nevelký záhon květin, na který z cesty stěží dohlédnete, působí stejně přirozeně a smysluplně jako velký bilboard zvoucí na rychlé občerstvení uprostřed pohledu na francouzský park. Nevyhovuje-li některá část logickému uspořádání, nebo praktickému smyslu, působí směšně, nebo nepříjemně, i kdyby byla v detailech opravdu pěkně provedena.\n\nPři sadovnických úpravách lze jako mocný nástroj použít geometrie. Zákonité opakování a symetrie ve více, nebo méně nápadných rytmech a osách. Tímto způsobem snadno docílíme ucelenosti díla s rizikem, že je velmi omezen přirozený vzhled. Výsledek omezení přirozeného vzhledu může být neočekávaně silně negativní. Stejný pocit můžete mít, když jdete hlubokým smrkovým lesem a zjistíte, že všechny stromy jsou v zákrytu, v liniích a stejného stáří a velikosti a že kromě smrku zde nic neroste. Všechny stromy jsou identické a les je stejný a nepříjemně umělý v každé své části. Přiměřenost rytmického opakování je zde přes míru očekávání. Dává pozorovateli pocit, že stojí v továrně na dřevo, uprostřed plantáže, podobné kukuřičnému poli.\n\nRytmus je obecně tvořen opakováním motivu. V sadovnickém návrhu se motiv skládá například z použitých rostlin. Terénní úpravy a stavební prvky jednoho typu mohou být seskupeny v řadě, nebo jako plot. Potom směřují pohled diváka ve směru rytmického seskupení, spíše než v jiném.\nProtože opakování, jako seskupení prvků v intervalech vzniká jako činnost člověka je vhodné méně používat opakování v parcích a zahradách napodobujících původní přírodu. Zejména lze jmenovat přírodně krajinářský park, japonskou, čínskou zahradu, nebo přírodní zahradu. Což neznamená, že symetrie a rytmus zde nemohou být v nějaké formě, nebo v smysluplném výrazném prvku (alej) nenásilně použity.\nOpakují-li se v díle některé prvky nebo motivy bývá jejich uspořádání jiné ve formálním slohu francouzské zahrady a jiné v přírodním parku. V geometrické zahradě může být naprosto pravidelně opakováno jak umístění, tak i celé motivy a jejich části až do hloubky detailu, jako například výsadby záhonů, nebo okraje pravidelného bazénu. V přírodním parku, i když se prvky mohou vat, musí se alespoň různě umístit, tedy stejné prvky se mohou použít jen některých místech a v rozličném seskupení, ale nesmí být příliš často použito.\n\nCílem využití opakování jako motivu je kontrola pohledu diváka, kontrola nevědomých pohybů oka (po liniích kompozice), způsobem, který nejvíce přispívá k zhodnocování vytvořené sadovnické kompozice, upozornění na některé prvky scény, jejich zvýraznění. Například zvýraznění průhledu, nebo dekorací, které mají být obdivovány.\n\nOpakování, pravidelný rytmus podporuje jednotu. Překročením míry použití může být jednota únavná, vedoucí ke stereotypu. Proto je vhodné pravidelný rytmus ozvláštnit. Jednou z cest jsou rostliny, které se liší ve struktuře. Textura je natolik jemný prvek, že může být použit na řadu zahradních úprav, aniž by zničil jednotu vyjádření. V souladu s kontrastem v dalších vlastnostech použitých rostlin lze rytmus stejných dřevin v pravidelných rozestupech povýšit na plynulý sled. Takto lze například v logickém rytmu použít výsady různě vysokých stromů podobných tvarem, stavbou koruny, ale odlišných například strukturou olistění. V sadovnictví tak lze použít k harmonizaci výsadby sestavu prvků, které mají sice některé vlastnosti viditelně odlišné, ale podobné,nebo příbuzné alespoň v jiných charakteristikách.\n\nPokud jsou skupiny dřevin vysázeny v určité zákonité posloupnosti vzniká opakování a rytmus. Mění-li se postupně i alespoň jedna charakteristická vlastnost, tak aby změna byla patrná v plynulé radě a v určitém směru, nazýváme efekt, který takto vznikl, sled.\nV průběhu rytmu se může měnit tvar, velikost nebo zbarvení, ale většina ostatních vlastností zůstává stejná. Sledem dodáváme obrazu pohyb, z rytmu se stává příběh. Pro toto uspořádanější je nejvhodnější pokud, můžeme změny plynule pozorovat. Jakkoliv mohou být v okolí sledu i jiné zajímavé obrazy nesmějí porušovat souvislost sledu a rytmus pohybu.\n\nRámování je vnímáno jako zařazení jednotlivých prvků do celku který je nějak ohraničen ,nebo ukončen. Lze jej vyřešit pomocí přímky. Například tomuto účelu slouží zeď, kulisa stromů, živý plot, alej. Také je vhodné využití linie. Například přímá dlážděná cesta vedoucích k sochařských artefaktům, nebo pergoly s popínavými rostlinami uspořádané tak, aby tvořily lemování, které zaměří pohled diváka na určené směrem.\nVhodné orámování je výrazovým prvkem, který silně ovlivňuje vyznění výsadby a prvků. Výsadba pnoucích růží na kamenné zdi využívá kontrastu neživého kamene a kvetoucí rostliny. Kamenná zeď rámuje dílo a je jeho zásadní součástí. Vhodně volený dřevěný plůtek kolem výsadby trvalek asociuje venkovské stavení a vhodně doplňuje výsadbu trvalek. Velkým krajinářským scenériím vytvoří výrazný rámec obrazu stromy, men­ším i okrajová výsadba keřů. Okolnost, že rámec jednoho po­hledu je obvykle zároveň součástí skladby obrazu druhého, není v sadovnictví na závadu, naopak dílo je tím zajímavější.\n\nV sadovnické projekci jsou kromě linie výsadby (zejména aleje a záhony) významné linie tvaru jednotlivého použitého předmětu a v krajinářství především kmen a rozvržení hlavních větví stromů, obrysové linie, které se označují jako habitus, tvar představující nárys tělesa.\nTvar a uspořádání prvků se jeví divákovi jako systém různých linií a čar, které ohraničují nebo vyznačují formy těles. Tyto čáry jsou tedy v sadovnictví jen pomocným prvkem, který si do svého obrazu přimyslíme nebo vkládáme (při skice) pro snazší analýzu uměleckého díla a soustavy. Tyto pomyslné linie ovládají podrobnosti celé kompozice a na jejich vzájemném uspořádání závisí především efekt uměleckého díla. Podle toho, jak a kde se tyto pomyslné linie uplatňují, rozlišujeme je na linie osové, obrysové a perspektivní.\nPerspektivní linie, vyjadřu­jící v prostoru sbíhavost k tzv. styčnému bodu, mohou být buď totožné s obrysem předmětu (linie terénu, domu, okraje cest, břehy potoka a řeky), nebo jen pouhou a pomyslnou spojkou vrcholů stromů, například u alejí. V přírodě se toto sbíhání při pohledu uplatňuje nejen mezi liniemi opravdu sbíhavými, ale sbíhavými se nám jeví i rovnoběžky. Oko je při posu­zování obrazu (partie) těmito liniemi silně přitahováno a vedeno na ta místa, kde se linie vzájemně vyrovnávají. Proto jsou průsečíky linií body zvláštního zájmu (viz zaostření) a jako takové musí být umístěny v zajímavé části obrazu, třebaže se často při krajinářské tvorbě shle­dáme s tím, že dosavadní uspořádání linií těmto požadavkům nevyhovuje. Když není zájmová oblast dosti zajímavá, musíme její zajímavost zvýšit vhodným doplňkem, například. zajímavým stromem, dominantou, nebo solitérou, květinami nebo uměleckým výtvorem. Pokud linie působí příliš jednotvárně, lze přerušit fádní linii probírkou (vytvořit rytmus) nebo linii přerušit předsazením výrazného stromu, jehož vrchol ji převýší. Jinou možností je vysadit nižší dřeviny jako porost pod horizontální linií a dát linii pohyb.\n\nOsové linie charakterizují postavení nebo pohyb prvků. Obrysové linie představují nárys tělesa nebo jeho půdorys. Perspektivní linie, vyjadřu­je sbíhavost k tzv. styčnému bodu, mohou být buď totožné s obrysem předmětu (linie terénu, domu, okraje cest, břehy potoka a řeky), nebo jen pouhou a pomyslnou spojkou vrcholů stromů, např. alejí. V přírodě se toto sbíhání při pohledu uplatňuje nejen mezi liniemi opravdu sbíhavými, ale sbíhavými se nám jeví i rovnoběžky. Oko je při posu­zování obrazu (partie) těmito liniemi silně přitahováno a vedeno v ta místa, kde se linie vzájemně vyrovnávají.\n\nVztahy mezi vnímáním a liniemi jsou podobné jako u linií obrazové kompozice fotografie, nebo malby a lze je obdobným způsobem použít. Vodorovné linie působí zklidňujícím dojmem, šikmé linie vzbuzují pocit pohybu. Při kompo­nování obrazu je vhodné se vyhýbat vytvoření přímých, rovnoběžných a vodorovných linií a naopak se snažit dosáhnout rovnováhy různých šikmých linií, čímž se snáze vytvoří zároveň rovnováha hmot. K lepšímu řešení situace neuspokojivé situace v kompozici je vhodné zamyslet se nad černobílou fotografií kompozice, na níž lze snáze vyhledat výrazné linie, povrchy, hmoty a kontrasty.\n\nV každém uměleckém díle může být některá jednotka tak vý­razná a tak umístěná, aby poutala pozornost jako hlavní součást celé skladby.\nAby se tak mohlo stát, musí být jednak předmět sám o sobě zajímavý nebo nápadnější, aby převládal nad ostatními, které mu jsou podřízeny, jednak musí být ostatní část skladby řešena jako kompozice, která poutá pozornost k dominantnímu prvku. Kdyby předmět, k němuž je pozornost vedena, nebyl dosti výrazný,pozornost pohledu by se rozptýlila. Stejně chybná by tato kompozice byla, pokud by výrazné prvky neúmyslně strhovaly naši pozornost od dominanty nebo byla kulisa obrazu byla ne­úměrně zdůrazněna, a tak zeslabovala účinnost dominanty.\nVýraznou dominantou je solitéra. Solitéra zdánlivě není harmonickou součástí celku, na rozdíl od dominanty je dokonce jediným a osamoceným prvkem, který se naprosto odlišuje od okolí. Harmonie solitéry a okolí je ve vyváženém dramatickém kontrastu, kdy okolí podobně jako u dominanty vytváří odlišností vyvážený protiklad. U solitéry je velmi důležitý výběr okolí a jeho vlastností, stejně jako výběr solitéry.\n\nUmístíme-li vedle sebe dva prvky v některé charakteristice navzájem nápadně odlišné, vy­tvoříme kontrast (protiklad), jehož vý­znam se nesmí podceňovat ani v díle zahradního architekta. V sadovnictví se uplatňují kontrasty jed­nak ve tvarech, jednak v barvách. Tvarové kontrasty vnímáme nejčastěji jako rozdíly v povrchu, habitu, vzrůstu, způsobu růstu, nebo například velikosti tvaru či rozměru listů. Kontrastní skupinu lze vytvořit seskupením malého počtu stromů, které jsou vzájemně typicky odlišné tvarem, nebo vzrůstem. Například vysoký pyramidální strom (jehličnan) je v kontrastu se stromem s kulovitou korunou (nízký listnáč typu „Globosa“). Kontrastem je i protiklad části zastíněné výsadby a části osvětlené – výsluní. Ačkoliv takový kontrast není stálým výtvarným prvkem, nýbrž mění se během dne i ročního období, lze kontrast zčásti zmírnit osázením, mírným přechodem mezi výsluním a zastíněnou stranou nebo výsadbou clonící alespoň část zastí­něného pozadí.\n\nSvětlolisté dřeviny jsou málo kontrastní proti listnatým dřevinám, nebo budově se světlou omítkou, ale velmi kontrastní proti pozadí tvořenému tmavými jehličnany, nebo vodní ploše. Má-li kontrast, který součástí myšlenky, celkového obrazu díla, dostatečně vyniknout, musí být často výrazně odlišný proti okolí, neboť jen porovnáváním je možno dostatečně zdůraznit kontrast a náležitě vnímat myšlenku, nebo pocit, který autor díla zamýšlí. Vhodnými kontrasty jsou světle kvetoucí dřeviny na tmavém pozadí jehličnanů, světlé, pestrolisté kultivary na pozadí tmavých červených variet javorů a dubů. V malých částech jsou vhodným příkladem nízké jehličnany, jako podrost mezi nevysokými listnáči kulatého tvaru.\n\nPřiměřenost použití kontrastu\n\nKontrast musí působit v souladu s celkovým uspořádáním a jako logická a nedílná součást díla. Příliš nápadné kontrasty v jinak harmonické výsadbě mohou vyznít křečovitě. Kontrastní působení různorodých prvků a dřevin mezi sebou ve výsadbě je běžné a žádoucí. Časté opakování kontrastů může překročit míru přiměřenosti. Zvláště ne­příjemně působí taková výsadba, kdy je z jednoho stano­viště vidět opakovaně více podobných kontrastů. Je ovšem třeba zohlednit rozdíl mezi rozlehlými celky a menšími částmi. Podobně jako obraz malých rozměrů (miniatura) připouští prud­ší kontrasty než obraz velký, tak i v sadovnictví uplatňujeme kontrasty hlavně v menších celcích a výsadbách, nebo částech velkých výsadeb. Ve velkých parcích, tam kde jsou výrazné kontrasty viditelné ve větším kontextu, používáme výrazné kontrasty zřídka.\n\nZaostření nutí diváka k pohledu na určité zvýrazněné místo. Solitéry a dominanty, výrazné prvky a nápadné části kompozice jsou použity v zahradní designu tak, aby upoutaly pozornost. Bez atraktivních prvků by park, nebo zahrada byla jen pásem rostlin, který výrazně nepůsobí na mysl a vnímání. Pokud je součástí parku vodotrysk, převislá vrba, nebo dramatický ornament může upoutat pozornost a vzbudit asociace. Aby se zájem soustředil na ústřední prvek je vhodné pohled upoutat nápadným okolím v blízkosti prvku, který má být zvýrazněn. I když zaostření může být dosaženo různými prostředky (rámování, linie, apod.), je intenzivnější zaostření vhodné vytvořit pomocí vyváženého a konzistentního uspořádání prvků.\n\nHodnota uměleckého díla je určena nejen uspořádáním tvarů a linií, nýbrž i správným rozdělením světla a stínu, které dodává obrazu životnost a plasticitu.V přírodě jsou světlými elementy louky, vodní plochy a cesty, kdežto kopce, návrší a stromy působí většinou temněji, a proto dodávají obrazu tmavší tóny. Tyto stíny jsou v přírodním obraze dány jednak tím, že stromy a keře se jeví oku tmavší než například travnaté plochy, a jednak tím, že stromy a keře vrhají stíny a zabraňují nebo zmenšují osvětlení jiných předmětů, které se nám jeví v místech vrženého stínu tmavší než nezastíněné prvky.\n\nMezi světlem a stínem musí být i v zahradách správný poměr — vzájemná rovnováha. K loukám a k větším vo­dním plochám se hodí jako vyvážený protiklad především masívní stromy, jako jsou duby, buky, lípy, nebo kaštany. Střídání světelných a stinných prvků dává partii velmi určitý výraz, a proto ae nesmí často opakovat ve stejném nebo v příliš podobném seskupení. Dobře nepůsobí ani takové uspořádání, při němž se v obraze často střídají světlé a tmavé plochy, tím se vnáší do pohledu neklid ani takové, kde světlé a tmavé prvky zaujímají příliš velké prostory. Ačkoliv nelze stanovit přesné pravidlo, je obvykle nejvhodnější poměr mezi světlými a tmavými plochami asi 3 : 2.\n\nV kompozici zahrad se stejně jako v ostatních odvětvích výtvarného umění uplatňují perspektivní efekty. Záleží nejen na skutečné velikosti pozorovaného předmětu, ale i na jeho vzdálenosti od oka (čím je dále, tím se zdá být menší). Dalšími efekty jsou, že se rovnoběžné linie při pohledu vlivem perspektivy zdají sbíhavé a že se při srovnávání dvou stejně dlouhých linií zdá delší ta, která je přerušovaná. Také určitá plocha rozdělená v menší oddíly se zdá větší než nerozdělená velká plocha.\n\nV sadovnictví, podobně jako v malířství, lze zesilovat účinek perspektivy vypracováním popředí, středu a pozadí.\n\nVšechny tyto jevy lze zužitkovat a jejich perspektivní účinky zesílit tak, aby optického klamu, iluze velké dálky bylo dosaženo stejně, jako malíř dodává hloubku svému obrazu například i pomocí postupného snížení zaostření a odpovídajícím výběrem tónů.\n\nBarva je pravděpodobně nejvýznamnější dekorační faktor v zahradě a často brána v úvahu jako rozhodující vlastnost jednotlivého prvku. Vyšlechtění nových barev a odstínů bylo věnováno více pozornosti než jinému atributu květin.\nPři prohlížení krajiny vidíme různě zbarvené povrchy, které se vzájemně odlišují, a to nejen svým zbarvením (že jsou např. zelené, červené apod.), nýbrž i měnlivostí tónů (bledě zelené, tmavozelené) a svou světelností, popřípadě pronikavostí účinku na oko. Mnoho diskusí o vlastnostech rostlin je zaměřena na barvu, strukturu a formu, více než na jiné vlastnosti. Ze zkušenosti víme, že nejpronikavější je bílá barva, po ní následuje žlutá, oranžová, červená, fialová, modrá a nejméně pronikavá je černá, protože pohlcuje všechny složky bílého světla. Černá barvaje nejen nejtemnější, ale i nejméně intenzívní.\n\nDobrý zahradní architekt musí dokázat kombinovat barvy tak, aby výsledný produkt byl libý oku pozorovatele. Jen praxí a experimentováním je možné vyvíjet barvocit a umožnit vidět rozdíly mezi odstíny barev a jejich vzájemné působení.\n\nÚčinek odrazivosti\n\nOdrazivost, účinek paprsků odražených od povrchu předmětu na oko pozorovatele musíme mít v patrnosti zvláště při sestavování barevných efektů na takových místech, kde část pohledu je ve stínu a část na výsluní, neboť jinak by se mohlo stát, že by se při nesprávné volbě tónů některé barvy z dálky ztrácely, nebo naopak by působily příliš pronikavě. Při vysazování skupin sestavených z různého a hlavně různobarevného nebo různě kvetoucícho rostlinstva musí být brán v úvahu nejen jejich barevné seskupení (jako celku), ale poměr k ostatním částem kompozice. Je třeba si uvědomit, že barevné kompozice jsou našemu oku příjemné, jiné lhostejné a některé dokonce i nepříjemné.\n\nZákladními barvami jsou červená, žlutá a modrá. Sestavíme-li tyto barvy ve stejných vzdálenostech na obvod barevného kruhu, vzniknou smíšením vždy dvou sousedících barev barvy přechodné, a to oranžová, zelená a fialová. Představíme-li si jejich pořadí, následují v kruhu barvy červená, oranžová, žlutá, zelená, modrá a fialová, z nichž dalším míšením vždy dvou sousedících můžeme vytvořit libovolný počet dalších přechodných barev. Na barevném kole jsou barvy uspořádány podle jejich vztahů k sobě, ve stejném pořadí, jak jsou uvedeny v barevném spektru. Většina moderních barevných kol obsahuje pouze 12 barev.\n\nV přírodě najdeme však mnoho dalších odstínů. Nicméně pomocí barevného kola lze cvičit své oči vidět vztahy mezi barvami a jakým způsobem je řadit vedle sebe.\nHarmonické kombinace\nV praxi však je možné získat příjemný dojem z barev celkovým sladěním (harmonií) a vyvážením několika málo složek. Má-li být skladba barev ve výsadbě harmonická, může toho dosáhnout tím, že bude mít některé společné složky. Takovou nejjednodušší kombinací jsou aranžmá a kompozice, kde je ústředním motivem určitá společná barva. Tedy použité prvky musí mít buď společný odstín např. načervenalý, při barvách rů­žové, fialové, oranžové a podobně), nebo podobnou hodnotu, tón, (vydávají přibližně stejné množství světla), popřípadě podobnou intenzitu (když jasnější barvy budou našedivělé), avšak musí mít jinou charakteristiku. To může být dobrá varianta pro začátečníky, protože zabrání chaosu příliš mnoha barev v kompozici. Společné vlastnosti sladěných barev. V praxi však není určen příjemný dojem z barevné soustavy jen symetrií v barevném kruhu, ale i celkovým sladěním (harmonií) a vyvážením jednotlivých složek a náležitým stří­dáním odlišných barevných soustav.\n\nV barevně sladěné kompozici,kde mají všechny prvky společný odstín, vyniknou dobře různé textury. Postupnou změnu odstínu v jednobarevné kompozici lze použít u aleje dřevin jako sled. Postupné přechody odstínů v kompozici vytváří dojem pohybu. Celkově je tato varianta kombinace barev působí jemně a je dobře přijímána. Je li při výsadbě však toto barevné vyjádření příliš dokonalé, změní se harmonie v jednotvárnost a naproti tomu u silně intenzivních barev směs působí křiklavým dojmem. Byť by taková kompozice nevadila u kytice květin, která v interiéru působí opět jinak a je třeba asociací svátku jara, nebo sv. Valentýna, bude rozhodně špatně působit u výsadby letniček ,nebo dokonce dřevin.\n\nLahodného a spolehlivě harmonického dvoubarevného seskupení barev dosáhneme výběrem dvou barev, ležících vedle sebe na barevném kole. Takové kombinace tvoří opticky harmonické a méně prudké barevné přechody.\n\nKontrastní barevné seskupení\nZkušenost nás učí, že směs pigmentů z barev v barevném kruhu diametrálně odlišných barev poskytuje barvu sice velmi neutrální (barvy doplňkové, komplemen­tární), ale tyto barvy, jsou-li postaveny vedle sebe, působí na naše oko příjemně. Kontrastní kombinace jednotlivých barev může změnit jejich vnímání. Ty­pickým případem takové kombinace je seskupení fialové barvy se žlutou, nebo oranžové s modrou apod.\n\nDuplex\nJednoduchá kombinace barev používá pouze dvě barvy – duplex. Jde o barvy položené naproti sobě na barevném kole (červená / zelená, oranžová / modrá, žlutá / fialová.) Jsou-li takové kombinace použity bez společných odstínů, vyznačují se maximálním kontrastem. Proto může působit nejen podnětně, ale i znepokojivě, pokud je použito barevných ploch příliš mnoho. Vyplatí se tedy použít převahu jedné ze dvou barev a druhou zvýraznit jako soliterní, nebo dominantní část výsadby. Při vyvážené kompozici je vhodné využít i různých textur barvy a odstínů, spíše než příliš velkého množství stejné barvy.\n\nTři a více barev\nJako doplněk v případě příliš velkého kontrastu lze použít i další, třetí barvu a případně rozdílné barvy rozčlenit prostorově. Příjemně působí taková sestava, kde následují vedle sebe takové barvy, které jsou v barevném kruhu seřazeny v osách, symetricky, nebo v nějakém pravidelném rytmu tj. např. fialová, oranžová a zelená v kombinaci tří barev. Nebo například červená, oranžově žlutá, zelená a modrofialová v kombinaci čtyř barev a podobně. To platí za předpokladu, že zářivější tóny zaujímají podstatně menší plochu oproti barvám méně intenzívním, nebo že jsou voleny v méně sytých odstínech než barvy málo intenzívní.\n\nVhodné kombinace lze dosáhnout i tím, uspořádáme-li barvy tak, aby se přibližně stejně odlišovaly od základního tónu. Odlišení může být opět buď rozdí­lem v odstínech (např. žlutá a modrá skvrna na zeleném podkladě, zelená a oranžová na žlutém podkladě apod.), nebo rozdílem hodnoty (světle červená a tmavorudá na ze­leném podkladě), popřípadě rozdílem v intenzitě (např. jasně zářivá červeň s matnou červení na středně jasném podkladě), ačkoli nelze zapomínat, že intenzita barvy oby­čejně závisí i na odstínu a jeho barevné hodnotě a kontrast by neměl přesáhnout přiměřenost.\n\nPolychromatické kombinace\nPolychromatické kombinace využívají všech barev, ale jsou pro vyladění kompozice stejně náročné jako a vyžadují tolik přemýšlení a experimentování jako ostatní přístupy. Barevný soulad, vyjádření totiž souvisí i s množstvím a umístěním barev. Výsledkem nevhodného, nevyváženého, nebo nepromyšleného seskupení může být chaos. Barevné seskupení mají hlavní význam při vyvolání rovnováhy v obraze, a proto musíme zvláště dbát na to, aby barevné skvrny byly vyváženy i velikostí a umístěním. Barvy lze uspořádat i ve sledu. V takovém případě by změny měly změny progresivně postupovat od hodnoty nejjasnější k nejtmavší, např. od bílé přes různé odstíny růžové až do tmavočervena, případně se v sledu rytmicky opakovat.\n\nÚčinek nasycení barev\n\nSilné neředěné odstíny a barvy poutají pohledy a jsou výrazné z dálky, tedy je lze použít i na zbarvení větších vzdálených ploch, výsadby střední části a pozadí kompozice. Silné neředěné barvy jsou vhodné také jako výrazný doplněk dalších kombinací. Světlé tónované pastelové barvy prosvětlují kompozici a mohou být vhodně použity na výsluní a v popředí. Tmavé odstíny a odstíny s získané přidáním černé k původním barvám a polotóny získané přidání šedé barvy značně umocní dojem prostoru, jsou-li požity na vzdálenějších místech kompozice, ale mohou v kompozici zanikat, nebo působit tlumivě.\nVáha, hmotnost barev\nŽlutá barva má nejnižší hodnotu, fialová má nejvyšší hodnotu (s výjimkami bílá a černá). Oko vnímá nejnižší hodnoty jako první. Je opticky žádoucí, aby byly lehčí barvy umístěny spíše výše, těžké barvy spíše níže v barevné kompozici, lehčí barvy na výraznější prvky, těžší barvy na potlačené prvky, nebo kontrastně.\n\nTeplota barev\nČervená, žlutá a oranžová jsou považovány za teplé barvy. Zelená, modrá a fialová, jsou považovány za chladné.\nJe však možné měnit teplotu, smícháním barev. Přidáním červené do fialové lze získat výrazně teplejší kombinace.\nStudené barvy mají modrý podtón. Studené barvy vyvolávají dojem větší vzdálenosti. Vyjadřují chlad, odloučení, stabilitu a klid. Jen zřídkakdy odpoutávají pozornost od hlavního bodu kompozice. S doplňkovými barvami vytvářejí efektivní kombinace kontrastu a barevných variací.\nTeplé barvy mají žlutý podtón. Připomínají zbarvením předměty s vyšší teplotou, atraktivní jedlé plody a vyjadřují pohodlí a energii. Tyto barvy mají tendenci snižovat pocit vzdálenosti a budit dojem zdánlivého pohybu směrem k pozorovateli.\nPodmínky, které mohou ovlivnit působení barev\nVnímání barev se liší od člověka k člověku a mohou být značně ovlivněny názory okolí a módou. Vnímání jednotlivých kombinací ovlivňují i barvy v okolí kombinace. Přirozené světlo mění sytost barev během dne. Červená se stane nevýraznou při soumraku, zatímco bílá začne zářit. Textura listu nebo květu ovlivní rozptýlení světla, a proto i vnímání barvy. Hladší povrch způsobí více odraženého světla a projeví se sytější barvou. Barvy s narůstající vzdáleností ztrácí na intenzitě a proto na vzdálenější části kompozice je možné a vhodné použít i velmi výrazné barvy. Naopak příliš ostré, kontrastní kombinace v popředí působí dráždivě. Barvy rostlin se mění v průběhu roku, i v průběhu dospívání rostliny. Mladé a rašící listy, nebo jehličí má někdy odlišnou barvu oproti vyvinutým listům. Je třeba to vnímat při plánování výsadby.\n\nStromy a keře mohou mít nejen mnoho barev, ale i množství různých tvarů, zejména v případě zahrneme li možnosti řezem upravených dřevin. Ale i přirozeně rostoucí formy kultivarů zahrnují volně i přísně kuželovité, sloupcové a kulovité tvary. Působení jednotlivých částí dřeviny je třeba vzít v úvahu, stejně jako barvu a tvar koruny. Textura habituje různá u kroucených větviček kultivaru lísky, sloupovitých topolů (\"Populus nigra\" „Italica“) se vzpřímenými větvemi. U jemných větví ptačího zobu, nebo i stejně jemných, ale převisajících vrb (\"Salix c.\". „Pendula“), nepořádně rostoucích budleií, nebo strnulých jalovců. Takové vlastnosti dřevin vyniknou v zimě, ale jsou výrazné i během vegetace a někdy mohou sehrát největší roli při výběru dřeviny. Rostliny, stejně tak jako ostatní živé organismy, prodělávají během svého života změny velmi pronikavé, neboť se vyvíjí a dospívá, pak stárne a nakonec odumírá, aby učinilo místo exemplářům jiným — mladším. Je proto třeba uvažovat o díle architekta jako celku,organismu, který se vyvíjí a jako takový mění. Přičemž by dílo mělo být schopno ukázat v průběhu dospívání a vývoje estetické kvality.\n\nRozdělení dřevin na skupiny podle výšky\nV sadovnické praxi rozlišujeme: zeleň vysokou (stromy), zeleň střední (keře) a zeleň nízkou (podrost), bylinné patro) (trvalka, letnička a dvouletka). Vzrůst a tvar u všech těchto skupin je dán rozvětvením nadzemních částí (lodyh), a to u dřevin postavením, tloušťkou a hustotou větví a větviček.\n\nKmen\nKmen dřevin se uplatňuje nejen svou mohutností, délkou a tloušťkou, ale i strukturou a zbar­vením kůry. U většiny stromů je kůra hladká a teprve později různými způsoby puká a vytváří charakteristickou borku. Tato borka je u některých druhů různě hrubě rozpukaná, např. na starých dubech.\n\nKoruna\nPři uplatnění stromů, jako výtvarného prvku je velmi důležitá výška a šířka koruny, její hustota a textura. Možnosti použití se řídí podle výšky stromů, délky větví a úhlu jejich postavení, podle daného obrysu koruny, dále podle hustoty koruny. Jejich uplatnění je tak omezeno možností vytvářet vyváženou směs kontrastních a harmonických vztahů mezi jednotlivými prvky kompozice.\nTextura koruny\n\nTextura koruny je dána jednak velikostí, tvarem a povrchem listových čepelí, jednak množstvím a seskupením, popřípadě postavením listů na větvích. Délka a tloušťka větví a větviček, jejich postavení, počet a vzájemný poměr dodávají stromu určitý ráz nejen v době olistění, nýbrž i v zimě. V zimě se dokonce u listnáčů uplatňuje větvení holé koruny nápadněji než v létě, neboť v době vegetace je zakryto listím.\n\nPodle použití v sadovnictví se rozlišují konifery na dvě hlavní skupiny, a to na jehličiny, které po­užíváme hlavně ke krytí (výplňové dřeviny) nebo vytvoření rámce a obrub, a na jehličiny solitérní, jež vysazujeme do míst zvláště exponovaných, kde jsou určeny jako základní nebo zvláště výrazné body v zahradní architektuře. Kromě těchto dvou skupin rozeznáváme typy, používané převážně k pokrytí povrchu půdy (půdokryvné dřeviny).\n\nBarevné kultivary stálezelených jehličin patří mezi nejpoužívanější rostliny sadovnické tvorby, zejména malých úpravách.Jehličnany jsou ve svém habitu a v estetickém účinku tak svérázné, že vyžadují mnohdy promyšlenější umístění než ostatní stromy a keře. Jejich použitím mohou být vytvořeny jednotvárné, strnulé nebo naopak příliš neklidné skupiny. Důvodem je olistění. Listy jehličnanů se ve vánku a větru nepohybují, jejich tvary jsou často velmi pravidelné a někdy až přísné, celkově jehličnany tedy působí strnule. Změny, které jehličnany prodělávají během roku nejsou oproti listnatým dřevinám tolik výrazné.\n\nVětšina štíhlých, pyramidálních a vůbec pro­táhlých stromů je vnímána pozorovateli jako obvyklá pro kopcovité a nerovné terény. Takto se vhodně uplatní právě protáhlé a pyramidální tvary jehličnanů. Vysazením úzkých a vzpřímených jehličnanů na nepravidelnosti terénu lze zvýraznit tyto nerovnosti a zdůraz­nit charakter povrchu. Velká seskupení tvoří vůbec nejtemnější ze všech porostů vůbec, a lze je výborně použít jako kontrastní pozadí.\n\nDo alejí a při úzkém vstupu do budov jsou často používány sloupovité jalovce, cypřišky a túje. Často jsou jako podrost používané nižší tvary jehličnanů, které tvoří neprodyšné porosty. U solitérně a řídce ve skupinách vysázených jehličnatých stro­mů je snaha, aby byly zavětveny až k zemi, zvláště u jehličnanů, rostoucích v kuželovitých a sloupovitých tvarech, například u smrků a cypřišů.\nKoruna jehličnatých stromů musí mít dostatek prostoru, neboť její redukce v pozdějším období je nesnadná. Jehličnany jsou ohroženy zastíněním a porušení habitu způsobené příliš hustým sponem výsadby nebo dokonce vrůstáním sousedních dřevin má za následek zpravidla odsychání částí koruny.\nŽivé ploty a stěny z konifer jsou vzhledem k technickým i dekoračním vlastnostem jehličnanů velmi oblíbeny. Široké uplatnění mají konifery ve skalce.\n\nBarva\nBarevná krása jehličnatých dřevin představuje barevnou pale­tu od stříbřitých, sivých, modravých, celé široké stupnice zele­ných, ale i žlutých, hnědavých až nafialovělých barev a odstínů jehlic.\n\nStruktura a barva borky\nK dalším důležitým dekorativním znakům jehličnanů, které lze využít v zahradách, patří zbarvení a struktura kůry nebo borky. Uplatní se hlavně u starších exemplářů dřevin. K nejkrásnějším patří kmeny borovic, především domácí borovice lesní (\"Pinus silvestrís\").\n\nKvěty a plodenství\nTvarem, nebo barvou mohou květy (květenství) a plody (plodenství) doplnit okrasné působení jehličnatých dřevin. Ať již to jsou červené (fialkové) samičí šištice modřínu (Larix decidua), nebo červené, nahoře otevřené míšky tisu (Taxus), popř. bizarní tvary borových šišek.\n\nJehlice\nVýraznost solitéry, ovlivní výrazně tvar a velikost jehlic nebo šupin. K vyhledávaným jehličnanům proto patří zejména borovice s mohutnými jehlicemi.Zajímavé jsou též druhy výrazné bohatě pryskyřičnými pupeny, jehlicemi nebo šišticemi. Někdy může být okrasným znakem dřeviny i výrazná kresba na listech.\n\nStálezelené dřeviny jsou v sadovnické terminologii listnáče, které neshazují každoročně list. Tvarem sice od­povídají spíše opadavým keřům, ale svou temnou zelení jehličinám. Stálezelené dřeviny se uplatňují všude tam, je třeba vytvořit trvalé dekorace, zejména v zimním období. Stálezelené dřeviny jsou většinou poněkud choulostivé. Stálezelené dřeviny jsou výrazným prvkem skladby kompozice. V pří­rodně krajinářských zahradách stálezelené dřeviny tvoří často popředí nebo podrost vyšším stromům.\n\nNejvětší díl porostů v krajině v ČR, v zahra­dách, i v parcích tvoří opadavé listnáče. Dřeviny, jejichž asimilačními orgány jsou listy. Na jaře raší, postupně se vy­víjejí a na konci vegetačního období odumírají a opadávají. Na rozdíl od temné zeleně stálezelených dřevin a jehličin jsou opadavé dřeviny celkově lehčími a měkčími prvky v estetice zahradní kompozice. Je to způsobeno právě méně tuhými listy, kterými prosvítá více světla a pohybují se velmi dynamicky ve větru, čímž působí dojmem lehkosti.\n\nPůsobení tvaru listů opadavých dřevin\nTvar listu výrazně ovlivňuje celkové působení rostliny a má vliv na habitus a dokonce výraznost zbarvení rostliny. Dřeviny s vejčitými listy vyvolávají při použití v sadovnické kompozici dojem masívnosti a hustoty.Dřeviny s protáhlými, úzkými a čárkovitými listy jsou zřetelně patrné jen zblízka. Při pohledu z dálky se jednotlivě ztrácejí a struktura stromů je jednotná. Stříhané listy korunu značně zlehčují a zjemňují.\n\nVliv textury\nTextura je na vzrůstových podmínkách nezávislá a pro jednotlivé druhy nebo i variety daná, neměnná. Lze ji využít zejména při tvorbě kontrastní a harmonických skupin.\n\nKeře dorůstají vždycky menších rozměrů než stromy. Ačkoliv jejich hlavní osa a větve jsou zdřevnatělé jako u stromů, nevytvářejí kmen, nýbrž se rozvětvují již odspodu.\n\nZ peren jsou pro výsadby v parcích vhodné například záplevák \"Helenium\",kolotočník (\"Telekia\"), stračka \"Delphinium\" a ostatní výrazně kvetoucí druhy, z cibulnatých narcisy a tulipány.\n\n\n"}
{"id": "519823", "url": "https://cs.wikipedia.org/wiki?curid=519823", "title": "Sde Nachum", "text": "Sde Nachum\n\nSde Nachum ( שְׂדֵה נַחוּם‎, doslova \"\"Nachumovo pole\"\", Sde Nahum, v oficiálním seznamu sídel Sede Nahum) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v oblasti s intenzivním zemědělstvím v nadmořské výšce 85 metrů pod mořskou hladinou, 22 kilometrů jižně od Galilejského jezera, v Bejtše'anském údolí, které je součástí Jordánského údolí. Severně od obce se pozvolna zvedá náhorní planina Ramat Cva'im, z níž do údolí stékají podél západního okraje obce vádí Nachal Pachat a Nachal Nachum. Jižně od obce směřuje k východu tok Nachal Charod, podél něhož západně odtud Bejtše'anské údolí přechází do Charodského údolí. Vlastní dno těchto údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Temes. Severovýchodně od vesnice leží na výšině Ramat Cva'im průmyslová zóna Cva'im i tato výšina je ale převážně zemědělsky využívaná.\n\nVesnice se nachází cca 3 kilometry severozápadně od města Bejt Še'an, cca 83 kilometrů severovýchodně od centra Tel Avivu a cca 55 kilometrů jihovýchodně od centra Haify. Sde Nachum obývají Židé, přičemž osídlení v tomto regionu je ryze židovské.\n\nSde Nachum je na dopravní síť napojen pomocí dálnice číslo 71. Jižně od vesnice vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. Nachází se tu železniční stanice Bejt Še'an.\n\nSde Nachum byl založen v roce 1937. Vznikl jako opevněná osada typu „Hradba a věž“ 5. ledna 1937 a pojmenován podle Nachuma Sokolowa - dlouholetého předsedy Světového sionistického kongresu. Původní název osady ale zněl ha-Sade (השדה) - podle jména skupiny zakladatelů.\n\nZakladatelé kibucu byli absolventy zemědělského institutu Mikve Jisra'el a vytvořili skupinu již roku 1929 a pobývali pak dočasně v Rišon le-Cijon. V roce 1937 se usadili zde. V prvních letech ovšem vesnice čelila nedostatku vody a zemědělské půdy. To se změnilo až po válce za nezávislost. Kibuc se zaměřoval na zemědělství a chov ryb v umělých nádržích. Jedněmi z prvních obyvatel Sde Nachum byli také židovští přistěhovalci z Rakouska, později z Polska, SSSR a Německa.\n\nRoku 1949 měla vesnice 411 obyvatel a rozlohu katastrálního území 6833 dunamů (6,833 kilometru čtverečního).\n\nEkonomika Sde Nachum je založena na zemědělství a průmyslu. V roce 2003 byla severně od stávajího kibucu dokončena nová obytná čtvrť určená pro individuální zájemce o výstavbu rodinného domu, bez vazby na hospodaření a sociální strukturu kibucu. Šlo o první etapu s 51 rodinnými domy. Další stavební fáze s 52 projektovanými domy je v plánu.\n\nV Sde Nachum fungují zařízení předškolní péče. Základní školy jsou v okolních obcích (kibuc Mesilot). Je zde společenské centrum, společná jídelna, obchod a synagoga.\n\nObyvatelstvo kibucu Sde Nachum je sekulární. Podle údajů z roku 2014 tvořili naprostou většinu obyvatel v Sde Nachum Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 526 lidí. Během roku 2014 populace stoupla o 9,4 %.\n\n\n"}
{"id": "519826", "url": "https://cs.wikipedia.org/wiki?curid=519826", "title": "Zauditu I.", "text": "Zauditu I.\n\nZauditu I. (1876 - 1930) narozená jako Askala Maryam byla etiopská císařovna v letech 1916-1930.\n\nPodoba jejího jména se různí, kromě Zauditu se vyskytuje také Zewditu, Zawditu nebo počeštěně Judita.\n\nNarodila se jako Askala Mariam, 29. duben 1876 jako nejstarší dcera císaře Menelika II. Její matka Abechi byla šewská šlechtična, ale zemřela když byla Askala ještě malá. Císař Menelik II. se později oženil s Taitu Betul, ale s ní děti neměl.\n\nV roce 1882 byla jako šestiletá provdána za rasa Araya Selassie, syna císaře Johannese IV. Byl to politický sňatek, který měl spojit oba vládnoucí rody. Manželství však zůstalo bezdětné, neboť Araya Sellasie zemřel již v roce 1888, když byla ještě dítě. Po smrti manžela se vrátila do otcova domu v Šowě. Později se vdala a rozvedla ještě dvakrát, až si nakonec vzala Gugsu Welle, s nímž byla konečně šťastná.\n\nKdyž se její otec Menelik II. stal císařem, byla obnovena přímá mužská posloupnost v dynastii, neboť Johannesův nárok na trůn se uskutečnil prostřednictvím ženské linie. Jako dcera Menelika II. byla Zewditu poslední panovnicí v přímé rodové linii ze šalomounské dynastie. Její nástupce Haile Selassie byl s vládnoucí dynastií spřízněn po ženské linii.\n\nCísař Menelik II. zemřel a Lij Iyasu, který byl veřejně označen jako dědic, nastoupil na trůn. Zewditu a jejího manžela poslal na venkov.\n\nIjasu konvertoval k islámu a navázal během první světové války spolupráci s Centrálními mocnostmi, čímž se kompromitoval v očích křesťanské části etiopské společnosti. A tak byl po několika letech zbaven moci a Zauditu se mohla vrátit do hlavního města. 27. dubna 1916 sesadila rada státu a ortodoxní církev oficiálně Lija Iyasu z trůnu a jmenovala Zewditu císařovnou. Zpočátku jí ale nebylo dovoleno převzít moc samostatně, regentem byl jmenován její bratranec Tafari Makonnen (budoucí císař Haile Selassie). Tafari Makonnen byl také všeobecně uznaným následníkem trůnu, neboť žádné dítě císařovny Zewditu se nedožilo dospělého věku. A ta ho proto v roce 1928 nechala korunovat králem ze Šewy.\n\nNa začátku své vlády bojovala Zauditu proti císaři Lij Iyasuovi, který se podporován svým otcem, králem Mikaelem z Wolly, pokusil uchvátit trůn. Byli však poraženi a král Mikael byl veden ulicemi Addis Abeby v řetězech. Ras Tafari nebyl této události přítomen na přání své manželky, která byla právě vnučkou krále Mikaela a neteří císaře Ijasu V.\n\nRas Tafari byl pak účasten hnutí, které císaře Ijasu V. sesadilo a posléze se stal spoluvládcem císařovny Zauditu I. (Judity), dcery císaře Menelika II. Ustavením jejich spoluvlády bylo navíc symbolické, protože znamenalo spojení dvou významných královských rodů: králů z Tigraje a králů ze Šowy. Vládnoucí elity přitom doufaly, že se 24letý Tafari Makonnen stane povolnou loutkou v jejich rukou. Zmýlili se však. Ras Tafari se během svého regentství (\"inderase\") přičinil (za podpory Francie a zemí profrancouzského bloku, mimo jiné i Československa) o přijetí země do Společnosti národů (1923). Tento krok znamenal definitivní uznání mezinárodněprávní subjektivity Etiopie. S tím byl spojen závazek země vymýtit otroctví, které jí bylo zahraničím vytýkáno. Ras Tafari se vypravil (jako vůbec první etiopský vládce) na cestu do Evropy.\n\nJak Zauditu stárla, prohlubovaly se názorové rozdíly mezi ní a následníkem trůnu. Tafari Mekonnen byl modernizátor, který věřil, že se Etiopie potřebuje otevřít světu. Zauditu byla spíše konzervativní a více nábožensky založená. V roce 1930 vedl její manžel Gugsa Welle rebelii proti Tafarimu, byl však poražen a zabit dne 31. března 1930.\n\nProti progresivnímu kurzu, který rás Tafari reprezentoval, se však postavila část tradiční etiopské šlechty, vedená rásem Gugsou Welem, manželem Tafariho spoluvládkyně, císařovny Zauditu. Rozhodující střetnutí sil obou táborů se uskutečnilo v bitvě u Anchiemu, kde byla vojska Gugsy Weleho na hlavu poražena.\n\nDen po bitvě za záhadných okolností zemřela jen dva dny po smrti svého manžela 2. dubna 1930 císařovna Zawditu. Nic pak nebránilo tomu, aby byl Ras Tafari korunován jako Haile Selassie I. v katedrále sv. Jiří v Addis Abebě císařem.\n\n"}
{"id": "519830", "url": "https://cs.wikipedia.org/wiki?curid=519830", "title": "Jindřich V. Bavorský", "text": "Jindřich V. Bavorský\n\nJindřich V. Bavorský (okolo roku 960, Moselgau - 27. února 1026) byl lucemburský hrabě, bavorský vévoda a také laický opat v klášteře sv. Wilibrorda v Echternachu.\n\nNarodil se z manželství lucemburského hraběte Siegfrieda I. († 998) s Hedvikou. Roku 1001 se zúčastnil císařské výpravy do Itálie. Jeho sestra Kunhuta se krátce předtím stala manželkou budoucího císaře Jindřicha II. a zřejmě právě ona zapřičinila Jindřichův mocenský vzestup na jaře roku 1004, kdy byl v Řezně během říšského sněmu povýšen na bavorského vévodu. Švagra opakovaně doprovázel na válečných taženích proti polskému knížeti Boleslavovi Chrabrému.\n\nRoku 1009 jej švagr na základě tzv. moselského sporu sesadil a vévodství mu vrátil roku 1017 poté, co se Vojtěch Lucemburský vzdal úřadu biskupa v Trevíru. Jindřich zemřel bezdětný, nástupcem v lucemburském hrabství se stal jeho synovec Jindřich.\n\n"}
{"id": "519831", "url": "https://cs.wikipedia.org/wiki?curid=519831", "title": "South Pole-Aitken", "text": "South Pole-Aitken\n\nSouth Pole-Aitken nebo pánev South Pole-Aitken je největší impaktní kráter nacházející se na Měsíci a je největší známý ve sluneční soustavě. Má přibližně průměr 2500 kilometrů a je hluboký 13 kilometrů. Jedná se o největší, nejstarší a nejhlubší impaktní pánev nalezenou na Měsíci. Název pánve pochází z názvů dvou krajních útvarů, které leží na hranici - od kráteru Aitken na severu a jižního pólu ležícím na protější straně pánve.\n\n"}
{"id": "519834", "url": "https://cs.wikipedia.org/wiki?curid=519834", "title": "Miro Šmajda", "text": "Miro Šmajda\n\nMiroslav „Miro“ Šmajda, známý i pod pseudonymem Max Jason Mai (narozený 27. listopadu 1988 Košice, Československo) je slovenský zpěvák, skladatel, textař a producent, známý jako frontman české kapely Walda Gang, Terrapie a kapely MAXJMAI.\n\nV roce 2006 se zúčastnil písničkové soutěže Košický zlatý poklad 2006. Předposlední soutěžní písní na 22. soutěžním ročníku byla jeho skladba s názvem „Suchý ľad“, kterou zahrál se svou skupinou Skivers. U odborné poroty ale neuspěla.\n\nV roce 2009 se účastnil hudební soutěže Česko Slovenská Superstar, kde ve finále skončil na 2. místě. Od té doby koncertuje a vystupuje. Na podzim 2010 debutoval s prvním autorským singlem „Last Forever“, krátce nato následoval druhý slovenský singl „Baby“. 8. listopadu 2010 vyšlo jeho debutové album s názvem \"Čo sa týka lásky\", které nahrál se skupinou Rosemaid\n\nV březnu 2011 zvítězil v anketě Žebřík 2010 ve třech kategoriích – Album roku (\"Čo sa týka lásky\"), Skladba roku („Last Forever“) a Objev roku.\n\nSe svou kapelou Rosemaid na českých a slovenských festivalech jako jsou Votvírák, Sázavafest, Cibulafest či Europa fest. V květnu v roce 2011 vydal nový singl, píseň „Loneliness“, k němuž 21. října 2011 vyšel i videoklip, který se držel pět týdnů na předních příčkách v hitparádě TV Óčko.\n\nDne 15. října 2011 odstartoval Šmajda své turné s názvem Miro Šmajda Goodbye tour 2011 po devíti městech České republiky (Jihlava, Liberec, České Budějovice, Krnov, Praha, Plzeň, Litomyšl, Šumperk a Brno).\n\n11. března 2012 Šmajda na tiskové konferenci Slovenské televize oznámil, že bude pod pseudonymem Max Jason Mai (vznikl z nicknamu, který Šmajda v dětství používal při hraní PC her), reprezentovat Slovensko na hudební soutěži Eurovision Song Contest 2012 v Baku. 22 bodů ve druhém semifinále s písní „\"Don't Close Your Eyes“\" na postup nestačilo. Možná proto, že Eurovision Song Contest rockové hudbě nepřeje a šanci mají spíše interpreti evropského disco popu. Klip k této písni se objevil na jeho youtube hned dvakrát – na kanálu eurovision.tv nasbíral přes půl milionu zhlédnutí (viz odkazy).\n\nV září 2012 Miro zprovoznil svou FB stránku. Oznámil odklad projektu Max Jason Mai na neurčito a informoval o nahrávání svého druhého alba. Naznačil, že album bude tvrdší, nežli první. V únoru 2013 oficiálně potvrdil název alba „mirosmajda.com,“ zveřejnil teaser alba a datum vydání: 28. 2. 2013. Křest nové desky proběhl 7. března 2013 na koncertu v pražském klubu Futurum, a zároveň odstartoval jarní turné s názvem „mirosmajda.comTour,“ na něž se vydal v doprovodu nové kapely.\n\nNa jarní tour navázaly koncerty v průběhu léta (městské slavnosti, festivaly), na podzim 2013 byl se svou skupinou v roli special guesta na turné skupiny Traktor (Alcatranz Tour 2013). Následující rok začal Miro s kapelou z důvodu personálních změn koncertovat až v květnu. 21. května vydali nový klip k singlu \"Nostalgie\" a tento singl zároveň odstartoval na českých rockových rádiích. Videoklip se držel 6 týdnů v hitparádě T-music Chart a je dodnes k vidění ve vysílání Fajn Rock TV a Óčko TV. Na podzim Šmajda oznámil zahájení prací na novém albu, které by mělo vyjít začátkem roku 2015. Zároveň slíbil start nového singlu \"Odpovede\" koncem roku 2014.\n\nTento singl však už vyšel pod hlavičkou své kapely Terrapie, a to koncem ledna 2015. Šmajda se ostříhal nakrátko, co vyvolalo hodně rozporuplné reakce i mezi fanoušky, i v sférách širší veřejnosti. Převážně slovenskými internetovými médii pak proběhly rozhovory s Mirem na téma nového projektu a nového alba, které vyšlo na začátku března pod názvem „Terrapie“ a obsahuje 11 songů spíše pop-rockovějšího zaměření. Šmajda sám se nechal v rozhovorech slyšet, že jeho tvorba nebude nikdy žánrově vyhraněná.\n\n18. března 2015 proběhl v pražském Rock Café startovací koncert Terrapie a křest stejnojmenného „debutového“ alba. Kmotrem se stal Leoš Mareš. Propagační tour Terrapie proběhla spíše jako série společných koncertů s dalšími méně známými mladými kapelami v malých klubech a přinesla songy, známé z předchozích dvou alb a vybrané songy z aktuálního alba. Kapela od léta vystupuje na festivalech a převážně městských kulturních akcích s předsunutým jménem Miro Šmajda a Terrapie. Začátkem srpna vydali Šmajda s Terrapií další videoklip, překvapivě na asi nejpopovější píseň alba \"Každý deň\", v polovině prosince pak Šmajda bez Terrapie duet \"Valčík\" s Lucií Bílou.\n\nZačátkem roku 2016 zveřejnili Miro Šmajda a Terrapie nový singl a videoklip s názvem \"Miluj\". Tato píseň stylově navazuje na letní teen song \"Každý deň\" a definitivně tak potvrzuje Šmajdův odklon od tvrdého rocku. A zároveň příklon k většinovému, spíše ženskému publiku a ke stylu, jaký prezentoval krátce po Superstar. V tiskové zprávě, kterou otiskly některé slovenské servery, Šmajda uvedl, že v roce 2016 chystá s Terrapií další nové singly a videoklipy. Kapela prošla dalšími personálními změnami a koncerty začínají od jara. Veřejné samostatné koncerty v klubech či kulturních domech kapela zatím nemá, podle přehledu akcí na oficiálních webových stránkách budou Šmajda a Terrapie k vidění na festivalech, vinobraních a nejrůznějších městských a jiných kulturních akcích.\n\nCo se týče anglické tvorby, na podzim 2014 zveřejnil Šmajda pod jménem Nae6 na youtube pracovní verzi nového singlu \"Rising Angels.\" V roce 2015 oživil FB stránku Max Jason Mai, kde následně výrazně přepracovanou verzi singlu znovu zveřejnil, tentokrát už pod jménem MAXJMAI. \"Rising Angels\" je možné poslechnout a zakoupit i ve všech hudebně streamovacích službách jako Deezer, iTunes, Shazam, Spotify, Google Play. Mezi fanoušky také proběhla informace o chystaném anglickém albu, na němž prý Šmajda pracuje již od roku 2012 (jeho pilotním singlem by měl být eurovizní song \"Don't Close Your Eyes\"), a které by mělo údajně vyjít v druhé polovině roku 2016 až první polovině roku 2017 pravděpodobně u nezávislého labelu v zahraničí.\n\nS kapelou Terrapie:\n\nS Lucií Bílou:\nSe skupinou Desmod:\nS kapelou Rosemaid:\nS kapelou mirosmajda.com:\nS kapelou Terrapie:\n\nS kapelou MAXJMAI:\n\n"}
{"id": "519837", "url": "https://cs.wikipedia.org/wiki?curid=519837", "title": "Copa BBVA Colsanitas 2010", "text": "Copa BBVA Colsanitas 2010\n\nTenisový turnaj WTA Copa BBVA Colsanitas 2010 se konal ve dnech 15. - 21. února v kolumbijském hlavním městě Bogotě venku na antukových dvorcích. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n"}
{"id": "519839", "url": "https://cs.wikipedia.org/wiki?curid=519839", "title": "Pfaffstätten", "text": "Pfaffstätten\n\nPfaffstätten je městys s obyvateli v okrese Baden v Dolních Rakousích.\n\nPfaffstätten leží v Industrieviertelu v Dolním Rakousku. Plocha obce činí 7,81 čtverečních kilometrů. 35,55 % plochy je zalesněno. Nejvyšším kopcem je \"Pfaffstättner Kogel\" v Anningerském masivu.\n\nObec sestává z částí „Einöde“ a „Pfaffstätten“. Vinařská obec je na rovině, kde se pěstuje vinná réva, zatímco druhá část obce \"Einöde\" leží již ve Vídeňském lese.\n\nNa severu je sousední obcí Gumpoldskirchen, na východě Traiskirchen, na jihu Baden, na západě Heiligenkreuz a na severozápadě je sousední obcí Gaaden.\n\nOd počátku známých dějin je Pfaffstätten spojený s pěstováním vinné révy. Při vytyčení hranic farnosti Traiskirchen, provedené v roce 1060 se píše, že severozápadní hranice nahoru od Mödlingu leží mezi \"Weingarten\" \"(vinohrady)\" až do Lindkogel. V 11. století je někdy Pfaffstätten uváděn jako středisko plánovaného vysazování vinic ve dvoře rodu Rohrer aus Baden, později převzat jako farní dvůr. Tehdy se vozilo obilí do mlýna na mlýnském potoku (např. do Tribuswinkel).\n\nTaké první dokumentovaná zmínka ve spojitosti s Pfaffstättensem je spojována s pěstováním vinné révy: rytíř markrabě Leopold, nazývaný \"svatého jména Bopo\" - náležel rodu, který se ve vesnici Sittendorf usadil a později vlastnil Burg Wildegg a v roce 1120/30 daroval vinohrady ve Pfaffstättenu klášteru Klosterneuburgu.\n\nKlášter Klosterneuburg děkoval Pfaffstättenu, mylně nazývaném \"Stätte der Pfaffen\" \"(páteřní či pátera místo)\"; že zde snad bydleli poddaní pátera, čehož se naprosto nesprávně domnívali.\n\nSe založením kláštera Heiligenkreuz byl osud místa spojen s tímto i s jinými kláštery, které oceňovaly výhodnost pěstování vinné révy v oblasti. Následovaly kláštery Gaming, Mauerbach, Kleinmariazell, Melk, Lilienfeld a Heiligenkreuz, které získaly vlastnictví vinařských obcí.\n\nV roce 1971 žilo zde 2603 obyvatel, 1981 2449, 1991 2461, 2001 3031, 2006 3077 a v roce 2008 zde již žilo 3188 obyvatel.\n\nStarostou městyse je Christoph Kainz, vedoucím úřadu Reinhard Henschl. V obecním zastupitelství je 21 křesel s následujícími mandáty: SPÖ 5, ÖVP 14, Zelení 2.\n\nNezemědělských pracovišť bylo v roce 2001 118. V roce 1999 pracovních míst v zemědělských závodech bylo 57. Výdělečně činných osob v bydlišti bylo v roce 2001 1119 osob. To představovalo 45,27 %. V průběhu roku 2003 bylo v obci 8 nezaměstnaných.\n\n\n\n\n"}
{"id": "519841", "url": "https://cs.wikipedia.org/wiki?curid=519841", "title": "Whistler", "text": "Whistler\n\nWhistler může být :\n\n\n"}
{"id": "519843", "url": "https://cs.wikipedia.org/wiki?curid=519843", "title": "Ijasu V.", "text": "Ijasu V.\n\nIjasu V., počeštěně Jozue nebo Ježíš, známý jako Lidž Ijasu (4. února 1887 – 25. listopadu 1935) byl etiopský císař v letech 1913–1916. Na rozdíl od ostatních tehdejších císařů nebyl nikdy korunován.\n\nPo smrti císaře Menelika II. nastoupil na trůn jeho vnuk Lij Iyasu, který byl předtím veřejně označen jako dědic. Dceru Menelika II. budoucí císařovnu Zawditu a jejího manžela poslal na venkov.\n\nIjasu konvertoval k islámu a navázal během první světové války spolupráci s Centrálními mocnostmi, čímž se kompromitoval v očích křesťanské části etiopské společnosti. A tak byl po několika letech zbaven moci a Zawditu se mohla vrátit do hlavního města. 27. dubna 1916 sesadila rada státu a ortodoxní církev oficiálně Lidže Ijasua z trůnu a jmenovala Zawditu císařovnou. Zpočátku jí ale nebylo dovoleno převzít moc samostatně, regentem byl jmenován její bratranec Tafari Makonnen (budoucí císař Haile Selassie).\n\nNa začátku své vlády bojovala Zawditu proti Ijasuovi, jenž – podporován svým otcem, \"rásem\" Mikaelem z Wolly – pokusil se znovu uchvátit trůn. Byl však poražen a upadl do zajetí. Ijasu i jeho otec byli poté vedeni ulicemi Addis Abeby v řetězech. \"Rás\" Tafari nebyl této události přítomen na přání své manželky, vnučky Mikaelovy a neteře císaře Ijasua V.\n\n"}
{"id": "519848", "url": "https://cs.wikipedia.org/wiki?curid=519848", "title": "Nir David", "text": "Nir David\n\nNir David ( נִיר דָּוִד, doslova „\"Davidova louka\"“, Nir David, v oficiálním seznamu sídel Nir Dawid Tel Amal) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 108 metrů pod mořskou hladinou na úpatí masivu Gilboa v oblasti s intenzivním zemědělstvím v Bejtše'anském údolí, které je součástí Jordánského údolí. Severně od obce směřuje k východu tok Nachal Charod, podél něhož západně odtud Bejtše'anské údolí přechází do Charodského údolí. Vlastní dno těchto údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Šokek a Tel Soka jihovýchodně odtud nebo Tel Zahron a Tel Zehara na sever od vesnice. Přímo skrz vesnici protéká vádí Nachal Amal, podél něhož se rozkládá turisticky využívaný národní park Gan ha-Šloša. Vádí je živeno zdejšími vydatnými prameny, které napájejí také podobné enklávy jižně od vesnice, podél vádí Nachal Kibucim a Nachal Šokek. Vádí Nachal Amal pak směřuje k severozápadu, k lokalitě mostu Kantara. Jihozápadně od vesnice se pak terén prudce zvedá do svahů pohoří Gilboa s horou Har Gefet (318 m n. m.).\n\nNachází se 22 kilometrů jižně od Galilejského jezera a 10 kilometrů západně od řeky Jordán, cca 3 kilometry západně od města Bejt Še'an, cca 80 kilometrů severovýchodně od centra Tel Avivu a cca 55 kilometrů jihovýchodně od centra Haify. Nir David obývají Židé, přičemž osídlení v tomto regionu je ryze židovské.\n\nNir David je na dopravní síť napojen pomocí lokální silnice číslo 669.\n\nNir David byl založen v roce 1936. Vznikl 10. prosince 1936 jako opevněná osada typu „hradba a věž“ a pojmenován podle Davida Wolffsohna - předsedy Světové sionistické organizace. Původní jméno kibucu ale znělo Tel Amal (תל עמל) a bylo změněno až ve 40. letech 20. století.\n\nZakladateli kibucu byla skupina mladých členů organizace Ha-Šomer ha-Cair, která se utvořila už v roce 1932. Roku 1933 se k ní připojili členové výcvikové skupiny Masad (מסד) z řad židovských přistěhovalců z Polska. Roku 1934 se tito průkopníci přemístili do Bejt Še'anského údolí, kde pomáhali obdělávat půdu a zakládat nové židovské vesnice. V roce 1936 pobývali v nedalekém kibucu Bejt Alfa a připravovali se na založení samostatné osady. V té době ale začalo v britské Palestině arabské povstání. Členové této osadnické skupiny se proto rozhodli pro založení opevněného areálu.\n\nJeden z nich - Šlomo Grazovski (později Šlomo Gur) - přišel s technickým řešením, jak zbudovat opevněný dřevěný areál, který bude možné postavit během jediného dne. Komplex měl sestávat ze čtyř přístřešků, strážní věže, dvojité palisádové hradby vyplněné štěrkem a vnější obranné linie z ostnatého drátu tak, aby se znemožnilo přiblížení potenciálním vrhačům granátu. Členové skupiny pak všechny stavební součásti plánované osady připravili předem v Bejt Alfa a 10. prosince 1936 (po získání souhlasu velitelů Hagany) vyrazili na zvolené místo, kde skutečně do večera vyrostl podle plánu kibuc Tel Amal. Původní obavy, že na novou osadu okamžitě zaútočí Arabové, se nepotvrdily. Tak vznikl Tel Amal, nynější Nir David - první sídlo typu „hradba a věž“ - později budované na mnoha dalších místech v zemi.\n\nAž do roku 1948 se 1 kilometr jihovýchodně od kibucu Nir David rozkládala arabská osada Tall al-Shawk. Roku 1931 měla 41 obyvatel a 11 domů. V květnu 1948, během Operace Gideon, v počáteční fázi války za nezávislost byla dobyta izraelskými silami a místní arabské obyvatelstvo uprchlo. Zástavba v Tall al-Shawk byla pak zničena. Podobně byly vysídleny i všechny ostatní arabské vesnice v tomto regionu.\n\nPozději se kibuc Nir David začal specializovat na chov ryb v umělých nádržích podél vodního toku Nachal Charod, který probíhá Bejt Še'anským údolím. Roku 1949 měla vesnice 312 obyvatel a rozlohu katastrálního území 2470 dunamů (2,47 kilometru čtverečního).\nV současnosti je ekonomika obce založena kromě zemědělství též na turistickém ruchu (plavecký a rekreační areál Gan ha-Šloša s muzeem připomínajícím zakládání opevněných židovských osad). V roce 2003 prošel kibuc privatizací.\n\nV Nir David fungují zařízení předškolní péče. Základní školy jsou v okolních obcích (kibuc Mesilot). Je zde zdravotní i zubní ordinace, sportovní areály, veřejná knihovna, obchod a společná jídelna.\n\nObyvatelstvo kibucu Nir David je sekulární. Podle údajů z roku 2014 tvořili naprostou většinu obyvatel v Nir David Židé - cca 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 700 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 652 lidí. Během roku 2014 populace stoupla o 1,2 %.\n\n\n"}
{"id": "519850", "url": "https://cs.wikipedia.org/wiki?curid=519850", "title": "Obojek (BDSM)", "text": "Obojek (BDSM)\n\nVe světě BDSM je obojek pomůcka vyrobená z jakéhokoliv materiálu, kterou nosí na krku zpravidla submisivní partner. Vyjadřuje se tak vztah a postavení mezi dominantním a submisivním partnerem (některé obojky mají zámek, který může odemknout pouze dominantní partner). Obojek na krku může být signálem pro ostatní, že je dotyčný „vlastněn“ dominantním partnerem. Obojek však může být používán i během tzv. roleplaying (česky doslova „hraní rolí“).\n\nObojky pro potřeby BDSM se vyrábějí z různých materiálů. Obvykle jsou vyráběny z kůže, existují však i obojky kovové (mohou být celokovové či tvořeny jednotlivými oky), gumové, latexové, látkové či z PVC. Pro pohodlnější nošení může být vnitřní strana obojku z měkkého materiálu. Kromě uvedených typů obojku může ale být provizorně použit i klasický psí obojek.\n\nRovněž tak existuje několik různých typu obojků podle způsobu uzavření či uzamčení. V závislosti na typu BDSM obojků může být uzavřen například přezkou, svorkami, maticemi a šrouby, zámkem atp. V případě soft BDSM praktik může být použit suchý zip. Šířka je variabilní, stejně jako případné zdobení obojku.\n\nObojek může být spojen s jinými částmi těla (například náramky na rukou či kolíky na bradavkách). Pokud je obojek vybaven „O“ či „D“ kroužkem/kroužky, je možné k němu připnout vodítko a partnera vodit.\n\nBDSM obojky jsou používány jako módní doplněk v různých subkulturách, jako je například punk nebo gothic.\n\n\n"}
{"id": "519859", "url": "https://cs.wikipedia.org/wiki?curid=519859", "title": "Evrard z Barres", "text": "Evrard z Barres\n\nEvrard z Barres, Everard des Barres jinak také Eberhard von Bares, nebo Eberhard De Bären († 15. listopadu 1176 Clairvaux) byl třetí velmistr řádu templářů v letech 1149–1152.\n\nTento proslulý člen řádu templářů působil od roku 1143 jako velkopreceptor Francie a byl jedním z nejvyšších hodnostářů řádu. Dne 27. dubna 1146 předsedal společně s papežem Evženem III. řádové kapitule, při které dal papež řádu právo nosit červený kříž. Po smrti Roberta z Caronu (v lednu 1149) se stal velmistrem templářského řádu a jako první směl užívat titul: \"„Magister Dei Gratia“\". Svou pověst si však vydobyl i ve francouzském vojsku druhé křížové výpravy. Zde doprovázel krále Ludvíka VII., kterému zachránil život během bitvy s Turky u Pisidie. Zdá se, že měl na krále silný vliv, krátce po svém zvolení se společně roku 1149 vrátili zpět do Francie. Tam Everard dlouho nepobyl a na naléhání řádu se vrátil zpět do Palestiny.\n\nRoku 1152 oficiálně abdikoval a odcestoval zpět do vlasti a přes protesty řádových bratří přestoupil do řádu cisterciáků v Clairvaux, kde v samotě a odloučení od své rodiny roku 1176 zemřel. Podle kronikáře Odo Deuila byl velmi zbožný a statečný.\n\nPo jeho návratu do Francie v roce 1149 neoficiálně nastoupil na jeho místo ve \"Svaté zemi\" Bernard de Tremelay, který se v roce 1152 po abdikaci Everarda des Barres stal čtvrtým velmistrem řádu.\n\n"}
{"id": "519861", "url": "https://cs.wikipedia.org/wiki?curid=519861", "title": "Mesilot", "text": "Mesilot\n\nMesilot ( מְסִלּוֹת nebo מסילות, doslova „\"Cesty\"“, Mesilot, v oficiálním seznamu sídel Mesillot) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 117 metrů pod mořskou hladinou na úpatí masivu Gilboa v oblasti s intenzivním zemědělstvím v Bejtše'anském údolí, které je součástí Jordánského údolí. Severně od obce směřuje k východu tok Nachal Charod, podél něhož západně odtud Bejtše'anské údolí přechází do Charodského údolí. Vlastní dno těchto údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Šokek a Tel Soka západně odtud, Tel Zehavi na jihozápadě nebo Tel Bacul a Tel Temes na sever od vesnice. Severně od vesnice protéká také vádí Nachal Amal, které pak směřuje k lokalitě mostu Kantara. Je živeno zdejšími vydatnými prameny, které napájejí také vádí Nachal Kibucim na jižním okraji vesnice. Západně od vesnice se terén prudce zvedá do svahů pohoří Gilboa s horou Har Gefet (318 m n. m.).\n\nVesnice je situována 25 kilometrů jižně od Galilejského jezera, 8 kilometrů západně od řeky Jordánu, cca 2 kilometry západně od města Bejt Še'an, cca 80 kilometrů severovýchodně od centra Tel Avivu a cca 57 kilometrů jihovýchodně od centra Haify. Mesilot obývají Židé, přičemž osídlení v tomto regionu je ryze židovské.\n\nMesilot je na dopravní síť napojen pomocí lokální silnice číslo 669 a lokální silnice číslo 6667, která vede do Bejt Še'anu.\n\nMesilot byl zřízen v roce 1938. K založení došlo 22. prosince 1938. Vznikl jako opevněná osada typu „hradba a věž“. Zakladatelé osady (Židé z Polska) utvořili již v roce 1932 skupinu, která později ještě přijala další skupinu židovských přistěhovalců z Bulharska napojenou na organizaci Ha-Šomer ha-Cair. Po několik let pobývali provizorně poblíž Nes Cijona. V roce 1938 se definitivně usadili v nynější lokalitě.\n\nPůvodně se pro pojmenování nové vesnice zvažoval i název Ejn Gilboa (עין גלבוע), ale nakonec se osadníci rozhodli pro Mesilot. Ten odkazuje mimo jiné na biblický verš z Knihy Izajáš 33,8.\n\nRoku 1949 měla vesnice 381 obyvatel a rozlohu katastrálního území 2895 dunamů (290 hektarů). Ekonomika kibucu je založena na zemědělství a průmyslu. V obci působí základní škola, která je navštěvována i dětmi z okolních vesnic.\n\nObyvatelstvo kibucu Mesilot je sekulární. Podle údajů z roku 2014 tvořili naprostou většinu obyvatel v Mesilot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě klesající populací. V letech 2001-2008 ztratil kibuc 14 % svého obyvatelstva! K 31. prosinci 2014 zde žilo 453 lidí. Během roku 2014 populace klesla o 1,1 %.\n\n\n"}
{"id": "519865", "url": "https://cs.wikipedia.org/wiki?curid=519865", "title": "Brutální lyrika", "text": "Brutální lyrika\n\nBrutální lyrika je studiové album pražské hudební skupiny Psí vojáci. Obsahuje deset skladeb s texty Filipa Topola z let 1994–1995. Deska byla nahrána v červnu a červenci 1995 v brněnském studiu Audio Line a téhož roku vyšla. Hudební a zvukovou režii měli na starosti Roman Jež a Vladimír Holek. Album vyšlo na CD a MC.\n\n\n\n"}
{"id": "519868", "url": "https://cs.wikipedia.org/wiki?curid=519868", "title": "Liga mistrů UEFA 2009/10 - vyřazovací část", "text": "Liga mistrů UEFA 2009/10 - vyřazovací část\n\nVyřazovací fáze Ligy mistrů UEFA 2009/10 začala 16. února 2010 a skončila závěrečným finále na stadionu Estadio Santiago Bernabéu v Madridu dne 22. května 2010, kde Inter Milán porazil FC Bayern Mnichov. Vyřazovací fáze zahrnovala šestnáct týmů, které skončily na prvních dvou místech v každé skupině ve skupinové fázi.\n\nKaždé mužstvo ve vyřazovací fázi (kromě finále) bude hrát dva zápasy, přičemž každý tým hraje jednou doma. Tým, který má vyšší celkové skóre po dvou zápasech, postupuje do dalšího kola. V případě, že celkové skóre bude stejné, tým, který vstřelil více gólů jako hostující tým, postupuje dále. Pokud je i pak skóre vyrovnané, hraje se prodloužení po dobu 30 minut. Pokud prodloužení skončí nerozhodně, postupuje hostující tým na základě více vstřelených gólů na hřišti soupeře. Není-li během prodloužení vstřelená branka, následují pokutové kopy.\n\nBěhem osmifinále se hrají zápasy mezi vítězem jedné skupiny a týmem, který skončil v jiné skupině na druhém místě. V zápasech osmifinále nesmí proti sobě nastoupit dva týmy ze stejné národní asociace. Od čtvrtfinále tato omezení neplatí.\n\nVe finále hrají týmy jeden zápas na neutrálním stadionu. Jestliže po devadesáti minutách bude skóre nerozhodné, následuje prodloužení. Pokud ani poté nebude jasný vítěz, na řadu přijdou pokutové kopy.\n\nLos osmifinále Ligy mistrů se uskutečnil dne 18. prosince 2009. První zápasy se odehhrály 16/17 a 23/24 února 2010, zatímco odvety 9/10 a 16/17 března 2010.\n\nLosování pro čtvrtfinále Ligy mistrů UEFA 2009/10 se konalo ve švýcarském Nyonu, dne 19. března 2010.\nPrvní zápasy se odehrály 30. a 31. března 2010, zatímco odvety 6. a 7. dubna 2010.\n\nPrvní zápasy se odehrály 20. a 21. dubna, zatímco odvety se hrály 27. a 28. dubna 2010.\n\nFinále Ligy mistrů UEFA 2009/10 se odehrálo na Estadio Santiago Bernabéu v Madridu, ve Španělsku, dne 22. května 2010. Bylo to vůbec poprvé, co se finále Ligy mistrů UEFA odehrálo v sobotu večer.\n"}
{"id": "519869", "url": "https://cs.wikipedia.org/wiki?curid=519869", "title": "Eliška Horelová", "text": "Eliška Horelová\n\nEliška Horelová, rozená Nováková (23. května 1925 Cerhenice – 30. srpna 2015 Praha) byla česká prozaička věnující se literatuře pro mládež.\n\nAbsolvovala učitelský ústav a učila na školách. Studovala filozofii na Filozofické fakultě UK v Praze a v roce 1952 zde získala doktorát. Později na této škole také vyučovala. Od poloviny 50. let publikovala v novinách a časopisech.\n\nSkutečným literárním počinem v oblasti literatury pro mládež se stala její historická románová trilogie \"Zdivočelá voda\", \"Strhané hráze\" a \"Potopa\". Děj se odehrává těsně před druhou světovou válkou. Podobně je tomu v knize \"Kluci ze zabraného\", věnované událostem let 1942 na Neveklovsku, nebo v románě \"Čas ohně, čas šeříků\", v němž zachytila vzrušené dění posledních dnů války v Českých Budějovicích.\n\nV knihách ze života současných dětí uplatňovala znalost psychologie dětského myšlení, s úsměvem a ironií líčila trápení svých hrdinů a hrdinek.\n\n"}
{"id": "519870", "url": "https://cs.wikipedia.org/wiki?curid=519870", "title": "Hostitel (kniha)", "text": "Hostitel (kniha)\n\nHostitel je sci-fi román od americké spisovatelky Stephenie Meyerové. Román popisuje vpád mimozemšťanů, tzv. duší, na planetu Zemi, kteří se zmocnili lidských těl – hostitelů. Kniha Hostitel nám popisuje život jedné takové duše, kdy se hostitelova mysl odmítá vzdát svého těla.\n\nKniha vyšla 6. května 2008 s počátečním nákladem 750 000 ks. Byla přeložena do nizozemštiny, švédštiny, němčiny, portugalštiny, italštiny, španělštiny, hebrejštiny, češtiny, slovenštiny a dalších jazyků.\nMelanie „Mel“ Stryderová je jednou z divokých lidí – rebelů, kteří přežili útok mimozemšťanů na planetu Zemi. Se svým mladším bratrem Jamiem a přítelem Jaredem, kterého miluje, se před mimozemšťany skrývá. Tito mimozemšťané loví lidi. Poté Léčitelé implantují do lidského těla duše. Lidská mysl je potlačena a kontrolu nad tělem získává duše.\n\nJednoho dne, když Melanie chtěla najít svoji sestřenici Sharon, je chycena Hledači. Melanie ví, že je to konec, a tak raději skočí do výtahové šachty. Jenže duše jsou technicky vyspělejší než lidé na Zemi a Melanii zachrání. Do jejího těla implantují Poutnici, duši, která žila na osmi planetách a Melanie je její deváté hostitelské tělo. Po probuzení je šokována přílivem vzpomínek a emocí na Melaniin život. Vnímá Melaniiny myšlenky a Poutnice pochopí, že se Melanie odmítá vzdát svého těla.\n\nHledačka, která má Poutnici na starosti, se o ni začíná bát. Domnívá se, že by Melanie mohla ovládnout Poutničino tělo. Poutnice je neustále bombardována Melaniinými vzpomínkami a silnou touhou po milovaném Jaredovi a Jamiem a brzy k nim začne cítit stejnou lásku jako Melanie. Stále se snaží zjistit, zda oba ještě žijí.\n\nNa přání Hledačky se rozhodne jet do Tuscsonu za Léčitelem pro radu. Melaniin hlas jí totiž zní stále častěji a jasněji a Poutnice je z toho nešťastná. Cestou tam Melanie vzpomíná na vyprávění strýčka Jeba o tajném úkrytu v horách. Melanie tajně doufá, že by tam Jared s Jamiem mohli být a přinutí Poutnici, aby se je spolu vydaly hledat. Podle indicií, které si Melanie pamatovala, se obě snaží tento úkryt najít. Poutnice je na pokraji svých sil. Naprosto vyčerpanou ji však nalézá strýček Jeb a přes protesty ostatních ji přivádí do obrovského jeskynního komplexu, který částečně Jeb vytvořil. Žije zde skupina lidí, „rebelů“, která přežila útok duší. Většina z nich je pro to, aby Poutnici zabili, nejvíce o její život usiluje Kyle. Jsou k ní nepřátelští, ale našla zde také ochranu v podobě strýčka Jeba, Jamieho a Iana, Kyleova bratra, v neposlední řadě i Jareda, přestože ji zpočátku také nenáviděl.\n\nPo čase se Poutnice, teď už přejmenována na Wandu, stane právoplatným členem skupiny – pracuje na poli, připravuje jídlo, jí s nimi a stává se neoficiální učitelkou historie. Po večeři vždy vypráví zajímavé příběhy z planet, na kterých žila. Během této doby si ji všichni oblíbí a spřátelí se s ní. \n\nWanda doufá, že na ni okolní svět zapomněl. Jenže se zmýlila. Hledačka neuvěřila, že byla Wanda zabita v poušti a pokračuje v jejím hledání vrtulníkem. Úkryt však najít nemůže.\n\nKyle nachází příležitost, aby Wandu zabil. Chce ji shodit do vřící, podzemní řeky. Wanda se ovšem nedá a po souboji do vody padá Kyle, ale Wanda ho v poslední chvíli zachytí. Sama ho však na břeh vytáhnout nemůže, a tak volá o pomoc. Jeb je na Kylea rozzlobený, prohlásí, že se bude konat soud, kde se rozhodne o Kyleově osudu. Soud nakonec rozhodl, že Kyle může zůstat, i když většina Wandiných přátel s tímto nesouhlasí, zejména Ian. \n\nIan se do Wandy zamiloval. Když to Wanda s Melanie zjistí, zmítají jimi protichůdné pocity. Obě milují Jareda, ale Wanda cítí náklonnost i k Ianovi.\n\nPoté co si Jamie po jedné z výprav ublíží, dostane se mu do těla infekce a téměř umírá, Wanda, i přes strach ze zrady z její strany, přesvědčí Jareda, aby ji vzal do nemocnice a mohla sehnat velmi účinné léky, které používají duše. Ten nakonec souhlasí a vezme ji tajně na výpravu. Jamie je následně zachráněn a nikdo už nepochybuje o Wandině věrnosti vůči lidem.\n\nLidé si uvědomí, že by pro ně Wanda mohla být užitečná při shánění potravin. Pro ostatní duše je Wanda pořád duší a nebudou k ní cítit nedůvěru. Když se jednou vrátili z takové výpravy, zjistili, že k nim do jeskyní přibyl další obyvatel. Je to Hledačka.\n\nVšichni ví, že by měla být Hledačka zabita, ale Wanda rozhodne jinak. Odhalí Doktorovi největší tajemství duší: jak oddělit duši od těla bez zabíjení. Lidé se předtím bez úspěchu pokoušeli odstranit parazita, ale v momentě, kdy duše zjistila nebezpečí, které ji hrozilo, zabila sebe i svého hostitele. Wanda slibuje Doktorovi, že ho to naučí, ale má dvě podmínky: všechny duše, které se jim podaří oddělit od hostitele, pošlou na vzdálené planety. Druhá podmínka byla, až bude ona sama oddělena od Melanie, že chce být pohřbena, protože „už nechce být parazitem“. Wanda úspěšně oddělila Hledačku a odeslala duši na jinou planetu a do těla se vrátila původní majitelka Lacey. Wanda poté Doktorovi ukázala, jak má sám duši oddělit.\n\nIan je rozzuřený tím, jak chce Wanda ukončit svůj život. Násilím ji vezme do své jeskyně, tam si Wanda uvědomí, že ho hluboce miluje. Poté, co Ian usne, se Wanda tiše vyplíží za Doktorem. Věří, že zemře tak, jak se s Doktorem dohodla. Nicméně se probouzí v novém lidském těle. Této dívce byla duše implantována již v dětství, takže Wanda nemá žádné lidské vzpomínky, jen vzpomínky předchozí duše. Wanda je překvapená, že žije, ale ostatní ji vysvětlí, že nikdo z nich nechtěl, aby Wanda zemřela.\n\nKniha končí setkáním se s další skupinou lidí, kteří také mají jednu duši mezi sebou. Tento objev naznačuje, že lidstvo a duše mohou žít vedle sebe.\n\nPoutnice/Wanda – Poutnice je duše, která byla implantována do těla Melanie Stryderové. Získala své jméno díky planetám, na kterých žila. Později od strýčka Jeba a jejího bratra Jamieho dostane jméno Wanda. Stejně jako ostatní duše i ona nenávidí násilí. Cítí se vinna, že způsobila bolest Melaniině rodině. Díky Melaniiným vzpomínkám cítí začínající lásku k Jaredovi, Melaniině příteli, a k Jamiemu, mladšímu bratrovi. Také začíná mít ráda Melanii jako sestru a poté, když Mel na několik dní zmizí z její hlavy, je na ni rozzlobená. Nakonec se jí podařilo Melanii přivolat zpět a slibuje, že jí dá opět kontrolu nad svým tělem. Zamiluje se do Iana a cítí se provinile, že nebyla schopná opětovat jeho city už dříve. Poutnice je stará asi tisíc let a její tělo vypadá stejně jako ostatní duše - zářící a stříbřitý tvor s mnoha chapadly. Ale protože je v těle Melanie, má všechny fyzické vlastnosti jako Mel. Později je implantována do těla jiné dívky, která je drobná a jemná a nemůže zastat tolik práce jako v těle Melanie.\n\nMelanie „Mel“ Stryderová - Melanii je 20 let. Poté, co se jí a jejímu mladšímu bratrovi podařilo uniknout před mimozemšťany, se neustále ukrývá. Nakonec je zajata a do jejího těla je implantována Poutnice. Mel se svého těla odmítá vzdát a s Poutnicí neustále komunikuje, předkládá jí své vzpomínky lidí, které Melanie miluje a tajně doufá, že ji Poutnice jednoho dne přivede k Jaredovi a k Jamiemu. Melanie je fyzicky silná a Poutnici vyčítá, že své tělo zanedbává. Časem začíná mít Wandu ráda jako sestru.\n\nIan O'Shea – jeden z lidí, který přežil útok mimozemšťanů. Jeho předsudky proti duším ho vedly k tomu, že Wandu zpočátku nenáviděl a chtěl ji zabít. Později uvěří, že Wanda je nevinná dívka, která si nezaslouží být potrestána kvůli tomu, že je v Melaniině těle. Zamiluje se do ní, ale částečně žárlí na Jareda, ke kterému Wanda cítí lásku a částečně se na Jareda zlobí pro to, že byl ze začátku k Wandě krutý. Ian je jediný člověk, který ví, jak Wanda přemýšlí.\n\nKyle O'Shea – Ianův velmi tvrdohlavý bratr. Téměř celou dobu cítí hlubokou nenávist vůči Wandě a snaží se ji zabít. Měl přítelkyni Jodi, která byla chycena a byla jí implantována duše. Když zjistí, že Wanda může oddělit bezpečně duši od těla, najde Jodi a přivede ji do jeskyně. Jenže Jodiina mysl už není v těle, a tak se rozhodnou, že vrátí duši zpět. Tato duše se jmenuje Sunny a zamilovala se do Kylea prostřednictvím Jodiiných vzpomínek.\n\nJared Howe – Jared je Melaniin přítel. Velice Melanii miluje a její ztráta ho silně zasáhne a proto cítí k Wandě zášť, zachází s ní krutě, ale po čase s ní začne sympatizovat. V Ianovi má soupeře, protože vidí, jakou k němu Wanda pociťuje náklonnost.\n\nJamie Stryder – Jamie je Melaniin mladší bratr. Je mu 14 let, když se poprvé setkává s Wandou. Vybuduje si s Wandou blízký vztah jako k sestře. Vždycky se těší na její příběhy o planetách, kde žila. Je závislý na Jaredovi a trpí kvůli tomu, jak se Jared chová k Wandě. Touží se zapojit do výprav za jídlem. Je jedním z mála členů komunity, komu nevadí, že Wanda je v sestřině těle. Vidí Melanii a Wandu jako dvě odlišné bytosti.\n\nStrýček Jeb – Jebediah „Jeb“ je Melaniin výstřední strýc. Byl jeden z prvních lidí, kteří očekávali mimozemskou invazi, a tak vybudoval propracovaný jeskynní systém pod arizonskou pouští. Je přesvědčen, že Wanda může přežít s lidmi a proto je k ní přátelský a pomáhá jí překonat počáteční problémy v komunitě. Stává se jejím ochráncem a všude ji doprovází s puškou a s varováním zastřelením každého, kdo se pokusí Wandě ublížit. Každý se musí řídit tím, že je to „jeho dům, jeho pravidla“.\n\nDoktor - vysoký štíhlý muž, který je doktorem. Je velice soucitný a hodný člověk, i když zpočátku z něj Wanda měla strach. Nakonec se s Wandou spřátelí. Má problémy s alkoholem a často se opije, když se mu nepodaří oddělit duši od těla a lékařský zákrok končí smrtí těla i duše. Má vztah se Sharon, sestřenicí Melanie. Jeho skutečné jméno je Eustace.\n\nHledačka – jedna z mimozemských duší. Vztah Melanie a Wandy k Hledačce je založen na nenávisti. Vysmívá se Wandě, že nedokázala vyhnat Melaniinu mysl. Později se ukáže, že Hledačka měla stejný problém jako Wanda. Když je Hledačka oddělena od hostitele, do těla se vrátila původní majitelka – Lacey.\n\nMagnolia „Maggie“ – Jebova sestra a Sharonina matka. Cítí extrémní nenávist vůči Wandě a nikdy ji nepřijme.\nSharon – Jebova neteř a sestřenice Melanie. Jako její matka i ona nenávidí Wandu a přehlíží ji. Její nenávist ji nedovolila radovat se z Jamieho uzdravení, i přesto, že mu Wanda pomohla, a navádí Jareda, aby Wandu vyhnal z jeskyně. Její srdce se obměkčí až poté, co se Wanda probudí v jiném těle.\n\nV září 2009 producenti Nick Wechsler, Steve Schwartz a Paula Mae Schwartzová získali práva k natočení filmu \"The Host\". Režie a scénáře se zhostil Andrew Niccol.\n\n"}
{"id": "519872", "url": "https://cs.wikipedia.org/wiki?curid=519872", "title": "Osteopetróza drůbeže", "text": "Osteopetróza drůbeže\n\nOsteopetróza drůbeže (OP) je neoplastické virové onemocnění kostní tkáně u hrabavé drůbeže ve věku 2-3 měsíců a starší (zejména kohoutů); její výskyt je ale poměrně vzácný. Původcem jsou ptačí leukózní viry z čeledi \"Retroviridae\". Terapie a prevence jsou stejné jako u lymfoidní leukózy. \n\nOsteopetróza (onemocnění s porušenou resorpcí kosti) probíhá jako chronické onemocnění dlouhých rourovitých kostí (zejména metatarzu), které jsou uniformně nebo nepravidelně ztluštělé. Drůbež se obtížně pohybuje, kulhá, nepřijímá krmivo a postupně hubne. Nemoc probíhá aleukemicky (bez změny bílého krevního obrazu); někdy se objevuje sekundární anémie způsobená progresivní redukcí hematopoézy v kostní dřeni. Teplota postižených míst je zvýšená, aniž by došlo ke změně tělesné teploty. OP se může vyskytovat samostatně, ale častěji v kombinaci s lymfoidní leukózou.\n\nMakroskopické změny se objevují nejdříve na diafýze tibie nebo metatarzu, později na dalších dlouhých kostech, pánvi a žebrech. Periost je zesílený a kost je v různém stupni ztluštělá v důsledku asymetrických a porézních nárůstů na kompaktě. Rychle rostoucí kostní tkáň je nedostatečně mineralizována, je proto křehká, porézní a lze ji stříhat i řezat. Parenchymatózní orgány jsou atrofované, zejména slezina. Při kombinaci s lymfoidní leukózou jsou přítomny i lymfoidní nádory ve viscerálních orgánech.\n\nPokročilé změny jsou makroskopicky charakteristické, pouze mírné endo- a exostózy je nutné diagnostikovat histologicky. Odlišení osteopetrózy od jiných osteopatií je možné nálezem osteoidní (rachitida) nebo porózní kosti (osteoporóza) v epifýzách dlouhých kostí. Při peróze jsou kosti zkroucené, zploštělé a struktura kosti zůstává zachována.\n"}
{"id": "519873", "url": "https://cs.wikipedia.org/wiki?curid=519873", "title": "Alfons VI. Portugalský", "text": "Alfons VI. Portugalský\n\nAlfonso VI. Portugalský, zvaný \"el Victorioso (Vítězný)\" (21. srpna 1643 - 12. září 1683) byl v letech 1656-1675 portugalský král, druhý z dynastie Braganza.\n\nNastoupil na trůn po svém otci Janu IV. ve věku třinácti let. Jeho matka, Luisa de Guzmán, byla ustanovena regentkou, především pro jeho nízký věk. Chlapce ve věku tří let postihla nermoc, v jejímž důsledku bylo ochrnutí levé poloviny těla, kromě toho Alfonso byl i mentálně nevyvážený. Tyto problémy ve spojení s nezájmem o problémy země měly za následek prodloužení regentství jeho matky na dobu šesti let, až do roku 1662. Luisa dosáhla vojenských vítězství proti Španělsku v Ameixialu (8. června 1663) a Montes Claros (7. června 1665), které 13. února 1668 vyústily v uznání nezávislosti Portugalska částí Španělska.\n\nCo se týče kolonií, během Luisina regentství Holanďané dobyli Jaffnapatam, poslední portugalskou kolonii na Srí Lance (1658) a 23. června 1661 proběhlo odstoupení Bombaje Anglii.\n\nV roce 1662 se hrabě \"de Castelo-Melhor\" chopil příležitosti získat moc u dvora, když se stal přítelem mladého krále. Namluvil mu, že jeho matka má v úmyslu uchvátit moc a vypovědět ho z Portugalska. Výsledkem této intriky bylo, že se Alfonso ujal trůnu a matku poslal do kláštera.\n\nAlfonso se v roce 1666 oženil s Marií Františkou de Savoy Nemours, dcerou vévody savojského, ale manželství trvalo jen krátce. Jeho manželka dosáhla anulace sňatku již následujícího roku (1667) pro královu impotenci. Marie Františka se poté provdala za Alfonsova bratra Petra, budoucího krále Petra II. V tomtéž roce Petr získal podporu potřebnou k tomu, aby přiměl krále k předání moci a stal se regentem. Alfonso odcestoval na azorský ostrov Terceira, kde strávil sedm let. Vrátil se do Portugalska nedlouho před svou smrtí v roce 1683.\n"}
{"id": "519875", "url": "https://cs.wikipedia.org/wiki?curid=519875", "title": "Vladimír Kovářík", "text": "Vladimír Kovářík\n\nPhDr. Vladimír Kovářík, CSc., (12. října 1913 Čelákovice – 7. června 1982 Praha) byl český literární vědec, který většinu svých popularizujících knih z oblasti historie věnoval mládeži. Zabýval se zejména literárními dějinami 19. století, obdobím budování Národního divadla a Nerudovým životem a dílem. Vycházel vstříc zájmu mladých čtenářů o umělecko-naučnou literaturu a hledal cesty, jak jim přístupnou a zábavnou formou přiblížit znalost dějin české literatury. Sem je možné například zařadit díla \"Mládí Jana Nerudy\", \"Otec české Thálie\" o Josefu Kajetánu Tylovi a knížku vzpomínek českých spisovatelů na jejich mládí \"Když velcí byli malí\".\n\nPo maturitě na reálném gymnáziu v Brandýse nad Labem v roce 1932 a doplňující maturitě na klasickém gymnáziu v roce 1933 vystudoval český jazyk a latinu na Filosofické fakultě University Karlovy (1933–1937). Poté pracoval jako středoškolský profesor českého jazyka na gymnáziu na Žižkově v Praze (1936–1940, 1942–1949) a v Táboře (1940–1942). Po roce 1949 byl redaktorem Československého rozhlasu, vedoucím redakce pro děti a mládež. Po roce 1954 pracoval v Československé televizi. V roce 1964 se stal docentem historie a teorie sdělovacích prostředků na Fakultě osvěty a novinářství University Karlovy. V roce 1967 získal titul PhDr. obhajobou práce \"Dětský svět Marie Majerové\", v roce 1969 získal titul kandidát věd (CSc.) prací \"Nerudova cesta k pramenům dětství\". V roce 1980 byl jmenován profesorem.\n\nJeho oba synové, Vladimír Kovářík (* 1946) a Jan Kovářík (*1950), působili mimo jiné jako publicisté.\n\nZcela výjimečné postavení mají tři svazky literárního místopisu, kde vedle nejrůznějších údajů ze života českých spisovatelů připomíná Kovářík i vliv kraje na vznik a podobu literárního díla. Jsou to knihy \"Literární toulky po Čechách\" (Albatros, Praha 1977), \"Literární toulky Moravou\" (Albatros, Praha 1978) a \"Literární toulky Prahou\" (Albatros, Praha 1980).\n"}
{"id": "519876", "url": "https://cs.wikipedia.org/wiki?curid=519876", "title": "Anton Giulio Bragaglia", "text": "Anton Giulio Bragaglia\n\nAnton Giulio Bragaglia (11. února 1890, Frosinone, Itálie - 15. července 1960, Řím) byl italský fotograf, průkopník v oblasti italské futuristické fotografie a futuristického filmu. Byl to všestranný umělec s širokými intelektuálními zájmy, psal o filmu, divadle a tanci. Řadí se také k vyznavačům chronofotografie.\n\nBragaglia se narodil ve Frosinone, Lazio. V roce 1906 začal pracovat jako asistent režie ve filmovém studiu jeho otce Francesca. Získal řadu technických a uměleckých zkušeností, učil se od režisérů Mario Caseriniho a Enrica Guazzoniho. Se svými bratry Arthurem a Carlem Ludovicem začal okolo roku 1911 experimentovat ve fotografií s prvkami futurismu. Slučoval dva druhy - dokumentární a experimentální fotografii, přičemž výsledkem byla fotografická dynamika se stopami trajektorií pohybujících se postav nebo předmětů.\n\nV roce 1911 publikoval pojednání \"Fotodinamismo\" a začal tuto koncepci přednášet. Ve stejném roce se stal šéfredaktorem novin o umění a divadle \"L'Artista\". Vydal dva futuristické manifesty \"Fotodinamica Futurista\". (1912) a \"Manifesto of Futurist Cinema\" (1916). V roce 1916 založil avantgardní časopis \"Cronache di Attualità\", který se zabýval politikou, hudbou, divadlem a uměním z hlediska futurismu. Ve stejném roce založil filmové studio \"Novissima-Film\" a produkoval několik filmů, včetně vizionářského \"Thais\" (také známým jako \"Perfido incanto\").\n\nV roce 1918 otevřel výtvarnou galerii \"Casa d'Arte Bragaglia\", která se stala institucí umělců a umění ve stylu \"avant garde\". Vystavovali zde takoví modernisté jako například Balla, Depero, De Chirico, Boccioni, Klimt a Kadinsky. Roku 1919 režíroval hru Rosso di San Secondo a Pirandello.\n\nOd roku 1921 do 1924 Bragaglia zveřejnil satirický pamflet \"Index Rerum Virorumque Prohibitorum\" (\"Seznam zakázaných věcí a mužů\"). V roce 1922 otevřel divadlo \"Teatro Sperimentale degli Indipendent\", které řídil až do roku 1936. Ve stejném roce založil vlastní divadelní společnost (\"Company Bragaglia Shows\"), která se také stala ústředním místem pro italskou avantgardu. V roce 1932 byl jmenován poradcem \"Corporazione dello Spettacolo\". Teatro bylo uzavřeno v roce 1936 a v období 1937–1943 působil jako ředitel nadace \"Teatro delle Arti\".\n\nBragaglia popsal své teorie o divadle v díle \"Maschera mobile\" (1926), \"Del teatro teatrale ossia del teatro\" (1927), a \"Il segreto di Tabarrino\" (1933). Režíroval více než padesát inscenací. Od roku 1926 do roku 1960 také napsal řadu článků a knih o umění, divadle a filmu.\n\nBragaglia zemřel v Římě 15. července 1960.\n\n\n"}
{"id": "519880", "url": "https://cs.wikipedia.org/wiki?curid=519880", "title": "Synagoga v Humpolci", "text": "Synagoga v Humpolci\n\nSynagoga v Humpolci je bývalá židovská modlitebna postavená v letech . Nachází se na malém náměstíčku, tvořeném ulicí U Vinopalny jako č.p. 492. Od roku 2000 je chráněna jako kulturní památka.\n\nV druhé polovině 19. století byla synagoga rozšířena a přestavěna, přičemž dostala novogotická okna. Zřejmě v té době k ní byla přistavěna i budova židovské školy a rabinátu. V roce 1961 byla adaptována a dodnes je využívána pro účely Čs. církve husitské.\n\nPrvní písemná zmínka o Židech v Humpolci pochází z 15. května 1385, později se však prokazatelná stopa židovského osídlení ztrácí. Při sčítání lidu konaném r. 1618 není spočten ani jeden Žid (je však možné, že byli připočteni k censu nedaleké obce Herálec, pod jehož vrchnost tehdy spadali). První dochovaný pramen hovořící o opětovném usídlení Židů v H. je tak z roku 1719, kdy je napočteno 10 rodin se 49 členy. Tohoto roku je rovněž založen zdejší židovský hřbitov (dochoval se dodnes, asi 1000 náhrobků). Do r. 1754 byly bohoslužby konány v soukromých modlitebnách po domech. Tohoto roku žádá představený židovské obce \"Isák Marek Falg\" majitele herálecko-humpoleckého panství Jakuba Benedikta z Neffzernů o povolení ke stavbě synagogy. Roku 1760 je započato se stavbou a o dva roky později je synagoga hotova k užívání. Protože pozemek, na němž byla synagoga postavena, byl původně křesťanský, byla místní židovská obec nucena každoročně platit poplatek 2 zlaté ročně humpolecké faře.\n\n\n"}
{"id": "519882", "url": "https://cs.wikipedia.org/wiki?curid=519882", "title": "Sulfamid", "text": "Sulfamid\n\nSulfamid (diamid kyseliny sírové, také amid sulfurylu) je anorganická sloučenina se vzorcem HNSONH. Vyrábí se reakcí sulfurylchloridu s amoniakem.\n\nV organické chemii se jako \"sulfamid\" označuje také funkční skupina, sestávající z nejméně jedné organické skupiny navázané na atom dusíku sulfamidu.\n\nSymetrické sulfamidy lze připravovat přímo z aminů a plynného oxidu siřičitého: \n\nZde jsou reaktanty anilin, triethylamin a jod. Oxid siřičitý se zřejmě aktivuje sérií meziproduktů: EtN-I-I, EtN-I-I a EtN-SO.\n\nSulfamidová funkční skupina se čím dál častěji strukturálně používá v lékařské chemii.\n\n"}
{"id": "519885", "url": "https://cs.wikipedia.org/wiki?curid=519885", "title": "Pokratice", "text": "Pokratice\n\nPokratice (něm. Pokratitz) (205 m n. m.) je bývalá vesnice ležící na jižním svahu Českého středohoří severně od města Litoměřice, dnes je součástí tohoto města (severozápadní část).\n\nPokratice je také název katastrálního území o rozloze 3,89 km. V katastrálním území Pokratice leží i Mentaurov.\n\nVe 14. století ves patřila rodu Kamýků z Pokratic. Jindřich z rodu Kamýku z Pokratic postavil hrad Kamýk, který roku 1319 dostal jako léno od krále Jana. V té době zde stával kostel a tvrz. Vesnice byla známa svými vinicemi, kterým se na vápencových svazích velmi dařilo. Roku 1461 Vilém z Konic a Kamýku prodal Pokratice s tvrzí a dvorem Martinovi ze Třtice. Poté se vrátila do vlastnictví Zikmunda Kamýka z Pokratic. V roce 1593 zdědila tvrz Pokratickou i s jeho podílem ve vsi dcera Eva, která byla provdána za Flavína z Rotenfeldu. V 16. století zde stály dvě tvrze, Henikovská a Hurtovská, jež obě získal v roce 1595 synovec Flavína z Rotenfeldu Jan Kechl z Hollensteina. Po bitvě na Bílé hoře byl Václav Kamýk z Pokratic roku 1626 odsouzen a jeho statek zvaný Henichovský v Pokraticích za 4457 kop odhadnutý a prodaný císařem konventu kláštera dominikánského sv. Maří Magdaleny v Menším Městě Pražském. Ostatní grunty za 2410 kop se ujala obec Litoměřice. 20. srpna 1796 se zde narodil známý loupežník Václav Babinský lidově zvaný Venca z Pokratic.\nV horní části vsi byla v roce 1815 postavena empírová kaple, která se dochovala do dnešních dnů. Podle písemných zmínek z roku 1890 zde stálo 174 domů, v nichž žilo 861 obyvatel. Ve vesnici stálo několik mlýnů při Pokratickém potoce a také několik pil. V roce 1905 byla postavena další kaplička na rohu Březinovy cesty v secesním slohu (zanikla v 80. letech 20. století). Počátkem 20. století zde byla uvedena do provozu základní škola o dvou třídách, později se rozrostla na pět tříd, od roku 1981 sloužila jako budova Lidové školy umění (dnes budova nese název Lékařský dům s několika menšími ambulantními zdravotnickými zařízeními a v sousedství se nachází lékárna). Po povodních z rozvodněného Pokratického potoka v roce 1929 bylo v následujících letech vybudováno zděné koryto potoka. S výstavbou sídliště v 80. letech 20. století došlo k zatrubnění pravostranného přítoku z tzv. Hervertovy rokle. Po druhé světové válce došlo k odsunu obyvatel německé národnosti, kteří zde žili v naprosté většině. Následoval příchod obyvatel z vnitrozemí a v době komunistické moci v zemi došlo k značné devastaci obce. V 80. letech 20. století velká část vesnice ustoupila sídlištní výstavbě. Pokratice jsou součástí města Litoměřice od 50. let 20. století.\n\nDnes z původních Pokratic zůstaly stát hlavně domy po levé straně silnice směrem z Litoměřic na Sebuzín (Pokratická ulice) a pár domů nad sídlišti, pravou části bývalé vesnice zabírá sídliště Pokratice I. a II z druhé poloviny 80. let 20. století. V dolní části bývalé obce stojí sídliště Družba pocházející ze 70. let 20. století. Z původní vesnice v sídlišti Pokratice zůstala stát pouze malá kaple se zvoničkou na bývalé návsi, dnes se nachází na otočce autobusů litoměřické MHD při křížení ulic U kapličky a Pokratická. Uprostřed sídliště se v areálu zdejší základní školy dochovala dřevěná roubená chalupa. V minulosti nedaleko odtud zde stávala kovárna, která prý byla rodištěm zdejšího nejznámějšího rodáka lupiče Václava Babinského. Po roce 1989 vzrůstá výstavba rodinných domů a dnes již tato část města zástavbou splývá s obcí Miřejovice.\n\n\n\nSeverně od Litoměřic na okraji Pokratic se nachází národní přírodní památka Bílé stráně. V údolí pod Bílými stráněmi protéká Pokratický potok, podél něhož je vedena červená turistická značka. Jedná se o místo hojně navštěvované obyvateli města. Nedaleko se nachází také Mostná hora s rozhlednou (východním směrem) a čedičový skalní suk Kočka. Po silnici k obci Hlinná leží vrch Velké Hradiště a Malé Hradiště z jejich vrcholu se otevírá pohled do širokého okolí, hlavně na nedaleké Litoměřice a dolní Polabí a Poohří s horou Říp jihovýchodně a hradem Házmburk jižně. Dalšími okolními vrchy jsou Bídnice (západně) a Radobýl (jihozápadně), pod nimi pak se nalézá bývalá podzemní továrna Richard.\n\n\n\n"}
{"id": "519886", "url": "https://cs.wikipedia.org/wiki?curid=519886", "title": "Richmond (Britská Kolumbie)", "text": "Richmond (Britská Kolumbie)\n\nRichmond je kanadské město na pobřeží Tichého oceánu v provincii Britská Kolumbie. Leží v regionálním okresu Metro Vancouver, jeho sousedy jsou na severu Vancouver a Burnaby, na východě New Westminster a na jihu Delta. Západní hranici města tvoří průliv Strait of Georgia. V Richmondu v současnosti žije asi 175 000 obyvatel (stav v roce 2006).\n\nMěsto se rozkládá na ostrovech v deltě řeky Fraser, většina leží na ostrově Lulu Island, menší část (včetně mezinárodního letiště Vancouver) na Sea Island.\n\nV oblasti dříve lovili a rybařili Indiáni. V 60. letech 19. století se zde začali usídlovat evropští zemědělci, oficiální založení obce Richmond se uskutečnilo 10. listopadu 1879. Na místní dostihové dráze Minoru proběhl 25. března 1910 první kanadský let letadlem západně od Winnipegu. V roce 1990 byl Richmond povýšen na město.\n\nPro Zimní olympijské hry 2010 ve Vancouveru byla v Richmondu postavena rychlobruslařská hala Richmond Olympic Oval. Otevřena byla v prosinci 2008 a premiérovou velkou akcí bylo rychlobruslařské mistrovství světa v březnu 2009.\n"}
{"id": "519887", "url": "https://cs.wikipedia.org/wiki?curid=519887", "title": "Kamila Sojková", "text": "Kamila Sojková\n\nKamila Sojková (4. března 1901, Předslav – 15. února 2000, Brno) byla českou spisovatelkou, která dlouhá léta působila coby učitelka na vesnických školách na Klatovsku, Žďársku a Břeclavsku. V Břeclavi se nakonec i usadila a cele se věnovala tvorbě pro děti. V tamní obci Hlohovec se odehrává i její prvotina, \"Lohovecké děti\".\n\nI v dalších pracích zobrazuje život venkovských dětí, který důvěrně poznala. Nevyhýbá se však ani vážnějším tématům jako například v povídce \"Janíček\", v níž líčí příběh z okupačních let, ve kterém hrdina, pětiletý chlapec, poznává nejprve z doslechu a pak i z vlastní zkušenosti nebezpečí doby. Též prózy \"Ovečka z Kopanic\" a \"Děti na Dyji\" se závažným společenským problémům nevyhýbají, i když vždycky převládá poetický pohled na život dětí. V první knize popisuje osudy dětí v zapadlém koutě moravsko-slovenského pomezí, kam teprve proniká nový život, a ve druhé líčí dramatické události, jež s sebou přináší každoroční velká voda.\n"}
{"id": "519894", "url": "https://cs.wikipedia.org/wiki?curid=519894", "title": "Chlorid sulfurylu", "text": "Chlorid sulfurylu\n\nChlorid sulfurylu (též sulfurylchlorid) (SOCl) je sloučenina síry, kyslíku a chloru. Při pokojové teplotě je to bezbarvá kapalina štiplavého zápachu. Chlorid sulfurylu se nevyskytuje v přírodě, což lze dovodit i z toho, že podléhá rychlé hydrolýze.\n\nChlorid sulfurylu bývá často zaměňován s chloridem thionylu, SOCl. Vlastnosti obou oxychloridů síry jsou však podstatně odlišné: chlorid sulfurylu je zdrojem chloru, kdežto chlorid thionylu je zdrojem chloridových iontů.\n\nSíra je v SOCl čtyřstěnná, váže se na dva atomy kyslíku dvojnými vazbami a na dva atomy chloru vazbami jednoduchými. Oxidační číslo síry je zde +6, podobně jako v HSO.\n\nSOCl se připravuje reakcí oxidu siřičitého a chloru za přítomnosti katalyzátoru, například aktivního uhlí:\n\nSurový produkt lze čistit frakční destilací. SOCl se obvykle nepřipravuje v laboratoři, protože je komerčně dostupný.\n\nChlorid sulfurylu reaguje prudce s vodou, uvolňuje se při tom chlorovodík a zůstává kyselina sírová:\n\nSOCl se také rozkládá při zahřátí na 100 °C a více, čili 30 °C nad jeho bod varu.\n\nPostupem času se SOCl zvolna rozkládá na oxid siřičitý a chlor, což zbarvuje staré vzorky slabě nažloutle.\n\nChlorid sulfurylu se často používá jako zdroj Cl. Protože jde o kapalinu, lze oproti plynnému Cl snadněji odměřovat, dávkovat a ukládat. SOCl se široce používá jako reagencium při konverzi sousedních C-H → C-Cl k aktivaci substituentů, např. karbonylů a sulfoxidů. Též se používá k chloraci alkanů, alkenů, alkynů, arenů a epoxidů. Takové reakce probíhají za přítomnosti volných radikálů, např. azobisisobutyronitrilu, jakožto iniciátorů. SOCl může též převádět alkoholy na alkylchloridy. Průmyslově se nejvíce chloridu sulfurylu využije při výrobě pesticidů.\n\nSOCl lze použít také k ošetření vlny proti srážení.\n\nSOCl je toxický, žíravý a působí jako lakrimátor. Jak je popsáno výše, může s vodou, stejně jako s donorovými rozpouštědly (např. dimethylsulfoxidem nebo dimethylformamidem), tvořit výbušné směsi.\n\n"}
{"id": "519895", "url": "https://cs.wikipedia.org/wiki?curid=519895", "title": "Abú Abdallah ibn Battúta", "text": "Abú Abdallah ibn Battúta\n\nAbú Abdallah ibn Battúta (* 28. února 1304 Tanger, Maroko – † 1368 nebo 1369 tamtéž) byl jedním z nejvýznamnějších arabských cestovatelů a kartografů středověku.\n\nNarodil se v berberské rodině v Tangeru na území dnešního Maroka. V mládí studoval islámské vědy a právo.\n\nRoku 1325 se vydal na cestu do poutního místa všech muslimů, do Mekky. Nevrátil se odtud zpět do vlasti, nýbrž rozhodl se procestovat co nejvíce zemí. Putoval třicet let téměř celým tehdy známým světem. Nejprve se vydal přes severní Afriku do Káhiry, odtud přes poušť dospěl k Rudému moři. Odtud chtěl do Džiddy, ale válečné události mu to neumožnily, a tak se vrátil do Egypta. Po moři tedy odcestoval do Sýrie a odtud do Medíny a Mekky. Po krátkém zdržení se přes Arábii a Persii dostal do Bagdádu, Tabrízu, Diyarbakıru a Mosulu, poté se vrátil do Mekky.\n\nV letech 1328–1330 si doplňoval vzdělání a pak se vydal na novou cestu. Prošel Jemenem přes Omán k Hormuzskému průlivu, pak na sever do Íránu a přes Perský záliv do Arábie, aby vykonal pouť do Mekky v roce 1332. Po té se vydal do Malé Asie a z přístavu Sinop se plavil na Krym. Dostal se až k ústí Volhy, navštívil i Kavkaz a Astrachaň, odtud se přes Dobrudžu a Bulharsko vrátil do Konstantinopole. V následujícím roce cestoval přes Chorezm, Bucharu, Samarkand, Afghánistán a Írán přes pohoří Hindúkuš k řece Indus. Po příchodu do Dillí vstoupil do služeb sultána, ve kterých setrval 6 let. Přitom měl možnost poznat Maledivy, kde se stal velmi vlivnou osobou, ale nakonec musel odsud prchnout. Přes Cejlon se vrátil do Indie, kde pomocí sultána chtěl dobýt Maledivy, plán se nakonec neuskutečnil. A tak se vydal přes Bengálsko, Sumatru a Vietnam do Číny. V Pekingu v té době vypukla revoluce, a tak se vrátil na jih do Zajtúnu, kde krátce setrval, aby se nakonec nalodil a vrátil se po moři v roce 1347 do Mekky. Odtud se krátce na to vydal přes Káhiru do Sardinie a hned zpět na africký kontinent do Tunisu a po souši do Fezu.\n\nV roce 1349 putoval do Granady, aby zhlédl poslední muslimské panství v Evropě. V roce 1352 podnikl poslední cestu do říše Mali. Ze Sidžilmásy se s karavanou vydal přes Saharu do Timbuktu a k řece Niger. Odtud zpět přes pohoří Ahaggar a oázu Tuát se vrátil v roce 1353 do Maroka.\n\nV závěru života působil na několika místech Maroka jako soudce. V roce 1355 podal zprávu o svých cestách marockému literátovi. Zemřel v roce 1368 nebo 1369 v rodném Tangeru. Své cesty poměrně podrobně zmapoval. Jeho líčení a zprávy z cest neobsahuje žádné fantastické a nadpřirozené jevy, jichž jsou plny cestopisy z té doby.\n\n\n\n"}
{"id": "519898", "url": "https://cs.wikipedia.org/wiki?curid=519898", "title": "Rešafim", "text": "Rešafim\n\nRešafim ( רְשָׁפִים‎, doslova \"\"Jiskry\"\", Reshafim) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 119 metrů pod mořskou hladinou nedaleko úpatí masivu Gilboa v intenzivně zemědělsky využívaném Bejtše'anském údolí, které je součástí Jordánského údolí. Severně od obce směřuje k východu vádí Nachal Kibucim, jihozápadně od vesnice je to vádí Nachal Moda. Zdejší vodní toky jsou živeny četnými vydatnými prameny. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Zehavi západně odtud. Dál k západu se terén prudce zvedá do svahů pohoří Gilboa s horou Micpe Gilboa (500 m n. m.) nebo Har Jicpor (475 m n. m.).\n\nVesnice je situována 25 kilometrů jižně od Galilejského jezera, 8 kilometrů západně od řeky Jordánu, cca 2 kilometry jižně od města Bejt Še'an, cca 80 kilometrů severovýchodně od centra Tel Avivu a cca 58 kilometrů jihovýchodně od centra Haify. Rešafim obývají Židé, přičemž osídlení v tomto regionu je ryze židovské.\n\nRešafim je na dopravní síť napojen pomocí lokální silnice číslo 669.\n\nRešafim byl založen v roce 1948. Skupina zakladatelů kibucu se utvořila již v roce 1938 a sestávala z Židů původem z Rumunska. K nim se připojili další přistěhovalci z Polska a Rumunska. V letech 1941–1944 pobývali dočasně v kibucu Bejt Zera poblíž soutoku řek Jordán a Jarmuk. Na současném místě se usadili v roce 1948 poté, co během války za nezávislost dobyly izraelské síly region okolo města Bejt Še'an a poté, co z této oblasti uprchli zdejší arabští obyvatelé. Jméno kibucu je odvozeno od názvu původní arabské vesnice al-Ašrafija, která do roku 1948 stála cca 1 kilometr jižně od nynějšího kibucu.\n\nArabská vesnice al-Ašrafija měla roku 1931 48 obyvatel a 11 domů. V květnu 1948, během Operace Gideon, v počáteční fázi války za nezávislost, byla dobyta izraelskými silami a místní arabské obyvatelstvo uprchlo do Jordánska. Zástavba v al-Ašrafija byla pak zničena.\n\nEkonomika kibucu Rešafim je zčásti stále založena na zemědělství. V kibucu Rešafim fungují zařízení předškolní péče o děti. Základní škola je v nedalekém kibucu Mesilot. V Rešafim je k dispozici zdravotní a zubní ordinace, společná jídelna, plavecký bazén a veřejná knihovna.\n\nObyvatelstvo kibucu Rešafim je sekulární. Podle údajů z roku 2014 tvořili naprostou většinu obyvatel v Rešafim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 607 lidí. Během roku 2014 populace stoupla o 2,5 %.\n\n\n"}
{"id": "519903", "url": "https://cs.wikipedia.org/wiki?curid=519903", "title": "Gerd Nagel", "text": "Gerd Nagel\n\nGerd Nagel (* 22. října 1957, Sulingen, Dolní Sasko) je bývalý německý atlet, jehož specializací byl skok do výšky.\n\nV roce 1982 získal bronzovou medaili na evropském šampionátu v Athénách. O rok později se stal v Budapešti halovým vicemistrem Evropy, když ve finále nestačil jen na Carlo Thränhardta. V témže roce se stal vítězem výškařského mítinku v Eberstadtu. Reprezentoval na letních olympijských hrách v Los Angeles 1984, kde však neprošel kvalifikací. Na Mistrovství světa v atletice 1987 v Římě skončil na čtrnáctém místě (220 cm). Poslední výrazný úspěch zaznamenal na halovém ME v roce 1990 ve skotském Glasgow, kde vybojoval společně s Dietmarem Mögenburgem bronzovou medaili.\n\nPrvní úspěch zaznamenal v roce 1979 na světové letní univerziádě v Ciudad de México, kde získal zlatou medaili. Na následující univerziádě v Bukurešti 1981 a v roce 1985 v japonském Kóbe vybojoval bronzové medaile.\n\n"}
{"id": "519904", "url": "https://cs.wikipedia.org/wiki?curid=519904", "title": "Tetra krvavá", "text": "Tetra krvavá\n\nTetra krvavá (\"Hyphessobrycon eques\") je sladkovodní drobná rybka, tvarem a velikostí těla podobná tetře citronové (\"Hyphessobrycon pulchripinnis\"). Je uváděna rovněž pod názvy Hyphessobrycon callistus nebo Hyphessobrycon serpae. Podle Géryho je mezi druhy \"Hyphessobrycon callistus\", \"Hyphessobrycon haraldschultzi\", \"Hyphessobrycon hasemani\", \"Hyphessobrycon minor\" a \"Hyphessobrycon serpae\" nejen velká podobnost, ale i blízká příbuznost.\n\nTrup je protáhlý až oválovitý a ze stran silně zploštělý. Zbarvení je červené s nahnědlým hřbetem a světle červeným bříškem a příležitostně a v době tření jsou trup i záď těla až krvavě červené. Za skřelemi je na bocích výrazná čárkovitá černá skvrna. Černá skvrna je rovněž na hřbetní ploutvi, na konci bíle lemovaná. Krvavě červenou řitní ploutev lemuje široký černý pruh. Ostatní ploutvičky – prsní, břišní a ocasní jsou výrazně červené a mnohé z nich bíle lemované, nebo jen s bílými špičkami. Je to mírumilovná hejnová ryba a žije v bohatě zarostlých vodách.\nDorůstá velikosti až 5cm a dožívá se 3-5 let.\nSameček je štíhlejší a jeho červené zbarvení je sytější.\nSamička je větší zavalitější, v bříšku plnější a o něco světlejší než samečci\nPochází z Jižní Ameriky a přirozenou lokalitou výskytu je převážně horní povodí Amazonky a přítoky jako Rio Mamoré, Rio Madre de Dios a Rio Guaporé ve státech Mato Grosso, Rondónia a Mato Grosso do Sul v Brazílii a dále v řekách Rio Paraguay a Paraná na území Bolívie a Paraguaye.\n\nTeplota: 22 – 26 °C\nKyselost: 6 – 7,2 pH\nTvrdost: 2 – 15 dGH\n\nBěžný chov v nádrži střední velikosti asi o objemu 80 litrů a minimální délce 60 cm, dobře prosvětlené a dostatečně zarostlé. Lépe však budou prospívat ve větších nádržích; v malých nádržích se zvláště při krmení může projevit mírná agresivita vůči ostatním druhům ryb, kterým mohou dokonce okusovat ploutve. Samečci mezi sebou občas bez dalších následků soupeří. Zdržují se převážně v horním a středním pásmu nádrže. Voda čirá, polotvrdá a mírně kyselá. Nádrž udržujeme v čistotě, pravidelně odkalujeme a měníme část vody.\nJe to klidná, mírumilovná, hejnová a nenáročná ryba vhodná i pro začátečníky. Jedná se o další z řady teter vhodných do společenských nádrží. Chováme je ve společnosti druhově podobných, nebo větších rybek se stejnými nároky. Tyto společenské, čilé a mírumilovné rybky vyžadují dobře osázené akvárium s tmavým dnem Vynikne v houfu, neboť jde o skupinovou rybku. Měla by být chována v početnějším hejnu (cca 8 a více jedinců).\n\nTento druh je rovněž všežravec. Krmivo by mělo být pestré. Nejvhodnější potravou je živé krmení jako jsou nitěnky, pakomáří larvy tzv. patentky, perloočky (Daphnia, Bosmina), velmi vhodné jsou živé nebo mražené buchanky (Cyclops strenuus), méně vhodné je suché vločkové krmivo, nebo zmrazené krmivo.\nKrmit je lépe méně, ale častěji.\n\"Cheirodon eques\" = \"Chirodon eques\" = \"Hemigrammus melasopterus\" = \"Hemigrammus serpae\" = \"Megalamphodus eques\" = \"Tetragonopterus callistus\".\n\nRyby se poměrně snadno vytírají. Pro rozmnožování je vhodné mít malou nádrž bez písku s jemnolistými volně plovoucími rostlinami (např. jávský mech), do kterého se rybičky vytírají. Voda odstátá, neutrální a dobře provzdušněná, aby nedošlo k zaplísnění jiker a o teplotě cca 26 °C. Po vytření je nutné chovný pár ihned odlovit, protože rodiče své jikry požírají.Počet jiker bývá početný, až kolem 200-250 kusů. Potěr se vykulí asi po 24 hodinách a asi za 6 dnů se rozplave. První 3 až 4 týdny svého života se plůdek zdržuje v blízkosti dna. Potěr krmíme jemnou živou potravou – nejvhodnější je zooplankton jako vířníci (Brachionus, Keratella nebo Rotatoria) dále čerstvě vylíhlé nauplie buchanek (Cyclopidae) a žábronožky solné (Artemia salina). Náhradou může posloužit natvrdo uvařený vaječný žloutek. Nejméně vhodné je pak sušené krmivo pro potěr. Doporučuje se pravidelná částečná výměna vody v odchovné nádrži.\nPohlavní dospělosti dosahují po 8 měsících.\n\n\n\n\"Z. Drahotušský a J. Novák\", Akvaristika-teorie a praxe pro amatéry i profesionály\n\"R. Zukal\", Akvarijní ryby, Svépomoc, 1976\n\"G. Sterba\", Akvaristika ,Práce, Pha 1972\n\"S. Frank\", Das Grosse Bilderlexikon der Fische, Artia, Prag 1969\n\"H. Frey\", Das Süsswasser Aquarium, Neumann Vlg. Leipzig, 1976\n"}
{"id": "519906", "url": "https://cs.wikipedia.org/wiki?curid=519906", "title": "Medailové pořadí na Zimních olympijských hrách 2010", "text": "Medailové pořadí na Zimních olympijských hrách 2010\n\nToto je medailové pořadí zemí na Zimních olympijských hrách 2010, které se konaly ve Vancouveru v Kanadě od 12. do 28. února 2010. Těchto her se zúčastnilo přibližně 2600 sportovců z 82 zemí v 86 disciplínách v osmi sportech.\n\nToto je kompletní tabulka počtu medailí udělených na Zimních olympijských hrách 2010 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "519908", "url": "https://cs.wikipedia.org/wiki?curid=519908", "title": "Rychlobruslení na Zimních olympijských hrách 2010 – 3000 metrů ženy", "text": "Rychlobruslení na Zimních olympijských hrách 2010 – 3000 metrů ženy\n\nZávod na 3000 metrů žen na Zimních olympijských hrách 2010 se konal v hale Richmond Olympic Oval v Richmondu dne 14. února 2010. Z českých závodnic se jej zúčastnila Martina Sáblíková, která zde získala zlatou medaili.\n\n"}
{"id": "519911", "url": "https://cs.wikipedia.org/wiki?curid=519911", "title": "Třída Hatakaze", "text": "Třída Hatakaze\n\nTřída Hatakaze je třída torpédoborců Japonských námořních sil sebeobrany. Celkem byly postaveny dvě jednotky. Třída je primárně určena pro boj s letadly. Jsou to první japonské válečné lodě s pohonem koncepce COGAG.\n\nTřída se skládá z jednotek \"Hatakaze\" a \"Šimakaze\", postavených loděnicí Mitsubishi Zosen v Nagasaki v letech 1983–1988.\n\nJednotky třídy \"Hatakaze\":\n\nTorpédoborce nesou odpalovací zařízení protiletadlových střel Standard SM-1 MR se zásobou 40 střel (původně byly vybaveny střelami Tartar), dále raketová torpéda ASROC a osm protilodních střel Boeing Harpoon. Hlavňovou výzbroj představují dva 127mm kanóny a dva systémy blízké obrany Phalanx CIWS. Proti ponorkám mohou použít rovněž dva tříhlavňové protiponorkové torpédomety ráže 324 mm a může z nich operovat protiponorkový vrtulník (ovšem nemají hangár).\n\nPohonný systém je koncepce COGAG. Při plavbě cestovní rychlostí plavidla pohánějí dvě plynové turbíny Kawasaki Rolls-Royce Spey SM1A a v bojové situaci se připojí ještě dvě další plynové turbíny Rolls-Royce Olympus TM-3A. Lodní šrouby jsou dva. Nejvyšší rychlost dosahuje 30 uzlů.\n\n"}
{"id": "519916", "url": "https://cs.wikipedia.org/wiki?curid=519916", "title": "Zámek Azay-le-Ferron", "text": "Zámek Azay-le-Ferron\n\nZámek Azay-le-Ferron se nachází v obci Azay-le-Ferron v departementu Indre-et-Loire, region Centre-Val de Loire a patří mezi zámky na Loiře.\n\nZámek byl vybudován v 15. až 18. století a v současnosti nabízí kolekci mobiliáře z období renesance a empíru. Objekt tvoří čtyři různě staré části: věž Frotier, křídlo Humières, pavilon Františka I. a pavilon Breteuil.\n\nV padesátých letech 20. století získalo město Tours stavbu i s pozemky od původních majitelů a zámek byl zařazen mezi monument historique.\n\nPůvodní hrad byl postaven Prégentem Frotierem na konci 15. století v prostoru, který kdysi patřil Nicolasu Turpinovi de Crissé a byl od 1412 součástí baronství Preuilly. Jedna ze starých věží z roku 1496 je stále na svém místě a byla integrována do stavby ze 17. století. Roku 1560 přešel hrad do rodiny Ludvíka I. de Cravant a zůstal jejich až do konce 17. století. Mezi majiteli byli César de Bourbon, vévoda z Vendôme, syn Jindřicha IV. Francouzského a jeho milenka Gabrielle d'Estrées, a také Ludvík XIV. de Crevant, hejtman v armádě Ludvíka XIV. V roce 1638 byl postaven pavilon Františka I.. V roce 1699 bylo baronství odkoupeno Louisem-Nicolasem Le Tonnelierem de Breteuil. Jeho dcera, Gabrielle-Emilie, byla od roku 1733 do roku 1737 milenkou Voltaira. Roku 1739 byl zámek prodán Louisovi François de Gallifet a až do francouzské revoluce následovala celá řada majitelů. V roce 1852 přešel v držení Victora a Antoiny Luzarchových. Jejich potomci žili v zámku až do počátku 20. století. Poslední dědic odkázal majetek městu Tours. \n\nPůvodní park vznikl v 17. století a byl o rozloze 50 hektarů. Deset hektarů zabíral krajinářský park, zbytek pravděpodobně sloužil k pěstování ovoce a zeleniny. Stále existují některé části těchto raných zahrad. V roce 1856 Antoine Luzarche na ploše 18 ha vytvořil francouzskou krajinnou zahradu s výhledem, alejemi a křovím. Nový park měl také arboretum exotických dřevin. V roce 1920 vznikla formální francouzská zahrada.\n\nV roce 1995 Université François Rabelais de Tours vysázela v části parku sad s hrušněmi a jabloněmi. V roce 2003 vznikla růžová zahrada s 168 růžovými keři.\n\n"}
{"id": "519918", "url": "https://cs.wikipedia.org/wiki?curid=519918", "title": "Marie Zachovalová", "text": "Marie Zachovalová\n\nMarie Zachovalová (2. srpna 1981, Šumperk – 22. června 2008, Hořice) byla česká fotografka.\nByla považována za „jeden z nejsvébytnějších talentů české dokumentární fotografie“.\n\nÚčastnila se prvních ročníků festivalu grafiky a fotografie Máchovy Litoměřice, pořádaného od roku 2003.\n\nS Jindřichem Štreitem časosběrnou metodou zachycovala od prosince 2006 do prosince 2007 život čtyř romských rodin v Česku, Polsku, Slovensku a Maďarsku při natáčení dokumentárního filmu \"Černá srdce\" autorů Břetislava a Moniky Rychlíkových. Učila také fotografickou praxi na Pražské fotografické škole.\n\nZahynula tragicky při nehodě na závodech motocyklových veteránů.\n"}
{"id": "519928", "url": "https://cs.wikipedia.org/wiki?curid=519928", "title": "Michaela Freiová", "text": "Michaela Freiová\n\nMichaela Freiová (* 19. září 1942 Praha) je česká katolická publicistka a politička, po sametové revoluci československá poslankyně Sněmovny národů Federálního shromáždění za KDS.\n\nZa komunistické vlády nemohla studovat. Byla aktivní v katolické opozici, podílela se na vydávání katolických samizdatových publikací. Vysokou školu absolvovala až po roce 1989. Jejím manželem je Václav Frei. Je dcerou Josefa Myslivce. Působí jako šéfredaktorka serveru \"Res Claritatis\" a jeho týdeníku \"RC Monitor\". Zaměřuje se na rodinnou politiku a obhajobu konzervativních hodnot. Poté pracovala v Občanském institutu, s nímž stále občas spolupracuje, v \"Res Claritatis\" pracuje od roku 2002. Působí jako překladatelka z angličtiny a němčiny. Je vdaná, má tři děti. V roce 2005 odešla do důchodu.\n\nAngažovala se i v politice. Počátkem 90. let byla zmocněnkyní pro uprchlíky při federální vládě ČSFR. Ve volbách roku 1992 byla zvolena za KDS, respektive za koalici ODS-KDS, do české části Sněmovny národů (volební obvod Praha). Ve Federálním shromáždění setrvala do zániku Československa v prosinci 1992.\n\n\n\n"}
{"id": "519933", "url": "https://cs.wikipedia.org/wiki?curid=519933", "title": "Karlov (Kutná Hora)", "text": "Karlov (Kutná Hora)\n\nKarlov () je část města Kutná Hora v okrese Kutná Hora. Nachází se na východě Kutné Hory. Prochází zde silnice II/126. Je zde evidováno 237 adres. Trvale zde žije 535 obyvatel.\n\nKarlov leží v katastrálním území Kutná Hora o výměře 14,45 km.\n\n"}
{"id": "519934", "url": "https://cs.wikipedia.org/wiki?curid=519934", "title": "Kutná Hora-Vnitřní Město", "text": "Kutná Hora-Vnitřní Město\n\nKutná Hora-Vnitřní Město () je část města Kutná Hora v okrese Kutná Hora. Je zde evidováno 681 adres. Trvale zde žije 2470 obyvatel. Kutná Hora-Vnitřní Město leží v katastrálním území Kutná Hora o výměře 14,45 km.\n\nMezi nejvýznamnější pamětihodnosti Vnitřního města patří:\n\n"}
{"id": "519935", "url": "https://cs.wikipedia.org/wiki?curid=519935", "title": "Neškaredice", "text": "Neškaredice\n\nNeškaredice () je část města Kutná Hora v okrese Kutná Hora. Nachází se asi 3,5 km na jihovýchod od Kutné Hory. Jejich katastrální území má rozlohu 4,6 km². Protéká tu potok Křenovka, který je levostranným přítokem řeky Klejnárky. Je zde evidováno 86 adres. Trvale zde žije 268 obyvatel.\n\nPodle informací serveru Romea.cz je většina tamních romských obyvatel dlouhodobě nezaměstnaná, jejich příjem tvoří především sociální dávky, mají velmi nízké vzdělání a bydlí koncentrovaně v několika rodinných domcích. Situaci v Neškaredicích sleduje vládní Agentura pro sociální začleňování v romských lokalitách.\n\n"}
{"id": "519939", "url": "https://cs.wikipedia.org/wiki?curid=519939", "title": "Pont Rouelle", "text": "Pont Rouelle\n\nPont Rouelle (česky \"Most Rouelle\") je železniční most přes řeku Seinu v Paříži. Prochází přes ostrov Cygnes a spojuje 15. obvod na pravém břehu a 16. obvod na levém. Most slouží pro linku příměstské železnice RER C.\n\nMost byl postaven u příležitosti světové výstavy v roce 1900. V roce 1924 zde byl ukončen provoz osobní dopravy pro ztrátovost a v roce 1936 byl most uzavřen i pro nákladní dopravu. V letech 1984–1985 prošel celkovou rekonstrukcí a svému účelu začal opět sloužit v roce 1988, kdy byla uvedena do provozu nová větev linky RER C.\n\nNěkteré části obloukového mostu jsou zděné, konstrukce přes řeku jsou ocelové. Jeho celková délka činí asi 370 metrů a šířka 20 metrů.\n\nMost se skládá z několika různých částí. Na pravém břehu jsou tři zděné oblouky, pod kterými vede nábřežní vozovka, následuje jeden kovový oblouk (85,7 metrů), který se klene až na ostrov Cygnes. Přes ostrov byl vystavěn jeden kamenný oblouk a odtud na levý břeh pokračuje opět ocelový most usazený na dvou pilířích.\n\n"}
{"id": "519940", "url": "https://cs.wikipedia.org/wiki?curid=519940", "title": "Perštejnec", "text": "Perštejnec\n\nPerštejnec () je část města Kutná Hora v okrese Kutná Hora. Nachází se asi 2,5 km na jihovýchod od Kutné Hory. Protéká tu potok Křenovka, který je levostranným přítokem řeky Klejnárky. Je zde evidováno 37 adres. Trvale zde žije 159 obyvatel.\n\nPerštejnec je také název katastrálního území o rozloze 4,07 km².\n\nRoku 1950 byly obce Kaňk, Perštejnec a Sedlec připojeny ke Kutné Hoře.\n\n"}
{"id": "519941", "url": "https://cs.wikipedia.org/wiki?curid=519941", "title": "Poličany (Kutná Hora)", "text": "Poličany (Kutná Hora)\n\nPoličany () je část města Kutná Hora v okrese Kutná Hora. Nachází se asi 3 km na jih od Kutné Hory. Prochází tudy železniční trať Kutná Hora – Zruč nad Sázavou. Je zde evidováno 55 adres. Trvale zde žije 190 obyvatel.\n\nPoličany je také název katastrálního území o rozloze 2,11 km.\n\n\n\n"}
{"id": "519942", "url": "https://cs.wikipedia.org/wiki?curid=519942", "title": "Šipší", "text": "Šipší\n\nŠipší () je část města Kutná Hora v okrese Kutná Hora. Nachází se na severu Kutné Hory. Je zde evidováno 267 adres. Trvale zde žije 5675 obyvatel.\n\nŠipší leží v katastrálních územích Kutná Hora o výměře 14,45 km a Sedlec u Kutné Hory o výměře 3,73 km.\n\n"}
{"id": "519943", "url": "https://cs.wikipedia.org/wiki?curid=519943", "title": "Vrchlice (Kutná Hora)", "text": "Vrchlice (Kutná Hora)\n\nVrchlice () je část města Kutná Hora v okrese Kutná Hora. Nachází se na jihu Kutné Hory. Protéká tu Vrchlice. Je zde evidováno 112 adres. Trvale zde žije 367 obyvatel.\n\nVrchlice leží v katastrálním území Kutná Hora o výměře 14,45 km.\n\n"}
{"id": "519944", "url": "https://cs.wikipedia.org/wiki?curid=519944", "title": "Žižkov (Kutná Hora)", "text": "Žižkov (Kutná Hora)\n\nŽižkov () je část města Kutná Hora v okrese Kutná Hora. Nachází se na jihozápadě Kutné Hory. Prochází zde silnice I/2. Je zde evidováno 993 adres. Trvale zde žije 3664 obyvatel.\n\nŽižkov leží v katastrálním území Kutná Hora o výměře 14,45 km.\n\n"}
{"id": "519945", "url": "https://cs.wikipedia.org/wiki?curid=519945", "title": "Vraník (Ledečko)", "text": "Vraník (Ledečko)\n\nVraník () je malá vesnice, část obce Ledečko v okrese Kutná Hora. Nachází se asi 1,5 km na západ od Ledečka. Leží na levém břehu Sázavy. Je zde evidováno 19 adres. Trvale zde žijí dva obyvatelé.\n\nVraník leží v katastrálním území Ledečko o výměře 3,04 km.\n\n\n"}
{"id": "519946", "url": "https://cs.wikipedia.org/wiki?curid=519946", "title": "Albrechtice (Malešov)", "text": "Albrechtice (Malešov)\n\nAlbrechtice () je malá vesnice, část městyse Malešov v okrese Kutná Hora. Nachází se asi 4 km na jihozápad od Malešova. Vesnicí protéká Košický potok, který je levostranným přítokem říčky Vrchlice. Je zde evidováno 14 adres. Trvale zde žije 23 obyvatel.\n\nAlbrechtice leží v katastrálním území Polánka u Malešova o výměře 4,24 km².\n\nV letech 1900 byla osadou obce Košice, v letech 1910–1999 nebyla jako osada uváděna, od 1. ledna 2000 přísluší jako místní část k obci Malešov.\n\n"}
{"id": "519947", "url": "https://cs.wikipedia.org/wiki?curid=519947", "title": "Maxovna", "text": "Maxovna\n\nMaxovna () je malá vesnice, část městyse Malešov v okrese Kutná Hora. Nachází se asi 2 km na jih od Malešova. Je zde evidováno 23 adres. Trvale zde žije 28 obyvatel.\n\nMaxovna leží v katastrálním území Malešov o výměře 7,8 km.\n\n"}
{"id": "519948", "url": "https://cs.wikipedia.org/wiki?curid=519948", "title": "Polánka (Malešov)", "text": "Polánka (Malešov)\n\nPolánka () je malá vesnice, část městyse Malešov v okrese Kutná Hora. Nachází se asi 2 km na jihozápad od Malešova. Prochází zde silnice II/337. Je zde evidováno 25 adres. Trvale zde žije 16 obyvatel. V údolí jižně od Polánky protéká Košický potok, který se jihovýchodně od vsi vlévá zleva do říčky Vrchlice.\n\nPolánka leží v katastrálním území Polánka u Malešova o rozloze 4,24 km². V katastrálním území Polánka u Malešova leží i Albrechtice.\n\nOsadu Polánka založil podle pověsti Zdislav z Malešova. Název je odvozen od toho, že čtyři původní osadníci dostali od vrchnosti každý po lánu pole. Roku 1339 byl Malešov spolu s Polánkou prodán sedleckému klášteru, ten ale pro finanční problémy krátce nato prodal panství bohaté rodině kutnohorských měšťanů Ruthardů. Roku 1950 byla obec Polánka připojena k obci Malešov.\n\nVýznačnou ukázkou lidové zemědělské architektury je venkovská usedlost čp. 1, památka je zapsaná do Ústředního seznamu nemovitých kulturních památek ČR (číslo rejstříku ÚSKP 39891/2-3515). Uprostřed obce se také nachází kříž a malá zvonička.\n\n"}
{"id": "519949", "url": "https://cs.wikipedia.org/wiki?curid=519949", "title": "Týniště (Malešov)", "text": "Týniště (Malešov)\n\nTýniště () je malá vesnice, část městyse Malešov v okrese Kutná Hora. Nachází se asi 2,5 km na jih od Malešova. Prochází tudy železniční trať Kutná Hora – Zruč nad Sázavou. Je zde evidováno 38 adres. Trvale zde žije 55 obyvatel. V údolí východně od Týniště protéká Opatovický potok, který je pravostranným přítokem říčky Vrchlice.\n\nTýniště leží v katastrálním území Týniště u Malešova o rozloze 2,19 km².\n\n"}
{"id": "519950", "url": "https://cs.wikipedia.org/wiki?curid=519950", "title": "Bylany (Miskovice)", "text": "Bylany (Miskovice)\n\nBylany () je vesnice, část obce Miskovice v okrese Kutná Hora. Nachází se asi 2,5 km na východ od Miskovic. Vesnicí protéká Bylanka, která je levostranným přítokem říčky Vrchlice. Je zde evidováno 158 adres. Trvale zde žije 97 obyvatel. Bylany jsou známy především rozsáhlými neolitickými vykopávkami.\n\nBylany leží v katastrálním území Bylany u Kutné Hory o rozloze 5,25 km².\n\n\n"}
{"id": "519951", "url": "https://cs.wikipedia.org/wiki?curid=519951", "title": "Hořany (Miskovice)", "text": "Hořany (Miskovice)\n\nHořany () je malá vesnice, část obce Miskovice v okrese Kutná Hora. Nachází se asi 3,5 km na severovýchod od Miskovic. Je zde evidováno 31 adres. Trvale zde žije 66 obyvatel.\n\nNa západ od osady se nachází národní přírodní památka Rybníček u Hořan, ve kterém roste rdestice hustolistá.\n\nHořany leží v katastrálním území Hořany u Kutné Hory o rozloze 2,63 km.\n\n\n"}
{"id": "519952", "url": "https://cs.wikipedia.org/wiki?curid=519952", "title": "Přítoky", "text": "Přítoky\n\nPřítoky () je vesnice, část obce Miskovice v okrese Kutná Hora. Nachází se asi 2,5 km na východ od Miskovic. Prochází zde silnice I/2. Je zde evidováno 90 adres. Trvale zde žije 228 obyvatel.\n\nPřítoky je také název katastrálního území o rozloze 1,88 km.\n\n\n"}
{"id": "519953", "url": "https://cs.wikipedia.org/wiki?curid=519953", "title": "Bedřichov (Nepoměřice)", "text": "Bedřichov (Nepoměřice)\n\nBedřichov () je malá vesnice, část obce Nepoměřice v okrese Kutná Hora. Nachází se asi 2 km na východ od Nepoměřic. Je zde evidováno 11 adres. Trvale zde žije 11 obyvatel.\n\nBedřichov leží v katastrálním území Miletice u Nepoměřic o výměře 1,84 km.\n\n"}
{"id": "519954", "url": "https://cs.wikipedia.org/wiki?curid=519954", "title": "Miletice (Nepoměřice)", "text": "Miletice (Nepoměřice)\n\nMiletice () je malá vesnice, část obce Nepoměřice v okrese Kutná Hora. Nachází se asi 1,5 km na jihovýchod od Nepoměřic. Je zde evidováno 18 adres. Trvale zde žije 44 obyvatel.\n\nMiletice leží v katastrálním území Miletice u Nepoměřic o rozloze 1,84 km. V katastrálním území Miletice u Nepoměřic leží i Bedřichov.\n\n"}
{"id": "519955", "url": "https://cs.wikipedia.org/wiki?curid=519955", "title": "Ovčáry (Nové Dvory)", "text": "Ovčáry (Nové Dvory)\n\nOvčáry () je malá vesnice, část obce Nové Dvory v okrese Kutná Hora. Nachází se na jihu Nových Dvorů. Je zde evidováno 8 adres. Trvale zde žije 69 obyvatel.\n\nOvčáry leží v katastrálním území Nové Dvory u Kutné Hory o výměře 8,99 km.\n\nPři jižním okraji Ovčár (hned za areálem bývalého cukrovaru) se rozkládá Ovčárecký rybník. S rozlohou 9,4 hektaru (celkový objem činí 103 tis. m³, retenční objem je 43 tis. m³), se v současnosti jedná o největší rybník na Novodvorsku (dříve zde existovalo mnohem více rybníků, ale mnohé byly zrušeny v 18. a 19. století). Určitou zvláštností tohoto rybníku je, že neleží na žádném potoku a hráz vede okolo celého rybníka. Rybník je napájen náhonem, který odbočuje z říčky Klejnárky. Rybník je významnou ornitologickou lokalitou Kutnohorska (vedle Vavřineckého rybníka v obci Vavřinec a Nového rybníka, který leží rovněž nedaleko Nových dvorů).\n\n"}
{"id": "519956", "url": "https://cs.wikipedia.org/wiki?curid=519956", "title": "Budy", "text": "Budy\n\nBudy () je samota, část obce Onomyšl v okrese Kutná Hora. Nachází se asi 2 km na jihozápad od Onomyšle. Je zde evidována jedna adresa. Trvale zde nežije žádný obyvatel.\n\nBudy leží v katastrálním území Onomyšl o výměře 6,08 km.\n\n"}
{"id": "519957", "url": "https://cs.wikipedia.org/wiki?curid=519957", "title": "Křečovice (Onomyšl)", "text": "Křečovice (Onomyšl)\n\nKřečovice () je malá vesnice, část obce Onomyšl v okrese Kutná Hora. Nachází se asi 2 km na severozápad od Onomyšle. Vesnicí protéká Onomyšlský potok. Je zde evidováno 38 adres. Trvale zde žije 38 obyvatel.\n\nKřečovice leží v katastrálním území Křečovice u Onomyšle o rozloze 3,38 km.\n\n"}
{"id": "519958", "url": "https://cs.wikipedia.org/wiki?curid=519958", "title": "Miletín (Onomyšl)", "text": "Miletín (Onomyšl)\n\nMiletín () je malá vesnice, část obce Onomyšl v okrese Kutná Hora. Nachází se asi 2,5 km na sever od Onomyšle. Pramení tu říčka Bečvárka, která je pravostranným přítokem řeky Výrovky. Je zde evidováno 40 adres. Trvale zde žije 56 obyvatel.\n\nMiletín leží v katastrálním území Miletín u Onomyšle o rozloze 2,17 km².\n\nRoku 1950 byly obce Miletín a Rozkoš sloučeny do obce Miletín.\n\n"}
{"id": "519959", "url": "https://cs.wikipedia.org/wiki?curid=519959", "title": "Rozkoš (Onomyšl)", "text": "Rozkoš (Onomyšl)\n\nRozkoš () je malá vesnice, část obce Onomyšl v okrese Kutná Hora. Nachází se asi 3 km na sever od Onomyšle. Je zde evidováno 19 adres. Trvale zde žije 21 obyvatel.\n\nRozkoš leží v katastrálním území Rozkoš u Onomyšle o rozloze 1,26 km.\n\nRoku 1950 byly obce Miletín a Rozkoš sloučeny do obce Miletín.\n\n"}
{"id": "519960", "url": "https://cs.wikipedia.org/wiki?curid=519960", "title": "Hološiny", "text": "Hološiny\n\nHološiny () je malá vesnice, část obce Petrovice I v okrese Kutná Hora. Nachází se asi 3,5 km na severovýchod od Petrovic. Vesnicí protéká Senetínský potok. Je zde evidováno 35 adres. Trvale zde žije 7 obyvatel.\n\nHološiny je také název katastrálního území o rozloze 1,13 km.\n\n"}
{"id": "519961", "url": "https://cs.wikipedia.org/wiki?curid=519961", "title": "Michalovice (Petrovice I)", "text": "Michalovice (Petrovice I)\n\nMichalovice () je malá vesnice, část obce Petrovice I v okrese Kutná Hora. Nachází se asi 2,5 km na jih od Petrovic. Nedaleko pramení Michalovický potok. Je zde evidováno 15 adres. Trvale zde žije 14 obyvatel.\n\nMichalovice je také název katastrálního území o rozloze 3,33 km.\n\n"}
{"id": "519962", "url": "https://cs.wikipedia.org/wiki?curid=519962", "title": "Senetín", "text": "Senetín\n\nSenetín () je malá vesnice, část obce Petrovice I v okrese Kutná Hora. Nachází se asi 2 km severovýchodně od Petrovic. Vesnicí protéká Senetínský potok, který je levostranným přítokem Jánského potoka. Je zde evidováno 23 adres. Trvale zde žije 31 obyvatel.\n\nSenetín je také název katastrálního území o rozloze 1,68 km².\n\n"}
{"id": "519963", "url": "https://cs.wikipedia.org/wiki?curid=519963", "title": "Újezdec (Petrovice I)", "text": "Újezdec (Petrovice I)\n\nÚjezdec () je malá vesnice, část obce Petrovice I v okrese Kutná Hora. Nachází se asi 2 km severně od Petrovic. Vesnicí protéká Paběnický potok, který je levostranným přítokem řeky Klejnárky. Je zde evidováno 34 adres. Trvale zde žije 49 obyvatel.\n\nÚjezdec je také název katastrálního území o rozloze 2,39 km².\n\n"}
{"id": "519966", "url": "https://cs.wikipedia.org/wiki?curid=519966", "title": "Open 13 2010", "text": "Open 13 2010\n\nTenisový turnaj ATP Open 13 2010 se konal ve dnech 15. – 21. února v francouzském Marseille v hale na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2010. Odměny činily 512 750 EUR.\n\nPrvní 4 nasazení hráči měli v 1. kole volný los.\n\n\n"}
{"id": "519972", "url": "https://cs.wikipedia.org/wiki?curid=519972", "title": "Petr II. Portugalský", "text": "Petr II. Portugalský\n\nPetr II. Portugalský (portugalsky Pedro II de Portugal), zvaný \"el Pacífico (Mírumilovný)\", 26. dubna 1648, (Lisabon – 9. prosince 1706), Alcântara, byl v letech 1675–1706 portugalský regent a král.\n\nPetr byl nejmladším z osmi dětí krále Jana IV. Portugalského a jeho manželky Luisy de Guzmán (z matčiny strany byl pravnukem Rodriga de Borja – papeže Alexandra VI. V roce 1668, záhy poté, co Španělsko uznalo nezávislost Portugalska, byl jmenován regentem svého staršího bratra Alfonsa, který vykazoval známky demence. Petr poslal svého bratra do vyhnanství a po jeho smrti nastoupil na trůn (1683). V této době objevení dolů na stříbro v Brazílii přineslo Petrovi do pokladny takové příjmy, že mohl rozpustit cortesy (1697) a vládnout bez daní.\n\nZpočátku Petr podporoval Francii ve válce o španělské dědictví (1702–1715), ale 16. května 1703 Portugalsko podepsalo smlouvu s Anglií. Tato smlouva garantovala portugalská obchodní práva k vínu a britské zájmy k obchodu s textilem. V prosinci 1703 aliance tvořená Portugalskem, Velkou Británií a Rakouskem uskutečnila invazi do Španělska. Alianční jednotky obsadily Madrid, odkud však záhy byly vypuzeny.\n\nPetr nejenže získal trůn svého bratra, ale oženil se i s jeho rozvedenou manželkou, královnou Marií Františkou Isabelou Savojskou (1646–1683), která po roce manželství dosáhla rozvodu s Alfonsem pro jeho impotenci.\n\nManželé měli jednu dceru:\n\nKrálovna zemřela, když bylo Isabele 14 let; protože dcerka byla slabá a neduživá, rozhodl se král pro nový sňatek. Vyvolenou se stala Marie Žofie von Pfalz-Neuburg (1666–1699), dcera falckého kurfiřta Filipa Viléma von Pfalz-Neuburg (mezi jejím sestrami byly i Eleonora Magdalena Falcko-Neuburská, manželka císaře Leopolda I., a Marie Anna Falcko-Neuburská, druhá manželka španělského krále Karla III. Z druhého manželství Petra II. s Marií Žofií vzešlo osm dětí, dvě z nich však zemřely záhy po narození:\n\nPetr měl rovněž tři nemanželské potomky:\n\nS Marií da Cruz Mascarenhas:\nS Francouzkou Annou Armandou du Verger:\nS Carlou Franciscou da Silva:\n\n"}
{"id": "519988", "url": "https://cs.wikipedia.org/wiki?curid=519988", "title": "Šluchot", "text": "Šluchot\n\nŠluchot ( שִׁלוּחוֹת‎, doslova „\"Výhonky\"“, Shluhot, v oficiálním seznamu sídel Sheluhot) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 124 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. Jihozápadně od obce údolím prochází vádí Nachal Moda, živené četnými zdejšími prameny. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Rechov jihovýchodně odtud. Na západ od vesnice se terén prudce zvedá do svahů pohoří Gilboa s horou Micpe Gilboa (500 m n. m.) nebo skalním stupněm Matlul Avinadav.\n\nVesnice je situována 25 kilometrů jižně od Galilejského jezera, 8 kilometrů západně od řeky Jordán, cca 2 kilometry jižně od města Bejt Še'an, cca 80 kilometrů severovýchodně od centra Tel Avivu a cca 58 kilometrů jihovýchodně od centra Haify. Šluchot obývají Židé, přičemž osídlení v tomto regionu je ryze židovské. Společně s nedalekými vesnicemi Tirat Cvi, Ejn ha-Naciv a Sde Elijahu vytváří blok nábožensky založených kibuců.\n\nŠluchot je na dopravní síť napojen pomocí lokální silnice číslo 669.\n\nŠluchot byl založen v roce 1948. Skupina zakladatelů byli mladí nábožensky orientovaní Židé ve věku 18-19 let. Po 7 let procházeli zemědělským výcvikem v Sde Ja'akov. V letech 1945–1948 provizorně sídlili poblíž Pardes Chana. V roce 1948, ještě během války za nezávislost se usadili zde. Zakladatelé vesnice byli napojeni na mládežnické hnutí Bnej Akiva. Zpočátku sdíleli lokalitu společně se sousední sekulární skupinou, která zakládala kibuc Rešafim, později se odstěhovali o něco dál a oba kibucy se osamostatnily.\n\nAž do roku 1948 stála v této lokalitě (cca 1 kilometr západně od nynějšího kibucu) arabská vesnice al-Ašrafija. Ta měla roku 1931 48 obyvatel a 11 domů. V květnu 1948, během Operace Gideon, v počáteční fázi války za nezávislost, byla dobyta izraelskými silami a místní arabské obyvatelstvo uprchlo do Jordánska. Zástavba v al-Ašrafija byla pak zničena.\n\nEkonomika kibucu Šluchot je založena na zemědělství a průmyslu. Rozvíjí se turistický ruch (například letní tábory pro židovskou mládež). V kibucu fungují zařízení předškolní péče o děti. Základní škola je v nedalekém Sde Elijahu.\n\nObyvatelstvo kibucu Šluchot je nábožensky založené. Podle údajů z roku 2014 tvořili naprostou většinu obyvatel v Šluchot Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 488 lidí. Během roku 2014 populace klesla o 1,6 %.\n\n\n"}
{"id": "520004", "url": "https://cs.wikipedia.org/wiki?curid=520004", "title": "Ejn ha-Naciv", "text": "Ejn ha-Naciv\n\nEjn ha-Naciv ( עֵין הַנְּצִי\"ב, Ein HaNatziv, v oficiálním seznamu sídel En HaNaziv) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 143 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Rechov jižně odtud nebo Tel Cemed na severovýchodní straně. Zhruba 5 kilometrů na západ od vesnice se terén prudce zvedá do svahů pohoří Gilboa s horou Micpe Gilboa (500 m n. m.) nebo skalním stupněm Matlul Avinadav.\n\nVesnice je situována 25 kilometrů jižně od Galilejského jezera, 5 kilometrů západně od Jordánu, cca 2 kilometry jižně od města Bejt Še'an, cca 82 kilometrů severovýchodně od centra Tel Avivu a cca 62 kilometrů jihovýchodně od centra Haify. Ejn ha-Naciv obývají Židé, přičemž osídlení v tomto regionu je ryze židovské.\nSpolečně s nedalekými vesnicemi Tirat Cvi, Šluchot a Sde Elijahu vytváří blok nábožensky založených kibuců.\n\nEjn ha-Naciv je na dopravní síť napojen pomocí lokální silnice číslo 6678, která západně od kibucu ústí do dálnice číslo 90.\n\nEjn ha-Naciv byl založen v roce 1946. Název obce je akronymem jména rabína Naftaliho Cviho Jehudy Berlina z Voložinu (v dnešním Bělorusku), který zpočátku podporoval hnutí Chovevej Cijon a židovské osidlování Palestiny.\n\nZakladateli obce byla skupina nábožensky orientovaných sionistů původem z Německa. Po 8 let se připravovali na založení vlastní vesnice v provizorní lokalitě poblíž Rišon le-Cijon. Skupinu později posílili další židovští přistěhovalci z Francie, Československa a zemí Beneluxu. Přímo v prostoru kibucu vyvěraly tří sladkovodní prameny.\n\nAž do roku 1948 stála cca 1 kilometr jihozápadně od nynějšího kibucu arabská vesnice Farwana. Ta měla roku 1931 286 obyvatel a 72 domů. V květnu 1948, během Operace Gideon, v počáteční fázi války za nezávislost, byla dobyta izraelskými silami a místní arabské obyvatelstvo uprchlo do Jordánska. Zástavba ve Farwana byla pak zničena.\n\nRoku 1949 měl kibuc Ejn ha-Naciv 158 obyvatel a rozlohu katastrálního území 2100 dunamů (210 hektarů).\n\nEkonomika obce je založena na zemědělství a chovu ryb v umělých nádržích. Také na průmyslu. V kibucu fungují zařízení předškolní péče o děti. Základní škola je v nedalekém Sde Elijahu. V obci je k dispozici knihovna s náboženskou literaturou, synagoga, zdravotní středisko.\n\nObyvatelstvo kibucu Ejn ha-Naciv je nábožensky založené. Podle údajů z roku 2014 tvořili naprostou většinu obyvatel v Ejn ha-Naciv Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 615 lidí. Během roku 2014 populace stoupla o 0,2 %.\n\n\n"}
{"id": "520020", "url": "https://cs.wikipedia.org/wiki?curid=520020", "title": "Mochyně židovská", "text": "Mochyně židovská\n\nMochyně židovská třešeň (\"\") je druh rostlin, bylin, patřící do čeledě lilkovité (\"Solanaceae\"). Je příbuzná jedlé mochyně peruánské (\"Physalis peruviana\"). Mochyně židovská třešeň je snadno rozpoznatelná díky typickým, velkým oranžovým až červeným uzavřeným kalichům s bobulí uvnitř. Kalichy zůstávají po opadu listů na stoncích dlouho do zimy. Podobají se čínským lampionům. Mochyně židovská třešeň je vytrvalá rostlina, silně odnožuje a tvoří souvislé porosty. Roste až do výšky 40–60 cm, má šroubovitě uspořádané listy 6–12 cm dlouhé a 4–9 cm široké, vejčité až trojhranné listy. Lodyhy jsou jednotlivé, nevětvené. Květ je nenápadný bělavý, typický pro lilkovité, podobný květu rajčete.\n\nNázev „mochyně židovská třešeň“ je odvozen od tvaru květního kalichu, který tvoří obal plodu. Je podobný zvláštnímu židovskému oděvu, předepsané frygické čapce, které byly běžné od raného středověku. Plody uvnitř obalu jsou bobule tvarem a barvou podobné třešním.\n\nOblast původního rozšíření je od jižní Evropy po východ a jižní Asii a Japonsko. V Evropě je rozšiřena v teplých oblastech, vinorodých krajich od východni Francie až za Ural. Roste s oblibou na vápencich, na křovinatych pahorcích, ve smíšenych, ale hlavně dubových hájích.\n\nPlody obsahují karotenoidy (např. kryptoxantin) , sacharidy, kyselinu citrónovou, vitamín C a alkaloidy. Z alkalidů například solanin,nebo physalin D.\n\nJe používána jako trvalka, plody lze použít k aranžování. V malém množství lze plody používat i v přírodní medicíně. Někdy se používají i listy.\n\n Nezralé plody obsahují dostatečné množství solaninu, aby vyvolaly gastroenteritidy a průjem u dětí. Zralé plody jsou prý jedlé. Zbytek rostliny je pro vysoký obsah solaninu jedovatý.\n\nLidově se používají názvy: mořská višeň, židovská višeň, židovská jahoda, liščí jablko, měchuňky, lampionky.\n\n\n\n \n"}
{"id": "520027", "url": "https://cs.wikipedia.org/wiki?curid=520027", "title": "F.E.A.R.", "text": "F.E.A.R.\n\nF.E.A.R. First Encounter Assault Recon je hororová střílečka z pohledu první osoby, vyvinutá Monolith Productions a vydána firmou Vivendi. Byla vydána 17. října 2005 pro Windows a portována Day 1 Studios na Xbox 360 a PlayStation 3. Timegate Studios vydalo po té dva datadisky: F.E.A.R. Extraction Point v říjnu 2006 a F.E.A.R. Perseus Mandate v listopadu 2007. Tyto tituly byly portovány na Xbox 360 pod názvem F.E.A.R. Files. Přímé pokračování jménem bylo vydáno Monolith Productions v únoru 2009.\n"}
{"id": "520028", "url": "https://cs.wikipedia.org/wiki?curid=520028", "title": "Určitě, možná", "text": "Určitě, možná\n\nUrčitě, možná, alternativně Jednou ano, třikrát možná, (orig. \"Definitely, Maybe\") je americko-britsko-francouzsko-německy romantická komedie z roku 2008 v hlavních rolích s Ryanem Reynoldsem, Islou Fisherovou, Rachel Weiszovou, Elizabeth Banksovou a Abigail Breslinovou.\n\nWill Hayes se právě rozvádí s manželkou Sarah a střídá se s ní v péči o desetiletou dceru Mayu. Po první školní hodině sexuální výchovy se Maya táty zeptá, jak se seznámil s mámou a jak se vzali. Will jí začne příběh vyprávět, ale změní jména svých dřívějších přítelkyň a i některá fakta, Maya má potom uhodnout, která z žen je její máma.\n\nPříběh začíná v roce 1992, kdy se Will, který chce být v budoucnu politikem, stěhuje z Wisconsinu od své vysokoškolské lásky Emily do New Yorku, aby spolupracoval na prezidentské volební kampani Billa Clintona. Emily mu dá deník, který má předat její kamarádce nadějné novinářce Summer Hartleyové. Will také potká April, která stejně jako on pracuje na Clintonově kampani. Will pak jde předat deník Summer a potká u ní také jejího spolubydlícího, příležitostného milence, vysokoškolského profesora a slavného spisovatele Hamptona Rotha. Když odchází, Summer ho políbí, což ho šokuje a zmate.\n\nWill a April se náhodou potkají a Will jí řekne, že se chystá požádat Emily o ruku, pak jdou k April domů, kde má mnoho kopií \"Jany Eyreové\". To proto, že její otec jí dal krátce před svou smrtí tuto knihu s věnováním a ta se později při stěhování ztratila. April se kvůli tomu pokaždé, když jde okolo antikvariátu, podívá, zda ji nemají. Oba si pak povídají až se políbí a Will rychle odejde.\n\nDo New Yorku přijede Emily a Will ji v Central Parku požádá o ruku, ale ta ho odmítne a řekne mu, že se vyspala s Willovým wisconsinským spolubydlícím. Will je smutný a má zlomené srdce. Čas plyne, Bill Clinton se stane prezidentem a Will s přítelem Russellem si založí vlastní konzultační firmu. Jejich největším klientem je Arthur Robredo, demokratický kandidát na newyorského guvernéra. April cestuje okolo světa, po čemž dlouho toužila, a pravidelně si s Willem píše. April se potom vrátí do New Yorku, protože zjistí, že miluje Willa, ale ten zrovna v té době kupuje zásnubní prsten pro Summer. Will se ale se Summer rozejde, protože napsala článek kompromitující Robreda. Důsledkem je, že Robredo prohraje volby, čímž přijde Will o zakázku.\n\nPo skandálu Billa Clintona a Moniky Lewinské Will přemýšlí, zda si vybral dobrou práci a začne pít poté, co zjistí, že April má jiného přítele. Will se pak s April pohádá. Nějaký čas poté narazí Will v antikvariátu na kopii \"Jane Eyrové\", kterou kdysi daroval April otec. Jde za ní, aby jí ji předal, ale odejde poté, co zjistí, že April bydlí s přítelem Kevinem. Will potom narazí na těhotnou Summer a ta ho pozve na party.\n\nMaya je rozrušená možností, že je Summer její matka a Will není její biologický otec. Summeřinu party ale navštívila také Emily, která nyní žije v New Yorku. Will a Emily spolu začnou chodit a vyjde najevo, že Emily je Willova manželka a Mayina máma. Will řekne, že i přes rozvod má příběh šťastný konec a tím je Maya.\n\nWill přijde zpět domů, kde podepíše rozvodové papíry a narazí na Aprilinu \"Jane Eyrovou\". Will jde za ní a dá ji knihu, ale April se rozčílí, když zjistí, že ji Will měl už několik let. Maya si uvědomí, že táta stále April miluje, protože April jako jediná vystupovala v příběhu pod svým vlastním jménem. Maya dodá Willovi odvahu a společně jdou April navštívit. April je nejdříve nechce pustit dovnitř, ale nakonec vyběhne ven. Will jí řekne, že si knihu nechával, protože to byla jediná věc, která mu po ní zbyla. Všichni pak vejdou do Aprilina domu a April Willa obejme a políbí.\n\n"}
{"id": "520035", "url": "https://cs.wikipedia.org/wiki?curid=520035", "title": "Petr Novák (trenér)", "text": "Petr Novák (trenér)\n\nPetr Novák (* 7. června 1948 Polička) je bývalý československý rychlobruslař a současný trenér rychlobruslařského NOVIS Teamu, jehož členy jsou Martina Sáblíková, Nikola Zdráhalová a další.\n\nAčkoliv se narodil v Poličce, vyrůstal od malička ve Svratouchu na Českomoravské vrchovině. Od dětství sportoval (gymnastika, atletika), hlavní zálibou se ale stalo rychlobruslení, jemuž se začal věnovat v roce 1964 na dráze v sousední Svratce. Již následující rok se stal dorosteneckým mistrem republiky, což je jeho největší úspěch jakožto závodníka. Dalších více jak 20 let jezdil v československé reprezentaci, ovšem bez větších výsledků.\n\nPracoval jako soustružník, dálkově vystudoval střední průmyslovou školu strojírenskou.\n\nJeště během své závodní kariéry začal působit ve Svratce jako trenér. Trénoval nadějné závodníky v juniorech a dorostu, kteří ovšem většinou sportu zanechali. V 80. letech byl jeho svěřencem i Jiří Kyncl, který se dostal na zimní olympijské hry 1988 v Calgary, kde na trati 10 000 m skončil na 16. místě. Na hrách v roce 1992 v Albertville kromě Kyncla jel i Jiří Musil, zde se ale závodníci umístili ve třetí a čtvrté desítce.\n\nNa konci 20. století se začal věnovat mladým závodníkům ze Žďáru nad Sázavou. Po domluvě s jejich rodiči založil v roce 1998 vlastní Bruslařský klub Žďár, později NOVIS Team. V roce 2004 začalo s Českým svazem rychlobruslení spolupracovat Armádní sportovní oddíl Dukla Praha, takže mladí rychlobruslařští reprezentanti měli zabezpečenu přípravu.\n\nNedlouho poté se začala prosazovat ve světových tabulkách Martina Sáblíková, která jako jediná vydržela u rychlobruslení z oněch původních závodníků z roku 1998. V roce 2006 získala stříbrnou medaili na mistrovství světa ve víceboji, tentýž rok se také poprvé podívala na zimní olympijské hry, kde se na trati 5000 m skončila čtvrtá. Od roku 2007 začala pravidelně vozit medaile ze seniorských šampionátů a přední umístění ve Světovém poháru, roku 2010 na olympijských hrách ve Vancouveru zvítězila na tratích 3000 a 5000 metrů, přičemž přidala také bronzovou medaili ze závodu na 1500 metrů. Vedle Sáblíkové se pod Novákovým vedením začaly postupně umisťovat i Andrea Jirků, Karolína Erbanová a Nikola Zdráhalová, v mužských kategoriích potom Zdeněk Haselberger, Pavel Kulma či Milan Sáblík.\n\nKromě působení v Českém svazu rychlobruslení je také předsedou Českého svazu kolečkového bruslení.\n\nOd roku 2009 žil v sousedství Sáblíkové ve Velkém Oseku, kde měla vyrůst první rychlobruslařská hala v Česku. Protože však tyto plány nebyly realizovány, vrátil se v zimě 2012/2013 zpět do Studnice.\n\nVe volbách do Senátu PČR v roce 2014 kandidoval jako nezávislý kandidát v obvodu č. 51 – Žďár nad Sázavou. V prvním kole skončil se ziskem 10,32 % hlasů na čtvrtém místě, takže do druhého kola volby nepostoupil.\n\nVe volbách do Senátu PČR v roce 2018 kandidoval jako nestraník za hnutí ANO 2011 v obvodu č. 44 – Chrudim. Se ziskem 7,40 % hlasů skončil na 6. místě.\n\n"}
{"id": "520036", "url": "https://cs.wikipedia.org/wiki?curid=520036", "title": "Seznam dílů pořadu Top Gear", "text": "Seznam dílů pořadu Top Gear\n\nToto je seznam dílů pořadu \"Top Gear\". Obsahuje veškeré epizody televizního motoristického pořadu \"Top Gear\", vysílaného na stanici BBC od restartu série v roce 2002. Do 14. července 2013 bylo odvysíláno celkem 157 dílů ve 20 řadách.\n\nSeznam obsahuje také 7 speciálů, které jsou součástí sérií, a to: \"\" (9. série), \"\" (10. série), \"\" (12. série), \"\" (14. série), \"Vánoční speciál\" (15. série), \"\" (19. série) a Barmský speciál (21. série)\n\nBylo odvysíláno také dalších 7 speciálů Top Gearu, které ovšem nejsou součástí jednotlivých sérií: \"Olympijský speciál (\"samostatně před 8. sérií\"), Polární speciál (\"samostatně před 10. sérií\"), Speciál ze Středního východu\" (samostatně před 16. sérií), \"\" (samostatně před 18. sérií), \"Patagonský speciál\" (samostatně před 22. sérií), \"Top Gear of the Pops\" a \"Top Groud Gear Force\"\".\"\n\nDalší díly byly vydány na DVD. Jedná se o: \"Top Gear - Cars with soul\", \"Top Gear - uncovered (Richard Hammond 2009)\", \"Top Gear - Apocalypse (Richard Hammond, James May, 2010)\", \"Top Gear - At the movies (2011)\", \"Top Gear - Greatest Movie chases ever\", \"\", \"Top Gear - The Worst Car in the History of the World (2012), The Perfect Road Trip (Jeremy Clarkson, Richard Hammond, 2014)\"\n\n"}
{"id": "520042", "url": "https://cs.wikipedia.org/wiki?curid=520042", "title": "Thomas Sankara", "text": "Thomas Sankara\n\nThomas Isidore Noël Sankara či častěji krátce Thomas Sankara (narozen 21. prosince 1949 v Yako, Horní Volta – zavražděn 15. října 1987 v Ouagadougou, Burkina Faso) byl prezident Burkiny Faso úřadující mezi lety 1983–1987.\n\nPo čtyřech letech v prezidentské funkci byl zavražděn svým spolupracovníkem Blaisem Compaorém.\n\nSankara bývá někdy nazýván africkým Che Guevarou. Mimo jiné se zasadil o změnu jména své země, když dal postkoloniální název Horní Volta nahradit jménem vycházejícím z africké tradice, Burkina Faso, „země spravedlivých lidí“. Až do své smrti se snažil svou zemi a burkinský národ osvobodit od koloniálního dědictví a orientovat ji marxistickým směrem.\n\nThomas Sankara se narodil 21. prosince 1949. Otec pocházel z etnika Mossi, jeho matka z etnika Fulba. Otec bojoval ve francouzské armádě a byl zajat nacisty. Thomas Sankara byl vychováván jako katolík, ale díky významné populaci muslimů v Horní Voltě byl obeznámen i s koránem.\n\nV 19 letech se rozhodl pro vojenskou kariéru a byl odeslán na důstojnický výcvik na Madagaskar. Stal se očitým svědkem povstání proti prezidentu Philibertovi Tsiranany v roce 1972 a důvěrně se seznámil s myšlenkami Marxe a Lenina, které značně ovlivnily jeho polické názory.\n\nV roce 1974 bojoval v Agacheru v pohraničním konfliktu s Mali, byl oceněn pro svůj hrdinský výkon, ale pozdější mezistátní dohodou byl zklamán a považoval ji za potupu.\nVrátil se do hlavního města a začal se živit jako kytarista ve skupině “Tout-à-Coup Jazz” a stal se docela populárním.\n\nV roce 1976 získal pozici velitele výcvikového centra ve městě Pô, kde začal organizovat tajnou marxistickou buňku ROC (Regroupement des officiers communistes, Skupina komunistických důstojníků).\n\nNa podzim 1981 byl jmenován ministrem pro informace ve vojenské vládě plukovníka Saye Zerba. 21. dubna 1982 na svou funkci rezignoval se slovy „běda tomu, kdo utlačuje lid!“ \"(“Malheur à ceux qui bâillonnent le peuple!”)\"\n\nV roce 1982 proběhl další puč a prezidentem se stal Jean-Baptiste Ouédraogo, který ze Sankary udělal premiéra. 17. května 1983 ho však nechal zavřít a s ním i jeho marxistické kolegy, což vyvolalo lidové povstání.\n\nProběhl další puč vedený Blaisem Compaoré. Po jeho úspěchu byl Sankarovi nabídnut prezidentský post a ten ho přijal. Nastaly čtyři roky jeho vlády, které z něho udělaly legendu.\n\nV roce 1987 Blaise Compaoré, podporovaný vládou USA a Francie, nechal Sankaru zavraždit.\n\nRežim byl směsí marxismu a panafrikanismu. Sankara se otevřeně hlásil k inspiraci Che Guevarou a Fidelem Castrem. Uniforma burkinské mládežnické organizace, obdoby českého Pionýra, obsahovala cheguevarovský baret.\n\nRazantně omezil platy úředníků a významně se zasadil o ženská práva, mimo jiné postavil mimo zákon ženskou obřízku, polygamii, nucené manželství a do svého kabinetu pozval několik ženských pracovnic.\n\nOdmítal mezinárodní finanční a humanitární pomoc, propagoval národní soběstačnost v potravinách, zdvojnásobil produkci obilí, poručil, aby každé sídlo si postavilo školu, zasadil se o rozvoj nemocnic a železnic. Zrušil některé výsady kmenových vůdců, jako byla nucená práce nebo braní si poplatků od lidí pod nimi.\n\nNa stranu druhou vyvolal zbytečnou válku o Agacher, zestátnil a centralizoval průmyslovou výrobu, čímž si znepřátelil francouzské finanční kruhy a vyvolal tím dlouhodobou výrobní stagnaci. Nechal taky zřídit Komisi na obranu revoluce, která prováděla čistky mezi obyvatelstvem.\n\n"}
{"id": "520050", "url": "https://cs.wikipedia.org/wiki?curid=520050", "title": "Paládium (záštita)", "text": "Paládium (záštita)\n\nPalladium či počeštěně paládium (řecky \"palladion\", název je zdrobnělinou ke jménu Pallas = Panna) byla ve starověkém Řecku posvátná socha bohyně Pallas Athény, uctívaná v jejím chrámu v Tróji. Byla dřevěná, proto se nazývala také \"xoanon\", tj. dřevěný špalek. Palladion vlastnila některá města, především zmíněná Trója, dále Argos a Lindos na Rhodu. Trójská palladion prý spadla z nebe, kdežto ostatní palladia už byla lidskými výtvory.\n\nI v křesťanském prostředí se tímto slovem označuje nejvýše posvátný předmět, často ostatky světce, milostný obraz, socha apod., uctívané jako záštita, ochrana celé země nebo města před nebezpečím. V Čechách je nejznámější Palladium země české, starobylý reliéf Panny Marie ze Staré Boleslavi, který takto nazval Bohuslav Balbín. Nejznámějším moravským paládiem je Madona Svatotomská (Brněnská).\n\nStejné označení dostal i chemický prvek palladium, a to podle planetky Pallas, která byla rovněž pojmenována podle řecké bohyně, a například i obchodní dům Palladium v Praze, jehož název byl vybrán na základě veřejné ankety. \n\n"}
{"id": "520061", "url": "https://cs.wikipedia.org/wiki?curid=520061", "title": "Pont de Grenelle", "text": "Pont de Grenelle\n\nPont de Grenelle (česky \"Grenellský most\") je silniční most přes řeku Seinu v Paříži. Prochází přes jižní okraj ostrova Cygnes a spojuje 16. obvod na pravém břehu a 15. obvod na levém. Most byl pojmenován podle bývalé obci Grenelle, která byla připojena k Paříži v roce 1860 a stala se součástí 15. obvodu.\n\nPrvní most Grenelle byl postaven v roce 1827 ze dřeva na zděných pilířích. Měl šest oblouků. Tento most se však zhroutil v roce 1873 a tak bylo o rok později rozhodnuto o postavení nového železného mostu na původních pilířích. V roce 1961 bylo rozhodnuto most rekonstruovat. Starý most byl stržen a nahrazen současnou stavbou v letech 1966–1968.\n\nOcelový most je tvořen dvěma hlavními oblouky o rozpětí 85 metrů, které se klenou přes ramena řeky, 20 m dlouhým obloukem na ostrově Cygnes a 15metrovým obloukem na každé straně nábřeží. Celková délka mostu činí 220 metrů a šířka 30 metry (22 metry vozovka a 4 metry pro každý chodník).\n\n"}
{"id": "520070", "url": "https://cs.wikipedia.org/wiki?curid=520070", "title": "R. L. Stine", "text": "R. L. Stine\n\nRobert Lawrence Stine (* 8. října 1943, Columbus, Ohio, USA) je americký spisovatel.\n\nDěje příběhů série \"Fear Street\" hláskují děti skoro nazpaměť, dokonce mnoho studentů se do toho čtení zapojilo byť ze začátku skepticky. Pravda, každá kniha je titulově velmi podobná, má ale jiné postavy, děje, charaktery a především dokonalé zápletky. \n\nSpisovatel R. L. Stine však osobně ani jeden příběh doopravdy neprožil. Jak sám říká: „nikdy jsem neviděl ducha, ani nezápolil s mumií“. Ale mnoho jeho nápadů, které v knihách prezentuje často vypadají jakoby odrážely skutečný život. Nikdy neexperimentoval s nějakými horory ale nutno podotknout, že již v mládí četl hrůzostrašné komiksy, které měl ve veliké oblibě. Jak autor sám říká: „když jsem byl malý, mou nejoblíbenější četbou byl komiks Příběhy z hrobky a sklep hororů. Tyto povídky byly příšerné a poprvé jsem je objevil u holiče. Kupovat mi je doma ale nikdo nechtěl a tak jsem chodil rád a dobrovolně každou sobotu k holiči se ostříhat protože ten den ten komiks vycházel a pan holič tam měl vždycky nové číslo. Nechtěl jsem propásnout ani jedny. Umíte si tedy představit jak jsem vypadal – jako malý jsem neměl žádné vlasy!“\n\nJeho následné nápady tak měly dva proudy – jeho zážitky s čtením a jeho představy, které byly nezkrotné. „Když jsem se pokoušel psát první historky snažil jsem se vrátit do doby, kdy jsem je sám četl a vžít se do toho, jak jsem se cítil – dodat do příběhu to napětí, strach a přesto pocit dobrodružství.“ \n\nR. L. Stine má však psaní hororových příběhů asi v krvi – svou první povídku totiž napsal když mu bylo 9 let! Často je brával sebou i do školy a paní učitelka mu je zabavovala ale on to přesto dělal dále. Posléze psal i pro své středoškolské noviny na univerzitě Columbus v Ohio. Po dokončení studií odešel do New Yorku, kde psal tam, kde mu dali příležitost. Záhy se začaly jeho povídky uveřejňovat a měly nebývalý úspěch, a tak začaly vznikat příběhy z \"Fear Street\" apod. \n\nR.L. Stine se toužil stát spisovatelem a proto dodnes radí všem lidem, kteří mají chuť psát:\n„Pokud toužíte stát se spisovatelem, nebojte se o čemkoli co vás napadne napsat. Čtěte jak nejvíc to dokážete a poznávejte spisovatele a jejich osudy kolem sebe protože i oni jsou pro vás inspirací. A nebojte se o čemkoli diskutovat.“ Jako malý četl nejraději R. L. Stine Edgara Alana Poea.\n\nV roce 2003 se tento autor vyšplhal až na takový vrchol slávy se svými knihami, které ho dostaly až do Guinessovy knihy rekordů coby nejprodávanějšího autora dětské literatury a krom toho obdržel i mnoho jiných významných cen. V České republice ho čtenáři znají coby autora desítek knih z kultovní knižní série Stopy hrůzy.\n\nDnes žije R. L. Stine v americkém státě New York.\n\n\nHaló tady fantom (The Wrong Number) Brno-1992/93\n\nPolibky smrti Brno-1993\n\n"}
{"id": "520071", "url": "https://cs.wikipedia.org/wiki?curid=520071", "title": "Shanahan Sanitoa", "text": "Shanahan Sanitoa\n\nShanahan Sakofalefatu Sanitoa (26. července 1989 Orange, Kalifornie) je atlet, reprezentant Americké Samoy v běhu na 100 metrů. Na olympijských hrách v Pekingu v roce 2008 zaběhl čas 12.6 s a nepostoupil z rozběhu.\n"}
{"id": "520073", "url": "https://cs.wikipedia.org/wiki?curid=520073", "title": "Julius Schreck", "text": "Julius Schreck\n\nJulius Schreck [čti: Šrek] (13. července 1898, Mnichov, Německé císařství – 16. května 1936 Nacistické Německo) byl zakládající člen NSDAP a také první velitel Schutzstaffel (SS).\n\nJulius Schreck sloužil v první světové válce a byl členem Freikorps von Epp. Do nacistické strany vstoupil v roce 1920, ve stejnou dobu jako Adolf Hitler, a vyvinulo se mezi nimi hluboké přátelství.\n\nV roce 1921 byl Schreck jedním ze zakladatelů Sturmabteilungu (SA) a Stabswache, předchůdce SA s cílem chránit vedení NSDAP při veřejných akcích. V roce 1923 se Schreck účastnil Pivnicového puče a byl uvězněn v Landsbergu současně s Hitlerem, Hessem a ostatními nacistickými vůdci.\n\nKdyž byla v roce 1925 NSDAP znovu založena, stal se Schreck historicky prvním vrchním velitelem (Reichsführerem) SS. (ačkoli Schreck se tak nikdy nenazýval).\n\nV roce 1926 pracoval Schreck jako Hitlerův privátní šofér. V roce 1929 byl velitelem SS jmenován Heinrich Himmler. Schreck se stal Standartenführerem, ale nezasahoval do dění jako dřív. Po dalších šest let byl Hitlerovým osobním řidičem. Díky své podobě s Hitlerem (měl podobně stižený knír) byl často využíván jako jeho dublér.\n\nV roce 1936 onemocněl Julius Schreck meningitidou a 16. května zemřel. Hitler mu vystrojil velký státní pohřeb, přiněmž Hitler Schrecka chvalořečil. Jeho nástupcem postu Hitlerova šoféra se stal Erich Kempka.\n"}
{"id": "520075", "url": "https://cs.wikipedia.org/wiki?curid=520075", "title": "Kúty", "text": "Kúty\n\nKúty \"(německy: \"Kutti\", maďarsky: \"Jókút\" – od 1902 \"Kutti\" – zastarale také \"Kuti\")\" jsou obec na západním Slovensku poblíž trojmezí hranic Slovenska, České republiky a Rakouska. Přísluší pod okres Senica v Trnavském kraji. Státní hranice s Českem na hraniční řece Moravě je vzdálena jen 3 km.\n\nZ dřívější vsi s jednou oboustranně zastavěnou ulicí se vyvinula obec se 4006 obyvateli ležící severně od řeky Myjavy a východně od řeky Moravy. Obec leží v rozsáhlé rovinaté krajině Záhoří se stejnojmennou pahorkatinou přímo na západě země.\n\nPahorkatina Záhoří je předhůřím Malých Karpat, mírným horským pásmem hlavního řetězce.\n\nNa severu je sousední obcí Brodské, východně jsou Šaštín-Stráže, na jihu je Moravský Svätý Ján, a na druhém břehu řeky Moravy je rakouská obec Rabensburg a Hohenau. Nyní je možný přechod do Rakouska přes most u Hohenau, postavený v roce 2005, který nahradil provizorní pontonový most z roku 1990.\n\nPodle archeologických vykopávek bylo místo osídleno již v době bronzové.\n\nPoprvé bylo místo písemně uvedeno jako \"Kuth\" v roce 1392 a v roce 1498 je zapsáno jako \"Kwhty\".\n\nVe středověku patřila osada pod panství hradu Ostrý kameň, později byla majetkem rodu z Czoboru. 1645 byla obec vypálena. V roce 1678 je zapsána darovací listina o místě se třemi mlýny. Od 1736 patří Kúty Habsburkům.\n\n\nVýchodně od obce je velmi důležitá pohraniční železniční stanice na mezinárodní železniční trati Bratislava – Břeclav spojující Slovensko s Českem. Asi 2 km západně probíhá severojižní slovenská dálnice D2, případně evropská silnice E65.\n\n\n"}
{"id": "520078", "url": "https://cs.wikipedia.org/wiki?curid=520078", "title": "Válečný záslužný kříž (Sasko)", "text": "Válečný záslužný kříž (Sasko)\n\nVálečný záslužný kříž () bylo saské vojenské vyznamenání. Založil ho 30. října 1915 saský král Fridrich August III. a uděloval se všem osobám jako uznání za jedinečný vlastenecký čin za první světové války. Uděloval se až do roku 1918.\n\nOdznakem je bronzový tlapatý kříž s prodlouženým dolním ramenem. Pod křížem se nachází vavřínový věnec. Na horním rameni je znázorněna koruna, na dolním pak letopočet založení 1915. V kulatém středovém medailonu je vyobrazeno doleva hledící poprsí saského krále, okolo nějž se vine nápis FRIEDRICH AUGUST KOENIG VON SACHSEN (Fridrich August král saský). Na zadní straně vodorovných ramen je vyryté slovo WELT KRIEG (světová válka) rozdělené středovým medailonem s korunovanými, vzájemně propojenými iniciály zakladatele F A.\n\nStuha zelená s modro-žluto-modrým lemem a bílým postranním pruhem.\n"}
{"id": "520084", "url": "https://cs.wikipedia.org/wiki?curid=520084", "title": "Dagmar Neubauerová", "text": "Dagmar Neubauerová\n\nDagmar Neubauerová, rozená Rübsamová (* 3. června 1962, Suhl) je bývalá německá atletka, běžkyně, která reprezentovala tehdejší NDR.\n\nJejí specializací byla hladká čtvrtka a štafeta na 4 x 400 metrů.\n\n"}
{"id": "520086", "url": "https://cs.wikipedia.org/wiki?curid=520086", "title": "1815 v loďstvech", "text": "1815 v loďstvech\n\nTento článek obsahuje významné události v oblasti loďstev v roce 1815.\n\nprobíhají tzv. \"napoleonské války\"\n"}
{"id": "520088", "url": "https://cs.wikipedia.org/wiki?curid=520088", "title": "Lisa Misipeka", "text": "Lisa Misipeka\n\nLisa Vasa Misipeka (* 3. ledna 1975) je atletka, reprezentantka Americké Samoy v hodu kladivem, dříve soutěžila i ve vrhu koulí. Největším úspěchem její sportovní kariéry je zisk bronzové medaile v hodu kladivem na mistrovství světa 1999 v Seville.\n\nTřikrát reprezentovala na Letních olympijských hrách, v roce 1996 v Atlantě to bylo ve vrhu koulí, v roce 2000 v Sydney a 2004 v Athénách v hodu kladivem.\n\n"}
{"id": "520089", "url": "https://cs.wikipedia.org/wiki?curid=520089", "title": "1841 v loďstvech", "text": "1841 v loďstvech\n\nTento článek obsahuje významné události v oblasti loďstev v roce 1841.\n\n"}
{"id": "520093", "url": "https://cs.wikipedia.org/wiki?curid=520093", "title": "Nigun", "text": "Nigun\n\nNigun (: , pl. \"nigunim\") je termín z hebrejštiny pro melodii. Obvykle termín odkazuje na náboženské písně a melodie. Je to forma vokálně instrumentální hudby, často bez jakéhokoli textu či slov, ale zvuky jsou jako \"bim-bim-bam\", nebo \"Ai-ai-ai!. Někdy jsou použity biblické verše, nebo citace z jiných klasických židovských textů jsou zpívány opakovaně ve formě nigun. Nigunim jsou do značné míry improvizované, i když mohou být založeny na tématech a jsou ve stylizované podobě. Nigunim jsou zpívané jako židovské modlitby, ale mohou mít i veselý charakter.\n\n"}
{"id": "520094", "url": "https://cs.wikipedia.org/wiki?curid=520094", "title": "1860 v loďstvech", "text": "1860 v loďstvech\n\nTento článek obsahuje významné události v oblasti loďstev v roce 1860.\n\n"}
{"id": "520096", "url": "https://cs.wikipedia.org/wiki?curid=520096", "title": "Werner Schildhauer", "text": "Werner Schildhauer\n\nWerner Schildhauer (* 5. června 1959, Dessau, Sasko-Anhaltsko) je bývalý německý atlet, běžec, který reprezentoval tehdejší NDR.\n\n"}
{"id": "520098", "url": "https://cs.wikipedia.org/wiki?curid=520098", "title": "Anthony Leiato", "text": "Anthony Leiato\n\nAnthony Toi Leiato (* 26. srpna 1965 Orange County, Kalifornie) je atlet, reprezentant Americké Samoy ve vrhu koulí. V roce 1996 se na hrách v Atlantě umístil na 36. místě, když za ním se umístili již jen dva závodníci bez platného pokusu.\n\n"}
{"id": "520102", "url": "https://cs.wikipedia.org/wiki?curid=520102", "title": "Protipovodňová ochrana", "text": "Protipovodňová ochrana\n\nProtipovodňová ochrana nebo též protipovodňová opatření slouží k úplné eliminaci povodní nebo alespoň k minimalizaci povodňových škod. Obecně lze uvést, že jejich smyslem je vodu za vysokých vodních stavů akumulovat (nechat rozlít) mimo lidská sídla (tzn. ve vodních nádržích, nezastavěných údolních nivách atd.), a naopak v oblasti zástavby vodu z území co nejrychleji odvést.\nPřestože je velmi vhodné využívat retenčního potenciálu nezastavěných přirozených niv, je nutné provádět i tzv. technická protipovodňová opatření. Mezi ně lze zařadit např. stavbu vodních nádrží, protipovodňových hrází, suchých a polosuchých polderů. V oblasti zástavby je též nezbytné regulovat, zpevnit a pravidelně čistit koryto toku.\n\n"}
{"id": "520105", "url": "https://cs.wikipedia.org/wiki?curid=520105", "title": "1877 v loďstvech", "text": "1877 v loďstvech\n\nTento článek obsahuje významné události v oblasti loďstev v roce 1877.\n\n"}
{"id": "520107", "url": "https://cs.wikipedia.org/wiki?curid=520107", "title": "Retikuloendotelióza", "text": "Retikuloendotelióza\n\nRetikuloendoteliózy představují skupinu zatím nedostatečně epizootologicky i symptomatologicky definovaných patologických syndromů u domácí drůbeže, vyvolávaných retikuloendoteliózními viry (REV) z čeledi \"Retroviridae\". Biologickými vlastnostmi se liší od ptačích leukózních virů i viru lymfoproliferativní nemoci krůt. Způsobují různé chorobné syndromy u drůbeže a pernaté zvěře, včetně subklinických infekcí.\n\nJejich hospodářský význam není zcela jasný, ale vzhledem k imunosupresivním vlastnostem virů této skupiny může být značný. REV mají význam zejména pro srovnávací onkologické studium a pro diferenciální diagnostiku nádorových onemocnění u drůbeže.\n\nHlavním představitelem skupiny REV je T-virus izolovaný v roce 1958 u krůt s leukózními změnami. Virus je replikačně defektní a onkogenní (obsahuje transformační gen, \"v-rel\" , který je pravděpodobně odvozen od buněčného onkogenu \"c-rel\"). Onkogenicitu si udržuje pouze opakovaným pasážováním v kuřatech nebo v hematopoetických buňkách. Replikuje se jen za přítomnosti jiného kompletního neonkogenního REV, který slouží jako helper viru. Ostatní členové skupiny REV (kuřecí syncytiální virus, virus infekční anémie kachen, virus nekrózy sleziny kachen a další izoláty, blíže zatím nedefinované) jsou sérologicky příbuzní s T-virem, ale jsou replikačně nedefektní a nemají schopnost transformovat buňky (jsou neonkogenní). Stabilita virů ve vnějším prostředí je poměrně malá.\n\nRetikuloendoteliózní viry se přenášejí vertikálně nebo horizontálně. Drůbež infikovaná vertikálně nebo během líhnutí se stává imunologicky tolerantní a dlouhodobě vylučuje virus trusem a nosnice i vejcem. Imunotolerantní krocani přenášejí virus semenem na krůty při pojímání a z násadových vajec se líhnou již infikovaná krůťata. Horizontální přenos (kontakt s infikovanými jedinci nebo kontaminovaným prostředím) je méně častý a pouze u krůt může vyústit v klinické onemocnění; u ostatních druhů probíhá subklinicky. U kontaktem infikované drůbeže vzniká krátkodobá virémie (včetně vylučování viru trusem) s následnou tvorbou protilátek. Protilátky se objevují v séru za 16-21 dnů po infekci a v průměru přetrvávají 6-10 týdnů. Kontaktem infikované nosnice nepřenášejí vertikálně virus na potomstvo. Dalším možným způsobem šíření nákazy je přenos kontaminovanými vakcínami.\n\nAčkoliv sérologická vyšetření prokazují značné rozšíření REV v populaci drůbeže (subklinické infekce), klinicky se manifestující retikuloendoteliózy jsou vzácné. Rozlišují se 3 klinicko-patologické formy RE – v přirozených podmínkách ojediněle se vyskytující chronické neoplazie lymfatických a jiných tkání a syndrom zakrslosti (způsobované kompletními a neonkogenními REV) a pouze v laboratorních podmínkách reprodukovatelná akutní neoplazie retikulárních buněk (způsobovaná T-virem).\n\n\nDiagnostika retikuloendotelióz vyžaduje nejen přítomnost makro- a mikroskopických změn, ale také průkaz viru nebo protilátek. K izolaci se používají kuřecí embrya nebo buněčné kultury. Přítomnost viru se projevuje úhynem embryí a tvorbou uzlíků (poxů, poků) na chorioalantoidní membráně a v buněčných kulturách cytopaticým efektem (CPE). Virové antigeny se prokazují sérologicky neutralizací, imunofluorescencí, imunodifuzí, ELISA testem a dalšími speciálními testy.\n\nTerapie retikuloendotelióz (RE) není známa. Vzhledem k určité podobnosti s epizootologií lymfoidní leukózy lze v případech ekonomicky závažného výskytu RE použít preventivních programů pro aviární leukózu. Velmi důležitá je kontrola nepřítomnosti REV u používaných vakcín.\n\nV současné době zatím není známa specifická imunoprofylaxe. Ochrana chovů se provádí vyřazováním infikovaných chovných nosnic a opatřeními zabraňujícími zavlečení infekce do chovu.\n\n"}
{"id": "520111", "url": "https://cs.wikipedia.org/wiki?curid=520111", "title": "Aktobe", "text": "Aktobe\n\nAktobe ( , přepisováno též \"Aktöbe\"; dlouho známé spíše pod ruským názvem Akťubinsk (Актюбинск)) je město v severozápadním Kazachstánu, na řece Ilek (přítok Uralu). Je hlavním a největším městem stejnojmenné oblasti. Žije zde asi 290 000 obyvatel; kromě dominantních Kazachů a Rusů zde mají své komunity také Tataři, Ukrajinci, Arméni, Čečenci, Židé a další.\n\nMěsto vzniklo okolo stejnojmenné pevnosti založené roku 1891; název pochází z kazašských slov ақ (bílý) a төбе — (vrch.)\n\nNa počátku 20. století byla ve městě zřízena stanice Transaralské magistrály, spojující Orenburg a Taškent.\n\nSlavným rodákem je sovětský kosmonaut Viktor Ivanovič Pacajev.\n\n"}
{"id": "520113", "url": "https://cs.wikipedia.org/wiki?curid=520113", "title": "Art Ross", "text": "Art Ross\n\nArthur Howey Ross (13. ledna 1886 – 5. srpna 1964) byl kanadský hokejista a hokejový trenér.\n\nRoss se narodil v Naughtonu v kanadské provincii Ontario a vyrostl v Montrealu, kde se naučil hrát hokej. V roce 1905 se stal členem manitobského týmu Brandon Elks a v roce 1907 vyhrál Stanley Cup s týmem Kenora Thistles. Další sezonu se přestěhoval zpět do Montrealu, kde za tým Montreal Wanderers vyhrál opět Stanley Cup. V roce 1910 hrál za Haileybury Comets, na další čtyři roky se vrátil do Montrealu a v sezoně 1914-15 hrál za Ottawa Senators. Po dvou sezonách se vrátil zpět do Wanderers, kteří už hráli NHL, kvůli nešťastnému shoření arény, kvůli kterému museli Wanderers odstoupit, hrál jen tři zápasy a poté ukončil kariéru.\n\nRoss byl nebojácný a drsný obránce, který nikdy neváhal naskočit do bitky. Nejlegendárnější byla bitka s Minniem McGiffenem z Toronto Blueshirts. Oba hráči pak byli zadrženi za napadení.\n\nRoss byl také bojovník za práva hokejistů, byl proti platovému stropu NHA, který činil 5 000 dolarů na tým. Později měl kvůli těmto protestům zákaz hrát tuto soutěž.\n\nPo ukončení hráčské kariéry se stal rozhodčím a později trenérem v NHL. První tým, který trénoval byli Hamilton Tigers. Moc se ale neosvědčil a později to musel zkoušet jinde. Při příležitosti založení nového týmu Boston Bruins byl najat vlastníkem Bruins Charlesem Adamsem jako viceprezident, trenér a generální manažer klubu. Ross byl navíc mužem, který měl vybrat název pro nový tým. Pojmenoval ho Bruins – Bruin znamená medvěd. Generálním manažerem byl až do roku 1954, vyhrál s týmem všechny jeho Stanley Cupy, v letech 1929, 1939 a 1941. Mezi lety 1924 a 1945 byl koučem týmu a stále drží rekord pro počet vyhraných zápasů jako trenér s tímto týmem.\n\nRoss měl také ve zvyku urážení ostatních manažerů. V sezoně 1936-37 si vybral Reda Duttona z New York Americans. Dutton byl pak na něj naštvaný, manažer Detroit Red Wings James Norris ho chtěl uklidnit. Ross se ale snažil Duttona uhodit a omylem uhodil Norrise. Dutton poté Rosse zmlátil, ten z mely odcházel se zlomeným nosem a dalšími zlomeninami a také ztratil pár zubů.\n\nRoss byl jedním z prvních dvanácti osobností, které se dostaly do Hokejové síně slávy v roce 1949 jako hráč. Proslavil se především propagací puků ze syntetické gumy, kterou upřednostňoval před gumou přírodní. NHL po něm pojmenovala Art Ross Trophy.\n\nVe věku 78 let zemřel v Medfordu ve státě Massachusetts.\n"}
{"id": "520121", "url": "https://cs.wikipedia.org/wiki?curid=520121", "title": "Katrin Krabbeová", "text": "Katrin Krabbeová\n\nKatrin Krabbeová (* 22. listopadu 1969, Neubrandenburg, Meklenbursko-Přední Pomořansko) je bývalá východoněmecká a později německá atletka, sprinterka.\n\nV roce 1991 se stala vítězkou ankety Atlet světa.\n\nPrvní úspěchy zaznamenala v roce 1986 na prvním ročníku juniorského mistrovství světa v Athénách, kde získala v závodě na 200 metrů bronzovou medaili a ve štafetě na 4×100 metrů stříbro. Na kratší stometrové trati doběhla ve finále v čase 11,49 s na 4. místě. Ve stejném čase proběhla cílem Američanka Maicel Maloneová, která však brala bronz. O rok později získala zlatou medaili ve štafetě na 4×100 metrů na juniorském mistrovství Evropy v Birminghamu.\n\nV roce 1988 se stala v kanadském Sudbury juniorskou mistryní světa v běhu na 200 metrů a druhé zlato přidala ve štafetě. Na stometrové trati vybojovala stříbrnou medaili. V témže roce reprezentovala na letních olympijských hrách v jihokorejském Soulu, kde ve druhém semifinálovém běhu závodu na 200 metrů skončila na 6. místě (22,59 s) a do finále nepostoupila.\n\nV roce 1990 se stala ve Splitu trojnásobnou mistryní Evropy. Ve finále stometrového sprintu zaběhla jako jediná trať pod 11 sekund a časem 10,89 s si vyrovnala osobní rekord z roku 1988. Na stupních vítězů ji doplnily její krajanky Silke Möllerová (stříbro) a Kerstin Behrendtová (bronz). Přemožitelku nenašla rovněž v běhu na 200 metrů, kde cílem proběhla v novém maximu 21,95 s. Stříbrná Heike Drechslerová byla o 24 setin pomalejší. Bronz vybojovala Galina Malčuginová ze Sovětského svazu. Třetí zlato přidala ve štafetě (4×100 m). Na halovém MS 1991 v Seville skončila v běhu na 60 metrů na 6. místě.\n\nV roce 1991 vybojovala dvě zlaté (100 m, 200 m) a dvě bronzové medaile (4×100 m, 4×400 m) na světovém šampionátu v Tokiu. V úvodním rozběhu závodu na 100 m obsadila časem 11,23 s šestou příčku a ve čtvrtfinále již trať zaběhla pod 11 sekund (10,91 s). V semifinále zaběhla nejrychlejší čas Jamajčanka Merlene Otteyová, avšak s větrem do zad o síle 2,3 m/s. Její čas 10,78 s tak nemohl být uznán jako nový rekord šampionátu. Krabbeová zaběhla třetí nejrychlejší čas (10,94 s). Ve finále, které se běželo 27. srpna, se jako jediná dostala pod 11 sekund a časem 10,99 s vybojovala titul mistryně světa. Finále dvoustovky se uskutečnilo 30. srpna a Krabbeová opět patřila mezi hlavní kandidátky na medaili, když ve čtvrtfinále i semifinále předvedla nejrychlejší časy. Pozici favoritky Krabbeová nakonec splnila, když v protivětru 2,4 m/s trať zaběhla za 22,09 s a získala druhé zlato. Stříbro získala Gwen Torrenceová (22,16 s) a bronz Merlene Otteyová (22,21 s).\n\n1. září byly na programu oba štafetové běhy. Kratší sprinterská štafeta na 4×100 metrů měla start v 16:15. Východní Němky ve složení (Grit Breuerová, Katrin Krabbeová, Sabine Richterová a Heike Drechslerová) vybojovaly bronzové medaile. Mistryněmi světa se staly Jamajčanky, stříbro získala sovětská štafeta. Čtvrtkařská štafeta byla odstartována před 18. hodinou. Za NDR běžela první úsek juniorská mistryně Evropy v běhu na 400 metrů Uta Rohländerová-Frommová, která štafetový kolík předala Katrin Krabbeové. Třetí úsek běžela půlkařka Christine Wachtelová a finišmankou byla Grit Breuerová, která do cíle doběhla v čase 3:21,25 na třetím místě. Krabbeová tak na šampionátu získala již čtvrtou medaili a stala se nejúspěšnější atletkou MS.\n\nJejí pozdější kariéru poznamenal doping. V roce 1992 byla v Jihoafrické republice přistižena při manipulaci s odebranými vzorky. Později měla pozitivní dopingový nález na clenbuterol a německý atletický svaz ji na jeden rok zastavil činnost. Délku trestu ji později IAAF prodloužila o další dva roky. Brzy poté oficiálně oznámila konec své atletické kariéry. V dubnu roku 2002 se dohodla s vedením Mezinárodní asociace atletických federací (IAAF) na mimosoudním vyrovnání za ztráty, které ji způsobil dvouletý zákaz startů.\n\n\n"}
{"id": "520124", "url": "https://cs.wikipedia.org/wiki?curid=520124", "title": "Paderborn", "text": "Paderborn\n\nPaderborn (ve vestfálské dolnoněmčině: \"Paterboärn\") je město s cca 140 000 obyvateli v severozápadním Německu. Je střediskem zemského okresu Paderborn.\n\nMěsto se nachází ve východní části spolkové země Severní Porýní-Vestfálsko, západně od Teutoburského lesa. Současné hranice města pocházejí z roku 1975, kdy se následkem územní reformy zvětšil počet obyvatel o polovinu a překročil tak hranici 100 000.\n\nPaderborn leží na železniční trati Hamm–Kassel, mimo trasy rychlovlaků ICE.\n\nNázev města je odvozován od říčky Pader (přítoku řeky Lippe) považované za nejkratší v Německu (4 km), která pramení na území města; Paderborn získal název od jejího pramene (\"patris brunna\"). První písemná zmínka o osídlení v místě pramene je z roku 777, tedy z doby Karla Velikého, který sem několikrát svolal říšský sněm. Od roku 799, kdy se zde Karel Veliký setkal s papežem Lvem III. (ten jej dalšího roku korunoval na římsko-německého císaře), zde sídlilo biskupství, zrušené roku 1804. Roku 1930 bylo obnoveno jako arcibiskupství, pod něž spadají také diecéze Erfurt, Fulda a Magdeburg. Roku 1028 je Paderborn poprvé zmíněn jako město, roku 1254 již jako hanzovní.\n\nRoku 1614 byla v Paderbornu založena první univerzita ve Vestfálsku, dnes fungující jako samostatná teologická fakulta; nová univerzita byla založena roku 1972.\n\nMěsto je známé také díky třídenní bitvě mezi americkou 3. obrněnou divizí s německou \"SS-Ersatz Panzer Brigade Westfalen\" na jaře roku 1945.\n\nNejvýznamnější historickou památkou města je katedrála Panny Marie, sv. Libora a sv. Kiliána, známé jako \"Paderborner Dom.\" Její výstavba začala současně se založením biskupství. Dominantou katedrály je 93 m vysoká západní věž v románském slohu z počátku 13. století. V kryptě jsou uloženy ostatky místního patrona sv. Libora, přinesené roku 836 z Le Mans. Zajímavostí je pozdně gotické okno z počátku 16. století, tzv. \"Dreihasenfenster\", které zobrazuje trojici zajíců spojených ušima tak, že ze tří uší tvořících trojúhelník náleží každému zajíci dvě. Výjev zřejmě symbolizuje nedělitelnost Svaté Trojice, přestože jde o prastarý symbol.\n\nMezi další památky patří renesanční radnice nebo moderní Diecézní muzeum.\n\nZdejší průmysl je silné zaměřen na informační technologie.\n\nMístní fotbalový klub SC Paderborn 07 působí v sezóně 2019/20 v Bundeslize, nejvyšší německé soutěži.\n\nJe sem také umístěn děj mise v počítačové hře Return to Castle Wolfenstein.\n\n\n"}
{"id": "520136", "url": "https://cs.wikipedia.org/wiki?curid=520136", "title": "Gary Fanelli", "text": "Gary Fanelli\n\nGary M. Fanelli (* 24. října 1950 Filadelfie, USA) je bývalý atlet, běžec, reprezentant Americké Samoy. V roce 1988 na hrách v Soulu obsadil 51. místo v maratonském běhu v čase 2:25:31.\n\n"}
{"id": "520150", "url": "https://cs.wikipedia.org/wiki?curid=520150", "title": "Windows NT 4.0", "text": "Windows NT 4.0\n\nWindows NT 4.0 je v informatice název operačního systému od firmy Microsoft, který patří do řady Windows NT. Byl uveden do výroby dne 31. července 1996. Jedná se o 32bitový preemptivní systém s grafickým uživatelským rozhraním, který byl určen do firemního prostředí jako server i jako desktop (pracovní stanice uživatele). Označení v názvu výrobku \"NT\" původně znamenalo „New Technology“ (tj. nová technologie), ale později se firma Microsoft rozhodla dále toto označení nepoužívat. Předchůdcem byl systém Windows NT 3.51 a nástupcem systém Windows 2000.\n\nSystém Windows NT poskytoval lepší stabilitu, než Windows pro DOS (např. Windows 95), protože využíval schopnosti procesorů IA-32 v 32bitovém režimu ohledně ochrany paměti a zabránění přímého přístupu k hardware (pomocí hardwarové abstrakční vrstvy HAL). Díky tomu mohly být nesprávně fungující aplikace ukončeny bez nutnosti restartování celého systému (počítače). Nevýhodou však byly vyšší požadavky hardware (tj. větší množství paměti RAM a vyšší výpočetní výkon procesoru). Systém vyžadoval minimálně 32 MB RAM pro desktopové použití (Windows 95 pouze 4 MB RAM, pro běžný desktop 8 MB RAM).\n\nZatímco téměř všechny běžné programy určené pro Windows 95 fungovaly i na Windows NT, většina 3D her nikoliv, protože v systému byla omezená podpora DirectX a přímý přístup k hardware počítače nebyl povolen (na rozdíl od Windows 95). Jistou možností byl přímý přístup prostřednictvím speciálních ovladačů, což však vedlo k častým pádům celého systému (viz modrá obrazovka smrti). Byl umožněn omezený běh DOS programů pomocí NTVDM, opět bez možnosti přímého přístupu k hardware (např. k sériovému nebo paralelnímu portu nebo přístup her ke grafické kartě). Přímý přístup k hardware byl po Windows 95 ukončen příchodem Windows XP.\n\nVe Windows NT 4.0 nebyla podpora USB (tj. podpora zařízení připojitelných za běhu systému) ani systému Plug and Play, i když omezená podpora mohla být nainstalována později. Systém Windows NT 4.0 podporoval maximálně 4 GB operační paměti RAM, což je maximální množství přímo adresovatelné paměti na IA-32 architektuře.\n\nWindows NT 4.0 byl posledním systémem Microsoft Windows s podporou pro procesory Alpha, MIPS nebo PowerPC. Bylo to také poslední vydání v řadě Windows NT, které ve svém názvu neslo označení NT (\"New Technology\").\n\nWindows NT 4.0 Server byl zahrnut ve verzích 4.0 a 4.5 serveru BackOffice Small Business.\n\n\n\n\n\n\n"}
{"id": "520166", "url": "https://cs.wikipedia.org/wiki?curid=520166", "title": "Klif", "text": "Klif\n\nKlif ( z ang. \"Cliff\") je v geomorfologické terminologii pojmenování pro strmou skalní stěnu (útes, srub) na pobřeží moře nebo jezera, vzniklé abrazní činností vody (příbojem).\n\nPři jeho úpatí se nachází abrazní výklenek, který se postupně rozšiřuje, až dojde ke zřícení části břehu. Abrazní srub se tak rozšiřuje a ustupuje směrem do vnitrozemí. Někdy se stává, že tvrdší horniny odolávají abrazi, a tak mohou vzniknout při pobřeží osamocené skály různých tvarů (jehly, brány, jeskyně).\n\nJako nejvyšší pobřežní klif na Zemi je obvykle uváděn 1010 m vysoký klif v Kalaupapě na ostrově Molokai (Havaj, USA). Je to ovšem otázka přesnějšího stanovení určujících parametrů klifů, neboť pobřežní útes na Molokai nemá kolmé stěny Jejich sklon je zhruba 60°, přičemž podobný sklon stěn má i Mitre Peak (1683 metrů vysoký) a dva o něco nižší útesy (1302 a 1180 m) v oblasti Milford Sound na Novém Zélandě. V jižním Grónsku na mysu Farewell se nachází masív \"Maujit Qaqarssuasia \"s útesem, přezdívaným \"Thumbnail. \"V letech 2000 - 2003 zde vytýčili britští horolezci čtyři výstupové trasy, přičemž nejobtížnější překonávala výšku cca 1350 metrů.\n\nNejvyšším klifem na evropském kontinentě je 860 metrů vysoký Hornelen  na ostrově Bremangelandet v kraji Sogn og Fjordane v Norsku. Tento útes z devonských pískovců je nejen významnou geologickou lokalitou, ale i důležitým orientačním bodem pro námořní plavbu. Druhým v pořadí, co se výšky týče, je 754 metrů vysoký Cape Enniberg na Faerských ostrovech, jehož stěny kolmo spadají do moře. Třetím v pořadí je s 688 metry útes Croaghaun (irsky \"Cruachán \"), který tvoří nejzápadnější výběžek ostrova Achill (Achill Island) v hrabství Mayo v Irsku. Čtvrtý je klif Vixia Herbeira na pobřeží španělské Galície a pátý Preikestolen, tyčící se do výšky 604 metrů nad  Lysefjordenem (tento klif patří mezi nejpopulárnější turistické destinace nejen v Norsku, ale i v Evropě a ve světě).\n\nVýskyt klifů však není výjimkou ani ve vnitrozemských státech, byť tyto tvary bývají ve srovnání s klify přímořskými mnohem nepatrnější. Nezbytná je existence dostatečně velké vodní plochy a vhodných geomorfologických podmínek okolního terénu. Ve středoevropském prostoru lze zmínit například geomorfologické tvary v podobě menších klifů na březích vodní nádrže Domaša v okrese Vranov nad Topľou na Slovensku nebo u Nechranické přehrady v severozápadních Čechách.\n\nVlivem abraze, způsobené mořským i jezerním příbojem, se zmenšuje rozsah pevniny. U aktivních geomorfologolických tvarů lze sledovat procesy abraze v závislosti na strukturních a texturních vlastnostech horniny. Pomocí studia fosilních klifů s abrazními terasami lze dokumentovat tektonické zdvihy v pobřežních oblastech.\n\n\n"}
{"id": "520167", "url": "https://cs.wikipedia.org/wiki?curid=520167", "title": "Gheorghe Hagi", "text": "Gheorghe Hagi\n\nGheorghe Hagi (* 5. února 1965, Săcele, Constanța) je bývalý rumunský fotbalista a reprezentant. Měl přezdívku \"Karpatský Maradona\". Fotbalu se věnuje i jeho syn Ianis Hagi.\n\nV Rumunsku i v Turecku byl Hagi považovaný za fotbalového hrdinu. Sedmkrát získal v Rumunsku ocenění Fotbalista roku (1985, 1987, 1993, 1994, 1997, 1999, 2000) a také získal cenu \"Rumunský hráč století\". Pelé ho roku 2004 zařadil jako jediného rumunského hráče mezi 125 nejlepších žijících fotbalistů. Figuruje na seznamu UEFA Jubilee 52 Golden Players.\n\nV A-mužstvu Rumunska debutoval 10. 8. 1983 v přátelském zápase v Oslu proti domácímu týmu Norska (remíza 0:0).\nV dresu Rumunska odehrál v letech 1983–2000 celkem 125 zápasů a nastřílel 35 gólů.\n\nRumunsko reprezentoval na MS 1990 v Itálii, MS 1994 V USA, MS 1998 ve Francii a na EURU 1984 ve Francii, EURU 1996 v Anglii a EURU 2000 v Belgii a Nizozemsku.\n\nPo ukončení aktivní fotbalové kariéry pokračoval jako fotbalový trenér.\n\n"}
{"id": "520169", "url": "https://cs.wikipedia.org/wiki?curid=520169", "title": "Irritator", "text": "Irritator\n\nIrritator byl masožravý teropodní dinosaurus z čeledi Spinosauridae, žijící v období spodní křídy (asi před 110 miliony let) na území Jižní Ameriky Brazílie.\n\nFosílie tohoto dinosaura byly popsány v roce 1996 na základě asi 84 cm dlouhé lebky, původně upravené k účelům nelegálního prodeje soukromým sběratelům. \"I. challengeri\" (podle románové postavy profesora Challengera ze Ztraceného světa A. C. Doyla) byl dlouhý asi 8 metrů a zřejmě jde o stejného dinosaura, jakým je druh \"Angaturama limai\". Tito draví dinosauři trávili značnou část života ve vodě a lovili zde ryby i jiné vodní živočichy. Nepohrdli však také příležitostnou kořistí v podobě býložravého dinosaura nebo ptakoještěra (jak ukázaly ojedinělé nálezy).\n\nPodle odhadů Gregoryho Paula z roku 2010 dosahoval tento druh délky asi 7,5 metru a hmotnosti kolem 1000 kilogramů.\n\n\n"}
{"id": "520172", "url": "https://cs.wikipedia.org/wiki?curid=520172", "title": "Umkhonto we Sizwe", "text": "Umkhonto we Sizwe\n\nUmkhonto we Sizwe (též MK, česky: „Kopí národa“), bylo aktivní vojenské křídlo Afrického národního kongresu (ANC), které spolupracovalo s jihoafrickou komunistickou stranou v boji proti vládě Jihoafrické republiky v době apartheidu. Nelson Mandela byl jedním ze zakladatelů této teroristické organizace a zároveň jejím důležitým členem. Organizace vznikla v reakci na masakr v Sharpeville a své první partyzánské útoky proti vládním zařízením dne 16. prosince 1961. Následně byla klasifikována jako teroristická organizace vládou Jihoafrické republiky a Spojených států a zakázána.\n"}
{"id": "520175", "url": "https://cs.wikipedia.org/wiki?curid=520175", "title": "Alexandr Pogorelov", "text": "Alexandr Pogorelov\n\nAlexandr Gennaďjevič Pogorelov (; * 10. ledna 1980, Železnogorsk, Sovětský svaz) je ruský atlet-vícebojař. V roce 2009 získal bronzovou medaili v desetiboji na mistrovství světa v Berlíně výkonem 8528 bodů, což je zároveň jeho osobní rekord. \n\n\n\nV srpnu 2016 byl, po více než osmi letech od olympiády v Pekingu, diskvalifikován ze čtvrtého místa po objevení zakázaného turinabolu.\n"}
{"id": "520176", "url": "https://cs.wikipedia.org/wiki?curid=520176", "title": "Břežany II", "text": "Břežany II\n\nBřežany II (\"Brzezan, Brziezan,\" do roku 1960 \"Břežany\") je obec ležící v okrese Kolín 6 km severozápadně od Českého Brodu. Žije zde obyvatel a jejich katastrální území má rozlohu 912 ha. V roce 2011 zde bylo evidováno 209 adres.\n\nNejstarší dochovaná písemná zmínka o obci Břežany II je datována 10. listopadu 1305. Druhou zmínku o vsi se nachází v účetní knize arcibiskupského pokladníka Záviše z roku 1382. V té době se Břežany dělily pod dvě vrchnosti. Větší část náležela pražskému arcibiskupství, menší bývala majetkem krále. Rokem 1588 došlo k sjednocení obou částí pod jednu vrchnost – rodinu Smiřických ze Smiřic.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Břežany \"(876 obyvatel)\" byly v roce 1932 evidovány tyto živnosti a obchody: 3 hostince, 2 koláři, 2 konfekce, kovář, krejčí, 3 obuvníci, 13 rolníků, pekař, 3 řezníci, sedlář, 5 obchodů se smíšeným zbožím, trafika, 2 truhláři.\n\nDopravní síť\n\nVeřejná doprava 2011\nZ obce Břežany II pochází několik významných osobností:\n\n\n"}
{"id": "520177", "url": "https://cs.wikipedia.org/wiki?curid=520177", "title": "Habrůvka", "text": "Habrůvka\n\nObec Habrůvka se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1365. Jméno obce je odvozeno od substantiva habr. Od roku 1365 obec spadala pod Ronov, od roku 1567 pod Nový Hrad a od roku 1849 pod pozořické panství.\n\nNa počátku 17. století měla obec 11 domů, po třicetileté válce bylo z nich osídlených 7. V roce 1790 měla Habrůvka 40 domů a 268 obyvatel, roku 1834 62 domů a 425 obyvatel.\n\nV poli své pečeti má obec dva nástroje, sekeru a radlici, které symbolizují hlavní zaměstnání obyvatel, práci na poli a v lese. Sekeru spojenou se symbolem obce, listnatým stromem habrem, využil při zpracování návrhu jeho autor, Dalibor Res. Obec převzala znak rozhodnutím předsedy Poslanecké sněmovny 23. listopadu 1993. Popis znaku: Modrý štít se stříbrným hrotem, v něm tři zelené listnaté stromy - habry (1,2), hrot je z obou stran provázen přivrácenými stříbrnými sekyrami. Popis praporu: List tvoří osm vodorovných pruhů, bílý, zelený, bílý, zelený, bílý, zelený, bílý a modrý v poměru 1:1:1:1:1:1:1:2, tedy tři zelené pruhy mezi čtyřmi pruhy bílými, pod nimi dvojnásobně široký pruh modrý. Poměr šířky je 2:3.\n\n\n\n"}
{"id": "520178", "url": "https://cs.wikipedia.org/wiki?curid=520178", "title": "Horní Meziříčko", "text": "Horní Meziříčko\n\nObec Horní Meziříčko () se nachází v okrese Jindřichův Hradec v Jihočeském kraji. Žije zde obyvatel.\n\nHistorické území obce je původně na Moravě, na zemské hranici s Čechy. V katastru obce u hlavní silnice, je umístěn památný hraniční trojhranný sloupek, zemský kámen, který určuje historickou hranici mezi Čechami a Moravou. Ves leží při Meziříčském rybníku, do kterého se vlévá potok Dvorecký od severu a potok Studenský, posílený potokem Jeníkovským, od východu. Z Meziříčského rybníka (cca 33 ha) vytékající Hamerský potok patří do povodí Vltavy.\n\nVětšina staveb ve vsi leží na západním a severním břehu rybníka. Na východním stojí samostatně Dvůr – bývalá tvrz. Mimo ves, pod rybníkem je Kočvarův mlýn. Ještě nad ním těsně pod hrází na místě bývalé valchy stojí, teď již také bývalá, textilní továrna s vysokým továrním komínem (komín byl zakreslen do katastrální mapy v roce 1941).\n\nDnes je Horní Meziříčko samostatnou obcí a je členem Mikroregionu Dačicko.\n\nHorní Meziříčko bývalo středem samostatného statku, poté součástí Hradeckého panství. První písemná zpráva, podle vlastivědy Moravské, kde mělo Horní Meziříčko již svoji tvrz a dvůr, se připomíná roku 1361, jako Meziříčko u Strmilova.\n\nV roce 1650 zde byli jména: Beneda, Nejezchleba, Blecha, Matoušek, Bohatec, Tupý, Popelínský, Doležal, Nydl, Vítků, Kočvara.\n\nDo roku 1849 bylo Horní Meziříčko součástí panství Studená v Jihlavském kraji. V letech 1850 až 1855 podléhalo politické pravomoci Podkrajského úřadu v Dačicích a v soudní správě Okresnímu soudu v Telči. Po vzniku smíšených okresních úřadů s politickou a soudní pravomocí bylo v letech 1855 až 1868 podřízeno Okresnímu úřadu v Telči. Když byly roku 1868 veřejná správa a soudnictví opět odděleny, vrátilo se pod politickou pravomoc Okresního hejtmanství v Dačicích, od roku 1919 Okresní správy politické a od roku 1928 okresního úřadu tamtéž, v soudnictví pod Okresní soud v Telči. Po osvobození v květnu 1945 náleželo pod Okresní národní výbor v Dačicích a Okresní soud v Telči a pod správním okresem Dačice zůstalo i po územní reorganizaci roku 1949, v jehož rámci náleželo pod nově vzniklý Jihlavský kraj. Při další územní reorganizaci v polovině roku 1960 bylo s moravskými obcemi přičleněno pod správní okres Jindřichův Hradec a Jihočeský kraj. To trvalo až do zrušení Okresního úřadu v Jindřichově Hradci koncem roku 2002. V roce 1980 bylo Horní Meziříčko připojeno k obci Studená, od roku 1990 je opět samostatnou obcí. Od roku 2003 spadá pod pověřený Městský úřad v Dačicích. \n\nV roce 1880 měla obec 27 domů a 173 obyvatel, roku 1900 28 domů a 210 obyvatel, roku 1921 32 domů a 210 obyvatel, roku 1939 33 domů a 79 obyvatel, roku 1947 37 domů a 160 obyvatel, roku 1950 38 domů a 165 obyvatel, roku 1970 32 domů a 142 obyvatel, roku 1982 29 domů a 134 obyvatel.\n\nVe druhé polovině 19. a v první polovině 20. století se většina obyvatelstva obce živila zemědělstvím a textilním průmyslem. V roce 1900 byla výměra hospodářské půdy obce 389 ha. Živnosti roku 1911: 1 hostinský, 1 krupař. V obci byla od roku 1865 mechanická tkalcovna bavlněného zboží firmy Ludvík Lang a synové, založená původně jako ruční a roku 1875 přestavěna na mechanickou na místě bývalé soukenické valchy. Roku 1924: dvůr velkostatku Telč Podstatských-Lichtenštejnů, továrna na sukna firmy Tomáš Novotný a spol., cihelna J. Knížátka. Živnosti: 1 obchodník s máslem, vejci a drůbeží, 1 obchodník se střižním zbožím, 1 trafikant, 10 hospodařících rolníků.\n\nObec byla elektrifikována připojením na síť ZME Brno roku 1948.\n\nPo roce 1948 byla textilní továrna znárodněna a připojena jako závod pod n. p. Partex Nová Včelnice, v polovině 90. let po privatizaci zde byla výroba zastavena. JZD vzniklo roku 1958, roku 1970 se sloučilo s JZD Jilem a v roce 1978 bylo sloučeno do JZD Svornost Studená.\n\nObec bývala přiškolena do Strmilova v Čechách, od josefínských reforem do Palupína. Od roku 1895 zde bylo zahájeno vyučování ve škole postavené pro Horní Meziříčko a Malý Jeníkov nákladem 5 700 zlatých. Jednotřídní škola byla pro malý počet žáků roku 1974 zrušena a žactvo převedeno do Studené.\n\n"}
{"id": "520180", "url": "https://cs.wikipedia.org/wiki?curid=520180", "title": "Lokomotiva ČME3", "text": "Lokomotiva ČME3\n\nLokomotiva řady ČME3 je dieselelektrická lokomotiva, vyráběná v letech 1963–1994 v ČKD Praha pro sovětské železnice SŽD (a její pozdější nástupnické společnosti). Jde o stroj navazující na dříve vyrobené menší stroje typu ČME2 (v Československu řada 721) určený pro těžký posun a nákladní vlaky. Zkratka ČME () je odvozena od ruského „“ (Čechoslovackij těplovoz Maněvrovyj s Električeskoj pěredačej), tedy československá motorová posunovací lokomotiva s elektrickým přenosem výkonu. Konstrukce i vnější vzhled řady ČME3 vychází v mnoha ohledech z amerických a ruských vzorů včetně kapotového uspořádání. Celkem bylo do bývalého Sovětského svazu dodáno 7459 lokomotiv tohoto typu, dalších několik stovek bylo exportováno do ostatních zemí a jde tedy o jednu z největších sérií lokomotiv jednoho typu na světě (početnější jsou například sovětské posunovací lokomotivy řady TGK2 s počtem přesahujícím 9 tisíc vyrobených kusů, případně sovětské lokomotivy řady 2TE10). Většina z nich je v těchto zemích v provozu do současnosti a stala se jakýmsi symbolem mnoha tamních rozsáhlých seřadišť a nákladových nádraží. I přes původní určení na posun a do nákladní dopravy se postupem času lokomotivy osvědčily na všech typech výkonů.\n\nNástupcem této lokomotivy se měla stát osminápravová supertěžká lokomotiva typu ČME5, vyvíjená v ČKD koncem osmdesátých let, kromě malé prototypové série ale k její hromadné výrobě nedošlo.\n\nPodle řadového označení ČME si lokomotivy v českém prostředí vysloužily přezdívku „čmelák“, někdy i s přídomkem „velký“ (pro odlišení od menších ČME2). V Rusku a dalších zemích bývalého SSSR se lokomotivám přezdívá nejčastěji „čmucha“, „čme“ nebo „čmez“ (tato přezdívka vznikla chybnou interpretací číslice 3 v řadovém označení kvůli její snadné zaměnitelnosti za písmeno Z v azbuce).\n\nProjekt nové šestinápravové posunovací lokomotivy vznikl v ČKD počátkem 60. let, jelikož stávající největší řada T 458.1 (dnes 721) na nejtěžší posun a přetahy ve velkých uzlech nestačila (pouze v případě využití jejích dvojic, což nebylo v praxi zcela ideální). Zároveň o podobnou lokomotivu projevil zájem i Sovětský svaz, který již nakupoval stroje řady ČME2, vycházející z tuzemské řady T 458.1. Oba požadavky proto byly řešeny jako jeden projekt a šéfkonstruktérem lokomotivy byl Ing. Bohumír Jankovský. Nová lokomotiva dostala československé označení T 669.0 (na export do SSSR ČME3, v návaznosti na předchozí menší stroje ČME2) a první prototypy obou řad byly dokončeny v roce 1963. Na sklonku téhož roku pak stroje ČME3-001 a 002 odjely do SSSR, přiděleny byly do depa Moskva-Ljublino. Po dobrých zkušenostech začala následující rok sériová výroba, která probíhala nepřetržitě až do roku 1991. Konstrukce lokomotivy byla v průběhu výroby zdokonalována a některé konstrukční celky jsou u novějších lokomotiv řešeny jinak než u prvních sérií. Vzhledem k plným výrobním kapacitám ČKD (prioritu měla výroba na export) byla sériová výroba strojů pro tuzemsko předána do SMZ (Strojárske a metalurgické závody) v Dubnici, kde probíhala do roku 1972. SMZ v Dubnici rovněž zajišťovaly sériovou výrobu rámů podvozků pro sériové ČME3 z ČKD.\nV roce 1977 byly vyrobeny prototypy verze ČME3M, vybavené cize buzenými trakčními motory a na kterých byla poprvé zkoušena elektrodynamická brzda (EDB). Přes velmi dobré trakční vlastnosti ale trpěly množstvím poruch, tato verze tak zůstala u těchto dvou strojů. EDB se však osvědčila a úspora brzdových zdrží díky ní dosahovala desítek procent, proto se s ní na typu ČME3 experimentovalo dále. Výsledkem se stala verze ČME3 vyráběná sériově od roku 1984. Vrcholem vývoje jsou pak stroje typu ČME3E, vybavené elektronickými bloky v ovládacích obvodech. Vyrobeno jich bylo necelých 250 kusů a po dvou letech byla jejich výroba ukončena ve prospěch jednoduššího a spolehlivějšího typu ČME3. Přesto se osvědčily a na RŽD jsou ve velkém počtu stále provozovány. Projektovány byly i další varianty (například s pohonem na zemní plyn, označení ČME3G), všechny ale zůstaly pouze na papíře. K realizaci této myšlenky došlo až v roce 2011, kdy byla v Rusku dle zadání RŽD dokončena prototypová úprava sériového stroje ČME3-1994 na kombinovaný pohon naftou a stlačeným zemním plynem podle projektu výzkumného ústavu VNIIŽT. Stroj obdržel označení ČME3G-1994 a byl nasazen do šestiměsíčního zkušebního provozu v moskevském depu Lichobory-Okružnye, který prokázal předpokládané úspory nafty.\n\nPoslední vyrobená série typu ČME3 čítala 200 kusů a vyrobena byla roku 1991. Mnoho lokomotiv však nebylo odběratelem zaplaceno a podnik ČKD se proto poté dostal do finančních potíží, což byla jedna z mnoha příčin, které jej později dovedly až k zániku. Dodatečně byla ještě vyrobena malá série pěti kusů v roce 1994, zájem o tyto lokomotivy ale již upadl a nebylo jednoduché pro ně najít zákazníky. Tři z těchto lokomotiv skončily na Ukrajině. Úplně poslední vyrobené stroje (ČME3-7458 a 7459) byly odkoupeny ŽOS Nymburk, kde byly dokončeny a oživeny. Obě se dostaly do Estonska, kam byly prodány teprve roku 2001. Tím byla výroba lokomotiv typu ČME3 završena.\n\nV roce 1999 byla první lokomotiva ČME3-001, stále dislokovaná v depu Ljublino, předána do železničního muzea v Petrohradě, kde je k vidění i dnes.\n\nV podstatné části konstrukce je lokomotiva shodná se souběžně vyvíjeným typem T 669.0 (770) pro tuzemské ČSD. Jde o lokomotivu kapotového uspořádání, jejíž pojezd tvoří dva třínápravové podvozky. Na nich je usazen hlavní rám a kapoty se všemi agregáty. Stanoviště strojvedoucího se nachází blíže zadnímu konci lokomotivy, mezi dvěma nestejně velkými představky. Jak již bylo zmíněno, vnější vzhled lokomotivy částečně kopíruje americké a ruské vzory, podle nichž byly v těchto zemích stavěny velké posunovací lokomotivy.\n\nStejně jako u předchozího typu ČME2 (721), přenos výkonu je elektrický stejnosměrný. Srdcem pohonného soustrojí je spalovací motor K 6 S 310 DR o výkonu 993 kW při 750 ot./min., umístěný v předním (větším) představku. Tento agregát vychází z původního motoru 6 S 310 DR z typu ČME2 a jeho výrobcem byl závod ČKD Naftové motory v Praze-Smíchově (po požáru tohoto závodu v létě 1980 byly některé motory vyráběny i v závodě ČKD Plotiště nad Labem). Později byl po úpravě použit například i v řadě 751. Jeho zdvihový objem činí 163,2 l, měrná spotřeba pak 221 g/kWh (přibližně 350 litrů nafty na hodinu plného výkonu). Pohonné hmoty jsou odebírány z palivové nádrže o objemu 6 000 l, zavěšené na rámu mezi podvozky. Motor je pevně spojen s trakčním generátorem, který vyrábí elektrickou energii pro trakční motory. Těch je celkem šest (pro každé dvojkolí jeden) a jsou uloženy v podvozcích. Celkový výkon přenosové soustavy dosahuje 885 kW.\n\nJednou z mála odlišností od československých lokomotiv je provedení brzdy. Na rozdíl od domácího brzdiče Škoda N/O byla dle zvyklostí zákazníka použita sovětská brzda soustavy Matrosov s hlavními komponenty (brzdiče, rozváděč vzduchu) sovětské výroby. Primární brzdou je brzda špalíková, doplněná EDB, pokud je jí konkrétní lokomotiva vybavena. Samozřejmostí je pak šachta se spřáhlem SA-3 nahrazující v Československu běžně používané nárazníky a šroubovku. V zemích bývalého SSSR je navíc užíván těžší typ svršku, lokomotiva proto byla dobalastována na celkovou hmotnost 123 tun (proti 114,6 t u řady T 669.0). Pro provoz v chladných oblastech bylo upraveno chlazení a tepelná ochrana, stroj je díky tomu schopen provozu při teplotách až −60 °C. Další podstatnou změnou oproti československé verzi je dosazení sovětského vlakového zabezpečovacího zařízení typu ALSN. Z výroby lokomotivy odcházely v zeleném nátěru s červeným rámem a černým pojezdem, jenž byl zpestřen červeno-bílými doplňky. I dnes nese tento nátěr většina lokomotiv; především u RŽD je v posledních letech tento nátěr nahrazován korporátním červeno-šedým schématem.\n\nS typem ČME3 bylo počítáno jako s univerzální lokomotivou pro široké spektrum posunovací služby, od sestavování vlaků na seřaďovacích nádražích přes práci na spádovišti až po přetahy velmi těžkých souprav mezi nádražími. V extrémních případech, kdy je potřeba přetahovat posunové díly o váze až 5 000 tun, jsou používány i ve dvojicích nebo s takzvanými boostery (viz dále). Po vyřazení starších řad sovětských lokomotiv se začaly více objevovat i v traťové službě, kde je jejich posláním doprava kratších nákladních vlaků na neelektrizovaných tratích. Více než 100 lokomotiv odebral sovětský průmysl a jsou nasazeny i ve vlečkové dopravě průmyslových podniků.\n\nAčkoliv není tato řada vybavena žádným zařízením pro vytápění soupravy, v některých oblastech Ruska je používána i v osobní dopravě. Jde ale obvykle o krajně nouzové řešení, zapříčiněné nedostatkem motorových vozů či jiných lokomotiv. Výjimečně se může objevit i v čele rychlíků.\n\nVzhledem k velmi vysokému počtu vyrobených lokomotiv se tyto stroje postupem času rozšířily v podstatě po celém SSSR a objevily se v každém větším depu, disponujícím motorovými lokomotivami. Provozovány jsou za polárním kruhem (například depo Vorkuta) stejně jako v ukrajinských stepích, ve středoasijských republikách či na ruském Dálném východě. V některých depech jejich počet nezřídka přesahuje i stovku kusů; v evropské části Ruska jsou nejvíce soustředěny v depech v Moskvě, Petrohradu, Saratově a Kazani, na severu pak i v Murmansku. Nejvýchodněji jsou provozovány v Komsomolsku na Amuru a Vladivostoku.\nZ celkového počtu téměř 7 500 vyrobených strojů zůstává i po roce 2010 aktivních většina, jelikož za ně často neexistuje adekvátní náhrada. Po rozpadu SSSR si lokomotivy rozebraly jednotlivé národní železniční společnosti, jsou tak k vidění prakticky ve všech nástupnických zemích, od Pobaltí až k pobřeží Tichého oceánu. V rámci přeshraniční dopravy zajíždějí i do přechodových stanic v Číně a Mongolsku. V Rusku a v Bělorusku byly některé stroje upraveny i pro provoz s tzv. boostery, na jejichž výrobu v železničních dílnách posloužily odstrojené rámy s pojezdem ze zrušených lokomotiv řady TE3 (TE7), M62 nebo TEM2, vybavené pouze balastem pro patřičné zatížení. Trakční motory boosteru jsou napájeny z generátoru stroje ČME3 a díky nim lokomotiva disponuje dvojnásobnými silami při polovičních rychlostech, jenž jsou při těžkém posunu žádoucí. Tato metoda byla na těžkém posunu rozvinuta a hojně využívána především v USA. K myšlence boosterů se v moderní historii vrátily Lotyšské železnice. V návaznosti na úspěšnou modernizaci svých ČME3 podle projektu české společnosti CZ LOKO objednaly u téhož výrobce projekt a výrobu komponentů pro výrobu boosterů z rámů zrušených ČME3 s určením pro práci na sklonově a směrově náročných seřadištích v lotyšském Daugavpilsu. Montáž a oživení boosterů (označených ČME3B) byly provedeny v rižských železničních dílnách LDz RSS, a to včetně nezbytných úprav na modernizovaných ČME3M, vybraných pro provoz s boostery.\n\nLokomotivy této řady jsou ve službě již několik desetiletí a to s sebou přineslo také potřebu je zmodernizovat, repasovat a prodloužit životnost. I přes vysokou provozní spolehlivost, jednoduchost a nenáročnost bylo nutné provést úpravy, vedoucí k jejich dalšímu vylepšování. Kromě dodatečné montáže EDB na část starších lokomotiv „klasické“ řady ČME3 bylo za provozu různě upravováno řízení či vyměňovány části s menší životností za nové, využívající současné modernější technologie. Remotorizace nebo úpravy většího rozsahu jsou ale vzácné – příkladem může být zkušební osazení stroje ČME3-1026 motorem z lokomotivky v Kolomně (nově označena typem ČME3K). Ve větších počtech k těmto vylepšením nedošlo. Některé lokomotivy byly podrobeny často krajně nezvyklým úpravám, včetně dosazení vibračních pantografů (pro odstraňování námrazy z troleje), případně jsou osazovány speciálním zařízením pro mazání styčných ploch hlav kolejnic za jízdy, umístěným na čelníku rámu lokomotivy (řešení velmi rozšířené zejména v Rusku). V oblastech s velkými úhrny sněhových srážek byly stroje upraveny pro napájení a provoz se sněhovými frézami; po dosazení masivních pluhů slouží k prorážení závějí v hůře přístupných oblastech.\n\nKomplexní modernizace technicky i morálně zastaralých ČME3 provádí od roku 2006 česká společnost CZ LOKO (v době vzniku prototypové modernizace nesla jméno ČMKS Holding). Společným znakem těchto úprav je náhrada prakticky všech původních komponentů a zařízení novými, kromě hlavního rámu a pojezdu, u kterých se předpokládá nejmenší opotřebení a nejdelší životnost. Na odstrojeném a upraveném hlavním rámu jsou rozmístěny moderní komponenty, skryté pod nově koncipovanými sníženými kapotami. Celé pohonné soustrojí je zaměněno za nové s motorem CAT, je dosazeno mikroprocesorové řízení, EDB, přenos výkonu je nahrazen střídavě-stejnosměrným. Pro zlepšení rozhledu a komfortu obsluhy je lokomotiva opatřena zcela nově koncipovanou věžovou kabinou. Z původních komponentů zůstávají pod kapotou pouze ventilátory trakčních motorů. Dále jsou zachovány celé podvozky i samotné trakční motory, které procházejí hlavní opravou a doplněním nových komponentů (např. systém mazání okolků). Prototypová rekonstrukce ČME3 proběhla na Ukrajině společnými silami TRZ Poltava a CZ LOKO, a to na stroji ČME3-1744, který byl po dokončení v roce 2007 označen ČME3P-1744. Lokomotiva byla předána do depa Popasnaja Ukrajinských železnic, kde je v provozu do současnosti (2016), ale zůstala osamocena. Sériové rekonstrukce se rozběhly až v Pobaltí, konkrétně v Litvě ve VLRD Vilnius. Litevské modernizované stroje obdržely označení ČME-3M (s původními prototypy z ČKD se stejným označením nemají nic společného). Následně byly Litevskými železnicemi přeznačeny na řady ČME-3ME a ČME-3MG, a to podle varianty hnacího agregátu (s motorem CAT3512, resp. s motorem CAT 3508). Ukrajinská ČME3P i litevské stroje obdržely červený nátěr, odvozený od českého ekvivalentu, řady 774.7.\n\nDalší zemí, která přistoupila k modernizaci svých ČME3 podle projektu CZ LOKO, bylo Bělorusko. Stroje pro Běloruské železnice jsou označeny řadami TME1 a TME2 a opět se v zásadě liší použitým typem spalovacího motoru (CAT 3508 vs. CAT 3512). V roce 2011 se k podobnému kroku rozhodly i Lotyšské železnice a ve spolupráci s CZ LOKO začaly s modernizací svých vlastních ČME3 (později doplněných o vraky zakoupené v Estonsku) v rižských dílnách své dceřiné společnosti LDz RSS. Nejvíce takto upravených lokomotiv je provozováno v Bělorusku, následuje Litva a Lotyšsko; typ ČME3 v klasickém provedení zejména v Litvě a Bělorusku téměř vymizel a většinu výkonů převzaly modernizované lokomotivy. Poslední pobaltská země, Estonsko, zatím žádnou podobnou rekonstrukci ČME3 nerealizovala. Estonské železnice (EVR) se po fiasku s nákupem nových posunovacích lokomotiv čínské výroby prozatím vydaly cestou modernizace svých lokomotiv typu C30 americké výroby. Dodejme, že estonský dopravce Sillamäe Sadam zakoupil od roku 2011 celkem 4 kusy nových lokomotiv řady TEM TMH, vyrobených ve VLRD Vilnius opět podle řešení CZ LOKO, který koncepčně vychází z modernizačního projektu ČME3. V tomto případě je ale použit nově vyrobený hlavní rám a pojezd, které pocházejí od ruského výrobce BMZ Brjansk (součástí skupiny Transmašholding, odtud TMH v označení) a který je standardně využíván pro sériové stroje řady TEM18DM a TEM18V. Rodina modernizovaných „čmeláků“ se v roce 2014 rozrostla o další tři lokomotivy řady 774.7F pro finského dopravce Fennia Rail. Inovovaný projekt opět pochází z dílny CZ LOKO. Dodejme, že čtvrtý objednaný stroj nakonec zůstal v Česku a rozšířil park půjčovny lokomotiv výrobce CZ LOKO. Prozatím posledním modernizačním počinem realizovaným na ČME3 společností CZ LOKO je komplexní přestavba dvou kusů ČME3 v Rusku pro soukromého zákazníka. Vnější vzhled lokomotivy odpovídá řešení použitému u finských strojů 774.7F, jsou však použity jiné komponenty, odpovídající ruským požadavkům, normám a předpisům. Finální montáž, oživení a zkoušky probíhají v ZMK Engels v Saratovské oblasti. První dokončený stroj nese označení ČME3M-4628.\n\nKromě lokomotiv pro Sovětský svaz byly stroje odvozené od tohoto typu úspěšně exportovány i do mnoha dalších zemí – 143 lokomotiv zamířilo do Polska, rovná stovka do Iráku a další série o několika desítkách kusů byly dodány do Albánie, Sýrie a Indie. Jednotlivé série se od sebe vzájemně lišily podle místa určení, stroje pro Irák proto byly vybaveny upravenými střechami, chlazením pro provoz v pouštních podmínkách a jiné.\n\nPři započítání lokomotiv vyrobených pro tuzemsko bylo v ČKD vyrobeno během 31 let produkce 7 853 lokomotiv. Licenčně bylo navíc v SMZ postaveno 347 lokomotiv pro použití v Československu a celkovým počtem 8 200 kusů tak jde o jednu z největších sérií lokomotiv jednoho typu na světě. Zároveň je díky tomu téměř každá druhá lokomotiva vyrobená v ČKD právě typu ČME3 (a odvozených).\n\nTři z polských lokomotiv zmodernizovala CZ LOKO a na podzim 2015 dodala finské společnosti Fenniarail, u které jezdí pod označením Dr18.\n\nStále rostoucí hmotnost vlaků a s tím spojený nárůst objemu zátěže, rozposunovávané na seřadištích, přiměl konstruktéry k myšlence nové supertěžké posunovací lokomotivy, schopné typ ČME3 (případně jeho dvojice) na nejnáročnějších výkonech nahradit. Tak roku 1985 vznikla nová řada ČME5. Tato vpravdě obří osminápravová lokomotiva, stojící na čtyřech dvounápravových podvozcích (vždy po dvou ve společném rámu), disponovala motorem o výkonu 1 470 kW a její celková hmotnost dosahovala 168 t. Dva prototypy byly dodány opět do depa Ljublino, kde byly testovány. Po rozsáhlých zkouškách došlo o pět let později k výrobě desetikusové ověřovací série, jež skončila v depu Debalceve na východní Ukrajině (nedaleko Doněcku). I přes velmi vysoké tažné a brzdné síly nebyly lokomotivy příliš oblíbené ani spolehlivé a oba prototypy byly vyřazeny a sešrotovány již v roce 1999. Ověřovací série sloužila nadále na Ukrajině, do roku 2012 ale byly všechny stroje odstaveny. Lokomotiva ČME5-0008 skončila v místním muzeu, ostatní lokomotivy už neexistují, nebo čekají na šrotaci. Heslo „2000 lokomotiv ČME5 pro SSSR do roku 2000“ tak zůstalo nenaplněno.\n\nPlánována byla ještě zdokonalená verze pod označením ČME6, změněné politické i hospodářské poměry po roce 1989 ale její vývoj zastavily a nedostala se dále než do stádia příprav.\n\n\n"}
{"id": "520181", "url": "https://cs.wikipedia.org/wiki?curid=520181", "title": "Kryštof Kolumbus", "text": "Kryštof Kolumbus\n\nKryštof Kolumbus (italsky , latinsky , španělsky , portugalsky , asi 31. října 1451, Janov – 20. května 1506, Valladolid) byl janovský mořeplavec a kolonizátor narozený v Janovské republice v dnešní severozápadní Itálii. Ve službách Katolických králů Španělska uskutečnil čtyři plavby přes Atlantský oceán, které v Evropě probudily zájem o nový kontinent, později nazvaný Amerika. Tyto výpravy a Kolumbovy snahy o založení trvalých sídel na Hispaniole zahájily španělskou kolonizaci, která vyústila v soutěž evropských mocností o kolonizaci Jižní i Severní Ameriky.\n\nV době, kdy začínala evropská světovláda i hospodářská soutěž mezi evropskými královstvími, která se snažila zbohatnout zakládáním obchodních cest a kolonií, získal Kolumbův návrh na dosažení Asie obeplutím Země západním směrem podporu u španělského královského dvora, který v něm viděl naději pro obchody s kořením. Během své první cesty v roce 1492 dosáhl Kolumbus místo plánovaného Japonska břehů Bahamských ostrovů a přistál na místě, které pojmenoval San Salvador. Během tří dalších výprav navštívil Velké i Malé Antily, pobřeží Venezuely a Střední Ameriky, které zabral pro Španělské impérium.\n\nKolumbus nebyl prvním Evropanem, který navštívil Ameriku – o pět století dříve jejích břehů dosáhla norská expedice vedená Leifem Erikssonem, která založila kolonii na dnešním Newfoundlandu. Přesto teprve Kolumbovy cesty zahájily trvalé styky s Amerikou a podnítily několik století dlouhé období evropské kolonizace, čímž měly velký vliv na vývoj moderního Západního světa. Sám Kolumbus viděl svůj úspěch hlavně v šíření křesťanství.\n\nKolumbus nevěděl, že objevil pro Evropu nový kontinent a obyvatele objevených zemí nazval \"Indios\" (španělský výraz pro Indy). Stejně tak ale název mohl odkazovat na spiritualitu a duchovní založení obyvatel nového kontinentu, kteří tak podle Kolumba žili v souladu s Bohem a se silnou vírou v Boha (latinsky in Deo). Zhoršení vztahů se španělským královským dvorem a koloniálními správci v Americe vedlo ke Kolumbovu zatčení a propuštění z pozice guvernéra sídel v Hispaniole v roce 1500 a později k vleklým sporům o výhody, které Kolumbus chtěl pro sebe a své dědice od královského dvora. Nakonec se mu podařilo prosadit jen některé z nich. Zemřel ve Valladolidu a jeho ostatky jsou dnes umístěny v katedrále Panny Marie v Seville.\n\nNarodil se mezi 25. srpnem a 31. říjnem 1451 v Janově v dnešní Itálii. Hypotézy, podle nichž pocházel z Katalánska, Portugalska, Polska a dalších míst, většina historiků odmítá. Navíc se sám Kolumbus v závěti prohlásil za Janovana. Existují také teorie o tom, že byl španělský Žid. Jeho otec, Dominik Kolumbus, byl tkadlec vlny a drobný obchodník se sýry v Janově a zhruba od roku 1470 v Savoně. Kolumbova matka byla Zuzana Fontanarossová.\n\nUž od mládí si hledal obživu jako námořník a obchodník na lodích plujících přes Středozemní moře. Nějakou dobu také pracoval jako žoldnéř pro Reného I. z Anjou. V roce 1476 se poprvé ocitl v Portugalsku, kde zastupoval obchodní dům Centurionů z Janova. V následujících letech kvůli tomu hodně cestoval a dostal se např. na Island, do portugalských osad v Africe, do Anglie a pravděpodobně i do Guinejského zálivu. Na ostrově Porto Santo, kde pro Centuriony nakupoval třtinový cukr, potkal svou budoucí manželku Filipínu Moniz de Perestrello, dceru bývalého kapitána ostrova, se kterou se oženil ke konci roku 1478 nebo na začátku roku následujícího. Měli spolu syna Diega. Je pravděpodobné, že knihy a mapy o oceánských cestách, které zemřelý kapitán zanechal, inspirovaly Kolumba k jeho vlastní výpravě. Manželství trávil střídavě v Porto Santu a v Lisabonu. V srpnu 1479 odjel do Janova, kde vystoupil ze služeb Centurionů a vrátil se do Portugalska jako nezávislý kreslič map.\n\nKolumbovy podněty k plavbě na východ cestou přes západ se dají rozdělit do tří skupin: poznatky z přírody, autorita spisovatelů a údaje mořeplavců. O plavbě začal uvažovat nejspíše až když se v roce 1476 dostal do Portugalska. V první fázi svých studií četl např. \"Dějiny\" papeže Pia II., \"Traktáty\" Petra z Ailly, překlad \"Milionu\" Marca Pola v latině, a také díla Plinia staršího a Plútarcha.\n\nŽe je Země kulatá, se v Kolumbově době všeobecně uznávalo. Při výpočtech jejího obvodu se Kolumbus opíral o výpočty Klaudia Ptolemaia a arabského astronoma Alfragana; arabské a italské míle ale považoval za stejně dlouhé a proto se dopočítal menší vzdálenosti.\n\nMezi spisovateli, z kterých čerpal, byli například Aristotelés, Strabón, Plinius starší, Seneca a Paolo dal Pozzo Toscanelli. Toscanelli již dříve přišel s návrhem cesty do Asie západním směrem a požádal o financování výpravy portugalského krále, byl však odmítnut. Z Kolumbovy korespondence se zachovaly dva dopisy, v nichž Toscanelli Kolumba v jeho plánech podporoval. Mezi nimi byla i mapa světa, kterou sám vytvořil.\n\nOd různých námořníků také slyšel o opracovaných kusech dřeva, které donesly západní větry, nebo o lidských mrtvolách s nápadně širokým obličejem, objevených na Azorách. Těmto údajům Kolumbus věřil a považoval je za významné.\n\nV roce 1484 předložil své návrhy na cestu do Asie portugalskému králi Janu II. Portugalskému, synovci Jindřicha Mořeplavce. Ten dal návrh posoudit třem svým poradcům, kteří ho odmítli jako neproveditelný. Jan II. nechtěl Kolumba patrně podpořit také proto, že Portugalsko se v té době soustředilo na území Afriky; cesta do Asie by byla odklonem k nejistému cíli.\nPo neúspěchu v Portugalsku Kolumbus ještě v roce 1484 nebo v roce 1485 odcestoval do Španělska. Tam se snažil proniknout na královský dvůr, kde v té době vládl Ferdinand II. Aragonský a Isabela Kastilská, aby mohl předložit svůj návrh na cestu do Asie západní cestou; to se mu nakonec povedlo někdy v roce 1486. Pak musel čekat do roku 1488, než jeho projekt přezkoumá královská rada. Zatím vyslal svého bratra Bartoloměje do Anglie, aby nabídl jeho návrh anglickému králi Jindřichu VII. Tudorovi; žádnou zprávu od něj ale nedostal. Kolumbus byl od roku 1486 v královských službách španělských a v roce 1487 potkal Beatriz Enríquez de Harana, která se stala jeho družkou; nikdy se s ní však neoženil. V roce 1488 mu porodila syna Fernanda.\n\nV roce 1488 královská rada pro geografické záležitosti Kolumbův plán zamítla, nejspíše kvůli rozporu jeho výpočtů s všeobecně uznávanými poznatky. Poté si Kolumbus zařídil, aby se o něm ve Španělsku jednalo znovu. Mezitím psal Janu II. a znovu se snažil u něho získat peníze na cestu. Téměř po třech letech čekání se na konci roku 1491 Kolumbus svěřil se svými problémy převorovi kláštera La Rábida Juanu Pérezovi s tím, že půjde hledat štěstí do Francie. Ten se obrátil přímo na královnu Isabelu, která slíbila, že po dobytí Granady Kolumbovi poskytne na výpravu prostředky. Granada do rukou Španělů padla 2. ledna 1492.\n\nJednání mezi Kolumbem a královským dvorem nejprve ztroskotalo na Kolumbových požadavcích na odměnu, podle dvora přemrštěných. Žádal totiž, aby byl jmenován admirálem a místodržitelem všech objevených zemí, povýšen do šlechtického stavu a aby mu královský dvůr zajistil vysokou odměnu a privilegium na další objevné plavby. Díky Kolumbovým přátelům ale královský dvůr nabídku 17. dubna 1492 přijal.\n\n3. srpna 1492 vyplul Kolumbus se třemi karavelami z přístavu Palos de la Frontera blízko Huelvy. Největší loď Santa María, které velel Juan de la Cosa, byla dlouhá 39,1 metrů, Pinta byla dlouhá 17,8 metrů a velel jí Martín Alonso Pinzón a Niña, které velel Vicente Yáñez Pinzón, měřila 17,1 metrů. Flotila celkem čítala asi sto mužů. Během celé plavby si Kolumbus psal lodní deník, který se zachoval v upravených opisech.\n\nNejprve se Kolumbus vydal na Kanárské ostrovy. První problém nastal tři dny po vyplutí, 6. srpna, kdy prasklo kormidlo Pinty. Proto ji poslal do opravy na ostrov Las Palmas, kdežto zbývající dvě lodě zastavily 12. srpna na ostrově La Gomera, kde se zdržely 10 dní. Když pak dorazily na Las Palmas, během sedmi dní byla Pinta opravena a 1. září flotila vyplula na Gomeru. 6. září pak opustila poslední známý přístav a vydala se na západ.\nPři plavbě se posádka občas domnívala, že v dáli vidí zemi. 8. října se objevila na hladině čerstvá tráva. 10. října si posádka stěžovala na délku cesty, Kolumbus je povzbudil a slíbil jim část zisku z obchodní cesty. 11. října byla na hladině nalezena větévka šípkové růže, rákos a kousky opracovaného dřeva. V deset hodin večer Kolumbus sám uviděl světlo na pevnině, které se třepotalo. Ukázal ho Pedrovi Gutiérrezovi, který ho utvrdil, že skutečně jde o světlo. Ve dvě hodiny po půlnoci, dne 12. října ohlásil Rodrigo z Triany, který plul na Pintě, že vidí zemi. Stal se tak prvním člověkem z flotily, který uviděl Nový svět. Kolumbus ale toto prvenství a odměnu 10 tisíc maravedí stálé penze přiřkl sobě, neboť se domníval, že on byl tím prvním.\nTen den dopoledne se flotila vylodila na ostrově Guanahaní v dnešních Bahamách, který Kolumbus pojmenoval San Salvador. Kolumbus spolu s Martínem Alonsem Pinzónem, Vicencem Yaňezem, notářem Escobedou, Rodrigo Sanchézem ze Segovie zabrali tento ostrov pro svého krále a královnu. Na ostrově byli domorodci, které Kolumbus popsal jako přátelské, dobře tělesně stavěné, nahé a beze zbraní. Ale protože se od nich nedověděl, kde se nachází zlato, vyplul 14. října severozápadním směrem na jiný ostrov. Po několika nezdařených zastávkách připlul 28. října na Kubu.\n\n6. listopadu přistál Kolumbus na ostrově Haiti, který pojmenoval Hispaniola. V noci z 24. na 25. prosince na břehu ostrova ztroskotala Santa María. Kolumbus byl přijat místním kasikem Guacanarim. Na místě nechal vystavět pevnost Navidad a zanechal tam 43 lidí jako posádku pevnosti.\n\n12. ledna 1493 flotila – teď už pouze o dvou lodích – naposledy přistála na Hispaniole a při této zastávce se poprvé setkala s nepřátelským chováním domorodců. Kolumbus potom vyplul zpět do Španělska; s sebou vezl 10 Indiánů a vzorky různých věcí (např. bavlny nebo aloe), kterými chtěl dokázat bohatství objevených krajů.\n\n18. února doplul na ostrov Santa Maria v Azorském souostroví. Tam se loďstvo zdrželo, protože Portugalci zajali několik Kolumbových lidí a několik dní je nechtěli propustit. 5. března Kolumbus zakotvil v Cascais několik kilometrů západně od Lisabonu a 13. března se vydal do Palosu, kde zakotvil o dva dny později.\n\nVe Španělsku byl slavnostně přijat a zpráva o jeho plavbě se rychle šířila. Krátce po příjezdu odjel do Barcelony, kde v té době sídlil královský dvůr, a tam strávil skoro šest týdnů. Dostávalo se mu projevů náklonnosti od vysoce postavených osobností a mimo jiné zajistil povýšení svých bratrů Bartoloměje a Diega do šlechtického stavu.\n\nV té době se už začala plánovat druhá výprava, oproti té první mnohem větší; během pěti měsíců bylo připraveno sedmnáct plavidel, na něž se chystalo nalodit přes tisíc mužů. Mezi účastníky byli např. Alonso de Hojeda, Juan Ponce de León, Juan de la Cosa a Kolumbův bratr Diego. K úkolům mise patřilo obrátit domorodce Nového světa na křesťanství a založit nové osady a přístavy. Kolumbus zakázal účastníkům výpravy vézt si s sebou vlastní zboží za účelem obchodu; vše řídil on jako místokrál.\n\nDruhá expedice vyplula 25. září 1493 z Cádizu a vydala se ke Kanárským ostrovům. 13. října odtamtud vyrazila v jižnějším kurzu než při předchozí výpravě a 3. listopadu přistála u ostrova, který Kolumbus pojmenoval Dominika. Protože na ostrově nebyl přístav, lodě se vydaly dále; další ostrovy Kolumbus pojmenoval Marie-Galante a Guadeloupe. Na Guadeloupe se poprvé přesvědčil o kanibalismu Karibů. Dále výprava doplula na ostrovy Montserrat, Redonda, Antigua a St. Croix. Poté se vydala přes dnešní Panenské ostrovy a Portoriko na Hispaniolu, kde 28. listopadu přistála na místě, kde rok předtím ztroskotala Santa María.\n\nZ původní pevnosti Navidad zbyly jen trosky. Když Kolumbus navštívil Guacanariho (kasika z první výpravy), dozvěděl se, že někteří lidé z pevnosti zahynuli kvůli nemoci a některé pobili poddaní sousedního kasika. Poté se Kolumbus na severovýchodní části Hispanioly rozhodl vybudovat novou osadu, kterou nazval Isabela na počest kastilské královny. Mezitím sbíral informace o ostrově a snažil se nalézt naleziště zlata. Od dvou skupin, které vyslal do nitra ostrova, dostal zprávy o bohatých nalezištích tohoto kovu. Kolumbus se proto rozhodl vyslat 12 lodí zpět do Španělska, aby podaly zprávu o dosavadním průběhu plavby a předvedly výsledky obchodní kořisti; z Hispanioly vypluly na počátku února 1494.\n\nKolumbus se rozhodl prozkoumat další ostrovy; 24. dubna z Hispanioly vyplul se třemi karavelami, zatímco vedení nad Isabelou svěřil pětičlennému výboru, v jehož čele stál Kolumbův bratr Diego. Jeho první zastávkou byla Kuba a o několik dní později se vydal na Jamajku. Žádné zlato tam ale nenašel a tak se 14. května vrátil zpět na Kubu. Plavil se podél jejího jižního břehu, poté se vrátil, obeplul Jamajku a dále Hispaniolu podél jižního pobřeží, až 29. září 1494 dorazil do Isabely.\n\nDo Isabely mezitím doplul jeho bratr Bartoloměj, s kterým se přes sedm let neviděl, a Kryštof mu udělil titul guvernéra Indie. V době Kolumbovy nepřítomnosti se zhoršily vztahy mezi Španěly a Indiány, z kterých si Španělé dělali otroky. Kolumbus chtěl potlačit vzpoury a tak nechal několik domorodců zavraždit a mnoho dalších poslal do Španělska jako otroky. Na počátku roku 1495 proběhlo velké povstání Indiánů, které Kolumbus krvavě potlačil a obnovil tak autoritu Španělska na ostrově.\n\nKolumbus přenechal Isabelu Bartolomějovi a v březnu 1496 odplul z Hispanioly; do Cádizu dorazil až 11. června. Tentokrát ho nečekalo bouřlivé přivítání – ve Španělsku v době jeho nepřítomnosti opadla počáteční euforie z jeho objevu a začala převládat skupina jeho protivníků. Lidé se navíc začali obávat nemoci pocházející z kolonií, která byla po několika letech nazvána syfilis.\n\nNa třetí výpravu poskytli Kolumbovi katoličtí králové osm karavel. V lednu 1498 poslal dvě napřed a sám se šesti zbývajícími karavelami a dvěma sty muži na palubě vyplul 30. května 1498 z města Sanlúcar de Barrameda. Vydal se na Kanárské ostrovy, kde loďstvo rozdělil na dvě části: tři karavely měly plout k Hispaniole za Kolumbovým bratrem Bartolomějem, který tam mezitím založil Santo Domingo, a Kolumbus se třemi zbývajícími karavelami se rozhodl plout nejdříve na Kapverdy. Z nich se pak vydal na jihozápad, pak směr ale stočil více na západ.\n31. července objevilo Kolumbovo loďstvo ostrov, který Kolumbus pojmenoval Trinidad. Odtud posádka viděla první opravdovou pevninu, výběžek dnešní Venezuely. Kolumbus si nejdříve myslel, že jde o ostrov, 15. srpna si do deníku nicméně poznamenal, že už je přesvědčen, že je to pevnina. Když tam na začátku srpna přistál, bylo to nejspíše poprvé, co Španělé vstoupili na americkou pevninu. Kolumbus se rozhodl doplout za svým bratrem (při cestě objevil ostrov Margarita) a 22. srpna 1498 vplul do přístavu Santo Domingo.\n\nNa Hispaniole mezitím Francisco Roldán, nejvyšší soudce v Isabele, zahájil vzpouru proti vládě Bartoloměje, ke které se přidalo mnoho osadníků. Když tam Kolumbus přijel, chtěl se s Roldánem dohodnout a situaci uklidnit; Roldán po něm žádal ústupky, které Kolumbus nakonec přijal. Roldán začal rozšiřovat své pravomoci, např. jmenoval Kolumbovy úředníky a rozděloval půdu. Také si u kastilských králů stěžoval na obchod s otroky, kterým se Kolumbus snažil nahradit slíbené zlato. Proto 23. srpna 1500 v Santo Domingu přistály dvě karavely, které na palubě vezly mimo jiné Francisca de Bobadilla.\n\nFrancisco de Bobadilla prohlašoval, že byl od kastilských králů pověřen úřadem dočasného soudce a guvernéra. Zatkl všechny tři bratry Kolumby přítomné na ostrově (Kryštofa, Diega a Bartoloměje) a nechal je poslat do Španělska, kam připluli na konci listopadu. Královští manželé je propustili a pozvali Kolumba do Granady, kde zrovna sídlili. Tam prohlásili, že s Bobadillovou tvrdostí nemají nic společného.\n\nKrálovský dvůr Kolumbovi financoval i čtvrtou výpravu pod podmínkou, že nepřistane na Hispaniole. Kolumbus vyplul 9. května 1502 opět z Cádizu se čtyřmi karavelami a téměř 140 muži, mezi nimiž byl i jeho bratr Bartoloměj a syn Fernando. Nejdříve se vydal do Arcily v Maroku, poté na Kanárské ostrovy a odtud do Nového světa, kam doplul 15. června. Tentokrát bylo jeho cílem prozkoumat pevninu, na kterou narazil při třetí cestě, a chtěl najít úžinu, kudy by proplul dál na západ. Kolumbus doplul k jižnímu cípu Kuby a odtud se vydal jihozápadním směrem, až doplul k pobřeží Hondurasu. Tam se setkal s muži plujícími ve velké kánoi, kteří Kolumbovi připadali inteligentnější než domorodci, které viděl do té doby.\n\nOdtud Kolumbus vyrazil jižním směrem, v září přistál v Kostarice a pak plul stále jižně k Panamě. Množství zlata, které získával od domorodců, jež cestou potkával, bylo větší než na ostrovech. Na území dnešní panamské provincie Veraguas se snažil založit kolonii, ale kvůli agresivitě místních obyvatel se mu to nepodařilo.\n\n23. června 1503 doplul Kolumbus už jen se dvěma loďmi (dvě zbývající do té doby ztratil) na Jamajku. Lodě byly v tak katastrofálním stavu, že s nimi nebylo možné odplout. Diego Méndez, jeden ze členů Kolumbovy posádky, se rozhodl na kánoi doplavit na Hispaniolu a nechat pro zbytek posádky poslat novou loď. Záchrana pro Kolumba přijela až v červnu 1504; mezitím se mnoho lidí proti němu vzbouřilo a Indiáni se po osmi měsících rozhodli, že se o Španěly starat již nebudou. Kolumbus si jejich loajalitu opět získal tím, že předpověděl zatmění Měsíce. 13. srpna dorazil do přístavu Santo Domingo a v listopadu 1504 se vrátil ze své poslední výpravy zpět do Španělska.\n\nPo návratu z poslední výpravy se Kolumbus usadil v Seville, kde se snažil zajistit svým synům bohatství, tituly a pocty, které mu byly slíbeny. Po smrti jeho ochránkyně Isabely Kastilské (26. listopadu 1504) se mu to ale moc nedařilo. Pro jeho dědice byl uznán pouze titul admirál; tituly místokrál a guvernér Západní Indie byly potvrzeny jen jemu.\n\nKolumbus se později usadil ve Valladolidu, kde zemřel 20. května 1506 ve věku 54 let. Jeho ostatky byly uchovány nejdříve ve Valladolidu a poté od dubna 1509 v klášteře de las Cuevas v Seville. Roku 1542 byly převezeny do katedrály v Santo Domingu a v roce 1795, když Hispaniolu obsadili Francouzi, byly přemístěny do Havany na Kubě. Když Kuba získala nezávislost na Španělsku v důsledku Španělsko-americké války v roce 1898, byly Kolumbovy ostatky v roce 1892, ke čtyřstému výročí jeho objevu, převezeny zpět do Sevilly. Někteří lidé tvrdí, že kvůli náhodné záměně zůstaly v Santo Domingu, ale moderní testy DNA naznačují, že kosti v Seville jsou opravdu Kolumbovy; je ale možné, že některé se nacházejí i jinde.\n\nKolumbův syn a hlavní dědic Diego, který zdědil titul admirála, zemřel v roce 1526. Jeho vnuk, také Diego, zemřel v roce 1578 a tím vymřelo Kolumbovo mužské legitimní potomstvo.\n\nV roce 1499 se Alonso de Hojeda spolu s Juanem de la Cosa a Amerigem Vespuccim vypravili na samostatnou výpravu do Ameriky a připluli do dnešního Surinamu, odkud pluli severně podél pobřeží Guyany a Venezuely. Ve stejný rok se k Americe vypravil i Vicente Yáñez Pinzón, který se vydal podél pobřeží jižně a doplul k ústí řeky Amazonky. V roce 1500 doplul k pobřeží Brazílie portugalský mořeplavec Pedro Álvares Cabral a přiřkl ji Portugalsku. Vespucci byl jedním z hlavních zastánců teorie, že Kolumbus ve skutečnosti objevil nový kontinent, a německý kartograf Martin Waldseemüller na své mapě světa označil nový kontinent (identifikována byla pouze jižní část) slovem „America“. V roce 1538 nazval Gerhard Mercator Amerikou celý kontinent.\n\nKolumbův objev znamenal počátek španělské conquisty Ameriky a celkově kolonizace Jižní a Severní Ameriky Španělskem, Portugalskem, Nizozemskem, Francií a Velkou Británií. Rok 1492 je někdy považován za symbolický počátek novověku.\n\nNěkolik geografických útvarů ve Spojených státech nese po Kolumbovi jméno Columbus nebo Columbia, mezi nimi např. hlavní město Ohia a hlavní město Spojených států. Mimo USA nese Kolumbovo jméno např. stát Kolumbie. V mnoha zemích Ameriky a ve Španělsku se každoročně 12. října (nebo druhé pondělí v říjnu) slaví Kolumbův den.\n\nSoučasná měna Kostariky – colón – převzala svůj název ze španělské formy mořeplavcova příjmení. Druhé nejvýznamnější město Panamy se též nazývá Colón.\n\nV roce 1893 proběhla v Chicagu Kolumbova světová výstava na oslavu 400. výročí Kolumbova připlutí do Ameriky v roce 1492. Expo během šesti měsíců trvání navštívilo více než 27 milionu lidí. Pošta Spojených států se do oslav zapojila vydáním 16 typů poštovních známek pod názvem Columbian Issue, na kterých byl zobrazen Kolumbus, královna Isabela a další. Během Expa se prodalo přes 2 miliardy těchto známek za celkem 40 milionů amerických dolarů.\n\n\n\n"}
{"id": "520192", "url": "https://cs.wikipedia.org/wiki?curid=520192", "title": "Mare Orientale", "text": "Mare Orientale\n\nMare Orientale (česky Moře východní nebo Východní moře) je měsíční moře a zároveň i nížina. Nachází se rozhraní přivrácené a odvrácené strany Měsíce tak, že je ze Země téměř nepozorovatelné. Z malé části je viditelné jen díky měsíčním libracím. Německý astronom Julius Heinrich Franz nazval moře Východním, protože v době jeho objevu se moře nacházelo v oblasti, která byla dle tehdejších zvyklostí považována za východní část Měsíce a tedy toto moře leželo na východě. V roce 1961 rozhodla Mezinárodní astronomická unie, že východ bude určen z pohledu pozorovatelů na Měsíci, tzn. že Slunce pro pozorovatele na měsíčním povrchu bude vycházet na východě. Proto dnes můžeme říci, že Mare Orientale je na západním okraji přivrácené strany Měsíce.\n\nJeho selenografické souřadnice 19.4° J, 92.8° Z a má průměr 327 km. Jedná se o nejmladší měsíční impaktní pánev, která je na rozdíl od jiných moří pokryta lávou pouze zčásti. Proto jsou zde jasně viditelné koncentrické kruhové valy, které vznikly při vzniku pánve. Tyto valy dostaly názvy Montes Rook (Rookovo pohoří, vnitřní val) a Montes Cordillera (pohoří Kordillery, vnější val).\n\nUvnitř moře leží několik kráterů, např. Hohmann a Iljin. Na severním okraji se Rookova pohoří dotýká kráter Maunder, na východním kráter Kopff.\n\n\n"}
{"id": "520238", "url": "https://cs.wikipedia.org/wiki?curid=520238", "title": "Quartier du Père-Lachaise", "text": "Quartier du Père-Lachaise\n\nQuartier du Père-Lachaise (\"čtvrť Père-Lachaise\") je 79. administrativní čtvrť v Paříži, která je součástí 20. městského obvodu. Má rozlohu 159,9 ha a ohraničují ji ulice \"Rue de Bagnolet\" na jihu, \"Boulevard de Ménilmontant\" a \"Boulevard de Charonne\" na západě, \"Rue de Ménilmontant\" na severu a \"Rue Pelleport\" na východě.\n\nČtvrť byla pojmenována podle největšího pařížského hřbitova Père Lachaise, který zabírá přes třetinu její rozlohy.\n\n"}
{"id": "520239", "url": "https://cs.wikipedia.org/wiki?curid=520239", "title": "Vivian Cheruiyotová", "text": "Vivian Cheruiyotová\n\nVivian Cheruiyotová (* 11. září 1983) je keňská atletka, běžkyně, která se věnuje středním a dlouhým tratím. Je dvojnásobnou mistryní světa v běhu na 5000 i 10 000 metrů.\n\nV roce 1999 získala na prvním ročníku mistrovství světa do 17 let v Bydhošti bronzovou medaili v závodě na 3000 metrů. O rok později reprezentovala na letních olympijských hrách v Sydney, kde doběhla na pětikilometrové trati ve finále na posledním, čtrnáctém místě. V roce 2002 vybojovala bronz (5000 m) na juniorském mistrovství světa v Kingstonu. Na olympiádě v Pekingu skončila v běhu na 5000 metrů pátá v čase 15:46,32.\n\nV únoru 2012 byla v Londýně vyhlášena nejlepší sportovkyní světa za rok 2011 a převzala světovou sportovní cenu Laureus.\n\nNa olympiádě v Londýně v roce 2012 vybojovala stříbrnou medaili v běhu na 5 000 metrů a bronzovou na dvojnásobné trati. V roce 2015 se stala mistryní světa v běhu na 10 000 metrů. V Rio de Janeiro v roce 2016 se stala olympijskou vítězkou v běhu na 5000 metrů, na dvojnásobné trati skončila druhá.\n\nJejí osobní rekord na pětikilometrové trati ji řadí na třetí místo v historických tabulkách. Rychleji zaběhly tuto trať jen Etiopanky Meseret Defarová (14:12,88) a Tiruneš Dibabaová (14:11,15).\n\n\n"}
{"id": "520241", "url": "https://cs.wikipedia.org/wiki?curid=520241", "title": "Vincenzo Sospiri", "text": "Vincenzo Sospiri\n\nVincenzo Sospiri (7. října 1966, Forli) je italský automobilový závodník.\n\nNa motokárách začal závodit v 15 letech, kde jezdil až do roku 1987, kdy se stal mistrem světa. Poté přestoupil do Formule Ford, roku 1991 se stal součástí týmu Jordan ve Formuli 3000 jako kolega Damona Hilla. V nekonkurenceschopném voze získal pouze 9 bodů a skončil na 2. příčce v Německu. Pro sezonu 1992 klesl do italské Formule 3 a další sezonu 1993 se vrátil do Formule 3000, roku 1995 získal titul mistra F 3000 a porazil tak týmového kolegu Ricarda Rosseta.\n\nV roce 1994 poprvé testoval monopost F1 v týmu Simtek na okruhu Estoril. Jako odměnu za získaný titul v F3000 se stal v roce 1996 oficiální testovacím jezdcem týmu Benetton.\n\nV roce Formule 1 v roce 1997 dostal šanci závodit ve Formuli 1 za stáj MasterCard Lola. V GP Austrálie se on ani jeho týmový kolega Ricardo Rosset nedokázali kvalifikovat do závodu, přijeli i do Brazílie, ale tým musel pro velké dluhy svou činnost ukončit.\n\nRoku 1997 se zúčastnil závodu 500 mil Indianapolis a zbytku sezony Indy Racing League. V letech 1998 – 1999 spolu s Emmanuelem Collardem zvítězil ve Ferrari 333 SP v mistrovství světa sportovních vozů. V roce 1999 se stal vedl členem továrního týmu Toyota, vedl 24 hodin Le Mans, avšak po problémech závod nedokončil. Závodění opustil v roce 2001 a v současnosti působí jako manažer týmu Euronova v italské Formuli 3000.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "520245", "url": "https://cs.wikipedia.org/wiki?curid=520245", "title": "Sde Elijahu", "text": "Sde Elijahu\n\nSde Elijahu ( שְׂדֵה אֵלִיָּהוּ, doslova \"\"Elijahuovo pole\"\", Sde Eliyahu, v oficiálním seznamu sídel Sede Eliyyahu) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 191 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Te'omim a Tel Nufar, které se rozkládají západně od vesnice, nebo Tel Ro'e na východním okraji obce. Zhruba 6 kilometry na západ od vesnice se terén prudce zvedá do svahů pohoří Gilboa.\n\nVesnice je situována 30 kilometrů jižně od Galilejského jezera, 4 kilometry západně od řeky Jordán, cca 5 kilometrů jihojihovýchodně od města Bejt Še'an, cca 80 kilometrů severovýchodně od centra Tel Avivu a cca 63 kilometrů jihovýchodně od centra Haify. Sde Elijahu obývají Židé, přičemž osídlení v tomto regionu je ryze židovské. Společně s nedalekými vesnicemi Tirat Cvi, Šluchot a Ejn ha-Naciv vytváří blok nábožensky založených kibuců.\n\nSde Elijahu je na dopravní síť napojen pomocí lokální silnice číslo 6678, která severozápadně od kibucu ústí do dálnice číslo 90.\n\nSde Elijahu byl založen v roce 1939. K založení došlo 7. května 1939. Šlo o opevněnou osadu typu „hradba a věž“. Jejími zakladateli byli mladí židovští přistěhovalci z Německa. Později se zde usadili i Židé, kteří přežili holokaust, z Francie a Itálie.\n\nKibuc byl pojmenován podle německého rabína Elijahu Gutmachera.\n\nSde Elijahu vznikl zčásti na pozemcích arabské vesnice Arab al-'Arida, která se do roku 1948 rozkládala jen pár set metrů severovýchodně od dnešního kibucu. Arab al-'Arida měla roku 1931 182 obyvatel a 38 domů. V květnu 1948, během Operace Gideon, v počáteční fázi války za nezávislost, byla dobyta izraelskými silami a místní arabské obyvatelstvo uprchlo. Zástavba v Arab al-'Arida byla pak zničena a její plocha využita jako zemědělské pozemky. Část pozemků tu také původně patřila německým Templerům – křesťanské organizaci zaměřené na zemědělské osidlování Palestiny. Ti zde měli několik farem. Jedna z nich sloužila zakladatelům Sde Elijahu jako první ubikace.\n\nRoku 1949 měl kibuc Sde Elijahu 240 obyvatel a rozlohu katastrálního území 3865 dunamů (386,5 hektaru).\n\nEkonomika kibucu je založena na zemědělství (důraz na organické farmaření bez používání umělých hnojiv) a průmyslu. V kibucu fungují zařízení předškolní péče o děti a základní škola Šaked (שק”ד), do které docházejí i děti z okolních vesnic. V Sde Elijahu působí synagoga.\n\nObyvatelstvo kibucu Sde Elijahu je nábožensky založené. Podle údajů z roku 2014 tvořili naprostou většinu obyvatel v Sde Elijahu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 683 lidí. Během roku 2014 populace klesla o 2,0 %.\n\n\n"}
{"id": "520251", "url": "https://cs.wikipedia.org/wiki?curid=520251", "title": "Copa Telmex 2010", "text": "Copa Telmex 2010\n\nTenisový turnaj ATP Copa Telmex 2010 se konal ve dnech 15. - 21. února v argentinském hlavním městě Buenos Aires venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2010. Odměny činily 475 300 USD.\n\n\n"}
{"id": "520254", "url": "https://cs.wikipedia.org/wiki?curid=520254", "title": "Hillova sféra", "text": "Hillova sféra\n\nHillova sféra je oblast kolem nějakého tělesa (planety, měsíce), v níž má toto těleso silnější gravitační vliv než jiné masivnější těleso, kolem kterého obíhá. V případě planety je to např. oblast, v které má větší gravitační vliv, než hvězda, kolem které obíhá. V této oblasti musí ležet celá oběžná dráha jejího měsíce, jinak by tento měsíc planeta časem ztratila. Hillova sféra má přibližně sférický tvar a Lagrangeovy body L1 a L2 jsou dva hraniční body této oblasti. Hillovu sféru definoval americký astronom George William Hill na základě práce francouzského astronoma Edouarda Rocheho.\n\nPro Zemi má Hillova sféra poloměr 1,5 mil. km.\n\nRigorozní odvození vztahu pro gravitační sféru vlivu vyžaduje vyjádření potenciálu v soustavě obou těles. Lze ji však také přibližně chápat jako mez vzdálenosti, kdy je srovnatelná oběžná doba družice kolem každého z těles počitaná zvlášť (a kde se v tomto smyslu vyrovnává jejich vliv na oběžné dráhy těles).\n\nPokud je hmotnost menšího tělesa (např. planety Země) \"m\" a obíhá kolem hmotnějšího tělesa (např. v případě Země kolem Slunce), které má hmotnost \"M\" po eliptické dráze s hlavní poloosou \"a\" a excentricitou \"e\", potom je poloměr \"r\" Hillovy sféry pro toto menší těleso přibližně:\n\nPokud se tvar oběžné dráhy menšího tělesa (planety) blíží tvaru kružnice, je hodnota excentricity velmi malá a můžeme ji zanedbat. Pak lze poloměr Hillovy sféry určit ze vztahu:\nVztah je přibližný, stabilní oběžné dráhy existují spíše do vzdálenosti 1/3-1/2 poloměru Hillovy sféry.\nV případě planety Země platí tyto údaje: \"m\" = 5,97×10 kg, \"M\" = 1,99×10 kg, \"a\" = 149,6 milionů km = 149,6×10 m. Hodnota Hillovy sféry pro Zemi tedy vychází kolem 1,5 milionu km (0,01 AU). Oběžná dráha Měsíce má poloměr 0,384 400 milionu km a pohodlně se tedy vejde do spočtené hodnoty poloměru Hillovy sféry pro Zemi. Nehrozí tedy nebezpečí, že by Měsíc mohl být odtržen od Země a nezávisle mohl začít obíhat kolem Slunce.\n\n"}
{"id": "520255", "url": "https://cs.wikipedia.org/wiki?curid=520255", "title": "Bronz (hudební skupina)", "text": "Bronz (hudební skupina)\n\nBronz je brněnská rocková skupina působící v první polovině 80. let 20. století. Její frontman, kytarista a zpěvák Pavel Váně, kapelu v roce 2008 v pozměněné sestavě pro příležitostné koncertování obnovil.\n\nKytarista a zpěvák Pavel Váně v roce 1980 odešel kvůli tvůrčím a osobním neshodám ze skupiny Progres 2, kterou v roce 1968 spoluzakládal. Nedlouho poté založil vlastní kapelu Bronz, která se zpočátku stylově odlišovala od art rockových kompozic Progres 2. Dalšími členy Bronzu se po rychlém vystřídání několika hudebníků stali klávesista Daniel Forró, který po svým občanským jménem Karel Horký hrával s Váněm v Progres 2, a perkusionista Richard Lašek (* 17. ledna 1954). Skupina hrála pouze v tomto tříčlenném obsazení, o basovou linku se střídali Forró na klávesy a Váně na baskytaru. Lašek nebyl klasickým bubeníkem a postupně si vypracoval svůj vlastní, osobitý styl.\n\nPrvní koncert Bronz odehrál zřejmě 11. března 1981, pravidelněji začal koncertovat ve druhé polovině toho roku. 22. prosince 1981 proběhla v brněnském divadle Reduta premiéra audiovizuálního programu \"Zimní království\". Koncerty se od té doby skládaly ze dvou částí. V první polovině kapela hrála „jednodušší bigbít – snad místy až s lehkým punkovým nádechem“, druhou část vystoupení zabralo \"Zimní království\" opět ovlivně art rockem, ale i novou vlnou či folkem.\n\nV roce 1982 nadále Bronz úspěšně koncertoval, vystupoval na různých festivalech, hrál společně s Pražským výběrem, Framusem 5, Katapultem, občas i s „konkurenčními“ Progres 2. V březnu 1983 ale vyšlo šesté číslo toho ročníku časopisu \"Tribuna\", kde byl publikován článek „Nová vlna se starým obsahem“. Podepsán byl vymyšlený Jan Krýzl, přičemž tento pamflet měl zlikvidovat novovlnné skupiny. Zmíněn v něm byl i Bronz, kterému tak začaly být odříkávány koncerty apod. Kapela se tomu bránila např. změnou názvu na „Pavel Váně se skupinou“. Nakonec došlo i k personálním výměně, odešel Richard Lašek, místo něho nastoupil bubeník Jiří Obzina a nově přišel také baskytarista František Drápal zvaný Goliš. V této podobě kapela odehrála koncerty v letech 1983 a 1984, koncem toho roku ale byla její činnost definitivně ukončena.\n\nBronz v původní trojčlenné podobě stihl natočit a vydat pouze dva singly. Po zániku skupiny nahrál Pavel Váně v roce 1985 se spoluhráči ve svém domácím studiu album \"Zimní království\", které v roce 1986 vydalo vydavatelství Panton, čímž vytvořilo definitivní tečku za Bronzem.\n\nV roce 2007 připravil Pavel Váně pro vydání u FT Records reediční kompilační album \"The Best of...\", které zahrnuje veškerou vydanou tvorbu Bronzu a některé nevydané skladby. Při příležitosti křtu několika vydaných desek se 4. června 2008 odehrál v brněnské Musilce koncert skupin VKV, Bronz, Taxi a Synkopy 61. Znovuobnovený Bronz vystoupil v sestavě Pavel Váně (kytara, zpěv), Roman Jež (klávesy), Dalibor Dunovský (baskytara) a Pavel Bříza (bicí). Skupina začala příležitostně vystupovat, Dunovského později vystřídal Pavel Pelc.\n\nV roce 2009 se změnilo obsazení na současné: Pavel Váně (kytara, zpěv), Michal Pospíšil (kytara), František Drápal (baskytara, vokály), Petr Klim (bicí). Kapela občas koncertuje, její repertoár tvoří skladby původního Bronzu (s odlišným „soundem“) a některé Váněho písně pro Progres 2.\n\n\n\n\n"}
{"id": "520268", "url": "https://cs.wikipedia.org/wiki?curid=520268", "title": "Jan V. Portugalský", "text": "Jan V. Portugalský\n\nJan V. Portugalský (portugalsky \"João V de Portugal\"), zvaný apodado \"el Magnánimo (Šlechetný\") nebo také \"portugalský král slunce\", 22. října 1689, Lisabon – 31. července 1750, Lisabon, byl portugalský král v letech 1706–1750 a třináctý vévoda z Braganzy mezi roky 1689–1750.\n\nNastoupil na trůn po svém otci Petru II., který zemřel v prosinci roku 1706, 1. ledna 1707 byl prohlášen králem.\n\nJedním z jeho prvních snah bylo upevnit spojení s \"Velkou aliancí\", k níž se jeho otec připojil v roce 1703. Se svými vojenskými jednotkami vtáhl do Kastilie, ale byl zastaven těžkou porážkou, kterou utrpěl 25. dubna 1707 v bitvě u Almansy.\n\n27. října 1708 uzavřel manželství s arcivévodkyní Marií Annou Habsburskou (1683–1754), dcerou římského císaře Leopolda I., aby upevnil svazek s Rakouskem; série nezdařených vojenských tažení, která následovala, skončila uzavřením míru s Francií v roce 1713 a se Španělskem v roce 1715.\n\nDlouhé kralování Jana V. bylo charakterizováno vzestupem královské moci díky příjmům pocházejícím z brazilských dolů na stříbro a zlato. Polovina každé tuny, která se v dolech vytěžila, byla vlastnictvím koruny; druhá polovina se dělila mezi majitele a veřejnou správu. To umožnilo králi nedbat parlamentu a vládnout jako absolutní monarcha.\nKvůli své centralistické politice se musel Jan vypořádat s opozicí různých šlechtických rodů a vlivných členů kléru.\n\nJako výraz díků a vděčnosti za narození nástupce trůnu, princezny Marie Barbary dal postavit své vlastní \"\"Versailles\"\" – palác Mafra. Ludvík XIV. byl pro něj vzorem, skvělosti francouzského dvora však Jan nikdy nedosáhl.\n\nJan V. využil část královského pokladu k rozvoji slabé portugalské ekonomiky, podporoval řemesla i vědu a doufal, že jeho království znovu získá prestiž mezi svými evropskými sousedy. Jeho zahraniční politika se řídila jednoduchými a neměnnými pravidly: politická neutralita v evropských konfliktech a jednání s Vatikánem směřující k získání uznání legální moci monarchy.\n\nTato jednání s Vatikánem skončila v roce 1748 ze strany papeže Benedikta XIV. uznáním Portugalska suverénním státem a udělením titulu \"\"nejzbožnější král\"\". Šest let před obdržením tohoto titulu, v roce 1742, byl Jan raněn mrtvicí, následkem které zůstal ochrnutý na polovinu těla a neschopný zasahovat do politických záležitostí; jeho žena Marie Anna se ujala regentství. Poslední léta jeho života věnoval zbožné činnosti a poskytování služeb kléru. Jeho ekonomická opatření, velmi nepopulární u šlechty, byla neúčinná. Jan V. zemřel v Lisabonu 31. července 1750. Jeho nástupcem se stal jeho syn Josef I. Portugalský.\n\nZ manželství s Marií Annou vzešli následující potomci:\n\nKromě těchto legitimních potomků měl i řadu nemanželských dětí, mezi jinými:\n"}
{"id": "520269", "url": "https://cs.wikipedia.org/wiki?curid=520269", "title": "Sporran", "text": "Sporran\n\nSporran je malá kožená brašna nošená ke kiltu, nahrazující kapsy. Nosí se ve výšce rozkroku. Zpravidla je vyráběn z kůže či kožešiny a může být různě zdobený. Název sporran pochází ze skotské galštiny a jeho významem je tobolka.\n\nBěžně jsou rozeznávány tři druhy sporranu:\n"}
{"id": "520271", "url": "https://cs.wikipedia.org/wiki?curid=520271", "title": "NGC 81", "text": "NGC 81\n\nNGC 81 je spirální galaxie nacházející se v souhvězdí Andromedy. Objevil ji skotský astronom Ralph Copeland v roce 1873 reflektorem o průměru 72 palců (183 cm).\n\n"}
{"id": "520276", "url": "https://cs.wikipedia.org/wiki?curid=520276", "title": "Tirat Cvi", "text": "Tirat Cvi\n\nTirat Cvi ( טִירַת צְבִי, doslova \"\"Cviho hrad\"\", Tirat Zvi, v oficiálním seznamu sídel Tirat Zevi) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 224 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Jižně od obce ovšem protéká vádí Nachal Bezek. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Menora a Tel Šekafim, které se rozkládají západně od vesnice, nebo Tel Caf, Tel Gema a Tel Malket v krajině jižně od kibucu. Zhruba 8 kilometrů na západ od vesnice se terén prudce zvedá do svahů pohoří Gilboa.\n\nVesnice je situována 32 kilometrů jižně od Galilejského jezera, 2 kilometry západně od řeky Jordán, cca 8 kilometrů jihovýchodně od města Bejt Šean, cca 80 kilometrů severovýchodně od centra Tel Avivu a cca 65 kilometrů jihovýchodně od centra Haify. Tirat Cvi obývají Židé, přičemž osídlení v tomto regionu je ryze židovské. Společně s nedalekými vesnicemi Sde Elijahu, Šluchot a Ejn ha-Naciv vytváří blok nábožensky založených kibuců. Tirat Cvi leží jen 3 kilometry od hranice Západního břehu Jordánu.\n\nTirat Cvi je na dopravní síť napojen pomocí lokální silnice číslo 6678, která severozápadně od kibucu ústí do dálnice číslo 90.\n\nTirat Cvi byl založen 30. června 1937 a jeho zakladateli byli náboženští pionýři ze střední Evropy. Šlo o opevněnou osadu typu Hradba a věž. Jako první ubikace sloužila osadníkům budova, kterou tu postavil původní arabský majitel pozemků. Tato budova byla již původně vybavena silnou hradbou. Kibuc Tirat Cvi tak byl jedinou osadou Hradba a věž, která neměla standardizovanou podobu s palisádovým opevněním a strážní věží, protože tyto funkce plnily již existující objekty.\n\nPrvními osadníky byli Židé z Německa napojení na náboženskou organizaci ha-Po'el ha-Mizrachi. Šlo o první nábožensky orientovaný kibuc v tomto regionu a o vůbec první náboženský kibuc, který nedávno předtím založená organizace ha-Kibuc ha-Dati zřídila.\n\nKibuc byl pojmenován podle německého rabína Cvi Hirsche Kalishera. Zpočátku trpěli osadníci malárií, která se šířila z okolních močálů. 28. února 1938 se místní Arabové pokusili kibuc napadnout, ale byli odraženi.\n\nDo roku 1948 stály v okruhu 1 kilometru od kibucu Tirat Cvi dvě arabské vesnice. Na západní straně to byla osada al-Khunayzir (roku 1931 v ní žilo 200 lidí v 47 domech), na východní straně Arab al-Zarra'a. V květnu 1948, během Operace Gideon, v počáteční fázi války za nezávislost, byly ovládnuty izraelskými silami a místní arabské obyvatelstvo uprchlo. Jejich zástavba byla pak zničena.\n\nJeště předtím, 16. února 1948, byl kibuc Tirat Cvi napaden 600 arabskými vojáky z dobrovolnické armády Fauzí al-Kaukdžího. Pro Kaukdžího mělo jít o první test schopnosti jeho jednotek dobýt izolované židovské vesnice. Do boje nasadil jeden prapor. Osadu bránilo 150 jejích obyvatel (80 mužů a 70 žen). Útok se jim podařilo zastavit a z boku napadnout nepřítele. Při obraně Tirat Cvi byl zabit jeden její obyvatel. Padlo i 57 Arabů. Útočníci zanechali na místě značné množství vybavení a výzbroje. Po neúspěšném útoku následoval exodus Arabů z okolních vesnic. Roku 1949 měl kibuc Tirat Cvi 290 obyvatel a rozlohu katastrálního území 3610 dunamů (3,61 kilometru čtverečního).\n\nEkonomika obce je založena na zemědělství (největší palmový háj v Izraeli a rozsáhlý chov ryb v umělých nádržích), průmyslu a turistickém ruchu. Funguje tu velká továrna na zpracování masa. V kibucu fungují zařízení předškolní péče o děti. Základní škola Šaked (שק”ד) se nachází v sousedním Sde Elijahu.\n\nV Tirat Cvi je k dispozici zdravotní a zubní ordinace, obchod, synagoga, plavecký bazén a další sportovní areály, společná jídelna, veřejná knihovna a společenské centrum.\n\nObyvatelstvo kibucu Tirat Cvi je nábožensky založené. Podle údajů z roku 2014 tvořili naprostou většinu obyvatel v Tirat Cvi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 734 lidí. Během roku 2014 populace stoupla o 2,7 %. Kibuc je výhledově plánován pro usídlení až 320 rodin.\n\nDne 21. června 1942 byla v Tirat Cvi naměřena dosud nejvyšší teplota v Asii – 53,9 °C.\n\n\n"}
{"id": "520285", "url": "https://cs.wikipedia.org/wiki?curid=520285", "title": "NGC 82", "text": "NGC 82\n\nNGC 82 je hvězda nacházející se v souhvězdí Andromedy. Objevil ji astronom Guillaume Bigourdan v roce 1884 refraktorem o průměru 12 palců (30,5 cm).\n\n"}
{"id": "520286", "url": "https://cs.wikipedia.org/wiki?curid=520286", "title": "Ivan Gundulić", "text": "Ivan Gundulić\n\nIvan Dživo Franov Gundulić (: Giovanni Francesco Gondola; 5. ledna 1589 Dubrovník – 10. prosince 1638 tamtéž) je jedním z nejslavnějších chorvatských barokních básníků. Byl ovlivněn italskou pozdně renesanční lyrikou (Torquato Tasso). Jeho nejslavnější dílo je epos \"Osman\".\n\nIvan Gundulić se narodil v Dubrovníku do šlechtické rodiny Gondola jako syn Francesca di Francesco Gunduliće, dubrovnického senátora a diplomata, který zastupoval republiku nejprve u osmanského dvora a později i u papežského stolce (za pontifikátu papeže Řehoře XIII.). V mládí se Ivanovi dostalo vynikajícího vzdělání a po studiu římského práva zastával několik úřadů ve Velké radě Republiky Dubrovník.\n\nVe svých třiceti letech se oženil s Nicoletou Sorkočevićovou, se kterou se mu narodili tři synové, Frano (Francesco), Matheo (Mato) a Šiško (Segismondo), a dvě dcery, Maria (Mara) Gondola a Dziva (Giovanna). Frano Đivo Gundulić se později dal na vojenskou dráhu a bojoval mimo jiné jak ve vojsku Albrechta z Valdštejna, tak při osvobozování Vídně r. 1683.\n\nGundulić zpočátku psal nebo přepracovával veselé pastýřské hry se zpěvy, převážně na základě italských překladů: Diana, Galatea, Milované obětiště, Armida, Ceres, Únos Proserpiny, Kleopatra, Adonis, Ariadna aj. Tyto hry se s úspěchem hrály v Dubrovníku již roku 1615. Jen čtyři se zachovaly v rukopisech.\n\n\"Dubravka\" je mytologicko-pastorální hra z roku 1628, nejslavnější, kterou kdy Gundulić napsal. Hra oslavuje nejenom Dubrovnickou republiku, ale má i tradiční pastorální námět, kde se střetávají morální a citové protiklady: svoboda/otroctví, krása/ošklivost, pravda/lež. Dubravka je dnes považována za jedno ze základních děl chorvatské literatury.\n\"Osman\" je hrdinský epos, který je nejslavnějším dílem starší chorvatské literatury. Děj je zasazen do Gundulićovy současnosti, tedy do doby polsko-turecké války (1620–1621). Hlavní epická linka (historická porážka Osmanů v boji proti Polsko-litevskému soustátí, následná vzpoura janičářů a poprava mladého sultána) se prolíná s lyrickým popisem krajin, kterými hrdinové eposu projíždějí (cesta Kazlara Agy po Malé Asii, Řecku a Srbsku, jejímž účelem je shromažďovat dívky pro sultánův harém; cesta velvyslalce Ali paši do Polska přes Bulharsko, Srbsko a Moldávii) i s tématem křesťansko-mytologickým (scéna v křesťanském podsvětí, Luciferův plán zmařit Vladislavovy triumfy).\n\nPortrét Ivana Gunduliće je vyobrazen na chorvatské bankovce s hodnotou 50 kuna.\n\n\n"}
{"id": "520290", "url": "https://cs.wikipedia.org/wiki?curid=520290", "title": "NGC 83", "text": "NGC 83\n\nNGC 83 je eliptická galaxie nacházející se v souhvězdí Andromedy. Objevil ji astronom John Herschel v roce 1828 reflektorem o průměru 18,7 palců (47,5 cm).\n\n"}
{"id": "520291", "url": "https://cs.wikipedia.org/wiki?curid=520291", "title": "Liga mistrů UEFA 2009/10 - skupinová část", "text": "Liga mistrů UEFA 2009/10 - skupinová část\n\nSkupinová fáze Ligy mistrů UEFA 2009/10 proběhla od 15. září do 9. prosince 2009. Losování pro osm skupin se konalo dne 27. srpna 2009 v Grimaldi Forum v Monaku.\n\nDo Skupinové fáze je automaticky kvalifikováno 22 mužstev a 10 vítězů z 4. předkola.\n\nPo skončení základních skupin, nejlepší dva týmy v každé skupině postupují do osmifinále, zatímco tým, který se umístil na třetí pozici postupuje do Evropské ligy, čtvrtý umístěný tým vypadává z pohárové Evropy.\n"}
{"id": "520293", "url": "https://cs.wikipedia.org/wiki?curid=520293", "title": "NGC 84", "text": "NGC 84\n\nNGC 82 je hvězda nacházející se v souhvězdí Andromedy. Objevil ji astronom Guillaume Bigourdan v roce 1884 refraktorem o průměru 12 palců (30,5 cm).\n\n"}
{"id": "520295", "url": "https://cs.wikipedia.org/wiki?curid=520295", "title": "Hominoidi", "text": "Hominoidi\n\nHominoidi (Hominoidea) je nadčeleď z oddělení úzkonosých primátů, které společně s oddělením ploskonosí tvoří podřád opice. Tato skupina primátů je značně heterogenní, nejasné jsou i její fylogenetické počátky.\n\nMezi hominoidy jsou zařazeny dvě čeledě:\n\nHominoidi jsou schopni dlouhodobě zůstávat ve svislé poloze, i když někdy v předklonu. Pohybují se brachiací, pomalou brachiací, semibrachiací, chůzí po kloubech prstů nebo bipedální chůzí. Vyjma lidí používají hominoidi k pohybu i různé druhy šplhání a lezení. Mají k tomu uzpůsobený hrudník, silnější kosti končetin i pohyblivější klouby a postrádají ocas. Končetiny mají díky protistojnému palci dobré uchopovací schopnosti. Hominoidi mají i plošší obličej, odlišně utvářené zuby a podstatně zvětšenou mozkovnu, jejich mozková kůra bývá hodně zbrázděna.\n\nV porovnání s ostatními opicemi jsou v průměru mnohem robustnější a vyšší, ochlupení těla mají poměrně řídké. Jsou všežravci, nikoliv potravní specialisté. Jsou aktivní přes den, v noci odpočívají a nemají zrak uzpůsobený pro noční vidění. Charakteristickým rysem je také nízké reprodukční tempo a dlouhodobá starostlivost o potomstvo plynoucí z pomalé ontogeneze. Zástupci čeledě hominidů mají prokazatelně alespoň základy analytických schopnosti, umí napodobovat a někteří si uvědomují vlastní osobnost. Hominoidi jsou v porovnání s ostatními úzkonosými opicemi i s opicemi ploskonosými pokládáni jednoznačně za vývojově úspěšnější.\n\nGiboni se od ostatních hominoidů liší v řadě znaků – například ještě mají sedací mozoly a jiné způsoby lokomoce jako důsledek odlišného způsobu obstarávání potravy. Giboni mají také jako jediní z nadčeledi variabilní počet chromozomů, který se liší v závislosti na druhu. Naproti tomu velcí lidoopi a člověk mají stabilní karyotyp se 48 chromozomy, resp. 46 u člověka. Moderní genetika prokázala, že tyto rozdíly mohly vzniknout běžnou chromozomální mutací.\n\nNadčeleď Hominoidea se od úzkonosých opic Starého světa oddělila v oligocénu, zhruba před 25–30 miliony let. V paleontologickém záznamu se ovšem první zástupci hominoidů objevují až počátkem miocénu, asi před 20–23 miliony let.\n\nZlatým věkem hominoidů byl právě miocén, během nějž došlo k velkému rozvoji celé nadčeledi. Problematiku oddělení od úzkonosých opic (\"Cercopithecoidea\") ztěžuje nedostatek fosilií z období před 23–32 miliony let. Jednotlivé taxony jsou si i navzájem značně podobné a je tudíž velmi obtížné přesně určit příbuzenské vztahy i jejich pozici v evoluci směrem k člověku. Velká část rodů je navíc známá pouze z torzovitě dochovaných koster, převážně jen z fragmentů lebek, čelistí, zubů a podobně. Mnohé důležité identifikační znaky na nich proto nelze pozorovat a porovnávat.\n\nNejstarší hominoidi z časného miocénu sdíleli jen některé z typických znaků moderních hominoidů. Nebyli ještě uzpůsobeni šplhu a brachiaci a pohybovali se nejčastěji po všech čtyřech končetinách. Jejich zástupci, představovaní především úspěšnou čeledí Proconsulidae, jsou známí výhradně z Afriky (Keňa, Uganda).\n\nVe středním miocénu se hominoidi rozšířili také do Evropy a Asie. Příčinou bylo kromě příznivého klimatu i dočasné spojení Arabské tektonické desky s Eurasií a vytvoření pevninského mostu mezi Arábií a jihozápadní Asií asi před 17–18 miliony lety. Po příchodu do Eurasie hominoidi díky úspěšné adaptaci obsadili volné ekologické a potravní niky. Došlo tak k velkému rozvoji celé nadčeledi a ke vzniku mnoha nových rodů, zatímco doklady z Afriky jsou v této době vzácné. Dříve hojně rozšíření proconsulidé mizí a ustupují měnícím se klimatickým podmínkám.\n\nZhruba před 18–20 miliony let došlo podle analýzy DNA k rozdělení hominoidů na čeledě gibonovití a hominidi, ovšem předci gibonů dosud nebyli identifikováni a všichni uvažovaní kandidáti byli později zamítnuti (např. čeleď Pliopithecidae).\n\nPředpokládá se, že spolu s vysušováním podnebí a zvyšováním rozdílu mezi ročními obdobími se museli hominoidi alespoň během suchých etap roku uchylovat ke konzumaci tužší potravy, jako jsou ořechy, semena jehličnanů, hlízy a podobně.. Měkké ovoce a čerstvé listy, hojné v tropických lesích časného miocénu, mohly být v sušším prostředí dostupné jen sezónně. Proto již byli primáti středního miocénu až na výjimky vybaveni silnějšími čelistmi a zuby s velkou vrstvou skloviny. Části postkraniální kostry těchto tvorů jsou obecně málo doložené a většinou ukazují na dosud kvadrupední pohyb v korunách stromů, ačkoliv se již projevují nepatrné náznaky pohybu v závěsu, vzpřímenějšího postoje nebo částečné pozemní lokomoce.\n\nVývoj hominoidů je i ve středním miocénu kvůli nečetným a útržkovitým nálezům málo prostudovaný a přesné vztahy složité mozaiky je velmi nesnadné zachytit. Postupně se oddělovaly další evoluční linie, vedoucí k dnešním orangutanům, gorilám, šimpanzům a lidem. Stejně jako v případě gibonovitých není známo, zda se tak stalo v Africe, Evropě nebo v Asii.\n\nV mladším miocénu se hominoidi rozvíjejí opět spíš v Africe, zatímco v Evropě a ve většině Asie mizí. Dosud není jisté, zda v Africe na počátku středního miocénu téměř nebo zcela vyhynuli a byli později převrstveni eurasijskými formami nebo zda hlavní vývojová linie směrem k dnešním lidoopům pokračovala nerušeně v Africe, avšak v oblastech, které neměly vhodné podmínky pro fosilizaci. Jednotlivé rody z Afriky, Evropy i Asie se spolu mohly různým způsobem prolínat a v současnosti nelze určit, která z linií vymřela bez potomků a z které vzešli předci moderních hominidů.\n\nDo konce miocénu většina zástupců nadčeledi Hominoidea vyhynula. Vymírání úspěšné nadčeledi je dáváno do souvislosti s dalším vysušováním a ochlazováním klimatu a ústupem subtropického klimatického pásu blíž k rovníku. Geografické i klimatické změny však na druhou stranu mohly v Africe stimulovat rychlý rozvoj přizpůsobivějších forem, aby se v závěru miocénu objevili první bipední tvorové, směřující ke vzniku rodu Homo.\n\nGiboni obývají tropické lesy jihovýchodní Asie. Orangutani žijí zhruba ve stejné zeměpisné oblasti, ale v zúžených areálech. Šimpanzi jsou domovem v tropických oblastech střední Afriky, gorily žiji takřka ve stejné oblasti, ale opět na plošně menších územích. Lidé žiji po celém světě. Téměř všichni hominoidi kromě lidí jsou na Červeném seznamu IUCN.\n\n\n\n"}
{"id": "520296", "url": "https://cs.wikipedia.org/wiki?curid=520296", "title": "William Wallace Campbell", "text": "William Wallace Campbell\n\nWilliam Wallace Campbell (11. dubna 1862, Hancock County, Ohio, USA – 14. června 1938, San Francisco, USA) byl americký astronom a v letech 1900 až 1930 ředitel Lickovy observatoře. Specializoval se na spektroskopii.\n\nCampbell byl průkopníkem spektroskopie v astronomii, měřil radiální rychlosti hvězd. V roce 1922 vedl expedici za slunečním zatměním v Austrálii, kde ho fotografoval. Data, která tato expedice získala, byla později využita pro podporu platnosti Einsteinovy teorie relativity.\n\nPo Cambellovi byl pojmenován kráter Campbell na Měsíci, Campbell na Marsu a asteroid 2751 Campbell.\n\n\n"}
{"id": "520297", "url": "https://cs.wikipedia.org/wiki?curid=520297", "title": "NGC 85", "text": "NGC 85\n\nNGC 85 je čočková galaxie nacházející se v souhvězdí Andromedy. Objevil ji skotský astronom Ralph Copeland v roce 1873 reflektorem o průměru 72 palců (183 cm).\n\n"}
{"id": "520298", "url": "https://cs.wikipedia.org/wiki?curid=520298", "title": "Kfar Ruppin", "text": "Kfar Ruppin\n\nKfar Ruppin ( כְּפַר רוּפִּין, doslova \"\"Ruppinova vesnice\"\", Kfar Ruppin, v oficiálním seznamu sídel Kefar Ruppin) je vesnice typu kibuc v Izraeli, v Severním distriktu, v Oblastní radě Emek ha-Ma'ajanot.\n\nLeží v nadmořské výšce 248 metrů pod mořskou hladinou v intenzivně zemědělsky využívaném Bejtše'anském údolí, které je součástí Jordánského údolí. V okolí obce se nacházejí četné vydatné prameny, ale původní vádí protékající údolím byla většinou kvůli zemědělskému hospodaření svedena do umělých vodotečí. Po severním okraji obce ovšem k Jordánu směřuje vádí Nachal Avuka. Údolí je rovinaté, s rozsáhlými plochami umělých vodních nádrží a zemědělských pozemků. Člení ho jen nevelké pahorky, většinou lidského původu coby stopy dávného osídlení jako Tel Karpas a Tel Kataf nebo Tel Artal, které se rozkládají na severním okraji vesnice, nebo Tel Saharon ležící v krajině jihozápadně od kibucu.\n\nJe situována 27 kilometrů jižně od Galilejského jezera a pouhý 1 kilometr západně od řeky Jordán, cca 7 kilometrů jihovýchodně od města Bejt Še'an, cca 85 kilometrů severovýchodně od centra Tel Avivu a cca 67 kilometrů jihovýchodně od centra Haify. Kfar Ruppin obývají Židé, přičemž osídlení v tomto regionu je ryze židovské.\n\nKfar Ruppin je na dopravní síť napojen pomocí lokální silnice číslo 6688.\n\nKfar Ruppin byl založen v roce 1938. Šlo o opevněnou osadu typu „hradba a věž“. Původní jméno kibucu znělo Masad (מסד) podle názvu zakladatelské osadnické skupiny. Současný název vesnice odkazuje na sionistického předáka Arthura Ruppina, který v Židovské agentuře řídil osidlovací politiku.\n\nZakladateli kibucu Kfar Ruppin byli Židé z Německa, Rakouska a Československa, kteří již roku 1934 vytvořili skupinu. Ta pak provizorně sídlila poblíž města Herzlija. Zpočátku čelili osadníci v Kfar Ruppin nedostatku pracovních sil, protože během druhé světové války se výrazně zbrzdilo židovské přistěhovalectví do tehdejší britské Palestiny. V roce 1943 sem přišla další osadnická skupina, která tu pak převládla.\n\nPřed rokem 1948 byl Kfar Ruppin jedním z center židovských jednotek Palmach. Roku 1949 měl kibuc Kfar Ruppin 216 obyvatel a rozlohu katastrálního území 4075 dunamů (4,075 kilometru čtverečního).\n\nBěhem opotřebovací války na přelomu 60. a 70. let 20. století trpěl kibuc opakovanými přeshraničními incidenty. 11. listopadu 1968 byl ostřelován z Jordánska a při tomto útoku jeden místní obyvatel zemřel a dva byli zraněni.\n\nKibuc počátkem 21. století prošel privatizací. Součástí reformy hospodaření kibucu je i výstavba soukromých rodinných domů, kterých tu vyrostlo v první fázi 27. Celkem jich je plánováno 115. Ekonomika Kfar Ruppin je založena na zemědělství (největší rybí sádky v Izraeli), průmyslu a turistickém ruchu. V bezprostředním okolí pahorku Tel Saharon je vyhlášena turisticky využívaná přírodní rezervace Tel Saharon, která se zaměřuje na ochranu četných ptačích populací, které zdejší region využívají při pravidelné migraci. Dále je tu nejsevernější výskyt vegetace jednoho z druhů akácie.\n\nV kibucu fungují zařízení předškolní péče o děti. Základní škola se nachází ve vesnici Chamadija. K dispozici je tu zdravotní ordinace, plavecký bazén a sportovní areály, obchod, synagoga, společná jídelna a veřejná knihovna.\n\nObyvatelstvo kibucu Kfar Ruppin je sekulární. Podle údajů z roku 2014 tvořili naprostou většinu obyvatel v Kfar Ruppin Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 431 lidí. Během roku 2014 populace stoupla o 0,2 %.\n\n\n"}
{"id": "520299", "url": "https://cs.wikipedia.org/wiki?curid=520299", "title": "Paparazzi (píseň, Lady Gaga)", "text": "Paparazzi (píseň, Lady Gaga)\n\nPaparazzi je píseň americké popové zpěvačky-skladatelky Lady GaGa. Píseň pochází z jejího debutového alba \"The Fame\". Produkce se ujal producent Rob Fusari.\n"}
{"id": "520300", "url": "https://cs.wikipedia.org/wiki?curid=520300", "title": "Sonda (Star Trek)", "text": "Sonda (Star Trek)\n\nSonda je název knihy z prostředí Star Treku, jejíž autorkou je Margaret Wander Bonannová z USA. Před vlastním textem je poznámka, která příběh zařazuje před knihu Zpěv z neznáma. Příběh není přepisem žádného filmu či TV epizody z fiktivního světa Star Treku. V originále se kniha nazývala \"Star Trek - Probe\" a do prodeje se dostala v USA roku 1992.\n\nPo úmrtí vládce Romulanského impéria Prétora začíná tichý souboj tamních frakcí o moc. Oficiálně vyzvou Spojenou federaci k vstupním mírovým rozhovorům, jednání připravovaná předem k neúspěchu se však zkomplikují činností záhadné Sondy, nesmírně mocné entity s umělou inteligencí, schopnou zničit jak Zemi, tak kterýkoliv v té době známý hvězdolet obou soupeřů a pohybující se nesmírnou rychlostí. Obě kosmické lodě Enterprise i Galtizh tak navazují vzájemná jednání a čelí zároveň sondě, se kterou dlouho neumí navázat spojení. Sonda hledá inteligentní velryby a překážející a velrybám škodící lidi ze Země i Romulany míní zničit, pokud jí budou v poslání vadit. Předivo rozhovorů a intrik romulanských frakcí zkomplikuje dezerce Jandry s bratrem z Galtizhu na Enterprise, dochází ke zraněním, vzájemným zatýkáním Romulanů. Právě Jandra díky svým hudebním schopnostem napomůže Spockovi nalézt komunikaci se sondou, takže na poslední chvíli je nebezpečí zániku Země a obou hvězdoletů zažehnáno. Konec příběhu naznačuje, že pozdější spolupráce Romulanů a Spojené federace je reálná.\n\nKnihu vydalo americké nakladatelství Pocket Books a division of Simon a Schuster Inc., z New Yorku. Držitelem autorských práv je společnost Paramount Pictures. \n\nNa samotném konci knihy, za tiráží, je připojena čtyřstránková příloha s nadpisem Encyklopedie, samostatně číslovaná, která obsahuje podrobný popis stejnokroje důstojníků Hvězdné flotily po roce 2280 podle filmů. Jsou zde popsány a vyobrazeny i odznaky hodností.\n\nDo češtiny knihu přeložil Jan Mrlík v roce 2001 a vydalo ji nakladatelství Netopejr – Karel Petřík z Olomouce téhož roku jako 7 publikaci v nákladu 1600 kusů. Brožovaná publikace měla cenu 179 Kč, 360 stran, barevnou obálku s portrétem Jandry z Romulanského impéria, titulem knihy a jménem autora. Vytištěna byla v Přerově. . \n\n"}
{"id": "520301", "url": "https://cs.wikipedia.org/wiki?curid=520301", "title": "Boštice", "text": "Boštice\n\nBoštice () je malá vesnice, část obce Petrovice II v okrese Kutná Hora. Nachází se asi 1,5 km na sever od Petrovic. Je zde evidováno 14 adres. Trvale zde žije 8 obyvatel.\n\nBoštice leží v katastrálním území Staré Nespeřice o výměře 7,28 km.\n\n"}
{"id": "520302", "url": "https://cs.wikipedia.org/wiki?curid=520302", "title": "Losiny", "text": "Losiny\n\nLosiny () je malá vesnice, část obce Petrovice II v okrese Kutná Hora ve Středočeském kraji. Nachází se asi 1,5 km na jih od Petrovic. Je zde evidováno 29 adres. Trvale zde žije 13 obyvatel. V hlubokém údolí rozkládajícím se východně a jižně od osady protéká Losinský potok, který je pravostranným přítokem řeky Sázavy.\n\nLosiny je také název katastrálního území o rozloze 4,33 km. V katastrálním území Losiny leží i Petrovice II a Tlučeň.\n\n\n"}
{"id": "520303", "url": "https://cs.wikipedia.org/wiki?curid=520303", "title": "Nové Nespeřice", "text": "Nové Nespeřice\n\nNové Nespeřice () je malá vesnice, část obce Petrovice II v okrese Kutná Hora. Nachází se asi 2 km na sever od Petrovic. Je zde evidováno 23 adres. Trvale zde žije 12 obyvatel.\n\nNové Nespeřice leží v katastrálním území Staré Nespeřice o výměře 7,45 km.\n\n"}
{"id": "520304", "url": "https://cs.wikipedia.org/wiki?curid=520304", "title": "Stará Huť (Petrovice II)", "text": "Stará Huť (Petrovice II)\n\nStará Huť () je malá vesnice, část obce Petrovice II v okrese Kutná Hora. Nachází se asi 2,5 km na severovýchod od Petrovic. Je zde evidováno 19 adres. Trvale zde žije 20 obyvatel.\n\nStará Huť leží v katastrálním území Staré Nespeřice o výměře 7,28 km.\n\nNázev Stará huť získala obec od skelné hutě založené před rokem 1680 za barona Freislebena jako součást čestínského statku. Majitel panství byl v roce 1680 zavražděn vzbouřenými sedláky a provoz huti byl na nějaký čas přerušen.\n\nV roce 1686 se zde stal skelmistrem Kaufmann, který však jedné březnové noci v roce 1690 uprchl i s tovaryši, veškerým zařízením a dobytkem do nově založené sklárny v Božejově. Majitelka panství sice požadovala od uprchlého skelmistra plnou náhradu z porušené smlouvy a z ušlého zisku, ale odsouzen byl pouze k úhradě odvezeného inventáře a k omluvě.\n\nV roce 1694 je uváděn ve zručské matrice jako skelmistr Tobiáš Adler. V huti u Nespeřic zaměstnával převážně bratry a později i syny. Huť vzkvétala a Tobiáš ji provozoval až do roku 1721, kdy odešel se synem Tobiášem do sklárny v Rožmitálu pod Třemšínem. Starou Huť u Nespeřic převzal po otci Jan Bedřich Adler, který se téhož roku oženil s Evou Terezii Gattermayerovou.\n\nHuť byla zrušena v roce 1731 údajně pro nedostatek dřeva. Jan Bedřich založil blíže ke Kácovu pod obcí Kněž huť Marienthal. Zde ukončil provoz roku 1744, kdy koupil statek Rušínov a Modletín a založil zde další sklárnu. Sklárna ve Staré Huti byla obnovena v letech 1810–1830, kdy zde byl skelmistrem svobodník Jan Štrobl.\n\n\n"}
{"id": "520306", "url": "https://cs.wikipedia.org/wiki?curid=520306", "title": "Staré Nespeřice", "text": "Staré Nespeřice\n\nStaré Nespeřice () je malá vesnice, část obce Petrovice II v okrese Kutná Hora. Nachází se asi 3 km na severovýchod od Petrovic. Je zde evidováno 19 adres. Trvale zde žije 25 obyvatel. Ve vesnici je dřevozpracující podnik Lesoservis.\n\nStaré Nespeřice je také název katastrálního území o rozloze 7,28 km. V katastrálním území Staré Nespeřice leží i Boštice, Nové Nespeřice a Stará Huť.\n\n"}
{"id": "520307", "url": "https://cs.wikipedia.org/wiki?curid=520307", "title": "Tlučeň (Petrovice II)", "text": "Tlučeň (Petrovice II)\n\nTlučeň () je malá vesnice, část obce Petrovice II v okrese Kutná Hora. Nachází se asi 1 km na severovýchod od Petrovic. Je zde evidováno 21 adres. Trvale zde žije 12 obyvatel.\n\nTlučeň leží v katastrálním území Losiny o výměře 4,33 km.\n\n"}
{"id": "520308", "url": "https://cs.wikipedia.org/wiki?curid=520308", "title": "Ježovice", "text": "Ježovice\n\nJežovice () je malá vesnice, část obce Podveky v okrese Kutná Hora. Nachází se asi 1 km na severozápad od Podvek. Je zde evidováno 23 adres. Trvale zde žije 20 obyvatel.\n\nJežovice je také název katastrálního území o rozloze 4,93 km. V katastrálním území Ježovice leží i Útěchvosty.\n\n"}
{"id": "520309", "url": "https://cs.wikipedia.org/wiki?curid=520309", "title": "Útěchvosty", "text": "Útěchvosty\n\nÚtěchvosty () je malá vesnice, část obce Podveky v okrese Kutná Hora. Nachází se asi 2 km na severozápad od Podvek. Je zde evidováno 30 adres. Trvale zde žije 22 obyvatel.\n\nÚtěchvosty leží v katastrálním území Ježovice o výměře 4,93 km.\n\n"}
{"id": "520310", "url": "https://cs.wikipedia.org/wiki?curid=520310", "title": "Zalíbená", "text": "Zalíbená\n\nZalíbená () je malá vesnice, část obce Podveky v okrese Kutná Hora. Nachází se asi 1,5 km na západ od Podvek. Je zde evidováno 15 adres. Trvale zde žije 17 obyvatel.\n\nZalíbená leží v katastrálním území Podveky o výměře 5,33 km.\n\n"}
{"id": "520311", "url": "https://cs.wikipedia.org/wiki?curid=520311", "title": "Jindice", "text": "Jindice\n\nJindice () je vesnice, část obce Rašovice v okrese Kutná Hora. Nachází se asi 3,5 km na sever od Rašovic. Je zde evidováno 102 adres. Trvale zde žije 134 obyvatel.\n\nJindice je také název katastrálního území o rozloze 4,4 km.\n\n\nNarodili se zde: \n\nNa zdejším statku zemřel roku 1911 zemědělský pedagog, agronom a mladočeský politik Rudolf Treybal.\n\n"}
{"id": "520312", "url": "https://cs.wikipedia.org/wiki?curid=520312", "title": "Mančice (Rašovice)", "text": "Mančice (Rašovice)\n\nMančice () je malá vesnice, část obce Rašovice v okrese Kutná Hora. Nachází se asi 2 km na severozápad od Rašovic. Je zde evidováno 30 adres. Trvale zde žije 37 obyvatel.\n\nMančice leží v katastrálním území Mančice u Rašovic o rozloze 2,46 km.\n\n"}
{"id": "520313", "url": "https://cs.wikipedia.org/wiki?curid=520313", "title": "Netušil (Rašovice)", "text": "Netušil (Rašovice)\n\nNetušil () je malá vesnice, část obce Rašovice v okrese Kutná Hora. Nachází se asi 0,5 km na severozápad od Rašovic. Je zde evidováno 35 adres. Trvale zde žije 35 obyvatel.\n\nNetušil leží v katastrálním území Rašovice u Uhlířských Janovic o výměře 5,47 km.\n\n"}
{"id": "520314", "url": "https://cs.wikipedia.org/wiki?curid=520314", "title": "Malovidy (Rataje nad Sázavou)", "text": "Malovidy (Rataje nad Sázavou)\n\nMalovidy () je vesnice, část městyse Rataje nad Sázavou v okrese Kutná Hora. Nachází se asi 2,5 km na jihozápad od Rataj nad Sázavou. Prochází tudy železniční trať Čerčany - Světlá nad Sázavou. Je zde evidováno 106 adres. Trvale zde žije 37 obyvatel.\n\nMalovidy je také název katastrálního území o rozloze 3,86 km.\n\n"}
{"id": "520315", "url": "https://cs.wikipedia.org/wiki?curid=520315", "title": "Mirošovice (Rataje nad Sázavou)", "text": "Mirošovice (Rataje nad Sázavou)\n\nMirošovice () je vesnice, část městyse Rataje nad Sázavou v okrese Kutná Hora. Nachází se asi 3,5 km na východ od Rataj nad Sázavou. Je zde evidováno 55 adres. Trvale zde žije 68 obyvatel.\n\nMirošovice leží v katastrálním území Mirošovice u Rataj nad Sázavou o rozloze 1,49 km.\n\n"}
{"id": "520316", "url": "https://cs.wikipedia.org/wiki?curid=520316", "title": "Budín (Samopše)", "text": "Budín (Samopše)\n\nBudín () je malá vesnice, část obce Samopše v okrese Kutná Hora. Nachází se asi 1 km na severozápad od Samopší. Je zde evidováno 13 adres. Nezjištěn počet obyvatel.\nVelkou část budínské výstavby tvoří rekreační objekty.\n\nBudín leží v katastrálním území Samopše o výměře 5,24 km. Obtéká jej řeka Sázava, v severní části je vybudován Budínský jez, v jehož blízkosti stojí bývalý mlýn. Podblíž stojí křížek s datací 1854.\n\n"}
{"id": "520317", "url": "https://cs.wikipedia.org/wiki?curid=520317", "title": "Mrchojedy (Samopše)", "text": "Mrchojedy (Samopše)\n\nMrchojedy () je vesnice, část obce Samopše v okrese Kutná Hora. Nachází se asi 1 km na východ od Samopší. Je zde evidováno 204 adres. Trvale zde žije 17 obyvatel.\n\nMrchojedy leží v katastrálním území Samopše o výměře 5,24 km.\n\nV roce 2018 vyšla česká hra , ve které se vesnice vyskytuje.\n\n"}
{"id": "520318", "url": "https://cs.wikipedia.org/wiki?curid=520318", "title": "Přívlaky (Samopše)", "text": "Přívlaky (Samopše)\n\nPřívlaky () je vesnice, část obce Samopše v okrese Kutná Hora. Nachází se asi 1 km na jih od Samopší. Je zde evidováno 121 adres. Trvale zde žije 32 obyvatel.\n\nPřívlaky leží v katastrálním území Samopše o výměře 5,24 km.\n\n"}
{"id": "520319", "url": "https://cs.wikipedia.org/wiki?curid=520319", "title": "Talmberk", "text": "Talmberk\n\nTalmberk () je malá vesnice, část obce Samopše v okrese Kutná Hora. Nachází se asi 2 km na východ od Samopší. Je zde evidováno 39 adres. Trvale zde žije 40 obyvatel.\n\nTalmberk je také název katastrálního území o rozloze 1,35 km a stejnojmenného zříceného hradu.\n\nV roce 2018 vyšla česká hra , ve které se vesnice vyskytuje.\n\n\n"}
{"id": "520320", "url": "https://cs.wikipedia.org/wiki?curid=520320", "title": "Otryby", "text": "Otryby\n\nOtryby () je vesnice, část obce Soběšín v okrese Kutná Hora. Nachází se asi 1,5 km na východ od Soběšína. Je zde evidováno 66 adres. Trvale zde žije 60 obyvatel.\n\nOtryby leží v katastrálním území Soběšín o výměře 7,24 km.\n\n\n"}
{"id": "520321", "url": "https://cs.wikipedia.org/wiki?curid=520321", "title": "Chlum (Staňkovice)", "text": "Chlum (Staňkovice)\n\nChlum () je malá vesnice, část obce Staňkovice v okrese Kutná Hora. Nachází se asi 1,5 km na západ od Staňkovic. Je zde evidováno 29 adres. Trvale zde žije 35 obyvatel.\n\nChlum leží v katastrálním území Smilovice u Staňkovic o výměře 3,66 km.\n\n\n"}
{"id": "520322", "url": "https://cs.wikipedia.org/wiki?curid=520322", "title": "Nová Ves (Staňkovice)", "text": "Nová Ves (Staňkovice)\n\nNová Ves () je malá vesnice, část obce Staňkovice v okrese Kutná Hora. Nachází se asi 1 km na severovýchod od Staňkovic. Je zde evidováno 42 adres. Trvale zde žije 61 obyvatel.\n\nNová Ves leží v katastrálním území Staňkovice u Uhlířských Janovic o výměře 8,37 km.\n\n"}
{"id": "520323", "url": "https://cs.wikipedia.org/wiki?curid=520323", "title": "Ostašov (Staňkovice)", "text": "Ostašov (Staňkovice)\n\nOstašov () je malá vesnice, část obce Staňkovice v okrese Kutná Hora. Nachází se 1 km na jihovýchod od Staňkovic. Je zde evidováno 12 adres. Trvale zde žije 27 obyvatel.\n\nOstašov leží v katastrálním území Staňkovice u Uhlířských Janovic o výměře 8,37 km².\n\n"}
{"id": "520324", "url": "https://cs.wikipedia.org/wiki?curid=520324", "title": "Smilovice (Staňkovice)", "text": "Smilovice (Staňkovice)\n\nSmilovice () je malá vesnice, část obce Staňkovice v okrese Kutná Hora. Nachází se asi 2,5 km na západ od Staňkovic. Je zde evidováno 45 adres. Trvale zde žije 41 obyvatel.\n\nSmilovice leží v katastrálním území Smilovice u Staňkovic o rozloze 3,66 km. V katastrálním území Smilovice u Staňkovic leží i Chlum.\n\n\n"}
{"id": "520325", "url": "https://cs.wikipedia.org/wiki?curid=520325", "title": "Dobřeň (Suchdol)", "text": "Dobřeň (Suchdol)\n\nDobřeň () je vesnice, část obce Suchdol v okrese Kutná Hora. Nachází se asi 2 km na jihozápad od Suchdola. Je zde evidováno 85 adres. Trvale zde žije 190 obyvatel.\n\nDobřeň leží v katastrálním území Dobřeň u Kutné Hory o rozloze 6,63 km.\n\n\n"}
{"id": "520326", "url": "https://cs.wikipedia.org/wiki?curid=520326", "title": "Malenovice (Suchdol)", "text": "Malenovice (Suchdol)\n\nMalenovice () je malá vesnice, část obce Suchdol v okrese Kutná Hora. Nachází se asi 2,5 km na západ od Suchdola. Je zde evidováno 26 adres. Trvale zde žije 45 obyvatel.\n\nMalenovice leží v katastrálním území Malenovice u Kutné Hory o rozloze 1,66 km.\n\n"}
{"id": "520327", "url": "https://cs.wikipedia.org/wiki?curid=520327", "title": "Solopysky (Suchdol)", "text": "Solopysky (Suchdol)\n\nSolopysky () je vesnice, část obce Suchdol v okrese Kutná Hora. Nachází se asi 3,5 km na jihozápad od Suchdola. Je zde evidováno 60 adres. Trvale zde žije 97 obyvatel.\n\nSolopysky leží v katastrálním území Solopysky u Kutné Hory o rozloze 5,28 km.\n\nNázev vesnice, dříve psáno Solopisky, pochází pravděpodobně z bulharského slova \"slapisky\". To znamená slap nebo výpar.\n\n\n"}
{"id": "520328", "url": "https://cs.wikipedia.org/wiki?curid=520328", "title": "Vysoká (Suchdol)", "text": "Vysoká (Suchdol)\n\nVysoká () je malá vesnice, část obce Suchdol v okrese Kutná Hora. Nachází se asi 1,5 km na jihovýchod od Suchdola. Je zde evidováno 27 adres. Trvale zde žije 42 obyvatel.\n\nVysoká leží v katastrálním území Suchdol u Kutné Hory o výměře 5,73 km.\n\n\nPeníze na výstavbu kaple sv. Jana Křtele na kopci Vysoká u Malešova získal hrabě František Antonín Špork v roce 1697 výhrou v kartách v Karlových Varech. Uvnitř kaple nechal postavit fontánu, která spolu s tryskami na stěnách vytvářela vodní stěnu, která se dobře hodila ke sv. Janovi, křtícímu vodou z Jordánu. Jan Křtitel byl také vhodným patronem pro tři poustevníky, které hrabě příští rok u kaple usadil.\n\n"}
{"id": "520329", "url": "https://cs.wikipedia.org/wiki?curid=520329", "title": "Sulovice", "text": "Sulovice\n\nSulovice () je vesnice, část obce Svatý Mikuláš v okrese Kutná Hora. Nachází se 4 km na východ od Svatého Mikuláše. Je zde evidováno 54 adres. Trvale zde žije 92 obyvatel.\n\nSulovice je také název katastrálního území o rozloze 2,48 km.\n\n"}
{"id": "520330", "url": "https://cs.wikipedia.org/wiki?curid=520330", "title": "Svatá Kateřina (Svatý Mikuláš)", "text": "Svatá Kateřina (Svatý Mikuláš)\n\nSvatá Kateřina () je vesnice, část obce Svatý Mikuláš v okrese Kutná Hora. Nachází se asi 1,5 km na severozápad od Svatého Mikuláše. Je zde evidováno 143 adres. Trvale zde žije 241 obyvatel.\n\nSvatá Kateřina leží v katastrálním území Svatá Kateřina u Svatého Mikuláše o rozloze 7,18 km.\n\n\n"}
{"id": "520332", "url": "https://cs.wikipedia.org/wiki?curid=520332", "title": "Bláto (Uhlířské Janovice)", "text": "Bláto (Uhlířské Janovice)\n\nBláto () je část města Uhlířské Janovice v okrese Kutná Hora. Nachází se asi 2,5 km na západ od Uhlířských Janovic. Je zde evidováno 22 adres. Trvale zde žije 58 obyvatel.\n\nBláto je také název katastrálního území o rozloze 2,85 km.\n\n"}
{"id": "520335", "url": "https://cs.wikipedia.org/wiki?curid=520335", "title": "Janovická Lhota", "text": "Janovická Lhota\n\nJanovická Lhota () je část města Uhlířské Janovice v okrese Kutná Hora. Nachází se asi 2,5 km na jihovýchod od Uhlířských Janovic. Je zde evidováno 50 adres. Trvale zde žije 57 obyvatel.\n\nJanovická Lhota je také název katastrálního území o rozloze 6,15 km.\n\n"}
{"id": "520336", "url": "https://cs.wikipedia.org/wiki?curid=520336", "title": "Kochánov (Uhlířské Janovice)", "text": "Kochánov (Uhlířské Janovice)\n\nKochánov () je část města Uhlířské Janovice v okrese Kutná Hora. Nachází se asi 4 km na jih od Uhlířských Janovic. Je zde evidováno 14 adres. Trvale zde žije 16 obyvatel. Pramení zde řeka Výrovka.\n\nKochánov leží v katastrálním území Kochánov u Mitrova o rozloze 1,74 km².\n\n"}
{"id": "520337", "url": "https://cs.wikipedia.org/wiki?curid=520337", "title": "Malejovice", "text": "Malejovice\n\nMalejovice () je část města Uhlířské Janovice v okrese Kutná Hora. Nachází se asi 4,5 km na jihozápad od Uhlířských Janovic. Je zde evidováno 26 adres. Trvale zde žije 26 obyvatel.\n\nMalejovice leží v katastrálním území Mitrov u Uhlířských Janovic o výměře 4,36 km.\n\n\n"}
{"id": "520338", "url": "https://cs.wikipedia.org/wiki?curid=520338", "title": "Mitrov (Uhlířské Janovice)", "text": "Mitrov (Uhlířské Janovice)\n\nMitrov () je část města Uhlířské Janovice v okrese Kutná Hora. Nachází se asi 3 km na jih od Uhlířských Janovic. Prochází tudy železniční trať Kolín - Ledečko. Je zde evidováno 24 adres. Trvale zde žije 41 obyvatel.\n\nMitrov leží v katastrálním území Mitrov u Uhlířských Janovic o rozloze 4,36 km. Je to nejvyšší bod v okolí. V katastrálním území Mitrov u Uhlířských Janovic leží i Malejovice a Silvánka.\n\nObec je zmiňována jako majetek kláštera sedleckého již ve 13.stol. První zpráva o tvrzi na Mitrově je z roku 1358. Později byla spravována splou s Malejovicemi, dále byla součástí Žíšova a s ním spadala pod panství křesetické. V 17.století byla na Mitrově panská kovárna, panská krčma a panský dům. Dnes je součástí města Uhlířské Janovice.\n\n\n"}
{"id": "520339", "url": "https://cs.wikipedia.org/wiki?curid=520339", "title": "Opatovice II", "text": "Opatovice II\n\nOpatovice II () je část města Uhlířské Janovice v okrese Kutná Hora. Nachází se 4 km na jihozápad od Uhlířských Janovic na úpatí mitrovského vrchu na pravém břehu Ratajského potoka. Je zde evidováno 43 adres. Trvale zde žije 23 obyvatel.\n\nOpatovice II je také název katastrálního území o rozloze 1,46 km.\n\nPrvní písemná zmínka o osadě je uvedena v prodejní smlouvě z roku 1417. V historii patřily Opatovice II. panství kácovskému, ratajskému, v 19 .století byly příslušné školou do Malejovic a Úžic. Dnes jsou součástí města Uhlířské Janovice.\n\n9. září 2017 se konalo u příležitosti 600 let od první písemné zmínky o obci setkání bývalých i současných obyvatel i příznivců Opatovic II. V archivu v Kutné Hoře je k dispozici kronika obce, psaná v létech 1913–1977. V roce 2019 obec otevřela krátkou naučnou stezku, která se věnuje historii Opatovic a jejím obyvatelům.\n\n"}
{"id": "520340", "url": "https://cs.wikipedia.org/wiki?curid=520340", "title": "Silvánka", "text": "Silvánka\n\nSilvánka () je část města Uhlířské Janovice v okrese Kutná Hora. Nachází se 2,5 km na jihozápad od Uhlířských Janovic. Je zde evidováno 9 adres. Trvale zde žije 10 obyvatel.\n\nSilvánka leží v katastrálním území Mitrov u Uhlířských Janovic pod svahem vrchu Vedralova skalka (512 m n. m.) o výměře 4,36 km.\n\nHistoricky je osada zmiňována již v roce 1766, kdy zde žili pouze čtyři chalupníci. V průběhu dějin náležela k obci Žíšov, později ke Kácovu a dnes je součástí města Uhlířské Janovice.\n\n"}
{"id": "520341", "url": "https://cs.wikipedia.org/wiki?curid=520341", "title": "Březová (Úmonín)", "text": "Březová (Úmonín)\n\nBřezová () je malá vesnice, část obce Úmonín v okrese Kutná Hora. Nachází se asi 1,5 km na jihozápad od Úmonína. Je zde evidováno 32 adres. Trvale zde žije 36 obyvatel.\n\nBřezová leží v katastrálním území Březová u Úmonína o rozloze 2,03 km².\n\nV obci Březová se asi roku 1370 narodil Vavřinec z Březové, český spisovatel a překladatel doby husitské. Byl historik a kronikář husitského hnutí, mezi nejznámější a nejvýznamnější díla patří \"Píseň o vítězství u Domažlic\" (pojednání o bitvě u Domažlic) a \"Husitská kronika\".\n\nNa severovýchodním okraji obce (vpravo od silnice na Úmonín), na Opatovickém potoku, se rozkládá Březovský rybník, který má vodní plochu 6,6 hektaru, celkový objem 130 tis. m³, retenční objem 45 tis. m³.\n\n"}
{"id": "520342", "url": "https://cs.wikipedia.org/wiki?curid=520342", "title": "Hájek (Úmonín)", "text": "Hájek (Úmonín)\n\nHájek () je malá vesnice, část obce Úmonín v okrese Kutná Hora. Nachází se asi 2 km na severovýchod od Úmonína. Je zde evidováno 10 adres. Trvale zde žije 14 obyvatel.\n\nHájek leží v katastrálním území Úmonín o výměře 4,49 km.\n\n"}
{"id": "520343", "url": "https://cs.wikipedia.org/wiki?curid=520343", "title": "Korotice", "text": "Korotice\n\nKorotice () je malá vesnice, část obce Úmonín v okrese Kutná Hora. Nachází se asi 2,5 km na jih od Úmonína. Je zde evidováno 44 adres. Trvale zde žije 98 obyvatel. Protéká tudy Opatovický potok, který je pravostranným přítokem říčky Vrchlice.\n\nKorotice je také název katastrálního území o rozloze 3,55 km².\n\n"}
{"id": "520344", "url": "https://cs.wikipedia.org/wiki?curid=520344", "title": "Lomec (Úmonín)", "text": "Lomec (Úmonín)\n\nLomec () je vesnice, část obce Úmonín v okrese Kutná Hora. Nachází se asi 2 km na jihovýchod od Úmonína. Je zde evidováno 70 adres. Trvale zde žije 75 obyvatel.\n\nLomec leží v katastrálním území Lomec u Úmonína o rozloze 3,66 km. V katastrálním území Lomec u Úmonína leží i Lomeček.\n\n\n"}
{"id": "520345", "url": "https://cs.wikipedia.org/wiki?curid=520345", "title": "Lomeček", "text": "Lomeček\n\nLomeček () je malá vesnice, část obce Úmonín v okrese Kutná Hora. Nachází se asi 3 km na jih od Úmonína. Je zde evidováno 28 adres. Trvale zde žije 52 obyvatel.\n\nLomeček leží v katastrálním území Lomec u Úmonína o výměře 3,66 km.\n\n"}
{"id": "520347", "url": "https://cs.wikipedia.org/wiki?curid=520347", "title": "Benátky (Úžice)", "text": "Benátky (Úžice)\n\nBenátky () je malá vesnice, část obce Úžice v okrese Kutná Hora. Nachází se 4,5 km na severozápad od Úžice. Je zde evidováno 22 adres. Trvale zde žije 32 obyvatel.\n\nBenátky leží v katastrálním území Radvanice nad Sázavou o výměře 4,63 km.\n\n"}
{"id": "520348", "url": "https://cs.wikipedia.org/wiki?curid=520348", "title": "Františkov (Úžice)", "text": "Františkov (Úžice)\n\nFrantiškov () je malá vesnice, část obce Úžice v okrese Kutná Hora. Nachází se asi 3,5 km na sever od Úžice. Je zde evidováno 8 adres. Trvale zde nežijí žádní obyvatelé.\n\nFrantiškov leží v katastrálním území Smrk u Úžic o výměře 5,11 km.\n\n"}
{"id": "520349", "url": "https://cs.wikipedia.org/wiki?curid=520349", "title": "Čekanov", "text": "Čekanov\n\nČekanov () je malá vesnice, část obce Úžice v okrese Kutná Hora. Nachází se asi 2 km na severozápad od Úžice. Je zde evidováno 48 adres. Trvale zde žije 85 obyvatel.\n\nČekanov je také název katastrálního území o rozloze 2,96 km.\n\n"}
{"id": "520350", "url": "https://cs.wikipedia.org/wiki?curid=520350", "title": "Chrastná (Úžice)", "text": "Chrastná (Úžice)\n\nChrastná () je malá vesnice, část obce Úžice v okrese Kutná Hora. Nachází se asi 2,5 km na sever od Úžice. Je zde evidováno 38 adres. Trvale zde žije 34 obyvatel.\n\nChrastná leží v katastrálním území Smrk u Úžic o výměře 5,11 km.\n\n"}
{"id": "520351", "url": "https://cs.wikipedia.org/wiki?curid=520351", "title": "Mělník (Úžice)", "text": "Mělník (Úžice)\n\nMělník () je malá vesnice, část obce Úžice v okrese Kutná Hora. Nachází se asi 5 km na severozápad od Úžice. Je zde evidováno 42 adres. Trvale zde žije 62 obyvatel.\n\nMělník leží v katastrálním území Mělník nad Sázavou o rozloze 2,76 km.\n\n"}
{"id": "520352", "url": "https://cs.wikipedia.org/wiki?curid=520352", "title": "Nechyba (Úžice)", "text": "Nechyba (Úžice)\n\nVesnice Nechyba () je částí obce Úžice v okrese Kutná Hora ve Středočeském kraji. Leží v katastrálním území Radvanice nad Sázavou o výměře 4,63 km. Nechyba se rozkládá po obou stranách okresní silnice vedoucí do Sázavy, ve výšce 400 m n. m. Od řeky Sázavy je vzdálena 1 km a leží na jejím pravém břehu. Říkávalo se jí také Nechyba Sázavská, aby se odlišila od osady téhož jména (dřívější Nechyba Kácovská), taktéž v okrese Kutná Hora, která je však součástí obce Zbizuby. Nechyba se nachází asi 4,5 km na severozápad od Úžice. Kromě ní jsou součástí obce Úžice i vesnice Radvanice, Benátky, Čekanov, Františkov, Chrastná, Karlovice, Mělník a Smrk. \n\nNechyba patřila již v 15. století ke statkům Sázavského kláštera. Počátkem 15. století daroval král Zikmund klášterní zboží, mezi kterým byla i Nechyba, jako zástavu Vilému Kostkovi z Postupic. Během první poloviny 16. století měl statky Sázavského kláštera včetně Nechyby ve vlastnictví Ludvík Zajímač z Kunštátu, roku 1525 však Mikuláš Bryknar z Brukštejna a na Libni, místokomorník Království českého, přidělil Zajímačovy statky i s Nechybou Jaroslavovi ze Šelenberka. Císař a král Ferdinand I. mu k tomu na těchto statcích připsal 2000 kop českých grošů za jeho věrné služby. Šelenberk ustanovil za dědice své syny, kteří prodali všechny statky roku 1554 Janovi mladšímu z Valdštejna. V roce 1664 byl za sázavského opata zvolen kněz Daniel I. Nigrin, který začal za podpory císaře Leopolda vyjednávat o vrácení statků Sázavskému klášteru. Nakonec Valdštejnovi dědicové odstoupili opatu Danielovi několik vesnic. Po roce 1667 se panství kláštera skládalo z městečka Sázavy a devíti okolních vsí. Po levém břehu řeky to byly Přívlaky, Bělokozy a Dojetřice, na pravém břehu pak Samopše, Mrchojedy, Radvanice, Nechyba, Benátky a Černé Budy. Tyto vesnice měl klášter v držení až do roku 1785, kdy ho císař Josef II. zrušil. Tehdy připadly sázavské statky Náboženskému fondu. Ten je v roce 1809 ve veřejné dražbě prodal prvnímu světskému majiteli, důstojníkovi rakouské armády, Vilému Tiegelovi z Lindenkronu.\n\nV roce 1904 se bývalá obec Sázava rozdělila na obec Radvanice, pod kterou spolu s osadami Benátky a Radvanice patřila také Nechyba, a obec Sázava, sestávající z osad Sázava a Černé Budy. Školou, farou, poštou, telegrafem, četnickou stanicí i zdravotním obvodem náležela Nechyba ale pořád do Sázavy. Nechyba jako osada neměla žádný obecní majetek. Roku 1932 je okresní úřad obce Radvanice v Kutné Hoře, okresní soud v Uhlířských Janovicích, krajský soud pak opět v Kutné Hoře. Částí obce Úžice se Nechyba stala roku 1961.\n\nNechyba leží v zalesněné hornaté krajině. Na sever od obce je Mělnický vrch (472 m n. m.), na západ je les Davídka a v něm na hranicích okresu vrch stejného jména (450 m n. m). Krajinu okolo Nechyby popsal na konci 19. století František Krásl takto:\n\n„Kdo by žádostiv byl shlédnouti velmi památné místo země české, kterého vždycky s pochvalou a úctou vzpomínati budou vlastenecké dějiny naše, nech ať váží cestu na břehy středního toku řeky Sázavy a postojí na vysokém vrchu, kdež rozkládá se ves Nechyba. Maličko jen po nové silnici k jihu vykroče, spatří před sebou hluboké údolí asi hodinu cesty zdélí a čtvt hodiny zšíří, horami lesem porostlými obklíčené, jímž řeka Sázava klikatě se proudí. Zraky pozorovatele upoutá především střed údolí, kdež na skalnatém pahorku velebně k nebesům zdvihá se chrám Páně, podle něho pak budovy bývalého kláštera sázavského, k nimž tulí se příbytky venkovské dědiny, tak zvané Černé Budy. V pozadí za řekou spatřuje oko tiché městečko Sázavu s novým kostelem svatého Martina. V předu údolí, téměř pod nohama tvýma hrčí vesele na pokraji úrodných polí mlýn, za nímž skelné hutě se spatřují. Sejdeš-li s nechybského vrchu, dorazíš po čtvrthodinné cestě k pověstné Čertově brázdě a odtud dále se bera k západu, vkročíš do Černých Bud na staré klášteřiště.“\n\nNa Davídkách, přímo nad vesnicí Nechyba, ústí první úsek takzvané Čertovy brázdy. Tu podle legendy vyoral sv. Prokop s pekelníkem zapřaženým do pluhu. Legendární Čertova brázda už dnes téměř neexistuje. Příkop o průměrné šířce kolem 14 metrů, s rovným dnem a šikmo se svažujícími stěnami, zahloubený 2 až 6 metrů pod úroveň terénu, se táhl v délce 21 kilometrů přes kopce a údolí, jen s mírnými zatáčkami, ale v podstatě téměř po přímce. Po dlouhá desetiletí byla brázda zavážena, zaorávána, v některých úsecích na její trase vznikly dodnes užívané okresní silnice. Už roku 1903 se ji pokusil systematicky prozkoumat jeden ze zakladatelů Podlipanského muzea v Českém Brodě Jozef Miškovský. Vstup do Čertovy brázdy najdeme u silnice nad Sázavským klášterem.\n\nNechybský vodopád se nachází jižně pod vesnicí Nechyba. Je vidět z mostku silnice, která vede podél západního břehu Sázavy. Přístup k němu od silnice je celkem bezproblémový. Vodopád nemívá příliš vody a vynikne pouze po silných deštích. Menší vodopády, vysoké přibližně 2 metry, jsou ještě o 200 metrů dále směrem proti proudu potoka, přístup k nim je už náročnější kvůli popadaným stromům v korytě.\n\n\nNechyba spadá do území podoblasti 10a – Středočeský pluton. Středočeský plutonický komplex na povrchu zaujímá plochu přes 3000 km mezi Říčany u Prahy, Příbramí, Klatovy, Pískem a Táborem. Křídové sedimenty se vyskytují pouze v severovýchodní části této území podoblasti. Cenomanské pískovce až jílovce zaujímají oblast zhruba mezi Kostelcem nad Černými lesy, Dobrým Polem a Krupou na permské kře. V oblasti ortorul je zachován sladkovodní cenoman v úseku Radlice–Nechyba a izolované výskyty jsou v okolí Smrku.\n\nZ hlediska stratigrafického zařazení je lokalita mezi Radvanicemi a Nechybou problematická, mírně ukloněná směrem k jihu, tedy k hraně příkrého nárazového svahu meandru Sázavy. Povrch této plošiny kryjí nevelké mocnosti četné subangulární valouny a úlomky křemene a vzácně ruly. V severní části plošiny místy vycházejí žlutavě šedé až rezavé jíly s úlomky křemene. Jde zřejmě o fosilně zvětralé amfibolitové podloží. Směrem k severu jsou zakryty sprašovými hlínami, které jsou u bývalého radvanického hliniště mocné 5–6 m. Popsaná lokalita je řazena k nejstarším terasám Sázavy. Na geologické mapě ČR v měřítku 1 : 50 000 je radvanická lokalita řazena mezi „rezidua fluviálních štěrků starších akumulací“ spodnopleistocenního stáří. Podle značné relativní výšky, rázu sedimentů a polohy v podélném profilu je uvedený výskyt klasifikován jako neogenní úroveň B, polohou odpovídající pravděpodobně sloupským uloženinám, popř. nižší úrovni zdibského stadia na Vltavě.\n\nRoku 1912 Antonín Zavadil píše, že na tomto území bývá hojně dešťů, bouřek a krupobití, které ale nepůsobí větší škody.\n\nPřed první světovou válkou obyvatelé Nechyby pracovali převážně u dvora jako nádeníci, z malé části se živili jako rolníci. Mnoho z nich bylo také zaměstnáno ve vápence zvané „Kruhovka“, která byla blízko samoty Sedliště. V zimě nechybští obyvatelé většinou pracovali v lese se dřevem, pletli ošatky nebo vyráběli košťata. Nejstaršími rodinami ve vsi byli Krejcárkovi a Neprašovi. Mladí často odcházeli do Prahy nebo do Vídně za řemeslem. Podle dobových pozorovatelů bylo vybavení domácností i oděv obyvatelstva obyčejný a nemoderní. V Nechybě pracovali také obyvatelé vedlejší vesnice Radvanice. Před první světovou válkou se v Nechybě nacházelo 27 popisných čísel a žilo zde 199 obyvatel, dnes je zde evidováno 60 adres. Trvale zde žije 112 obyvatel.\n\nRoku 1932 se uvádí v celé obci Radvanice, tedy v Radvanicích, Nechybě a Benátkách, 408 obyvatel.\n\nNa počátku 20. století spadala Nechyba duchovní správou stále pod Sázavu, která byla jednou ze 14 far Černokosteleckého vikariátu. Náboženství bylo vesměs katolické, na osadě žilo celkem 3 959 katolíků, 8 evangelíků a 63 židé. Na později založené škole v Radvanicích se vyučovalo náboženství katolické a československé. Ve školní kronice se dochovaly údaje z roku 1948, kdy z celkem 15 dětí jich bylo 8 vyznání katolického, sedm československého.\n\nBěhem první i druhé světové války byly Sázava a okolní vesnice spolu s Nechybou poznamenány odebíráním zvonů pro válečné účely. Sázavská kronika popisuje rekvizici zvonů z roku 1916 takto:\n\n„Dále trvající válečná litice a stálé soupisy zvonů, jakož vybízení k dobrovolnému odevzdání kostelních zvonů, které bylo bezvýsledné – mělo za následek rekvizici zvonů kostelních a to bezohlednou. Byly to roztodivné výjevy, jež s sebou přinesla válka. Mnohé, byť nekrvavé, působily na lidské city daleko ostřeji než vichřice bojů samých na bojišti. Snímání zvonů dojalo mocně každého, i takového, kdo dříve posvátné hudby zvonu nerad slyšel, když jej zvaly k návštěvě chrámu… Naše farní osada nebyla ušetřena této pohromy. (…) Ani zvonky vesnických zvoniček nebyly ušetřeny. Padly také za oběť litici války. Odebírání zvonů nedělo se lehce. Někde Němci museli vyslechnout mnohá slova, která mohla přinésti oplétání s úřady. Naštěstí Němci málo rozuměli. (…) V neděli odpoledne všechny zvony byly naloženy na vůz a odvezeny na nádraží. Jeden z účastníků poznamenal: Důstojný pane, vítězství naše se budou nyní oslavovat umíráčkem?“\n\nCelkem bylo odebráno 756 kg čisté zvonoviny. V kronice se zachoval také soupis odebrané zvonoviny z jednotlivých vesnic: Bělokozy 20 kg, Dojetřice 19 kg, Nechyba 12 kg, Radvanice 12 kg, Čeřenice 18 kg, Samechov 27 kg, Mělník 13 kg, Benátky 15 kg, Mrchojedy 7 kg, Přívlaky 9 kg, Vraník 11 kg, Choratice 28 kg, Xaverov 11 kg a Vlkančice 19 kg.\n\nV Sázavě a Černých Budech bývala farní škola. Když Marie Terezie zavedla roku 1774 povinnou docházku pro děti od 6 do 12 let, byla tato škola malá a nevyhovující. Proto se škola v roce 1795, po zrušení kláštera, přestěhovala do konventní budovy. Na její úpravu poskytla zemská vláda 150 zlatých. Později nechal nový majitel panství Vilém Tiegel z Lindenkronu v městečku postavit novou školu blízko kostela sv. Martina, ve které bylo vyučování zahájeno v listopadu 1805. Školní obec tvořily mimo Sázavu obce Černé Budy, Radvanice, Nechyba, Bělokozly, Dojetřice, Xaverov a samoty Sedliště a Blatce. Pro takové množství dětí byla i tato škola malá a nevyhovující. V roce 1848 Sázava až na několik domků vyhořela včetně školní budovy. Od té doby se učilo opět v klášteře, tentokrát v jídelně konventu, a to až do roku 1858, kdy byl hostinec pana Vokouna přičiněním faráře P. Kočího upraven na školu a byt pro řídícího učitele. Až do roku 1821 byla sázavská škola jednotřídní, v roce 1825 byla rozšířena na dvoutřídní, v roce 1876 zřídili Sázavští třídu třetí. Ve všech třech třídách se začalo vyučovat od ledna 1877. Na konci roku 1889 byla škola rozšířena o čtvrtou a pátou třídu.\nZ Nechyby a vedlejších Radvanic to měly děti do sázavské školy poměrně daleko. Poněvadž zvlášť v zimě byla cesta neschůdná, děti často do školy ani chodit nemohly. Obecní zastupitelstvo proto usilovalo o školu vlastní. Roku 1905 se v Radvanicích zřídila celoroční expozitura pod správou místní školské rady a obecní školy v Sázavě. V letech 1906–7 zde vyučoval sázavský učitel František Hýbl, po něm v období 1907–1909 Boh. Myslivec, dále Jan Procházka, který zde vyučoval mezi roky 1909 až 1913 a následně Jindřich Snížek. Ten byl ale brzy mobilizován a za 1. světové války zde obden vyučovala výpomocná učitelka Marie Pospíšilová. Založením této provizorní školy zaznamenala obec velký pokrok. V té době zde byla založena také obecní knihovna, hasičský sbor nebo divadelní kroužek.\n\nRadvanická expozitura patřila k sázavské škole od roku 1905 do roku 1948. Od 1. září 1948 do 31. ledna 1949 k ní patřila jako dislokovaná třída. Výnosem zemské školní rady v Praze ze dne 2. února 1949 byla část obce Radvanic, tedy osady Radvanice a Nechyba, vyškoleny z obvodu národní školy v Sázavě a byl z nich utvořen školní obvod nově zřízené národní školy v Radvanicích. Radvanická škola byla jednotřídní s pěti postupnými ročníky. První ředitelkou se stala Božena Čechová, která vyučovala na zdejší expozituře už od února 1934.\n\nDne 27. 5. 1949 byla ustanovena místní školní rada v Radvanicích. Předsedou byl zvolen Antonín Čihák, členy se stal Josef Gregor a ředitelka školy Božena Čechová. V září 1949 se novým ředitelem školy stal Karel Tuček. Škola byla umístěna v hospodářské budově, její stav ale nebyl vyhovující. Ještě roku 1949 zde nebylo elektrické osvětlení, chybělo školní hřiště, zahrada i kabinet. Architekt St. Svoboda, bývalý žák zdejší školy, proto vypracoval plán na adaptaci budovy. Přestavba školy byla dokončena na konci roku 1963, od února 1964 se v nové školní budově začalo vyučovat. Roku 1973 byl na škole ustanoven ředitel Ladislav Motl. V létě roku 1976 byla budova základní školy v Radvanicích adaptována na mateřskou školku. Do základní školy začaly děti dojíždět opět do Sázavy. Mateřská škola v Radvanicích funguje dodnes.\nJindřich Snížek (10. 6. 1891 Poděbrady – 10. 6. 1963 Praha)\n\nJindřich Snížek byl novinář a spisovatel. Narodil se 10. 6 1891 v Poděbradech a po studiích na učitelském ústavu v Kutné Hoře se stal roku 1911 učitelem v Nových Dvorech u Kutné Hory. Později působil v kmenové škole v Sázavě a od roku 1913 vyučoval na její pobočce v Radvanicích, kde se výrazně zasloužil o založení obecní knihovny, hasičského sboru a ochotnického divadelního kroužku. Jindřich Snížek byl mimo jiné také vášnivým myslivcem a za údajný podíl na vraždě vlkančického hajného byl roku 1925 odsouzen a uvězněn. Zároveň byl zbaven učitelského stavu. Po návratu z vězení se živil jako novinář a redaktor a věnoval se literatuře. Napsal nepřebernou řadu naturalistických povídek a románů především z posázavské přírody, jeho dílem je také průvodce Posázavím. Některá jeho díla se stala předlohou i pro jiné umělce, např. knihu Tajemství májového jitra (1932) zdramatizoval spisovatel Jiří Balda, podle povídky Návrat vypracoval Jan Reiter scénář k filmu Řeka. Film natočil známý prvorepublikový režisér Josef Rovenský na řece Sázavě u vsi Poříčko nedaleko Českého Šternberka. Film doma propadl, ale roku 1934 byl v italských Benátkách na filmovém festivalu oceněn čestným uznáním a prodán do 30 zemí. Jindřich Snížek se přesto živil velmi těžce, výsledkem byla nadprodukce jeho knih a mnohdy i jejich nižší kvalita. Byl však svého času velmi čtený a oblíbený.\n\nNechybské domy stojí v řadě při okresní silnici, ostatní jsou roztroušeny po nechybském kopci. Před první světovou válkou patřily pozemky nechybských obyvatel většinou do katastru obce Radvanice. Zde bylo několik statků rozparcelováno a všechny pozemky si zakoupili obyvatelé Nechyby. Domy byly stavěny z kamene, mnohé ze dřeva. Kryty byly došky a měly lomenice s kabřinci bez nápisů. U domů byly sice zahrady, ale malé a ovocných stromů tu nebylo mnoho. Skupiny domů v Nechybě měly například tyto názvy: U Dvora, V Rokli, Za Špejcharem a V Borůvkách. Luk u Nechyby bylo málo, a to jen U Dvora. Těm se věnovala zvláštní péče. Roku 1749 měla Nechyba 274 korců pozemků. V této době se v Nechybě nacházel také dvůr s lihovarem a „panská hospoda“, o které je zmínka již z 18. století, kdy sázavský opat Anastasius Slančovský a celý konvent prodal nechybskou hospodu s 18 korci polí roku 1759 o Všech svatých Janu Procházkovi za 200 zlatých rýnských a roku 1781 byla majetkem poddaného Jana Čiháka. Roku 1932 vede hostinec Ferdinand Dolejší, lihovar pak Josef Brouma. Ve vesnici se nacházela v té době též trafika Aloise Nepraše. Dnes v Nechybě najdeme truhlářství (čp. 44) a obchod se smíšeným zbožím. Býval zde také hostinec U Veterána.\n\nPřímo u silnice procházející vesnicí se u stodoly usedlosti čp. 4. naproti nechybskému špýcharu nachází výklenková kaple sv. Prokopa. Kaple se váže ke stodole, zadem je orientována do zahrady a z druhé boční strany na ni navazuje kamenná zídka. Jde o zděnou omítanou stavbu s obdélným půdorysem, trojúhelníkovým profilovaným štítem a sedlovou střechou krytou taškami drážkovkami. Mělkou niku této drobné kultovní stavby rámují pilastry. Uvnitř niky je malba na plechu zobrazující sv. Prokopa s čertem, Prokop drží v ruce berlu, na hlavě má mitru, štolu má přehozenou přes ramena a přepásanou na prsou. Kaple s jasně barokním tvaroslovím byla postavena v druhé polovině 18. století, obraz je mladší. Datuje se až do druhé poloviny 19. století. Kaple svatého Prokopa je od 3. května 1958 památkově chráněna. \n\nDruhá z nechybských barokních kapliček je zasvěcena Panně Marii a pochází z doby kolem roku 1800. Kaple se nachází při výjezdu z obce směrem na Uhlířské Janovice, v blízkosti bývalého JZD u čp. 6. Stavba má obdélný půdorys, kryje ji sedlová střecha tvořená prejzy, zdivo je cihlové a omítané. Uprostřed drobné kapličky se nachází hlubší nika vytvořená svazkovými pilastry. Dříve byla nika chráněna mříží a ve výklenku se nacházel obraz Panny Marie s Ježíškem. Mříž i obraz však dnes chybí a kaple je ve špatném stavu. Nad kladím a římsou pokračuje segmentový profilovaný štít. Kaple Panny Marie je památkově chráněna od 3. května 1958.\n\nV obci Úžice se dochovaly pomníky v Čekanově, Chrastné, Nechybě, Radvanicích a v Úžici samotné. Z pomníku v Nechybě se zachovaly jen jeho kamenné části. V prostřední části zakončené kalichem se pravděpodobně nacházel nějaký znak, v soklu pak dedikace. Po stranách hlavního těla jsou dva jehlance, ve kterých byly vsazeny porcelánové podobenky a pravděpodobně vyryta i jména. Veškeré písmo je zcela nečitelné.\n\nV 18. století v obci Nechyba fungovala sklářská huť. Nejstarší zpráva o sklářství v Posázaví pochází od Mnicha sázavského v Kosmově kronice, podle kterého v polovině 12. století byl zvolen opatem Sázavského kláštera Reginhard Métský, zakladatel kláštera v Želivě, který ovládal, kromě malířství a sochařství, také kovářské práce a dokonce pracoval i se sklem. Z této poznámky však není patrné, jestli se sklo v Sázavě také vyrábělo. Zcela jistě však v roce 1709 byla v Nechybě z popudu kláštera založena sklářská huť, která ale zanikla hned o deset let později. Sázavský opat Václav Košín dal totiž k založení sklárny souhlas bez schválení konventem, což mezi opatem a konventem způsobilo spory. Když pak musel Václav Košín dočasně před konventem kapitulovat, byl ochromen i provoz sklárny. A tak zdejší skelmistr Absolon Gattermayer založil roku 1715 huť u Ostašova na ratajském panství.\n\nDo poloviny 18. století vznikaly v okolí Sázavy sklárny v nedalekém Ostředku, Choraticích a Poříčku. Zanikly za krize, která se projevila za válek o rakouské dědictví za Marie Terezie. Nové období sklářského rozmachu zahájil až v roce 1837 František Kavalír, který si postavil huť v sázavském údolí u mlýna Na Kácku. Stalo se tak po neúrodných letech 1833–1835. V Mlýně Na Kácku, Kočka nebo V lukách, jak se mu také říkávalo, mleli od nepaměti hospodáři z Bělokozel, Benátek a Nechyby. V Pamětech popisuje huť Antonie Adlerová Kavalírová, žena Františka Kavalíra, jako „mlejn pod vískou Nechybou, na levém břehu Sázavy, zvaný Kácek či Na Kácku.“ František Kavalír si vyžádal dne 28. října 1838 církevního posvěcení svému závodu. Značnou částkou rovněž přispěl k výstavbě nového dřevěného mostu u Sázavy a obnově obrazu hlavního oltáře v kostele sv. Prokopa – Nanebevzetí Panny Marie od Jana Petra Molitora z roku 1755, kterou roku 1838 provedl pražský malíř František Procházka.\n\nRoku 1957 bylo v obci založeno JZD Radvanice. Roku 1973 se JZD Radvanice sloučilo s JZD Úžice, které se následně v roce 1976 spojilo s JZD Staňkovice a hospodařilo na celku větším než 200 ha. Dnes v Nechybě stojí objekt ZAS Úžice (zemědělská akciová společnost), ve které se soustředí živočišná výroba a pila. ZAS Úžice vznikla roku 1998 a hospodaří asi z 1890 ha zemědělské půdy mezi Uhlířskými Janovicemi a Sázavou. Od roku 1992 funguje v Úžici Myslivecké sdružení Úžice-Nechyba, roku 2015 se ze sdružení stal Myslivecký spolek Úžice Nechyba, z.s. se sídlem v Úžici.\nV Nechybě se nachází autobusová zastávka Úžice, Nechyba. Vesnicí prochází silnice II/335. Nejbližší železniční stanice je Sázava na železniční trati Čerčany – Světlá nad Sázavou.\n\n"}
{"id": "520353", "url": "https://cs.wikipedia.org/wiki?curid=520353", "title": "Radvanice (Úžice)", "text": "Radvanice (Úžice)\n\nRadvanice () je malá vesnice, část obce Úžice v okrese Kutná Hora. Nachází se asi 3,5 km na severozápad od Úžice. Je zde evidováno 50 adres. Trvale zde žije 120 obyvatel.\n\nRadvanice leží v katastrálním území Radvanice nad Sázavou o rozloze 4,63 km. V katastrálním území Radvanice nad Sázavou leží i Benátky a Nechyba.\n\n"}
{"id": "520355", "url": "https://cs.wikipedia.org/wiki?curid=520355", "title": "Smrk (Úžice)", "text": "Smrk (Úžice)\n\nSmrk () je malá vesnice, část obce Úžice v okrese Kutná Hora. Nachází se asi 2,5 km na severovýchod od Úžice. Je zde evidováno 24 adres. Trvale zde žije 63 obyvatel.\n\nSmrk leží v katastrálním území Smrk u Úžic o rozloze 5,11 km. V katastrálním území Smrk u Úžic leží i Františkov, Chrastná a Karlovice.\n\n"}
{"id": "520356", "url": "https://cs.wikipedia.org/wiki?curid=520356", "title": "Chmeliště (Vavřinec)", "text": "Chmeliště (Vavřinec)\n\nChmeliště () je vesnice, část obce Vavřinec v okrese Kutná Hora. Nachází se asi 2 km na jihovýchod od Vavřince. Je zde evidováno 87 adres. Trvale zde žije 253 obyvatel.\n\nProchází tudy železniční trať Kolín–Ledečko, na které je zřízena zastávka \"Chmeliště\".\n\nChmeliště je také název katastrálního území o rozloze 2,63 km².\n\nPrvní písemná zmínka o obci pochází z roku 1318.\n\n\nVýchodně od Chmeliště protéká řeka Výrovka, která je levostranným přítokem řeky Labe.\n\n"}
{"id": "520357", "url": "https://cs.wikipedia.org/wiki?curid=520357", "title": "Karlov t. Doubrava", "text": "Karlov t. Doubrava\n\nKarlov t. Doubrava (Karlov též Doubrava, ) je malá vesnice, část obce Vidice v okrese Kutná Hora. Nachází se asi 2 km na sever od Vidic. Je zde evidováno 20 adres. Trvale zde žije 30 obyvatel.\n\nKarlov t. Doubrava leží v katastrálním území Tuchotice o výměře 3,32 km.\n\n"}
{"id": "520358", "url": "https://cs.wikipedia.org/wiki?curid=520358", "title": "Nová Lhota (Vidice)", "text": "Nová Lhota (Vidice)\n\nNová Lhota () je malá vesnice, část obce Vidice v okrese Kutná Hora. Nachází se asi 3 km na východ od Vidic. Je zde evidováno 16 adres. Trvale zde žije 19 obyvatel. Východně od Nové Lhoty se nacházela Stará Lhota, která byla v 70. letech 20. století zatopena vodní nádrží Vrchlice.\n\nNová Lhota leží v katastrálním území Roztěž o výměře 5,02 km.\n\n"}
{"id": "520360", "url": "https://cs.wikipedia.org/wiki?curid=520360", "title": "Roztěž", "text": "Roztěž\n\nRoztěž () je malá vesnice, část obce Vidice v okrese Kutná Hora. Nachází se asi 2,5 km na východ od Vidic. Je zde evidováno 45 adres. Trvale zde žije 56 obyvatel. V údolí jižně od osady protéká potok Švadlenka, který je levostranným přítokem říčky Vrchlice.\n\nNejvýznamnější památka je zámek Roztěž, který má nyní ve vlastnictví podnikatel Terry Gou, jenž vlastní i golfové hřiště postavené na území Roztěže.\n\nRoztěž je také název katastrálního území o rozloze 5,02 km². V katastrálním území Roztěž leží i Nová Lhota a místo, kde se nacházela Stará Lhota.\n\nVe 14. století byla ves Roztěž v majetku dvou vladyků: Ješek z Roztěže a Štěpán z Roztěže. Později obec patřila do malešovského panství. Název obce se odvozuje od hradu ze 14. století, kterému se říkalo \"Černý hrad nad Strží\" a jeho zakladatelem pravděpodobně byl Bohuslav z Košic.\n\nV roce 1669 byly zbytky hradu zbořeny a na jeho místě dal vybudovat hrabě Jan Špork malý jednopatrový lovecký zámek, který byl dokončen roku 1674. V letech 1827–1830 proběhla klasicistní přestavba zámku (Karl Anton Maximilian von Dalberg), kdy bylo současně přistavěno druhé zámecké patro. Další přestavba proběhla v letech 1900–1911 za Karla Heriberta Dalberga v secesním stylu, Přestavbu provedl Antonín Vepřek z Malešova podle plánů vídeňského architekta Leopolda Bauera. Budova byla rozšířena o dvě jednopatrová křídla s mansardovou střechou. V rámci přestavby byly zámek vybaven na tehdejší dobu řadou moderních vymožeností, např. centrálním vytápěním nebo telefonní ústřednou. V severním křídle je zámecká kaple zasvěcená Nanebevstoupení Panny Marie. V kapli je zazděno několik kamenů z gotického hradu Dalburg na Rýně. Okolo zámku byl zbudován anglický park, v severní části byla užitková zahrada a skleníky.\n\nPřed rokem 1989 byl zámek využíván Českým svazem novinářů (obdobně jako zámek Dobříš byl využíván Svazem českých spisovatelů). Po roce 1990 byl řadu let víceméně bez využití a chátral, pouze se zde v letech 1993–1994 natáčela velká část \"seriálu Život na zámku\". Natáčel se zde také 26. díl \"Neznámý\" televizního seriálu Dobrodružství kriminalistiky (premiéra 1994, režisér Antonín Moskalyk). V roce 2001 byl zámek zakoupen současným vlastníkem, v letech 2002–2005 proběhla rozsáhlá rekonstrukce. Jako soukromé sídlo \"Casa Serena\" je zámek i v park v současnosti nepřístupný, kromě určitých firemních akcí, kterým je k dispozici i stejnojmenné soukromé golfové hřiště. Toto privátní mistrovského hřiště postavili ateliér European Golf Design a Sommerfeld AG design. Hřiště leží na ploše 100 hektarů, víceméně ve všech směrech od centra obce, měří 6364 metrů a má par 71. V letech 2008–2011 se zde konal mezinárodní golfový turnaj Casa Serena Open, součást European PGA Senior Tour.\n\nObora \"Švadlenka\" se rozkládá v lesích za zámkem Roztěž, jihozápadně a západně od obce (po obou stranách silnice z Roztěže ke křižovatce se silnicí II/327). Má výměru 143 hektarů, chovanou zvěří je jelen a daněk.\n\nKaple Panny Marie se nachází severně od obce Roztěž u silnice směr Nová Lhota, v lokalitě \"Lázně\". Památka je zapsaná (spolu s lázeňským domem) do Ústředního seznamu nemovitých kulturních památek ČR (číslo rejstříku ÚSKP 37425/2-1210).\n\nLázeňský dům se nachází rovněž severně od obce Roztěž u silnice směr Nová Lhota, v lokalitě \"Lázně\", nyní je zde restaurace. Památka je zapsaná do Ústředního seznamu nemovitých kulturních památek ČR (číslo rejstříku ÚSKP 37425/2-1210).\n\n"}
{"id": "520361", "url": "https://cs.wikipedia.org/wiki?curid=520361", "title": "Tuchotice", "text": "Tuchotice\n\nTuchotice () je malá vesnice, část obce Vidice v okrese Kutná Hora. Nachází se asi 2 km na severovýchod od Vidic. Je zde evidováno 31 adres. Trvale zde žije 38 obyvatel.\n\nTuchotice je také název katastrálního území o rozloze 3,32 km. V katastrálním území Tuchotice leží i Karlov t. Doubrava.\n\nRoku 1950 byla obec Tuchotice připojena k obci Vidice.\n\n"}
{"id": "520362", "url": "https://cs.wikipedia.org/wiki?curid=520362", "title": "Vinice (Vinaře)", "text": "Vinice (Vinaře)\n\nVinice () je vesnice, část obce Vinaře v okrese Kutná Hora. Nachází se 1,5 km na severozápad od Vinař. Je zde evidováno 64 adres a trvale zde žije 84 obyvatel.\n\nVinice leží v katastrálním území Vinaře o výměře 5,13 km.\n\n"}
{"id": "520363", "url": "https://cs.wikipedia.org/wiki?curid=520363", "title": "Výčapy (Vlačice)", "text": "Výčapy (Vlačice)\n\nVýčapy () je vesnice, část obce Vlačice v okrese Kutná Hora. Přiléhá k východnímu okraji Vlačic. Je zde evidováno 69 adres a trvale zde žije 207 obyvatel.\n\nVýčapy leží v katastrálním území Vlačice o výměře 5,26 km.\n\n"}
{"id": "520364", "url": "https://cs.wikipedia.org/wiki?curid=520364", "title": "Kozohlody", "text": "Kozohlody\n\nKozohlody () je vesnice, část obce Vlkaneč v okrese Kutná Hora. Nachází se asi 1 km na sever od obce Vlkaneč, 5 km východně od Golčova Jeníkova a 14 km od Čáslavi. Je zde evidováno 65 adres. Trvale zde žije 168 obyvatel.\n\nKozohlody je také název katastrálního území o rozloze 3,8 km.\n\nVes Kozohlody byla založena počátkem 14. století řádem německých křižovníků. Představeným tohoto řádu v té době byl komtur Ratmir, podle něj se původně pravděpodobně nazývala Radimírova Ves (latinsky \"Ratimirivilla\", německy \"Ratmersdorf\"). Ale již roku 1352 je v církevních záznamech doložen současný název obce Kozohlody.\n\nO původu tohoto názvu vypráví pověst. Obyvatelé brzy po založení zjistili, že pozemky jsou silně zamokřeny a nevhodné pro zemědělství. Chovali proto kozy, které však nerady spásaly kyselou trávu se zamokřených pozemků. Celá stáda se proto pásla na panských pozemcích, patřících k nedalekému hrádku. Jednoho dne toto ničení cizích porostů pána natolik rozzlobilo, že celé stádo koz pobil. Od té doby se obci začalo říkat Kozohlody.\n\n\n"}
{"id": "520365", "url": "https://cs.wikipedia.org/wiki?curid=520365", "title": "Přibyslavice (Vlkaneč)", "text": "Přibyslavice (Vlkaneč)\n\nPřibyslavice () je vesnice, část obce Vlkaneč v okrese Kutná Hora. Nachází se asi 4 km na sever od Vlkanče. Je zde evidováno 58 adres. Trvale zde žije 69 obyvatel.\n\nPřibyslavice leží v katastrálním území Přibyslavice u Vlkanče o rozloze 4,78 km².\n\n\nPři východním okraji Přibyslavic pramení \"Bratčický potok\", který je levostranným přítokem Brslenky. Západně od osady pramení \"Stroupínovský potok\", který je také levostranným přítokem této říčky.\n\n"}
{"id": "520367", "url": "https://cs.wikipedia.org/wiki?curid=520367", "title": "Dolní Bučice", "text": "Dolní Bučice\n\nDolní Bučice () je vesnice, část obce Vrdy v okrese Kutná Hora. Nachází se asi 1 km na severozápad od Vrd. Je zde evidováno 275 adres. Trvale zde žije 876 obyvatel.\n\nDolní Bučice je také název katastrálního území o rozloze 2,74 km.\n\n\n"}
{"id": "520368", "url": "https://cs.wikipedia.org/wiki?curid=520368", "title": "Horní Bučice", "text": "Horní Bučice\n\nHorní Bučice () je vesnice, část obce Vrdy v okrese Kutná Hora. Nachází se asi 2 km na západ od Vrd. Je zde evidováno 105 adres. Trvale zde žije 293 obyvatel.\n\nHorní Bučice je také název katastrálního území o rozloze 2,6 km.\n\n"}
{"id": "520369", "url": "https://cs.wikipedia.org/wiki?curid=520369", "title": "Habrkovice", "text": "Habrkovice\n\nHabrkovice () je vesnice, část obce Záboří nad Labem v okrese Kutná Hora. Nachází se 4 km na jihovýchod od Záboří nad Labem. Je zde evidováno 57 adres. Trvale zde žije 117 obyvatel.\n\nHabrkovice je také název katastrálního území o rozloze 3,3 km.\n\n\n"}
{"id": "520370", "url": "https://cs.wikipedia.org/wiki?curid=520370", "title": "Hroznice", "text": "Hroznice\n\nHroznice () je malá vesnice, část obce Zbizuby v okrese Kutná Hora. Nachází se asi 1,5 km na severovýchod od Zbizub. Je zde evidováno 13 adres. Trvale zde žijí čtyři obyvatelé.\n\nHroznice leží v katastrálním území Vlková o výměře 3,77 km.\n\n"}
{"id": "520371", "url": "https://cs.wikipedia.org/wiki?curid=520371", "title": "Koblasko", "text": "Koblasko\n\nKoblasko () je malá vesnice, část obce Zbizuby v okrese Kutná Hora. Nachází se 1,5 km na jihovýchod od Zbizub. Je zde evidováno 33 adres. Trvale zde žije 26 obyvatel.\n\nKoblasko leží v katastrálním území Zbizuby o výměře 6,46 km.\n\n"}
{"id": "520372", "url": "https://cs.wikipedia.org/wiki?curid=520372", "title": "Humanistické písmo", "text": "Humanistické písmo\n\nHumanistické písmo (spíše dříve prostě latinka) je dnes prakticky jediná používaná forma latinského písma. Tato forma vznikla paralelně s novogotickým písmem okolo poloviny 15. století, ale na rozdíl od něho odmítlo (naprosto v souladu s renesančním pohledem) gotické lámání a při formování tvarů minuskul vycházelo z karoliny a pro tvary majuskul potom z kapitály. Tak vzniklo knižní okrouhlé humanistické písmo, které sice nebylo používáno dlouho a bylo nahrazeno antikvou, ale všechna dílčí humanistická písma z něho dodnes vycházejí. Toto písmo již v polovině 16. století nahradilo novogotické písmo v jazykově latinských textech ve všech zemích u ostatních jazyků to bylo pozvolnější, nejprve to byla italština a naopak nejpozději němčina.\n\nPsací humanistické písmo se vyskytovalo v podobě okrouhlé, polokurzívní, tak kurzívní. Základní byla polokurzíva a knihtisk prakticky úplně vytlačil okrouhlou (knižní) formu.\n\nZa vznikem humanistického písma stály dvě důležité dobové skutečnosti. Za prvé označení všeho gotického za barbarské ze strany renesančních humanistů (tedy včetně lámání písma) a vznik knihtisku, což výrazně ovlivňovalo nároky na podobu písma. A samozřejmě se stále zvyšovala potřeba psát vůbec. Knihtisk výrazně omezil psané knižní písmo.\n\nPrvní knižní písmo vzniklé okolo poloviny 15. století bylo knižní okrouhlé humanistické písmo (\"humanistica rotunda libraria saeculi XV\"). To vycházelo z původně římské kvadrátní kapitály a písma vzniklého v karolínské renesanci, karoliny. Písmena jsou svislá, nedochází k jejich propojování. Mezi poznávací znaky patří dlouhé s a f, které končí na řádku a nejdou pod řádek. Toto písmo bylo velmi záhy nahrazeno tiskovou velmi podobnou variantou, antikvou.\nKvůli nárůstu počtu písemností a potřebě rychlejšího psaní se prosazuje v písemné podobě polokurzíva (dodnes poněkud nepřesně nazývaná kurzíva, která vzniká posléze a je ještě lépe formovaná k psaní), jejíž podoba vychází z kaligrafické školy ve Florencii. Pro tento typ písma je charakteristické zaoblování, které může vytvářet na dlouhých dřících až smyčky, a náklon doprava. Znalost polokurzívy se šířila z Itálie pomocí velmi podobné tiskové obdoby hojně užívané od počátku 16. století dnes známé jako italika. Druhou cestou byly písemnosti vydávané papežskou kanceláří, která psanou humanistickou polokurzívu používala od Mikuláše V., nejprve pro všechna brevia, tato polokurzíva je známá jako \"lettera dei brevi\". V 16. století získává polokurzíva z papežské kanceláře jednotnou podobu a je nazývána \"humanistica semicursiva papalis\". Toto písmo získalo také tiskovou podobu, která je nazývána cellaresca a poprvé se objevuje v práci Ludovica Vincentina La Operina (1522). Různé obdobi tohoto písma jsou dnes známa jako \"humanistica semicursiva italica\". Humanistická kurzíva se formuje živelně z polokurzívy a až do 17. století nemá ustálený tvar.\n\nV 17. století se již také postupně přesouvalo centrum humanistického písma z Itálie do Francie. Ve Francii nikdy nemělo humanistické písmo tak jasnou převahu jako v Itálii. Dostalo se sem v 16. století, ale navrch zprvu získalo jen u panovníka, vysoké šlechty a vzdělanců, v kaligrafických učebnicích se objevilo až v druhé polovině století. Zároveň docházelo k míšení novogotického a humanistického písma, které se nazývá \"financière\", \"rondo\" nebo \"bastarda\", v 18. století vzniklo tzv. coulée, které se objevovalo i mimo Francii (u nás také jako francouzské písmo).\n\nV anglických písemnostech se humanistické písmo také začalo objevovat v 16. století, ale zprvu narazilo na konzervativní odpor soudů a v úřadech. Naopak oblibu si našlo u vzdělanců, například na univerzitě v Cambridge. Teprve v 17. století je zavedeno toto písmo do škol pod názvem \"Italina hand\", ze kterého se záhy vyvinulo \"English round hand\". V 18. století již centrum humanistického písma přesunulo do Anglie. Varianta známá jako \"English hand\", která se do Česka dostala pomocí korespondence, se stala základem pro české humanistické písmo.\n\nV Německu bylo přijetí asi nejodmítavější a prosazení humanistického písma trvalo nejdéle. Poměrné záhy, na přelomu 15. a 16. století byl přijat zvyk, že jazykově německé písemnosti budou psány novogoticky a latinské (nebo i jiné) humanisticky, který zformoval Philipp Melanchthon. Tento zvyk byl dodržován velmi důsledné i pro slova s cizojazyčným základem; udržel se až do 20. století. O zavedení humanistického písma se neúspěšně pokoušeli Gottfried Wilhelm Leibniz, Friedrich Gottfried Klapstock nebo Jacob Grimm. Tvary humanistického písma byly podobné jako v Itálii či Francii, u kurzívy je patrný vliv novogotiky. Novogotické písmo bylo nahrazeno humanistickým, tzv. normálním písmem v roce 1941.\n\nPřijetí humanistického písma v českých zemích bylo obdobné jako v Německu, tedy v první fázi se prosadilo pouze u jazykově latinských textů. Existuje více proudů, jak se do Čech (českých zemí) dostávala znalost humanistického písma. Uvádí se pronikání přes Uhersko (do české kanceláře za Ladislava Pohrobka), případně přímo z Itálie od nekatolických kněží (Hilarius Litoměřický). Z počátku 16. století je již doložena učebnice psaní obsahující humanistické písmo.\n\nV naší zemi nebyl biskup, takže kněžské svěcení musel vykonávat italský. A tím se Čechy dostaly do kontaktu s humanistickou kulturou, tedy i včetně písma. Italská církev ovlivňovala nejen písmo, ale i změnu osobního náboženského postoje. Přesto se katolické prostředí nedá úplně považovat za zdroj šíření humanistického písma v zemi. Jeho stopy se objevují ve 2. polovině 15. a počátkem 16. století ve spisech arcibiskupských administrátorů, ale administrátorské písemnosti z daného období se nedají označit za úplně humanistické. Mezi humanistické znaky objevující se v písemnostech pražského arcibiskupství se dají zařadit velmi zaoblená písmena a užívání dlouhých dříků písmen bez smyček. Ale často používané zkratky působí spíše goticky.\n\nŘeholní instituce na našem území byly zpravidla poškozeny husitstvím, některé kláštery dokonce zanikly. Ale existovaly i konventy, které se v této době dokázaly rozvíjet, například premonstrátský klášter v Teplé. Do tohoto kláštera přicházeli františkánští observanti, kteří sebou mimo jiné přinesli některé prvky italského humanismu. Proto lze v některých filiačních listech Jana Kapistrána (původem italský mnich působící na našem území) nalézt široké okrouhlé písmo velmi blízké humanistickému. V jiných písemnostech stejného autora ale písmo připomíná spíše středoevropské gotické. Zdá se, že se františkáni postupně přizpůsobovali domácímu prostředí a domácím písařům. Italské humanistické písmo je možné objevit i v listinách vikáře františkánského řádu Pavla z Moravy nebo v soukromých spisech Bohuslava Hasištejnského z Lobkovic, to je však velmi ojedinělé.\n\nVýrazné prosazování humanistického písma v českém prostředí na konci 18. století souvisí se slovanskou vzájemností, kdy má tato forma posloužit jako základ vzájemné abecedy, která by byla například ještě rozšířena o některé znaky z cyrilice. Teoretici těchto snah byly především Josef Dobrovský, Bartoloměj Kopitar, Antonín Jaroslav Puchmajer, nebo Antonín Marek. Dále je možné připomenout úředně zaváděný novogotický kurent do škol, který vzbuzoval nevoli a diskuze o výhodnosti humanistických tvarů (Josef Vlastimil Kamarýt a Josef Hořčice). První tiskař, který v letech 1799 a 1800 obstaral litery antikvy a italiky, byl František Jan Tomsa.\n\nVe školách se děti poprvé setkávaly s humanistickým písmem po reformách v 18. století, a to i v triviálních školách, kde nebyla vyučována latina, proto se musely objevovat humanistické ukázky i z češtiny. V 19. století byl velkým obhájcem humanistického písma Jan Svoboda, který dal základy české humanistické kurzívě, v roce 1859 pak navrhl Petr Mužák oblíbený vzor na základě anglické kurzívy. Speciálně pro češtinu vytvořil návrh Jan Ladislav Mašek a Vojtěch Kryšpín v roce 1882. Psanou podobu, která je používaná dodnes, má česká humanistická kurzíva od zavedení v roce 1933.\n\n\n\n"}
{"id": "520373", "url": "https://cs.wikipedia.org/wiki?curid=520373", "title": "Makolusky", "text": "Makolusky\n\nMakolusky () je malá vesnice, část obce Zbizuby v okrese Kutná Hora. Nachází se asi 2 km na sever od Zbizub. Je zde evidováno 43 adres. Trvale zde žije 24 obyvatel.\n\nMakolusky je také název katastrálního území o rozloze 4,35 km.\n\n"}
{"id": "520374", "url": "https://cs.wikipedia.org/wiki?curid=520374", "title": "Nechyba (Zbizuby)", "text": "Nechyba (Zbizuby)\n\nNechyba () je osada, část obce Zbizuby v okrese Kutná Hora. Nachází se asi 1 km na sever od Zbizub. Jsou zde evidovány tři adresy. Trvale zde žijí tři obyvatelé.\n\nNechyba leží v katastrálním území Zbizuby o výměře 6,46 km.\n\n"}
{"id": "520375", "url": "https://cs.wikipedia.org/wiki?curid=520375", "title": "Vestec (Zbizuby)", "text": "Vestec (Zbizuby)\n\nVestec je osada, část obce Zbizuby v okrese Kutná Hora. Nachází se asi 1 km na severovýchod od Zbizub. Je zde evidováno 5 adres. Trvale zde žije 5 obyvatel.\n\nVestec leží v katastrálním území Zbizuby o výměře 6,46 km.\n\n"}
{"id": "520376", "url": "https://cs.wikipedia.org/wiki?curid=520376", "title": "Elektrostatický iontový motor", "text": "Elektrostatický iontový motor\n\nElektrostatický iontový motor je základním a nejjednodušším typem iontového motoru pro pohon kosmických sond. Pracuje na principu urychlení iontů v elektrickém poli. V motoru probíhá ionizace plynného paliva (obvykle xenonu) urychlenými elektrony, které jsou produkovány dutou katodou a urychlovány vysokým elektrickým potenciálem, vloženým na mřížku v oblasti výstupních trysek. Vytváří tak vlastní tah o síle řádově setin až jednotek newtonu.\n\nVarianta s názmem \"duoplasmatron\", byla vyvinuta Haroldem R. Kaufmanem z NASA na počátku 60. let 20. století, ale praktické využití nalezla teprve koncem 90. let. V uvedené době vyvinula NASA motor NSTAR, který byl úspěšně použit v kosmické sondě Deep Space 1 a v současné době je stále v provozu na sondě Dawn při její misi do pásma asteroidů. \n\nSpolečnost Hughes Aircraft Company (nyní L-3 ETI) vyvinula motor XIPS (Xenon Ion Propulsion System) pro udržování stabilní pozice geostacionárních družic, kterých v současné době pracuje více než 100 kusů na oběžné dráze kolem Země. \n\nNASA v současné době pracuje na vývoji motoru o síle 20-50 kW pro elektrostatickou iontovou raketu s názvem HiPEP. Tato jednotka by měla mít vyšší účinnost, specifický impuls a delší životnost než NSTAR. Společnost Aerojet nedávno dokončila testování prototypu označovaného jako NEXT, umístěného na přední části družice.\n\nNa univerzitě v Giessenu a v laboratořích EADS byly v 70. letech vyvinuty motory, pracující s elektromagnetickým zářením v oblasti rádiové frekvence s označením RIT, které byly určeny pro projekt ARTEMIS. Britská společnost Qinetiq vyvinula modely s typovým označením T5 a T6 motory (Kaufmanova typu), použité pro projekt mise GOCE (T5) a plánované pro misi BepiColombo (T6).\n\nDo komory motoru jsou vstřikovány atomy hnacího plynu (xenonu), kde jsou ionizovány ostřelováním vysoce energetickými elektrony a vytvářejí tak plazma. Existuje několik způsobů výroby energetických elektronů: \n\n\n\n\nKladně nabité ionty xenonu se pohybují směrem k záporně nabitým extrakčním mřížkám (2 – 3 mřížky umístěné za sebou). Urychlení iontů je dále zvyšováno rozdílným elektrickým potenciálem první a druhé mřížky a konečně jsou urychlené ionty fokusovány směrem k výstupní trysce. \n\nPo průletu mřížkou však záporné napětí působí dále na urychlené kationty a zbrzďuje je. Tento jev je potlačován vstřikováním elektronů těsně za prostor mřížky do tzv. \"neutralizátoru\", kde dochází ke spojení s urychlenými kationty za vzniku elektricky neutrálních atomů, které opouštějí výstupní trysku motoru.\n\nŽivotnost iontové optiky je neustále snižována bombardováním malým množstvím sekundárních iontů, což snižuje jak účinnost motoru tak jeho životnost. Pro praktické použití je nezbytné, aby iontové motory byly schopny pracovat účinně a bez problémů nepřetržitě několik let.\n\nPro zvýšení doby použitelnosti motorů je používáno několika různých způsobů. Patrně nejpodstatnějším byl výběr vhodného paliva. Na počátku zkoušek byly jako pohonné médium používány především atomy rtuti a cesia, které byly silně korozivní vůči materiálu motoru. Právě přechod na atomy vzácného plynu xenonu mimořádně zvýšil životnost motorů – například motory NSTAR pracují již více než 16 000 hodin (1,8 roku) a stále nejeví známky snížení výkonu. Elektrostatické iontové trysky také dosahují specifického impulsu 30 – 100 kN.s/kg, tedy nejlepších z prakticky využívaných iontových pohonů při urychlení iontů k rychlosti až 100 km/s. \n\nV lednu 2006 Evropská kosmická agentura spolu s Australskou národní universitou oznámily úspěšné otestování zlepšeného elektrostatického iontového motoru (Dual Stage Four Grid (DS4G)) s výstupní rychlostí 210 km/s, která je čtyřikrát vyšší, než dříve dosažené hodnoty. Zlepšení bylo dosaženo především použitím 4 urychlovacích mřížek ve dvou dvojicích, pracujících za přesně určených podmínek a nastavením detailně vypočtených elektrických potenciálů.\n\n"}
{"id": "520377", "url": "https://cs.wikipedia.org/wiki?curid=520377", "title": "Vlková (Zbizuby)", "text": "Vlková (Zbizuby)\n\nVlková () je malá vesnice, část obce Zbizuby v okrese Kutná Hora. Nachází se 2,5 km na severovýchod od Zbizub. Je zde evidováno 38 adres. Trvale zde žije 76 obyvatel.\n\nVlková je také název katastrálního území o rozloze 3,77 km. V katastrálním území Vlková leží i Hroznice.\n\n"}
{"id": "520379", "url": "https://cs.wikipedia.org/wiki?curid=520379", "title": "Vranice (Zbizuby)", "text": "Vranice (Zbizuby)\n\nVranice () je vesnice, část obce Zbizuby v okrese Kutná Hora. Nachází se asi 2,5 km na jihozápad od Zbizub. Prochází tudy železniční trať Čerčany - Světlá nad Sázavou. Je zde evidováno 52 adres. Trvale zde žije 72 obyvatel.\n\nVranice je také název katastrálního území o rozloze 4,78 km.\n\n\n"}
{"id": "520381", "url": "https://cs.wikipedia.org/wiki?curid=520381", "title": "Polder (nádrž)", "text": "Polder (nádrž)\n\nPolder (psáno také poldr) je vodní dílo sloužící k protipovodňové ochraně. Je vytvořeno přehrazením vodního toku, za hrází se však voda za běžných podmínek buď neakumuluje vůbec (\"suchá nádrž\" či \"suchý polder\"), nebo je objem nádrže zaplněn jen částečně (\"polosuchá nádrž\" či \"polosuchý polder\"). K akumulaci vody dochází během povodní, čímž se transformuje povodňová vlna, která pak působí menší či žádné škody. V poldru také sedimentují erodované částice a vodní nádrže níže na toku se tak chrání před zanášením. Plocha poldru bývá zemědělsky využívána, zpravidla jako trvalý travní porost, může být také ponechána jako mokřad.\n"}
{"id": "520385", "url": "https://cs.wikipedia.org/wiki?curid=520385", "title": "Charles Olivieri-Munroe", "text": "Charles Olivieri-Munroe\n\nCharles Olivieri-Munroe (* 1969 Malta) je kanadský dirigent působící převážně v České republice, Polsku (Krakov) a v Německu.\n\n\n\nCharles Olivieri-Munroe spolupracoval s hudebníky jako jsou Krystian Zimerman, Maxim Vengerov, Mischa Maisky, Sol Gabetta, Ivan Moravec, Josef Suk, Joseph Calleja a mnoha dalšími špičkovými sólisty současnosti.\n\nCharles Olivieri-Munroe spolupracuje s hudebními vydavatelstvími SONY, RCA Red Seal, NAXOS, SMS Classical a Naïve Records.\n\nCharles je ženatý s Annabelle Diamantino (od r. 2000) a má dvě děti - Nico a Kiranu. Nico se narodil 28.1. a také hraje na nástroje (piáno a trombón) a chodí na gymnázium mezinárodních a veřejných vztahů\n\nVystudoval klavírní hru na Královské hudební konzervatoři a Univerzitě v Torontu. Poté studoval na Janáčkově akademii múzických umění. \nV České republice dirigoval nejprve Karlovarský symfonický orchestr (1993–1995) a poté Státní Filharmonii Brno (1995–1997). V roce 1997 se stal šéfdirigentem Severočeské filharmonie Teplice. Od roku 2013 bude šéfdirigentem Philharmonie Südwestfalen. V letech 2001–2004 byl současně i šéfdirigentem Symfonického orchestru Slovenského rozhlasu. Charles je ženatý s Annabelle Diamantino (od r. 2000) a má dvě děti.\n\n"}
{"id": "520395", "url": "https://cs.wikipedia.org/wiki?curid=520395", "title": "Mistrovství světa juniorů v ledním hokeji 1987", "text": "Mistrovství světa juniorů v ledním hokeji 1987\n\nMistrovství světa juniorů v ledním hokeji 1987 se hrálo od 26. prosince 1986 do 4. ledna 1987 ve slovenských městech Piešťany, Nitra, Trenčín a Topoľčany na území tehdejšího Československa. Turnaje se účastnily týmy Československa, Finska, Kanady, Sovětského svazu, Spojených států, Švédska a Švýcarska, které nově doplnila reprezentace Polska, jíž se podařilo postoupit ze skupiny B a v elitní skupině vystřídala reprezentaci Německé spolkové republiky.\n\nMistrovství bylo poznamenáno zejména velkou hokejovou rvačkou v závěrečném zápase mezi týmy Kanady a Sovětského svazu, označovanou za největší v dějinách ledního hokeje. Rvačka vyústila ve zrušení zápasu a diskvalifikaci obou týmů, což více poškodilo Kanaďany, kteří v té chvíli již měli jisté nejméně 3. místo a stále ještě bojovali o celkové prvenství, zatímco Sověti již byli zcela mimo medailové pozice a ani vítězství by jim nepomohlo se odpoutat z 6. místa. Veškeré výsledky Kanady a Sovětského svazu byly v závěrečné tabulce anulovány, ovšem týmům, které v zápasech s těmito dvěma mužstvy bodovaly, byl tento bodový zisk ponechán. Mistry světa se tak stali hráči Finska, na druhém místě skončili hráči Československa a na třetím Švédska. Do skupiny B sestoupil tým Švýcarska, který šampionát zakončil bez jediného bodu. Po nějakou dobu se také zvažovala možnost sestoupení i obou vyloučených mužstev, tento záměr však nakonec nebyl naplněn. Podle rozhodnutí direktoriátu Mezinárodní hokejové federace (IIHF) nebyli kanadští a sovětští hráči zahrnuti ani do tabulek kanadského bodování a nejlepších střelců.\n\nMistrovství světa juniorů skupiny B se roku 1987 konalo v Rouen ve Francii od 15. do 21. března. V turnaji zvítězila reprezentace Německé spolkové republiky, která se tak po roce opět vrátila do elitní skupiny. Naopak do skupiny C sestoupil tým Itálie.\n\nSkupina C odehrála své mistrovství světa v dánském městě Esbjerg 16. až 22. března. Vítězem a postupujícím do skupiny B se stala reprezentace Jugoslávie.\n\nZ tabulky byli z rozhodnutí direktoriátu IIHF vyškrtnuti hráči Kanady a Sovětského svazu, takže se do ní nedostali Kanaďané Pat Elynuik (6 gólů), David Latta, Dave McLlwain, Steve Nemeth a Brendan Shanahan (4 góly) ani sovětští hráči Alexandr Kerč (6 gólů) a Pavel Kostičkin (4 góly).\n\nZ hodnocení kanadského bodování byli z rozhodnutí direktoriátu IIHF vyškrtnuti hráči Kanady a Sovětského svazu, takže se do ní nedostali Pat Elynuik (11 bodů, z toho 6 gólů a 5 přihrávek), David Latta (10 bodů, 4 góly, 6 přihrávek), Dave McLlwain (8 bodů, 4 góly, 4 přihrávky) a Steve Nemeth (8 bodů, 4 góly, 4 přihrávky) ani sovětský hráč Alexandr Kerč (8 bodů, 6 gólů, 2 přihrávky).\n\nV hodnocení nejlepších hráčů se názor členů direktoriátu IIHF zcela rozešel s názorem novinářů, z jejichž hlasování vzešel All-Star Team. U těchto cen rovněž nebyli v úvahu bráni hráči vyloučených mužstev.\nTýmem s nejmenším počtem trestných minut se stalo mužstvo Československa:\n\nCelkem mělo být sehráno 28 zápasů, z nichž jeden (Kanada–Sovětský svaz) nebyl pro výtržnosti na ledě dohrán a jeho výsledek byl anulován, takže do závěrečné tabulky se jich započítalo jen 27. Hrálo se systémem každý s každým.\n\nNa mistrovství soutěžilo osm zemí reprezentovaných mužstvy po 20 hráčích. Celkem se tedy turnaje zúčastnilo 160 hráčů.\n\n\n\n\n\n\n\n\n\nMistrovství světa juniorů skupiny B se roku 1987 konalo od 15. do 21. března ve francouzském městě Rouen. Účastnilo se ho 8 týmů. Mužstva Itálie, Japonska, Nizozemska, Norska, Rakouska a Rumunska, jež se účastnila mistrovství v této skupině i předchozího roku, doplnila reprezentace Německé spolkové republiky, která sestoupila ze skupiny A, a Francie, která postoupila ze skupiny C. Každé mužstvo odehrálo 5 zápasů, tzn. že celkem se odehrálo 40 utkání.\n\nSoutěž začala ve dvou základních skupinách, v nichž se hrálo systémem každý s každým.\n\nDva nejlepší týmy z obou základních skupin se pak utkaly o postup do skupiny A mistrovství světa, a zbývající týmy pak hrály o sestup do skupiny C mistrovství světa. Do tabulky se započítaly rovněž výsledky zápasů mužstev, která se spolu utkala již v základních skupinách (uvedeny v závorkách).\n\nVítězem soutěže se stala reprezentace Německé spolkové republiky, která se tak mohla znovu vrátit zpět do elitní skupiny. Sestupujícím mužstvem se stala reprezentace Itálie.\n\nV kanadském bodování zvítězil německý hráč Andreas Brockmann, který nasbíral celkem 14 bodů, z toho 6 gólů a 8 asistencí.\n\nNejlepším brankářem byl vyhodnocen německý hráč Klaus Merk, obráncem japonský hráč Takajuki Kobori a útočníkem norský hráč Knut Walbye.\n\nMistrovství světa juniorů skupiny C se roku 1987 konalo od 16. do 22. března v dánském městě Esbjerg. Účastnilo se ho 6 týmů. Mužstva Austrálie, Dánska, Jugoslávie, Španělska a Velké Británie, jež se účastnila mistrovství v této skupině i předchozího roku, doplnil bulharský reprezentační tým, který sestoupil ze skupiny B.\n\nSoutěž se hrála systémem každý s každým, takže jednotlivé týmy odehrály po 5 zápasech a celkem se hrálo 30 utkání.\n\nVítězem soutěže se stala reprezentace Jugoslávie, která tak postoupila do skupiny B.\n\nV kanadském bodování zvítězil jugoslávský hráč Nik Zupančič, který nasbíral celkem 23 bodů, z toho 18 gólů a 5 asistencí. Nik Zupančič byl současně zvolen nejlepším útočníkem turnaje. Nejlepším brankářem byl vyhodnocen britský hráč Martin McKay a nejlepším obráncem dánský hráč Søren Jensen.\n\n\n"}
{"id": "520403", "url": "https://cs.wikipedia.org/wiki?curid=520403", "title": "Václav Fořtík", "text": "Václav Fořtík\n\nVáclav Fořtík (* 22. listopadu 1970 Ústí nad Labem) je český organizátor, editor a aktivista, od dubna do září 2016 místopředseda České pirátské strany.\n\nOd počátku 90. let se podílel na organizování akcí v rodném Ústí a později v Praze, kde založil Sci-fi klub Terminus a od roku 1997 pořádal tradiční setkání Pragocon (poslední ročník se konal roku 2010, od roku 2011 jej nahradil PragoFFest).\n\nOd 1. července 1999 do 30. června 2001 a od 1. července 2003 do 30. června 2007 byl předsedou Mensy ČR, mimo tato tři volební období byl opakovaně 1. místopředsedou. Byl koordinátorem a předsedou tzv. Dětské Mensy (organizační součást Mensy ČR bez samostatné právní subjektivity), od počátku roku 2010 předsedou Rady pro Dětskou Mensu. Podporoval činnost Osmiletého gymnázia Buďánka, o. p. s. (nyní Mensa gymnázium, o. p. s.) – byl předsedou a místopředsedou správní rady (1996–2002), členem správní rady (2004–2006) a členem dozorčí rady (2002–2004). S manželkou PhDr. Jitkou Fořtíkovou, Ph.D. založil tzv. Centrum nadání.\n\nK roku 2010 byl aktuálním organizátorem soutěže Miss Mensa.\n\nV roce 2011 byl spolugarantem televizní soutěže „nadprůměrně inteligentních lidí“ \"Fenomén\". V roce 2014 byl odborným poradcem televizní soutěže \"Nejchytřejší Čech\".\n\nJako autor a editor se podílel na vydávání inteligenčních testů, knih s touto tematikou a časopisu \"IQ\" (někdejší nakladatelství Ivo Železný). Testy a články přispívá do časopisů a novin (Mladá fronta DNES, CHIP, 21. století, Hospodářské noviny, Lidové noviny…). Zároveň s konáním Pragoconu pořádal literární soutěž \"O loutnu barda Marigolda\" (ke každému ročníku vyšel sborník nejlepších prací).\n\nPřed profesionalizací české armády se zasazoval o zrušení povinné vojenské služby.\n\nV roce 2009 se angažoval v nové České pirátské straně. Jako člen strany se v roce 2010 neúspěšně zúčastnil obecních voleb do Zastupitelstva hlavního města Prahy jako lídr kandidátky pro obvod I.\n\nVe volbách do Evropského parlamentu v roce 2014 kandidoval na 20. místě kandidátky Pirátů, ale neuspěl. V dubnu 2016 byl na zasedání Celostátního fóra Pirátů v Olomouci zvolen 3. místopředsedou strany. Na funkci však v září téhož roku rezignoval.\n\nV parlamentních volbách v říjnu 2017 kandidoval v Praze na 6. místě kandidátky, povoláním byl uveden jako \"tvůrce hádanek a hlavolamů, OSVČ\". Piráti získali za tento obvod 5 mandátů, Fořtík přes zisk 1 873 přednostních hlasů (1,74 %) zůstal na původním 6. místě a stal se tak prvním náhradníkem.\n\n"}
{"id": "520426", "url": "https://cs.wikipedia.org/wiki?curid=520426", "title": "Borová (Zbraslavice)", "text": "Borová (Zbraslavice)\n\nBorová () je malá vesnice, část obce Zbraslavice v okrese Kutná Hora. Nachází se 1,5 km na jih od Zbraslavic. Je zde evidováno 7 adres. Trvale zde žije 25 obyvatel.\n\nBorová leží v katastrálním území Útěšenovice o výměře 4,74 km.\n\n"}
{"id": "520427", "url": "https://cs.wikipedia.org/wiki?curid=520427", "title": "Hodkov (Zbraslavice)", "text": "Hodkov (Zbraslavice)\n\nHodkov () je vesnice, část obce Zbraslavice v okrese Kutná Hora. Nachází se asi 4 km na jihozápad od Zbraslavic. Prochází tudy železniční trať Kutná Hora – Zruč nad Sázavou. Železniční stanice \"Hodkov\" se nachází asi 2 km východně od obce (u křížení se silnicí), \"Hodkov zastávka\" je necelý kilometr jihovýchodně od obce, na severním břehu Panského rybníku. Je zde evidováno 156 adres. Trvale zde žije 48 obyvatel.\n\nHodkov je také název katastrálního území o rozloze 6,94 km.\n\n\n"}
{"id": "520429", "url": "https://cs.wikipedia.org/wiki?curid=520429", "title": "Chotěměřice t. Pančava", "text": "Chotěměřice t. Pančava\n\nChotěměřice () je osada, část obce Zbraslavice v okrese Kutná Hora. Nachází se 1 km na jihozápad od Zbraslavic. Je zde evidováno 16 adres. Trvale zde žije jeden obyvatel.\n\nChotěměřice t. Pančava leží v katastrálním území Zbraslavice o výměře 10,86 km.\n\nNázev evidenční části „Chotěměřice t. Pančava“ je převzatý z lexikonu Českého statistického úřadu, ve stejné podobě jej uvádí i registr RÚIAN.\n\nNa webových stránkách obce Zbraslavice je tato vesnice zmíněna jako Chotěměřice nebo \"Chotoměřice + Pančava\".\n\n"}
{"id": "520431", "url": "https://cs.wikipedia.org/wiki?curid=520431", "title": "Kateřinky (Zbraslavice)", "text": "Kateřinky (Zbraslavice)\n\nKateřinky () je malá vesnice, část obce Zbraslavice v okrese Kutná Hora. Nachází se asi 2 km na sever od Zbraslavic. Je zde evidováno 16 adres. Trvale zde žije 24 obyvatel.\n\nKateřinky leží v katastrálním území Zbraslavice o výměře 10,86 km.\n\n"}
{"id": "520432", "url": "https://cs.wikipedia.org/wiki?curid=520432", "title": "Krasoňovice (Zbraslavice)", "text": "Krasoňovice (Zbraslavice)\n\nKrasoňovice () je malá vesnice, část obce Zbraslavice v okrese Kutná Hora. Nachází se asi 4 km na jihozápad od Zbraslavic. Je zde evidováno 24 adres. Trvale zde žije 43 obyvatel.\n\nKrasoňovice je také název katastrálního území o rozloze 3,13 km.\n\nV roce 1785 zde uvedl znovu do provozu skelnou huť Johann Ignác Eisner. Za huť zaplatil zdejší vrchnosti na 15 let dopředu. Huť pak dále provozoval jeho syn Josef. Ještě před vypršením smlouvy však v roce 1798 z hutě odešel do Slavětína a měl tak u majitele panství k dobru 3 300 zl.\n\n"}
{"id": "520433", "url": "https://cs.wikipedia.org/wiki?curid=520433", "title": "Lipina (Zbraslavice)", "text": "Lipina (Zbraslavice)\n\nLipina () je malá vesnice, část obce Zbraslavice v okrese Kutná Hora. Nachází se asi 6 km na jihozápad od Zbraslavic. Je zde evidováno 36 adres. Trvale zde žije 48 obyvatel.\n\nLipina leží v katastrálním území Lipina u Zruče nad Sázavou o rozloze 2,27 km.\n\n\n"}
{"id": "520435", "url": "https://cs.wikipedia.org/wiki?curid=520435", "title": "Malá Skalice (Zbraslavice)", "text": "Malá Skalice (Zbraslavice)\n\nMalá Skalice () je malá vesnice, část obce Zbraslavice v okrese Kutná Hora. Nachází se asi 2,5 km na severozápad od Zbraslavic. Je zde evidováno 6 adres. Trvale zde žije 8 obyvatel.\n\nMalá Skalice leží v katastrálním území Malá Skalice u Zbraslavic o rozloze 1,94 km.\n\n"}
{"id": "520436", "url": "https://cs.wikipedia.org/wiki?curid=520436", "title": "Ču Piao", "text": "Ču Piao\n\nČu Piao (; 10. října 1355 – 17. května 1392) byl nejstarším synem čínského císaře Chung-wua, zakladatele dynastie Ming. Se založením mingské říše a dynastie roku 1368 byl Ču Piao jmenován korunním princem. V rámci přípravy na převzetí moci dostal nejlepší možné konfuciánské vzdělání. Zemřel v osmatřiceti letech roku 1392, ještě za života otce. Postavení následníka po něm převzal jeho nejstarší žijící syn Ču Jün-wen, který o šest let později nastoupil na trůn jako císař Ťien-wen.\n\nČu Piao se narodil v Tchaj-pchingu (dnes v provincii An-chuej), tehdejším sídle Ču Jüan-čanga. Byl jeho prvním synem. Když se roku 1364 jeho otec prohlásil králem Wu, jmenoval Ču Piaa svým dědicem. Poté, co se Ču Jüan-čang prohlásil císařem říše Ming, Ču Piao obdržel titul korunního prince (, \"chuang tchaj-c’\"). Byl intenzívně vzděláván v konfuciánském učení pod vedením Sung Liena. Vyrostl ve vzdělaného a humánního politika, podobného v těchto vlastnostech své matce. Od roku 1377 se účastnil porad císaře s ministry a podílel se na každodenním řízení státu.\n\nPrvní manželkou Ču Piaa byl dcera mingského generála Čchang Jü-čchuna, vzali se roku 1371, dala mu syny Ču Siung-jinga (1374–1382) a Ču Jün-tenga (1377–1417). Druhá manželka byla dcerou Lü Pena, původně jüanského úředníka, který se přidal k Ču Jüan-čangovi na počátku jeho vzestupu; jejími syny byl Ču Jün-wen (císař Ťien-wen), Ču Jün-ťien († 1402) a Ču Jün-si (1391–1406).\n\nV září 1391 byl vyslán na inspekci provincie Šen-si, s úkolem zvážit přemístění hlavního města do Čchang-anu (dnešní Si-an). Z cesty se vrátil koncem roku, ale než mohla být přijata nějaká opatření, onemocněl (v lednu 1392) a po několika měsících zemřel. Pohřben byl v mauzoleu na úpatí hory Čung na předměstí Nankingu.\n\nPo smrti Ču Piaa pozici korunního prince zaujal jeho nejstarší syn Ču Jün-wen, který jej po nástupu na trůn posmrtně jmenoval císařem. Třetí mingský císař Jung-le, poté, co svrhl Ťien-wena, zrušil i panovnický status Ču Piaa. Až o dvě století později, roku 1595, byli Ťien-wen i Ču Piao opět povýšeni na císaře.\n"}
{"id": "520437", "url": "https://cs.wikipedia.org/wiki?curid=520437", "title": "Ostrov (Zbraslavice)", "text": "Ostrov (Zbraslavice)\n\nOstrov () je malá vesnice, část obce Zbraslavice v okrese Kutná Hora. Nachází se asi 4,5 km na jih od Zbraslavic. Je zde evidováno 43 adres. Trvale zde žije 48 obyvatel. Osadou protéká Ostrovský potok, který je pravostranným přítokem řeky Sázavy.\n\nOstrov leží v katastrálním území Ostrov u Bohdanče o rozloze 3,6 km.\n\nPůvod názvu obce není jasný. Na rozdíl od řady dalších vesnic obdobného jména Ostrov nikdy nebyl obklopen vodou. Jedna teorie vychází z toho, že osada byla prokazatelně založena na teritoriu Lichtenburgů, kteří pocházeli z Ronovců. V jejich erbu byla \"ostrv\" (primitivní žebřík z kmene stromu). Ostrov patří patří mezi nejstarší obce, pravděpodobně byl založen již ve 12. století, ale první průkazný písemný dokument pochází až z roku 1257 (listina velmože Smila z Lichtenburka zmiňuje zdejšího rytíře Petra de Ostirhoe). Vzhledem k vyšší nadmořské výšce byli ostrovští zemané zpočátku spíše strážci a ochránci obchodních stezek. Rozvoj zemědělství zde nastal až v období klimatické změny tzv. „teplého středověku“. V období husitství čtyři zdejší zemané (Václav, řečený Vaněk, Božetěch, Vilém a Perknéř) připojili své pečetě ke stížnému listu proti upálení mistra Jana Husa. Podle Perknéře získal Ostrov na celé tři století přízvisko \"Ostrov Perknéřův\" .\n\nV období na přelomu 16. a 17. století byli zdejší majitelé Ostrova (Jan Diviš Břeský z Ploskovic, Ondřej Horňátecký) spíše na straně protestantů, jak dokládají dokumenty o konfiskaci jejich majetku po bitvě na Bílé hoře. Ostrov poté přešel do majetku katolické šlechty věrné Ferdinandu II. K obnově rozvoje obce došlo až na konci 17. století. Ostrovský statek však ztratil samostatnost a stal se součástí velkých panství: nejvýznamnější období byla vláda hrabat Thunů a Věžníků. Za Thunů se zdejším správcem stal Romedius Václav Cyrany, potomek uherské šlechty z jižního Slovenska. Po něm získal Ostrov nové přízvisko \"Ostrov Cyranův\", který se neoficiálně používal až do 20. století.\n\nV 18. století zažíval Ostrov období prosperity, o které se zasloužil především kutnohorský měšťan Zikmund Moravec, který od Marie Terezie získal šlechtický titul a přídomek „von Wostrow“. Právě v době jeho vlády (1758–1784) nabyl zámek svou barokní podobu. V roce 1760 nechal u vjezdu do zámku postavit sochu sv. Jana Nepomuckého. Moravcův zeť Tobias Grätzel zde založil \"první sklářskou huť\". V polovině 19. století se Ostrov stal součástí rozsáhlého velkostatku se sídlem v Zruči nad Sázavou. V roce 1885 koupil Ostrov jako součást zručského velkostatku významný český technik a železniční podnikatel \"Jan Schebek\" (1823–1889). V majetku této rodiny zůstal až do konce první světové války, kdy nastalo další dlouhé období úpadku. Z části majetku Schebků později vznikl tzv. zbytkový statek, který existoval do konce druhé světové války. Po druhé světové válce proběhla nová parcelace, malorolníci však často pozemky vraceli a obec opouštěli. Největší úbytek obyvatelstva nastal po odchodu 17 rodin do vysídleného pohraničí. Poté zde byl založen státní statek, v roce 1972 byl nahrazen JZD. Zámek i statek však nadále chátraly. Zásadní změnu přinesl až nový majitel celého areálu a rozsáhlá rekonstrukce v letech 2005–2008.\n\n\"Sklářské hutě v Ostrově:\" první huť zde založil Tobias Grätzel, fungovala od roku 1779 do roku 1801. Obnovena byla 1812 Johannem Schiefnerem, po jeho smrti (1817) se huti příliš nedařilo a vystřídalo se v ní několik majitelů. V roce 1846 byla pronajata \"Janovi a Anně Rücklovým\", kteří její kapacitu zvětšili na 10 pánví. V době největší prosperity huť zaměstnávala až 50 osob, a její zboží se prodávalo do mnoha zemí. Roku 1857 Rückl huť odkoupil. Rücklové pocházeli pravděpodobně ze Švýcarska, z okolí St. Gallenu. Nejdůležitějším a nejznámějším z rodu Rücklů se stal syn Antonín, narozený 1840 v Ostrově. Podnikatelské podmínky v Ostrově se však stále zhoršovaly, takže nakonec \"Antonín Rückl\" sklárnu přenesl do obce Včelnička u Kamenice nad Lipou. Tím sklářská huť v Ostrově definitivně zanikla. Jiná větev Rücklů je z nedalekých Tasic (kde se nachází známá Huť Jakub), této linii později patřila také brusírna Karlov ve Světlé nad Sázavou a několik skláren na severu Cech.\n\n\n\n"}
{"id": "520438", "url": "https://cs.wikipedia.org/wiki?curid=520438", "title": "Radvančice", "text": "Radvančice\n\nRadvančice () je malá vesnice, část obce Zbraslavice v okrese Kutná Hora. Nachází se 2 km na jihovýchod od Zbraslavic. Je zde evidováno 25 adres. Trvale zde žije 35 obyvatel.\n\nRadvančice leží v katastrálním území Útěšenovice o výměře 4,74 km.\n\n"}
{"id": "520439", "url": "https://cs.wikipedia.org/wiki?curid=520439", "title": "Rápošov", "text": "Rápošov\n\nRápošov () je malá vesnice, část obce Zbraslavice v okrese Kutná Hora. Nachází se asi 3 km na severozápad od Zbraslavic. Je zde evidováno 38 adres. Trvale zde žije 31 obyvatel.\n\nRápošov je také název katastrálního území o rozloze 1,93 km.\n\n"}
{"id": "520440", "url": "https://cs.wikipedia.org/wiki?curid=520440", "title": "Útěšenovice", "text": "Útěšenovice\n\nÚtěšenovice () je malá vesnice, část obce Zbraslavice v okrese Kutná Hora. Nachází se 2 km na jih od Zbraslavic. Je zde evidováno 15 adres. Trvale zde žije 27 obyvatel.\n\nÚtěšenovice je také název katastrálního území o rozloze 4,74 km. V katastrálním území Útěšenovice leží i Borová a Radvančice.\n\nRoku 1950 byla obec Útěšenovice připojena k obci Zbraslavice.\n\n"}
{"id": "520441", "url": "https://cs.wikipedia.org/wiki?curid=520441", "title": "Velká Skalice", "text": "Velká Skalice\n\nVelká Skalice () je malá vesnice, část obce Zbraslavice v okrese Kutná Hora. Nachází se asi 2,5 km na severozápad od Zbraslavic. Je zde evidováno 25 adres. Trvale zde žije 19 obyvatel.\n\nVelká Skalice je také název katastrálního území o rozloze 2,67 km.\n\n"}
{"id": "520443", "url": "https://cs.wikipedia.org/wiki?curid=520443", "title": "Březí (Zbýšov)", "text": "Březí (Zbýšov)\n\nBřezí () je malá vesnice, část obce Zbýšov v okrese Kutná Hora. Nachází se asi 4 km na sever od Zbýšova. Je zde evidováno 42 adres. Trvale zde žije 47 obyvatel. V údolí západně od Březí protéká Jánský potok.\n\nBřezí leží v katastrálním území Březí u Šebestěnic o rozloze 2,89 km².\n\n\n"}
{"id": "520444", "url": "https://cs.wikipedia.org/wiki?curid=520444", "title": "Damírov", "text": "Damírov\n\nDamírov () je malá vesnice, část obce Zbýšov v okrese Kutná Hora. Nachází se asi 2 km na západ od Zbýšova. Je zde evidováno 32 adres. Trvale zde žije 57 obyvatel.\n\nDamírov je také název katastrálního území o rozloze 2,88 km.\n\n\n"}
{"id": "520445", "url": "https://cs.wikipedia.org/wiki?curid=520445", "title": "Chlum (Zbýšov)", "text": "Chlum (Zbýšov)\n\nChlum () je malá vesnice, část obce Zbýšov v okrese Kutná Hora. Nachází se asi 3 km na jihovýchod od Zbýšova. Východním okrajem vesnice protéká Chlumský potok, který je levostranným přítokem Vranidolského potoka. Je zde evidováno 39 adres. Trvale zde žije 27 obyvatel.\n\nChlum leží v katastrálním území Chlum u Zbýšova o rozloze 3,78 km.\n\nPrvní písemná zmínka o obci pochází z roku 1289.\nZhruba 2 km jihozápadně od vsi se v lesích při Chlumském potoce nachází přírodní rezervace Velká a Malá olšina. Předmětem ochrany tohoto území je především masivní výskyt bledule jarní (\"Leucojum vernum\").\n\nPři východním okraji vsi se na ostrožně nad rybníkem nalézá zřícenina stejnojmenného hradu, který byl založen rodem Slavatů z Chlumu a Košumberka na konci 13. století.\n\n"}
{"id": "520446", "url": "https://cs.wikipedia.org/wiki?curid=520446", "title": "Klucké Chvalovice", "text": "Klucké Chvalovice\n\nKlucké Chvalovice () je vesnice, místní část obce Zbýšov v okrese Kutná Hora. Nachází se asi 2,5 km východně od Zbýšova. Je zde evidováno 85 adres. Trvale zde žije 134 obyvatel. Vesnicí protéká Vranidolský potok, který je pravostranným přítokem Jánského potoka.\n\nKlucké Chvalovice je také název katastrálního území o rozloze 5,1 km².\n\n\n\n"}
{"id": "520449", "url": "https://cs.wikipedia.org/wiki?curid=520449", "title": "Krchlebská Lhota", "text": "Krchlebská Lhota\n\nKrchlebská Lhota () je malá vesnice, část obce Zbýšov v okrese Kutná Hora. Nachází se asi 0,5 km na severozápad od Zbýšova. Je zde evidováno 38 adres. Trvale zde žije 39 obyvatel. Protéká tudy Krchlebský potok, který je levostranným přítokem Jánského potoka.\n\nKrchlebská Lhota je také název katastrálního území o rozloze 1,37 km².\n\n"}
{"id": "520450", "url": "https://cs.wikipedia.org/wiki?curid=520450", "title": "Zbudovice", "text": "Zbudovice\n\nZbudovice () je malá vesnice, část obce Zbýšov v okrese Kutná Hora. Nachází se asi 5 km na severovýchod od Zbýšova. Je zde evidováno 26 adres. Trvale zde žije 34 obyvatel.\n\nZbudovice je také název katastrálního území o rozloze 2,22 km.\n\n"}
{"id": "520452", "url": "https://cs.wikipedia.org/wiki?curid=520452", "title": "Štrampouch", "text": "Štrampouch\n\nŠtrampouch () je vesnice, část obce Žáky v okrese Kutná Hora. Nachází se asi 2 km na jih od Žáků. Je zde evidováno 131 adres. Trvale zde žije 244 obyvatel. V údolí západně od Štrampouchu protéká Jánský potok.\n\nŠtrampouch leží v katastrálním území Žáky o výměře 5,66 km².\n\n\n"}
{"id": "520453", "url": "https://cs.wikipedia.org/wiki?curid=520453", "title": "Bojmany", "text": "Bojmany\n\nBojmany () je malá vesnice, část městyse Žehušice v okrese Kutná Hora. Nachází se asi 2,5 km na východ od Žehušic. Je zde evidováno 48 adres. Trvale zde žije 82 obyvatel.\n\nBojmany je také název katastrálního území o rozloze 1,37 km.\n\n"}
{"id": "520454", "url": "https://cs.wikipedia.org/wiki?curid=520454", "title": "Markovice (Žleby)", "text": "Markovice (Žleby)\n\nMarkovice () je malá vesnice, část obce Žleby v okrese Kutná Hora. Nachází se asi 2 km na západ od Žleb. Je zde evidováno 14 adres. Trvale zde žije 44 obyvatel.\n\nMarkovice leží v katastrálním území Žleby o výměře 11,48 km.\n\n\n"}
{"id": "520457", "url": "https://cs.wikipedia.org/wiki?curid=520457", "title": "Nové Město (Čáslav)", "text": "Nové Město (Čáslav)\n\nNové Město () je část města Čáslav v okrese Kutná Hora. Tvoří prakticky celé okolí kolem vnitřní historické zástavby. Je zde evidováno 1756 adres. Trvale zde žije 9172 obyvatel.\n\nNové Město leží v katastrálním území Čáslav o výměře 23,5 km.\n\n"}
{"id": "520459", "url": "https://cs.wikipedia.org/wiki?curid=520459", "title": "Heinrich Hitler", "text": "Heinrich Hitler\n\nHeinrich \"Heinz\" Hitler (narozen 14. března 1920; † jaro 1942, Moskva) byl syn Aloise Hitlera mladšího a jeho druhé ženy Hedwigy Heidemannové. Byl rovněž synovcem německého kancléře Adolfa Hitlera. Po začátku druhé světové války vstoupil do Wehrmachtu a narukoval na východní frontu, kde padl do rukou Sovětů a v zajetí v roce 1942 zemřel.\n\nOproti svému nevlastnímu bratrovi, odpůrci tehdejšího režimu Williamu Patrickovi Hitlerovi, byl Heinz zapálený nacista. Navštěvoval elitní nacistickou vojenskou akademii – Národní politický vzdělávací institut (Napola) v Ballenstedtu (Alsasko-Lotrinsko). S ambicemi stát se důstojníkem Heinz vstoupil v roce 1941 do Wehrmachtu coby radiospojař 23. postupimského dělostřeleckého regimentu, který se podílel na invazi do Sovětského svazu, tedy Operaci Barbarossa. Desátého ledna 1942 byl Hitler zajat sovětskými jednotkami a poslán do moskevského zajateckého tábora Butyrka, kde zemřel ve věku 21 let po několika měsících, během kterých byl mučen a vyslýchán.\n"}
{"id": "520460", "url": "https://cs.wikipedia.org/wiki?curid=520460", "title": "Staré Město (Čáslav)", "text": "Staré Město (Čáslav)\n\nStaré Město () je část města Čáslav v okrese Kutná Hora. Jde o širší historické jádro v centru města. Je zde evidováno 227 adres. Trvale zde žije 635 obyvatel.\n\nStaré Město leží v katastrálním území Čáslav o výměře 23,5 km.\n\n"}
{"id": "520466", "url": "https://cs.wikipedia.org/wiki?curid=520466", "title": "Polipsy", "text": "Polipsy\n\nPolipsy () je vesnice, část obce Čestín v okrese Kutná Hora. Nachází se asi 4 km na jihozápad od Čestína. Je zde evidováno 91 adres. Trvale zde žije 64 obyvatel.\n\nKostel Všech svatých v Polipsech pochází pravděpodobně ze 14. století (první zmínka 1355). Během 18. a 19. století čtyřikrát vyhořel (1725, 1763, 1787 a 1874), při požáru 1725 se zřítila věž. Po posledním ohni v roce 1874 byl na náklady tehdejšího majitele kácovského panství, excísaře Ferdinanda I. (V.) Dobrotivého obnoven v prostých formách, zachoval se jižní gotický portál. V současnosti bez pravidelného využití, obklopuje ho funkční hřbitov.\n\nPolipsy je také název katastrálního území o rozloze 7,85 km.\n\n"}
{"id": "520467", "url": "https://cs.wikipedia.org/wiki?curid=520467", "title": "Zpětná rotace", "text": "Zpětná rotace\n\nZpětná rotace nebo retrográdní rotace je rotace planety nebo měsíce v opačném směru, než je směr rotace Země a většiny planet a měsíců ve sluneční soustavě, tedy od východu k západu namísto od západu k východu. Zpětnou rotaci mají ve sluneční soustavě planety Venuše, Uran (ten má osu rotace velmi skloněnou). \n\nVenuše má periodu rotace 243,0185 dní a její osa rotace je od směru kolmého k oběžné rovině skloněna o pouhých 2,64°. Důvod toho, proč planeta rotuje zpětně, není znám, ale předpokládá se, že se jedná o následek slapového působení její velmi hmotné atmosféry.\n\nUran má periodu rotace 0,718 dní a jeho sklon rotační osy je 97,77°, tedy Uran se jakoby na své dráze „valí“. Toto sklonění osy a zpětná rotace se vysvětlují srážkou Uranu krátce po svém vzniku s nějakým jiným tělesem.\n"}
{"id": "520468", "url": "https://cs.wikipedia.org/wiki?curid=520468", "title": "Seznam katastrálních území v okrese Kutná Hora", "text": "Seznam katastrálních území v okrese Kutná Hora\n\nSeznam katastrálních území okresu Kutná Hora\n\nV této tabulce je uveden kompletní výčet katastrálních území Okresu Kutná Hora, včetně rozlohy a místních částí, které na nich leží.\nCelková výměra 916,92 km\n\nhttp://www.uir.cz/, územně identifikační registr ČR\n"}
{"id": "520485", "url": "https://cs.wikipedia.org/wiki?curid=520485", "title": "Petr Mareš", "text": "Petr Mareš\n\nJméno Petr Mareš nosí více osob:\n\n\n"}
