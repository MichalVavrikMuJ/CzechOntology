{"id": "497985", "url": "https://cs.wikipedia.org/wiki?curid=497985", "title": "Prvosenka jarní", "text": "Prvosenka jarní\n\nPrvosenka jarní (\"Primula veris\", lidově též petrklíč, bukvice bílá, bylina sv. Petra atd) je drobnější vytrvalá bylina z čeledi prvosenkovité (\"Primulaceae\"). Rostlina dosahuje i s květem výšky 20–25 cm. Z podzemního oddenku vyrůstají měkké a svraskalé listy uspořádané v přízemní růžici. Vonné žluté květy vyrůstají na jednostranném okolíku. Může se rozmnožovat vegetativně rozdělením oddenku, ale většinou se rozmnožuje pohlavně, tvorbou semen. Plodem je tobolka. Prvosenka jarní se může dožít více než padesáti let.\n\nVyskytuje se zvláště v Evropě a Asii, především v teplejších polohách nížin a pahorkatin, zejména ve světlých listnatých lesích, hájích, prosluněných stráních a v křovinách, většinou na vápencových podkladech. Dokáže však přežít i chladné podnebí, například v severním Skotsku. Český Červený seznam ji zařazuje do kategorie C3 (vzácnější až ohrožený druh). Pokles populace prvosenky jarní byl způsoben nárůstem zemědělské výroby, holosečnou těžbou a výsadbou kultur jehličnanů, používáním herbicidů, hnojením (hlavně dusíkatými hnojivy), eutrofizací stálých luk a orbou travních porostů.\n\nPrvosenka jarní se tradičně používá pro přípravu čajů, nálevů nebo v lidovém léčitelství. Látky v ní obsažené (glykosidy a saponiny) působí jako expektorans při onemocnění horních a dolních cest dýchacích. Co se týče škůdců prvosenky, listy a květy prvosenky jarní jsou často poškozovány měkkýši a mnoha druhy hmyzu. Při přílišné vlhkosti a hustém zápoji prvosenku jarní napadají plísně a houbové choroby.\n\nPojmenování prvosenka pochází z 19. století z polštiny (\"pierwosnka\"). Pojmenování bylina svatého Petra je už známo z 16. století (latinsky \"clavis sancti Petri\" či německy \"Peterschlüssel\").\n\nPrvosenka jarní dosahuje velikosti 20 cm (někdy až 25 cm). Z uzlovitého 1–5 cm dlouhého oddenku vyrůstají měkké a svraskalé 5–15 cm dlouhé listy uspořádané v přízemní růžici. Vonné žluté květy vyrůstají uskupeny do jednostranného okolíku. Prvosenka jarní je hmyzosnubná. Někdy se rozmnožuje vegetativně, ale většinou se rozmnožuje generativně, semenem. Plodem je tobolka se semeny. V zimě prvosenka jarní prochází stádiem dormance, kdy listy usychají. Semena musí být chladem narušena (stratifikována), jinak by nedošlo ke klíčení. Proto většina semen klíčí až na jaře, v dubnu až květnu. Délka života je závislá na podmínkách prostředí, ve kterém prvosenka žije, ale je schopna se průměrně dožít více než padesáti let. Jako všichni zástupci sekce \"Primula\" je prvosenka jarní diploidní (2n) s počtem somatických chromozómů 22.\n\nPrvosenka jarní ztrácí přes zimu staré listy. Nové listy vyrůstají na konci zimy (únor až březen). Zvětšují se ve vegetačním období a dosáhnou vrcholné velikosti v létě. Ve zvláště suchých a horkých podmínkách stárne značné množství listů již na konci vegetačního období (srpen až říjen), ale zbytek listů zůstává, dokud se nevyvinou nové listy na konci zimy.\n\nZáklady květů se většinou objeví na podzim předchozího roku, ale květní pupeny na stopkách se stanou viditelné až na konci března a začátku dubna. Prvosenka jarní kvete ze začátku dubna do poloviny května. Kvetení vrcholí na konci dubna. Počet kvetoucích rostlin v populaci se může silně lišit během let a podle místa. Semena zrají 8–10 týdnů po oplodnění a semena jsou roznášena do okolí od poloviny července do září.\n\nVegetativními orgány prvosenky jarní jsou oddenek pokrytý kořenovým vlášením a listy, které z něj v klimaticky příznivé době vyrůstají v podobě listové růžice.\n\nOddenky jsou nepravidelně pokroucené, dlouhé 1–5 cm, široké 2–5 mm, sivě hnědé. Kořeny jsou maximálně 1 mm tlusté a několik centimetrů dlouhé, světle žluté až běložluté. Na povrchu oddenků se nachází obnovovací pupeny, které jsou schovány těsně pod povrchem půdy. Kořenový krček je v podzemní části pokryt více či méně masitými šupinami, což jsou pozůstatky uschlých listů. Mikroskopicky na příčném řezu oddenku je vidět pod charakteristickým endodermem v kruzích uspořádané cévní svazky. Kořeny obsahují zrna škrobu, jejichž velikost kolísá okolo 4–10 μm. Na kořenech prvosenky jarní byla nalezena arbuskulární mykorhiza.\n\nListy jsou tvořeny křídlatým řapíkem rozšiřujícím se v pochvu a vejčitou podvinutou čepelí s chloupky. Listy jsou měkké, svraskalé 5–15 cm dlouhé (i s řapíky) a 2–6 cm široké v době kvetení, nejširší bývají v době plození. Listy jsou uspořádané v přízemní růžici. Čepel je vejčitá až vejčitě podlouhlá, k bázi pozvolna nebo náhle zúžená (zřídka slabě srdčitá), nepravidelně zoubkovaná, až téměř celokrajná. Čepel je na vrchní straně pýřitá až olysalá s výraznou vystouplou žilnatinou. Řapík je kratší než čepel, je křídlatý. Na konci se řapík rozšiřuje v pochvu.\n\nGenerativními orgány jsou u prvosenky květy, které vyrůstají na dlouhých stvolech obnovovacích pupenů oddenků a následně plody v podobě tobolek se semeny. Prvosenka jarní kvete v dubnu až květnu.\n\nJemně žláznatý a pýřitý stvol je 4–25 cm dlouhý, chlupatý. V květenství, kterým je jednostranný převislý okolík, se nachází 1 až 30 květů nebo květních pupenů. Počet květů během kvetení je flexibilní, počet plodů se už nemění.\n\nListeny jsou čárkovitě kopinaté, bleděžluté, při bázi jsou bez hrbolku, obvykle jsou 3–6 mm dlouhé. Stopky květní jsou 4–18 mm dlouhé. Květ má pět tyčinek stejně dlouhých jako kalich, často se ale objevuje tzv. různočnělečnost − \"heterostylie\", kdy je délka nitek výrazně zredukovaná. Prašníky jsou asi 2 mm dlouhé. Pestík má svrchní kulovitý semeník a rovnou čnělku s paličkovitou bliznou. Na rozdíl od prvosenky vyšší květy charakteristicky voní. Kalich je zvonkovitý, nálevkovitý, široce trubkovitý nebo baňkovitý, hranatý, od ko­runní trubky odstávající. Je dlouhý 12–25 mm má bleděžlutou nebo bledězelenou barvu. Je vroubkovaný a chlupatý, nejvíce podél úžlabí vroubků. Cípy květů jsou trojúhelníkovité, špiča­té, dosahující 1/5 až 1/3 délky kalicha. Délka korunní trub­ky je větší nebo menší než délka kalicha. Lem miskovitého tvaru, je 5–6 mm široký, sytě žlutý. Cípy lemu jsou obsrdčité, při bázi mají oranžovou skvrnu. Prvosenka jarní je obligátně cizosprašná, opylení zcela závisí na hmyzích opylovačích (entomogamie), jako jsou různí čmeláci (rod \"Bombus\") a jiní blanokřídlí, ale i motýli (žluťásek rodu \"Gonepteryx\" či např. kukléřky rodu \"Cucullia\").\n\nU přirozených variant prvosenky jarní kolísá poměr opylených květů, ze kterých se úspěšně vyvinuly plody okolo 61 %. Plodem je tobolka se semeny. Tobolka je vejcovitá, 6–10 mm dlouhá, kratší než vytrvalý kalich, jímž je zakryta. Počet plodů na rostlině kolísá kolem devatenácti (někdy jich ale může být až 108). Vejčitá, krychlovitá nebo téměř kulatá semena jsou tma­vohnědá, nelepkavá, jemně bradavčitá nebo uzlovitá. Semena, dosahují délky 1–2 mm, jsou bez masíčka. Průměrné množství semen v plodech je 30 (někdy jich však může být až 61). Počet semen v plodech a poměr hmoty semen je negativně souvztažný. Díky tomu, že váží pouze 0,69–1,24 mg, se mohou rozptýlit do okolí mechanismem kadidelnice.\nAčkoli semena prvosenky jarní mohou v přirozených podmínkách klíčit brzy potom, co byla vyseta, většina semen přezimuje a naklíčí na jaře (od konce dubna do poloviny května). Většina semen získaných z místních rostlin, při výzkumu v Polsku, se zdála být životaschopná, jelikož měla průměrnou klíčivost 88 %, rychlost klíčení semen byla ale překvapivě různorodá. Nízká klíčivost je obvyklá kvůli období klidu a čerstvá semena prvosenky jsou spící v době výsevu (přeléhavá) a potřebují stratifikaci chladem k tomu, aby bylo aktivováno klíčení. Protože semena obsahují vodorozpustné obaly, období klidu u semen prvosenky jarní není omezeno při zrání v suchu. K tomu, aby bylo stimulováno klíčení, semena vyžadují světlo a preferují malý rozsah teplot (optimum 16,1 °C). Semena prvosenky jarní vystavená dostatečně dlouho vlhkosti a teplotě 16,1 °C tedy pravděpodobně začnou klíčit. Ale semena prvosenky jarní vystavená vyšším teplotám a přechovávaná v suchých podmínkách pravděpodobně znovu vstoupí do období klidu.\n\nVelká část semen prvosenky jarní se s ohledem na podmínky klíčení může hromadit v půdě. To potvrzují nálezy velkého množství životaschopných semen prvosenky jarní v zásobě semen v půdě. Semena po 16 měsíců uložená v zemi zůstala životaschopná a podržela si 85 % klíčivost. Ošetření semen prvosenky gibereliny významně zvýší úspěšnost klíčení.\n\nNejčastěji uváděná synonyma k prvosence jarní (\"Primula veris\" L., ) jsou:\n\nPrvosenka jarní vykazuje vysokou variabilitu ve tvaru a chlupatosti listů i ve velikosti a tvaru kalichu. V termofytiku výrazně převládají prvosenky jarní s větší délkou kalichů (16–25 mm). Mimo termofytikum přesahují i do teplejších poloh mezofytika. Listy jsou (zvláště v Panonském termofytiku) často hustěji chlupaté a někdy až plstnaté (var. \"hardeggensis\" ), tendence k olysávání je u této dlouhokališné variety po­měrně slabá. Ale i v nejteplejších územích (například na jižní Moravě či v Českém středohoří) se vyskytují prvosenky jarní skoro úplně lysé dohromady s plstnatými.\n\nPrvosenky jarní s krátkými kalichy (12–17 mm) s listy naspodu chlupatými až olysalými se častěji vyskytují v mezofytiku, kde někdy tvoří čisté populace. Dlouhokališný i krátkokališný typ je spojen plynulý­mi přechody. Díky silnému prolínání je u mnoha rostlin možné jen určení do druhu. Na několika lokalitách v Polabí jsou v populacích prvosenky jarní šedavé poměrně hojně zastoupeny rostliny s baňkovitým, 16–19 mm dlouhým kalichem a korunní trubkou nápadně vyniklou (var. \"velenovskyi\" ), které se jinde vyskytují jen vzácně.\n\nVzhledem k široké ekologické amplitudě je pravděpodobné, že v rámci druhu dochází k ekotypickému rozrůzňování druhu, zatím však chybí experimentální důkaz.\n\nPrvosenka jarní je druh variabilní, proto se rozděluje do více poddruhů. Nominátní poddruh prvosenka jarní pravá (\"Primula veris\" subsp. \"veris\") se vyskytuje ve většině areálu druhu, na jihu po Alpy., v ČR od nížin do podhůří. V teplejších oblastech střední Evropy i ČR je častější prvosenka jarní šedavá (\"Primula veris\" subsp. \"canescens\"), na západ se vyskytuje až po jih Francie a sever Španělska.. Prvosenka jarní libovonná (\"Primula veris\" subsp.\" columnae\") roste hlavně v jižní Evropě Prvosenka jarní velkokališná (\"Primula veris\" subsp. \"macrocalyx\") roste ve východní části areálu druhu, v Rusku, v Turecku a v severním Íránu.\nV přírodě jsou známy i kříženci prvosenky jarní s jinými druhy. Je to prvosenka prostřední (\"Primula × media\", p. jarní × p. vyšší), \"Primula × polyantha\" (p. jarní × p. bezlodyžná) a \"Primula × murbeckii\" (p. jarní × p. vyšší × p. bezlodyžná).\n\nUšlechtilé kultivary prvosenky jarní (\"Primula veris\") jsou v oběhu pod jménem \"Primula anglica\", jsou to rostliny s květy většinou červe­ných barev a často smíšené s červenými hybridy prvosenky vyšší (\"Primula elatior\"). Exem­pláře s obrovskými květy, které se i u nás někdy ve školkách pěstují, patří také do skupiny \"Primula anglica\". Snad se tu projevuje heterózní efekt, protože velikost květů se nedá v dalších generacích udržet.\n\nVe střední Evropě je asi nejpodobnějším druhem, se kterým se prvosenka jarní někdy zaměňuje, prvosenka vyšší (\"Primula elatior\"). Stejně jako pro prvosenku jarní se pro ni často užívá lidový název petrklíč. Liší se hlavně bledě žlutými slabě vonnými květy a ke koruně přitisklými, nikoliv odstálými a nafouklými, kalichy. Jsou zde i ekologické odlišnosti, je výrazně vlhkomilnější a je typickým druhem i luhů, kde prvosenka jarní většinou chybí. Podobné květy má i prvosenka bezlodyžná (\"Primula vulgaris\"), jinak se však pozná snadno, protože nemá lodyhu a květy vyrůstají na tenkých stopkách přímo ze středu růžice listů.\n\nV ČR se vyskytuje roztroušeně od nížin po podhorské oblasti (max. asi 800 m n. m.), celkově roste v téměř celé Evropě vyjma Středozemí a nejsevernějších oblastí. Areál výskytu zasahuje ale i do Švédska částečně i Norska, do Anglie, Irska, severního Španělska a části Itálie. Lze ji najít i na Balkánském poloostrově. Na východě areál rozšíření prvosenky jarní zasahuje hluboko do Ruska, pokračuje přes Turecko po severní Írán. Druhotně se rozšířila i v Severní Americe, hlavně na severovýchodě.\n\nPrvosenka jarní ve střední Evropě nejčastěji roste v některých typech dubohabřin a teplomilných doubrav a na jejich okrajích. Zřídka roste i v květnatých bučinách, vápnomilných bučinách a v některých typech suťových lesů. \nNalézt prvosenku jarní je možné i v semixerotermních travinobylinných společenstvech (sušší druhově bohaté louky a pastviny). Na Britských ostrovech někdy roste i na stabilizovaných (nepřesýpavých) dunách. Prvosenka jarní se většinou vyhýbá luhům, proto v oblastech s převažujícími lužními lesy je vzácná. Příkladem je oblast dolního toku Moravy a Dyje, kde někdy roste na suchých hlínou pokrytých písčitých vyvýšeninách (tzv. hrúdech).\n\nPrvosenka jarní často roste v tzv. panonských dubohabřinách asociace \"Primulo veris-Carpinetum\", což jsou teplomilnější typy dubohabřin, které v ČR najdeme na jižní Moravě. Ale může růst i v teplomilnějších typech hercynských dubohabřin, někdy označovaných jako subasociace \"Melampyro nemorosi-Carpinetum primuletosum veris\", které jsou časté i v teplejších částech Čech a analogicky ji najdeme i v teplomilnějších variantách karpatských dubohabřin as. \"Carici pilosae-Carpinetum\".\n\nPrvosenka jarní se běžně vyskytuje i v bazifilních teplomilných doubravách. Jsou to lesy s dominací dubu šipáku a dubu zimního rostoucí hlavně na bazických substrátech teplých oblastí (nejvíce vápenec a čedič). V Čechách to je asociace \"Lathyro versicoloris-Kvercetum pubescentis\", na Moravě \"Pruno mahaleb-Kvercetum pubescentis\", o něco mezofilnější typy řazené do as. \"Euphorbio-Kvercetum\" (syn.: \"Corno-Kvercetum\") najdeme v obou územích. Může růst i v jiných typech teplomilných doubrav, například tzv. mochnových doubravách as. \"Melico pictae-Kvercetum roboris\" (syn. \"Potentillo albae-Kvercetum\").\n\nPrvosenka jarní je typická i pro suťové lesy subasociace \"Aceri-Carpinetum aconitetosum vulpariae\", které se vyskytují převážně na karbonátových horni­nách (vápenec, mramor aj.), v ČR hlavně v Moravském a Českém krasu. Roste také v borech svazu \"Cytiso ruthenici-Pinion sylvestris\". Jsou to lesostepní bory (někdy i s příměsí dubu nebo břízy) rostoucí na opukách a vápenitých pískovcích, v ČR hlavně v okolí tzv. bílých strání ve středních až severních Čechách.\n\nPrvosenka jarní je častá i v některých typech suchých trávníků. Jsou to například tzv. pěchavové trávníky sv. \"Diantho lumnitzeri-Seslerion\", což jsou zapojené trávníky s dominancí pěchavy vápnomilné (\"Sesleria caerulea\") v skalnatých oblastech pahorkatin (hlavně na vápencích), po obvodě vyšších hor (např. Alpy, Karpaty). Běžná je také v tzv. širokolistých suchých trávnících sv. \"Bromion erecti\". Jsou to louky, kde se jako dominanta často uplatňuje sveřep vzpřímený (\"Bromus erectus\") nebo válečka prapořitá (\"Brachypodium pinnatum\"). V asociaci \"Brachypodio pinnati-Molinietum arundinaceae\" ze sv. \"Bromion erecti\" je vedena dokonce jako diagnostický druh. Tento typ suchých luk se v ČR vyskytuje v Bílých Karpatech. Může se růst i v dalších typech trávníků, jako jsou sušší varianty mezofilních luk sv. \"Arrhenatherion elatioris\", pastvin sv. \"Cynosurion cristati\" nebo lesních lemů sv. \"Trifolion medii\".\n\nPrvosenka jarní je typický druh dobře prosvětlených míst, ale může také přežít pod částečným stínem i když vykazuje sníženou životaschopnost. Výsledky experimentálních měření produkce, nebo absorpce oxidu uhličitého se měnily u prvosenky jarní, prvosenky bezlodyžné a prvosenky vyšší v průběhu postupně se zvyšujícího zastínění. Testy ukázaly, že prvosenka jarní byla nejméně, a prvosenka bezlodyžná nejvíce snášenlivá vůči zastínění.\nPrvosenka jarní většinou chybí na pastvinách s vysokou hladinou spodní vody. Testy ukázaly, že přírůstek sušiny u prvosenky jarní se významně snižuje při experimentálně zvýšené hladině spodní vody už po třech měsících růstu rostliny. Kořeny rostlin nejsou schopné pronikat do anoxických vrstev. Kořeny prvosenky jarní v lokalitách se zvýšenou hladinou spodní vody jsou díky tomu kratší a prorůstají jen horními půdními vrstvami s dostatkem kyslíku, což je charakteristické pro druhy nesnášenlivé k dlouhodobému zamokření. \nVe srovnání s prvosenkou vyšší a prvosenkou bezlodyžnou je prvosenka jarní většinou více tolerantní k suchu. Ačkoli O. Inghe a C. O. Tamm (1988) často pozorovali dočasné chřadnutí listů prvosenky jarní během suchého léta v jižním Švédsku, nezjistili významný dopad na pravděpodobnost přežití takových jedinců. Při výjimečně suchých a horkých podmínkách během kvetení, dochází k významnému zmenšení množství a velikosti semen.\n\nRoste na kyprých eutrofních až mezotrofních, půdách s neutrální až mírně kyselou reakcí. Kyselé půdy nesnáší. Snese půdy s vyšším obsahem vápníku. Dokáže osídlit i půdy dosti těžké, ale optimum jejího rozšíření je na půdách relativně kyprých (proto hojně i na vrcholových sutích) a minerálně dosti bohatých. S oblibou se ve větším množství objevuje na mladých vyvřelinách (čedič, andezit apod.) a na vápenci.\nPrvosenka jarní je druh charakteristický pro půdy chudé na živiny. Uměle zvýšené hodnoty dusíku mají za následek klesání velikosti populace, což je hlavně výsledek sníženého počtu kvetoucích rostlin a tedy produkce semen. Dlouhodobé projekce také ukázaly, že porosty, které byly vystaveny nejvyšším hodnotám dusíku v půdě (9 g (N) m rok) zanikly během 30 let (běžný jednoletý populační pokles z 18,2 % a 15,5 % a běžný čas zániku od 13,7 a 24,4 léta při kosení a pastvě), zatímco porosty bez přihnojování měly běžný přírůstek jedinců.\n\nPokud jsou podmínky pro růst příznivé, populace prvosenky jarní může mít velké a viditelné jedince s vysokou hustotou porostu. Ačkoli prvosenka jarní není nikdy dominantní rostlinou v porostu, dosahuje hustoty mezi 10 a 34 jedinci na m, zatímco při výsevu mohou dosáhnout hustoty až do 100–200 jedinců na m. Kvůli omezené možnosti rozptylování semen v závislosti na způsobu jejich šíření, se mladé rostliny většinou spíše vyskytují seskupené kolem dospělých rostlin. Příležitostně, mohou shluky prvosenek jarních vzniknout následkem vegetativního rozmnožování, ačkoli je to málo časté. Prvosenka jarní tvoří často větší, pestře žlutě zbarvené porosty. Vyskytuje se většinou pospolitě, přirozené obnově dřevin však nezbraňuje.\n\nV České republice rostou pouze dva poddruhy prvosenky jarní, a to prvosenka jarní šedavá, která je podle českého Červeného seznamu zařazena mezi ohrožené (\"C3\", což odpovídá v mezinárodním Červeném seznamu IUCN kategorii \"VU\") a prvosenka jarní pravá, která je podle českého Červeného seznamu zařazena mezi vzácnější taxony vyžadující pozornost, ale méně ohrožené (\"C4a\", což odpovídá v mezinárodním Červeném seznamu IUCN kategorii \"NT\").\n\nV mnoha oblastech původního výskytu v Evropě populace prvosenky jarní klesají hlavně následkem změněného využití půdy, pokračujícím zvýšením obsahu živin v půdě (hlavně dusíku) pronikajících z okolní krajiny. Například ve Velké Británii utrpěla populace prvosenky jarní dramatický pokles v letech 1930 a 1980. Pokles výskytu prvosenky jarní v Evropě byl způsoben zejména nárůstem zemědělské výroby, používáním herbicidů, eutrofizací stálých luk, a orbou travních porostů.\n\nVelmi důležitým důvodem úbytku prvosenek jarních je způsob lesního hospodaření. Dubohabřiny jsou káceny, na jejich místě jsou vysazovány kultury jehličnanů. Tam, kde jsou dubohabřiny ponechány, jsou prosvětlovány probírkou, což přirozeně vede k posílení rozvoje keřového patra a díky tomu je bylinné patro, kde prvosenka roste, zarostlé křovinami. Vzhledem k tomu, že je prvosenka jarní světlomilná, tedy ubývá i v takto udržovaných přirozených stanovištích s vlivem člověka.\n\nProtože mnoho míst výskytu prvosenky jarní je omezené na malé lokality, rostliny jsou následkem toho vysoce citlivé na jevy, jako je příliv živin z okolí ať už vlivem zemědělského a lesnického hospodaření, nebo nakládání s odpady. Relativně intenzivní pastevectví, vytváří prostor pro ujmutí semenáčků a růst rostlin. Pastva umožňuje efektivní produkci semen a optimální strategii udržení populace prvosenky jarní v dlouhodobém horizontu. Pro populace prvosenky jarní je důležité přiměřené hospodaření. Vhodné je kosení luk a pastva. Tyto zemědělské úpravy brání sukcesi do lesa a hustých křovin. Pastva vytváří také mozaikovitou krajinu s trávníky a řídkými křovinami. Při ponechání krajiny s trávníky a řídkými křovinami ladem dochází k zarůstání luk expanzívními druhy a postupné sukcesi ke stinnému lesu, což je pro prvosenku jarní nepříznivé prostředí.\nPočet prvosenek jarních a rozkvetlých květů se významně snížil po ustoupení od tradičního pastevectví a kosení luk a následkem technologií v lesnictví. Rostoucí stín také redukuje semenné zrání, mající za následek významně nižší semenné produkční dávky ve srovnání s necloněnými jedinci. Sukcese lesa má za následek snížený přírůstek jedinců, hlavně kvůli sníženému pohlavnímu rozmnožování a stárnutí populace. Nicméně jedinci prvosenky jarní nalezení na okrajích lesa a v relativně prosvětlených lesích nebo v lesích s řídkými křovinami mohou kvést hojně a reprodukovat se úspěšně.\n\nV mnoha oblastech ve Velké Británii, byly vysévány prvosenky jarní u krajnic cest. Semena prvosenky jarní jsou také přidávána do směsi osiv s divokými květinami. Díky tomu se velikost populace prvosenky jarní ve Velké Británii zvětšila. Populace prvosenek jarních se také vrátily do oblastí, kde ji pastva výrazně snižovala. Řada hřbitovů ve Velké Británii, které jsou udržovány v přírodním stylu, vhodném pro přežití a rozvoj přirozených společenstev rostlin a živočichů, pomáhá přežít i této oblíbené jarní květině.\n\nNa prvosence jarní se občas vyskytují různé choroby způsobené houbami či jim podobnými organizmy. Příkladem je plíseň šedá (\"Botrytis cinerea\"), způsobující botrytidu. Napadá různé části rostlin zejména při převlhčení a hustém zápoji. Skvrny na listech způsobují např. houby větevnatky \"Ramularia primulae\" a \"Ramularia interstitialis\", listy napadá i \"Cercosporella primulae\". Celou rostlinu napadá oomyceta \"Peronospora oerteliana\", semeníky pak sněť \"Urocystis primulae\". Hnědnutí kořenů a následný úhyn rostlin způsobuje houba \"Thielavia vasicola\". Řidčeji se na spodní straně čepelí objevují rzi \"Uromyces primulae\" a rez primulková (\"Puccinia primulae\").\n\nNa provosence jarní parazitují i mnozí živočichové. V kořenech žijí háďátka (\"Aphelenchus olesistus\" a rod \"Heterodora\"). Části prvosenky jarní jsou požírány či poškozovány více druhy hmyzu (popřípadě jejich larvami) a měkkýšů. Semena např. konzumuje larva mola \"Amblyptilia punctidactyla\". Na prvosenkách žijí i třásněnky (Thysanoptera) a housenky některých píďalkovitých. Molice (Aleyrodidae) někdy sají na spodní straně listů, housenky můry osenní (\"Agrotis segetum\") příležitostně požírají listy a později i kořínky. Prvosenka jarní je živnou rostlinou housenek ohroženého motýla pestrobarvce petrklíčového (\"Hamearis lucina\").\n\nNa prvosence jarní parazitují i mnohé mšice, jednak kořenové jako \"Pemphigus auriculae\", \"Pemphigus psoudoauriculae\", tak i listové, které způsobují i sekundární nákazy virovými a bakteriálními chorobami. Na rubu listů saje pidikřísek skleníkový (\"Erythroneura bellidiformis\" ), larvy much \"Chromatomyia primulae\" vyhlodávají v listech dlouhé tunely, kořínky požírají larvy lakonosce rýhovaného (\"Otiorrhynchus sulcatus\" ).\n\nZvláště u mladších semenáčků a někdy i u starších rostlin prvosenky se objevuje chloróza (žloutenka čili blednička). Je to choroba způsobená fyziologickými problémy jako přelití, nedostatek živin, obzvláště železa (v rostlině přístupné formě) aj. V krajních případech jsou nejmladší listy na rostlině téměř bílé.. Různé žloutnutí a špatný růst rostlin způsobuje i sucho, znečištěný vzduch aj.\n\nLéčivý efekt a další využití rostliny je podmíněno přítomností rostlinných metabolitů, jejichž obsah v kořenech, listech či květu může být rozdílný. Zastoupení látek rovněž závisí na ročním období nebo varietě.\n\nMezi látky obsažené v kořenech patří saponiny, jichž je asi 5 až 10 % (některé zdroje uvádějí maximální hodnotu 14,9 %). Udává se obsah až 29,5 mg triterpenických saponinů na gram sušiny (vysušené hmoty) kořene, hlavně kyselinu primulové A a B. Dále jsou v kořenech glykosidy (primverin a primulaverin), silice (0,25 %), pyrokatechinové taniny, škrob, cukr a volemit. Podle výsledků měření, provedených na 90 jedincích ze tří různých stanovišť, existuje mezi jedinci a stanovišti značná kolísavost účinku drogy, z čehož vyplývá požadavek biologické titrace terapeuticky používané drogy. Z variability účinku se usuzuje, že průměrná účinnost kořenů u tohoto druhu je mezi 110 až 210 h. j. (hemolytickými jednotkami). Čerstvá kořenová droga je bez zápachu, místo silice obsahuje glykosidy primverin a primulaverin. Sušením a skladováním drogy se enzymem primverosidázou glykosid primverin a primulaverin štěpí.\n\nHemolytické zkoušky ukazují, že kořen prvosenky jarní obsahuje více saponinů než prvosenka vyšší, přičemž samotné kořeny jsou na saponiny bohatší než oddenek. Podle Brody je prvosenka jarní (\"Primula veris\") z farmaceutického hlediska cennější než prvosenka vyšší (\"Primula elatior\"). O tom, zda je cennější i terapeuticky, však mohou rozhodnout pouze srovnávací klinické zkoušky.\n\nMezi látky obsažené v květech patří rovněž saponiny (asi 2 %), dále malé množství silice (více méně stej­ného složení jako silice kořene), opět glykosidy primverin a primulaverin, flavonoidy a flavony (3,4,5-trimethoxyflavon, kvercetin a jeho odvozeniny, kaempferol, a 3-limocitrin glykosid, rutin), karoten, enzym primverosidázu a vitamín C. Saponiny jsou podle Koflera a Steidla přítomny jen v kalichu a květní stopce. Proto považují květní drogu bez kalichu (jen z květních korun) za terapeuticky bezcennou.\n\nObsah saponinů v rostlině je značně variabilní. Kořeny vykazují během roku 2 maxima, a to první před květem nebo v době květu, druhé na podzim, resp. počátkem zimy. Listy nevykazují tak zjevnou zákonitost, ale kolísání probíhá více méně stejně jako u kořenů. Dafert a Mauber při výzkumu vlivu hnojení zjistili, že hnojení nijak zvlášť neovlivňuje obsah saponinů a ke stejným závě­rům došel Jaretzky a Seyffarth. Podobné kolísání vykazují i jiné obsahové látky, například rutin. Denním rytmem rostliny a vlivy na obsahové látky se zabýval Richter, který praví, že obecně se světelnou intenzitou hemolytický index stoupá.\n\nVe středověku se v zahradách prvosenka jarní, nazývaná tehdy klíče Panny Marie, pěstovala pro květy a listy, které byly pojídány v salátech. Z květů se vyrábělo prvosenkové víno, medovina a ocet. Květy se jedly také samotné, pocukrované. Čaj z prvosenky jarní je mírné sedativum a byl využíván proti bolestem hlavy, nespavosti a neurotickým problémům. Lidé věřili, že dokáže vyléčit obrnu. Výtažek z prvosenky jarní byl používán v kosmetických přípravcích, jako prostředek, který měl odstraňovat vrásky.\n\nPrvosenka má také symbolický význam. Je typická pro Velikonoce: motiv prvosenky zdobí mnoho předmětů spojených se svátky jara, například velikonoční pohlednice a přání a vily se z ní také věnce a máje.\nV květomluvě může znamenat například \"„Kdo je pánem tvého srdce?“\" nebo \"„chtěl bych vědět, jestli jsem jediný“\"\nPrvosenka je podle severské mytologie zasvěcena bohyni lásky Freye a může prý být použita, aby návštěvníka vedla k jejímu sálu, Sessrúmniru. Je také symbolem čtyř hrabství v Anglii, a sice Essexu, Northamptonshire, Surrey a Worcestershire.\nPodle slovanských pověstí představuje prvosenka klíč, kterým svatý Petr otevírá jaro (petrklíč). Svatý Petr je nástupcem pohanského Peruna a klíč symbolem blesku. Podle slovanských i německých pověstí petrklíč otevírá cestu ke skrytým pokladům a zlatu. V Německu bylo děvče, které o Velikonocích nalezlo petrklíč, považováno za nevěstu (\"heiratsschlüssel\").\n\nDo oficiálního lékařství uváděl prvosenky po první světové válce svými pracemi Wasicky a Joachimowitz.\nV lékařství se používá celý květ s kalichem nebo jen květní koruny (\"Flos primulae\") a oddenek s kořeny (\"Radix primulae\"), zřídka se užívá i list (\"Folium primulae\"). Droga z prvosenky jarní nahrazovala americkou drogu \"Radix senegae\" rostliny vítod senega (\"Polygala senega\"), která je v účincích rovnocenná. Místo \"P. veris\" lze užít prvosenku vyšší (\"Primula elatior\" ). Květ se sbírá v dubnu a květnu, kdežto odde­nek na jaře (duben) před začátkem vegetace nebo až na podzim, zejména v říjnu. Prvosenka je chráněná bylina, proto není sběr těchto léčivek ve volné přírodě povolen, je možný pouze z rostlin pěstovaných na zahrádkách.\nObě rostlinné části se suší ve stínu. Sušení musí probíhat velmi rychle. Umělá teplota při sušení nesmí pře­kročit 40 °C. Musí se dbát na rychlé odvádění vlhkého vzduchu. Správně sušená květní droga má zachovánu barvu čerstvých květů. Poměr ztráty na váze při sušení květů je asi 7:1 (u čistých korun). Květní droga má slabě medový pach a nasládlou chuť. Při nesprávném sušení mění droga barvu, zelená a hnědne, přičemž ztrácí na účinnosti.\nOddenek má anýzovou vůni a odporně škrablavou chuť. Před sušením je nutno oddenky důkladně proprat v tekoucí vodě a zbavit je nadzem­ních částí rostliny. Čerstvé kořeny jsou bez zápachu. Teprve při skladování nabývají anýzové vůně.\nPodle Endrise Korbeláře obsah saponinů dosahuje v rostlině, respektive v kořenech, maxima dvakrát: jednou v době květu a podruhé na podzim. Při dlouhodobém skladování procento saponinů klesá.\n\nČásti rostlin lze využít jako expektorancia (k přípravě prsních čajů i k průmyslové výrobě léčiv) a sekretolytika v odvaru (10 g květů nebo 1 polévková lžíce řezaných kořenů na 2 šálky vody, jednou denně) při onemocnění a zánětech horních cest dýchacích, rozedmě plicní a při akutní a chronické bronchitidě. Někdy je extrakt z prvosenky používán i jako antirevmatikum. Drogy z prvosenky jsou používány také při bolestech kloubů a hlavy, k posílení srdeční činnosti a při onemocnění močového měchýře, močových kamenech. Podle jiných zdrojů mohou působit extrakty z prvosenky také proti epilepsii a křečím.\n\nDrogu, přípravky z drog a izolované látky z prvosenky obsahují léčiva Solutan, Tussilen a Species pectorales Planta.\nDoporučená denní dávka je asi 3 až 6 g sušeného květu. Droga může způsobit podráždění zažívacího traktu a vyšší dávky mohou mít vliv na krevní tlak. Ve vyšších koncentracích může rovněž způsobit dávení a průjmy. Prvosenka může způsobovat alergickou odezvu u zvlášť citlivých jedinců. Nedoporučuje se používat v těhotenství a době kojení. Prvosenka jarní by se neměla používat dlouhodobě.\nPro zahrady nemá původní druh jako trvalka velký význam. Hodí se k chatám v přírodě, oblíbenější jsou barevné odrůdy, které většinou mají teplé medové a červené odstíny. Hodí se ale k pěstování na hřbitovech, v záhonech ale i v nádobách. \nK pěstování se dobře hodí louky, protože se květy sbírají ještě před senosečí. Vyžaduje polostinné až stinné polohy. Semena se vysévají na podzim. Výhodnější než výsev přímo na pozemek je předpěstování rostlin v pařeništi. Při poruše klíčivosti se doporučuje máčet semena, ve vodě po 2−5 dnů. HTS je 1g (1 g semen = 1000−1320 kusů). Vegetativně lze množit prvosenku jarní dělením oddenků.\n\nVýsev je doporučován v dubnu až červnu ve skleníku při teplotě 18 °C. Výsadba je nejvhodnější v srpnu až září. Rostliny mají být sázeny ve vzdálenosti 20 cm od sebe.\n\nPrvosenka jarní se tradičně používá v džemech, čajových směsích, sirupech, salátech, víně a v nálevech pro kyselé okurky. Někdy se používá i do jarních vlasových koupelí (viz ). Oddenky prvosenky jarní se dříve využívaly pro kýchací prášek. Ve Švýcarsku a Rakousku se vývarem barvila také velikonoční vajíčka. Jako řezaná rostlina se prvosenka využívá pro aranžování\n\n\n \n"}
{"id": "497986", "url": "https://cs.wikipedia.org/wiki?curid=497986", "title": "Zázvorníkotvaré", "text": "Zázvorníkotvaré\n\nZázvorníkotvaré, někdy též zázvorotvaré, (\"Zingiberales\") je řád jednoděložných rostlin.\n\nPojetí řádu se v jednotlivých taxonomických systémech měnilo. Starší taxonomické systémy měly někdy řád úžeji vymezen a rozlišovaly ještě několik dalších menších řádů, jako např. Tachtadžjanův systém. Jedná se však o poměrně vyhraněnou skupinu rostlin, proto změny nebyly takové, jako u jiných řádů. Např. Cronquistův systém má řád stejně vymezen jako systém APG II.\n\nJe to řád s téměř výhradně tropickým rozšířením, nejvýše lehce přesahuje do subtropů. V Evropě jako původní zcela chybí. Jedná se o většinou vytrvalé, často robustní, byliny, zřídka netypické dřeviny, často s oddenky. Jsou jednodomé s oboupohlavnými květy, zřídka jednopohlavnými. Listy střídavé, jednoduché, řapíkaté nebo řidčeji přisedlé. Čepele jsou zpravidla čárkovité, kopinaté, podlouhlé až vejčité, celokrajné, žilnatina je většinou zpeřená či zpeřeně souběžná. Někdy se čepele podél žilek trhají a vypadají zdánlivě jako zpeřeně složené. Květy jsou převážně v květenstvích, často složených, často s nápadnými a vybarvenými listeny. Pro řád jsou typické výrazně nepravidelné zygomorfické až zcela asymetrické květy. Okvětní lístky bývají nestejné, někdy dost atypické, někdy jsou rozlišeny na kalich a korunu, bývá jich 6. Fertilních tyčinek bývá 1-5, další jsou často přeměny na staminodia. Ta jsou často petaloidní (napodobují korunu), někdy může být petaloidní i tyčinka nebo čnělka a často se vytváří labellum, petaloidní staminodia někdy bývají nápadnější než vlastní koruna. Gyneceum je srostlé nejčastěji ze 3 plodolistů, semeník je většinou spodní, řidčeji svrchní. Plodem je nejčastěji tobolka nebo bobule.\n\n"}
{"id": "497987", "url": "https://cs.wikipedia.org/wiki?curid=497987", "title": "Sportovní areál", "text": "Sportovní areál\n\nSportovní areál je soubor budov a technického vybavení soustředěných na jediném místě tak, aby umožnily provozování sportovních aktivit.\n\nTerminologie není zatím ustálená. Pod název \"sportovní areál\" se vejde jak jednoduché koupaliště doplněné stánkem s občerstvením, tak mnohahektarový lyžařský areál. Vždy jde ale o zařízení určená pro sportovní využití běžné veřejnosti. Stavby určené k produkcím malých skupinek profesionálních sportovců pro mnohonásobně početnější publikum přihlížejících diváků bývají označovány spíše jako arény nebo stadiony.\n\nUmístění je podřízeno vhodným přírodním podmínkám pro vybudování vlastního sportoviště, obslužných provozů a dopravní dostupností. Některé typy sportovních areálů jsou na přírodních podmínkách zcela závislé. Typický příklad jsou lyžařské sjezdovky a jachetní přístavy. Aquaparky, tenisové kurty nebo fitcentra jsou naopak často součástí nákupních center a těží ze synergie právě s ostatními početně navštěvovanými atrakcemi jako jsou multikina a hypermarkety. Jinými slovy: některé typy sportovních areálů nutí návštěvníky, aby přišli za nimi, jiné typy přicházejí za svými návštěvníky.\n\n\n\n\n"}
{"id": "497991", "url": "https://cs.wikipedia.org/wiki?curid=497991", "title": "Danielle Steel", "text": "Danielle Steel\n\nDanielle Fernandes Dominique Schueleinová-Steelová (\"Schuelein-Steel\", *14. srpna 1947 New York) lépe známá jako Danielle Steelová (\"Steel\") je americkou spisovatelkou romantické literatury a autorkou konvenčních dramat.\n\nProslulá svými konvenčními dramatickými novelami Steelová prodala po celém světě více než 550 miliónů výtisků svých knih (do r. 2005) a je na sedmém místě žebříčku nejlépe prodávaných děl spisovatelů. Její novely byly nepřetržitě na seznamu nejlépe prodávaných knih New York Times po dobu 381 týdnů a 22 z nich bylo televizně zpracováno.\n\nV Česku její knihy vydává nakladatelství Ikar.\n\nJejí otec John Schulein Steel je potomkem jednoho ze zakladatelů Löwenbräu Beer, matka Câmara Stone Reis je dcerou portugalského diplomata. Steelová strávila většinu svého dětství ve Francii, kde ji rodiče brávali na rodičovské večírky a tím jí dali příležitost pochytit zvyklosti a životní trend bohatých a slavných. Když jí bylo 7 let, její rodiče se rozvedli, a poté byla vychovávána hlavně otcem v New Yorku, kdy velmi zřídka viděla matku, která se odstěhovala do Evropy.\n\nDanielle začala psát povídky již jako dítě a v době dospívání i poezii. V r. 1965 absolvovala Lycée Français de New York, poté studovala literaturu a módní návrhářství na Parsons School of Design a v letech 1963 - 1967 New York University.\n\nVe svých 18 letech se v r. 1965 vdala za bankéře Claude-Eric Lazarda. Ve svých 19 letech jako mladá novomanželka a stále studující na New York University začala psát svůj první rukopis, který následující rok dokončila. Po narození dcery Beatrix v r. 1968 se Steelová stala reklamní textařkou, a poté pracovala v agentuře pro styk s veřejností v San Franciscu. Na jednoho z vlivných klientů udělaly její publikace tak velký dojem, že jí navrhl podporu v psaní knih.\n\nPo 9 letech manželství její vztah s Lazardem skončil. Krátce po jejich rozvodu byla vydána její první novela \"Going Home\". Obsahovala mnoho rysů obsažených v jejích dalších dílech, např. zaměření na rodinné záležitosti a následky činů provedených v minulosti.\n\nSteelová se podruhé vdala za Dannyho Zugeldera, obřad se konal ve vězení. Manželství záhy skončilo a Zugelder byl později obviněn ze série znásilnění. Den poté, co rozvod s Zugelderem nabyl platnosti, se vdala potřetí za Williama Totha, závislého na heroinu, s kterým byla 8 a půl měsíce těhotná. Za dva roky i toto manželství ztroskotalo a Steelová vyhrála soudní při o rodičovská práva na jejich syna Nicholase.\n\nNa základě svých osobních romantických strázní Steelová napsala novelu \"Passion´s Promise\" pojednávající o ženě vedoucí rušný společenský život, která se zamiluje do svého bývalého po skončení jejich manželství. Krátce po rozvodu s Tothem vydala \"Remembrance\", kde je hlavním hrdinou muž závislý na heroinu.\n\nSteelová se vdala počtvrté v r. 1981 za obchodníka s vínem Johna Trainu. Traina adoptoval jejího syna Nicka a dal mu své příjmení, Danielle zase adoptovala jeho Trevora a Todda. Spolu pak měli dalších pět dětí - Samanthu, Victorii, Vanessu, Maxxe a Zaru.\n\nShodou okolností v začátcích jejich manželství v r. 1981 Steelová získala stálou pozici na seznamu New York Times nejprodávanějších vázaných knih i paperbacků. V r. 1989 byla zaznamenána v Guinnessově knize rekordů za nejdelší setrvání v seznamu nejprodávanějších románů New York Times Bestseller v historii - 381 týdnů! Od vydání její první knihy se každý další román umístil na žebříčku nejlépe prodávaných románů v kategorii paperbacků i vázaných knih. V té době Steelová také poprvé přispěla do žánru literatury faktu. Novela \"Having a Baby\" byla publikována v r. 1984 a obsahovala i kapitolu, kde popisovala pocity při spontánním potratu. Téhož roku vydala sbírku poezie \"Love : Poems\".\n\nSteelová se pustila i do psaní knih pro děti, vydala sérii 10 ilustrovaných knih pro mladé čtenáře. Tyto knihy známé pod názvem \"Max and Martha\" pomáhaly dětem čelit běžným životním situacím jako je škola, ztráta blízkého apod.. Kromě toho je Steelová autorkou série \"Freddie\". V těchto 4 knihách se věnuje situacím jako je první noc daleko od domova, návštěva doktora atd..\n\nProtože byla rozhodnuta trávit co nejvíc času s dětmi, často psala v noci a na spánek jí zbývaly jen čtyři hodiny - to vše pro to, aby mohla být přes den se svými dětmi. Danielle Steelová je plodná spisovatelka, každoročně spatří světlo světa několik jejích knih. Při vědomí, že dokončení každé knihy jí trvá 2,5 roku, si Steelová vypěstovala návyk pracovat souběžně na pěti z nich.\n\nV r. 1993 Steelová zažalovala spisovatelku, která ve svém románu chtěla spekulovat, že otcem jejího syna byl místo manžela Trainy její bývalý William Toth navzdory faktu, že záznamy o adopci v Kalifornii nepodléhají zveřejnění. Soudce ze San Francisca vynesl velmi neobvyklý verdikt - nařídil, aby bylo trestní stíhání zastaveno a okolnosti případu udrženy v tajnosti. Tento verdikt byl později změněn Nejvyšším soudem Kalifornie, který s ohledem na popularitu Steelové došel k závěru, že adopce jejího syna nepodléhá soukromí a že zmíněný román může být vydán. Do té doby žádné z dětí, které měla s Trainou, o adopci Nicholase nevědělo. Tato událost podle ní přispěla k zániku jejího manželství s Trainou, jak uvedla ve své autobiografii, kterou napsal Lorenzo Benet a Vicky L. Ban. Po rozvodu svou hořkou zkušenost promítla do románu \"Malice\", který pojednává o šťastném manželství zničeném poté, co se bulvární tisk dozvěděl o minulosti manželky.\n\nNicholas Traina, který byl středem soudního procesu, spáchal v r. 1997 sebevraždu, jejímž důvodem byla bipolární porucha a užívání drog. Byl také zpěvákem dvou punkových skupin Link 80 a Knowledge, které působily v San Franciscu. K uctění jeho památky Danielle napsala novelu \"His Bright Light\" o jeho životě a smrti. Zisk z této knihy, která se umístila na seznamu nejprodávanějších novel literatury faktu New York Times NonFiction Bestseller, byl použit k založení nadace Nick Traina Foundation věnované léčbě duševních nemocí. Aby k tomuto problému přitáhla větší pozornost veřejnosti, lobovala pro právní úpravu ve Washingtonu, pořádala každoroční vybírání peněžních prostředků (tzv. Star Ball) a působila v Poradním sboru centra pro mentální zdraví na Columbia University.\n\nSteelová se popáté vdala za finančníka ze Silicon Valley Toma Perkinse, ale jejich manželství se po méně než dvou letech v r. 1999 rozpadlo. Steelová uvedla, že její novela \"The Klone and I\" byla inspirována soukromými žerty mezi ní a Perkinsem. V r. 2006 věnoval Perkins svůj román Sex and the Single Zillionare právě Steelové.\n\nPo létech takřka nepřetržitého psaní si Steelová vybrala oddych a v r. 2003 otevřela uměleckou galerii v San Franciscu. Steel Gallery of Contemporary Art vystavovala malby a sochy umělců, zvláště těch, které sama sbírala. Tato galerie byla uzavřena 4. června 2006.\n\nV r. 2002 byla vyznamenána francouzskou vládou titulem rytíře Ordre des Arts et des Lettres za svůj přínos světové kultuře.\n\nV r. 2006 dosáhla dohody s Elizabeth Ardenovou k uvedení nového parfému Danielle na trh. Tento parfém obsahující vůni mandarinek, jasmínu, orchideje, růže, ambry a pižma je k dostání pouze ve vybraných obchodech. Tímto parfémem chtěla oslovit své čtenářské příznivce s tím, že nová vůně reprezentuje její románové postavy: \"Vůně vyjadřují tak mnoho aspektů ze života mých postav - oddanost, lásku a emoce.\"\n\nSteelová žije v San Franciscu, ale udržuje si sídlo ve Francii, kde tráví každý rok několik měsíců, a chatu na pláži v La Californie blízko St. Tropez. Navzdory svému veřejné podobě a několika soudním sporům je Steelová spíše plachá a snaží se své děti chránit před bulvárními výmysly, zřídka dává interview a objevuje se na veřejnosti. Její 55 pokojový dům v San Franciscu byl postaven v r. 1913 a předtím ho obýval magnát Adolph. B. Spreckels.\n\n25. srpna 2009 guvernér Schwarzenegger a jeho žena Maria oznámili, že Steelová bude jednou z 13 osob síně slávy California Hall of Fame při celoroční výstavě The California Museum's. Slavnostní přijímací obřad se bude konat 1. prosince 2009 v Sacramentu.\n\nNovely Danielle Steelové byly přeloženy do 28 jazyků a prodávají se ve 47 zemích. Její knihy bývají často popisovány jako \"vzorové\", obsahují postavy v krizích ohrožujících jejich vztahy. Dějištěm jejích novel je svět bohatých a slavných lidí.\n\nNavzdory své reputaci mezi kritiky, kteří označují její díla jako \"bez děje\", Steelová zabíhá i do méně vzletných aspektů lidského života jako je incest, sebevražda, válka a dokonce i holokaust. Postupem času její novely \"rostly\". Ve svých dřívějších knihách byli její hrdinové silnější, více autoritativnější a pokud se jim nedostávalo respektu a přiměřené pozornosti, přecházeli k novému vztahu. V novějších dílech byly její zápletky odvážnější. Novela \"Ransom\" se spíše zaměřuje na napětí než romantiku, tři zdánlivě nezávislé osudy se střetávají. \"Toxic Bachelors\" se liší způsobem vyprávění příběhu očima tří postav, mužů hledajících pravou lásku.\n\nByla kritizována za to, že její knihy jsou rozvláčné, oplývají mnoha detaily a že příběh je čtenářům explicitně vyprávěn, místo aby jim byl zobrazen. Čtenáři se tak někdy cítili vytlačeni z děje.\n\nAby se vyhnula srovnávání svých předešlých děl, Steelová nepíše pokračování. Mnoho z jejich dřívějších románů vycházelo v nákladu 1 milion výtisků, od r. 2004 kvůli poklesu zájmu čtenářů je to 650 000 výtisků. Avšak počet jejich čtenářů je i tak velmi vysoký a její knihy se umísťují v celosvětovém měřítku na předních místech.\n\n22 jejích knih bylo televizně zpracováno včetně dvou, které byly nominovány na cenu Golden Globe. Jedna z nich nese název \"Jewels\" a popisuje příběh ženy a jejího dítěte během 2. světové války a po ní. Koncem 90. let Steelová odmítla prodat filmová práva společnostem, které chtěly její díla uvést v televizi, dávala přednost filmovému kontraktu. První filmovou společností, která získala v r. 1998 práva na její novelu Ghost, byla Columbia Pictures. V r. 2005 prodala filmová práva 30 z jejích novel společnosti New Line Home Entertainment. Tato společnost pravděpodobně adaptuje tato díla k televiznímu zpracování nebo k výrobě videa určeného přímo spotřebiteli.\n\n\n\n\n\n\n"}
{"id": "497993", "url": "https://cs.wikipedia.org/wiki?curid=497993", "title": "Sphinx (observatoř)", "text": "Sphinx (observatoř)\n\nObservatoř Sphinx se nachází ve Švýcarsku v sedle Jungfraujoch v Bernských Alpách na rozmezí mezi kantony Bern a Valais. Položení observatoře je 3 450 m n. m., laboratoř Sphinx je výšce 3 580 m n. m. což umožňuje vědecká pozorování a měření s vyloučením znečištění ovzduší. Tlak vzduchu v této výšce se pohybuje v rozmezí 619 - 675 mbar, průměrná hodnota tlaku je 653,3 mbar. Teplota se pohybuje od -37 °C až +10 °C, průměrná teplota je -8,2 °C.\n\nOkolí observatoře a vyhlídková terasa, stejně jako sedlo Jungfraujoch je přístupné veřejnosti.\n\nPo smrti průkopníka projektu vědecké laboratoře na Jungfraujoch Alfred de Quervaina pokračoval v plánech Victor Hess, který dále prosazoval plány na vědeckou laboratoř na Jungfraujoch. Pod jeho vedením byla v roce 1930 založena \"Mezinárodní nadace pro výzkum vysoké nadmořské výšky stanic Jungfraujoch a Gornergrat\" (\"International Foundation High Alpine Research Station Jungfraujoch\").\n\nPouze o jeden rok později byl zahájen provoz výzkumné stanice a byl slavnostně zahájen rozsáhlý výzkum v oblasti fyziologie, meteorologie, ledovců, záření, astronomie a kosmického záření. Observatoř Sphinx, která se později stala symbolem vědecké činnosti na Jungfraujoch pro miliony turistů, byla dokončena v roce 1937. První astronomická kopule byla instalována na střechu v roce 1950. Vzhledem k rostoucí poptávce po možnosti pozorování a finančních potížích na stanici Gornergrat, byly obě vědecké stanice sloučeny koncem roku 1960 pod jednu nadaci (odtud název uvedený výše).\n\nSedlo Jungfraujoch je celoročně dostupné železnicí Jungfraubahn z průsmyku Kleine Scheidegg. Možné přístupové cesty jsou dvě, a to: Interlaken Ost - Lauterbrunnen - Kleine Scheidegg - Jungfraujoch nebo Interlaken Ost - Grindelwald - Kleine Scheidegg - Jungfraujoch. Cesta vlakem z Interlakenu trvá přibližně 2,5 hodiny. Z konečné stanice Jungfraujoch je možno se tesanými tunely dostat pod Sphinx a použít rychlovýtah na vrchol hory.\n\nNejbližší bod pro automobilovou dopravu s možností parkování je Lauterbrunnen a Grindelwald Grund.\n\nVýzkumná stanice je základnou operací pro všechny vědecké práce. Objekt dnes zahrnuje čtyři laboratoře, pavilon pro výzkum kosmického záření, mechanické dílny, knihovnu, kuchyň, obývací pokoj, deset ložnic, koupelny a ubytování depozitářů. Hlavní vybavení zahrnuje stroje na výrobu kapalného vzduchu. Od založení výzkumné stanice, byla infrastruktura průběžně přizpůsobována potřebám uživatelů (elektřina, voda, telefon, chemie a lékařské laboratoře, kapalný dusík jako chladivo, fax, internet).\n\nObservatoř Sphinx obsahuje dvě velké laboratoře, meteorologické stanice, dílny, dvě terasy pro vědecké experimenty a astronomické i meteorologické kupole. Astronomická kopule je vybavena 76 cm dalekohledem \"Cassegrain and Coudé focus\". Díky nedávné velké investici, kterou poskytla společnost Jungfraubahn, byla postavena nová budova Sphinx, která může nabídnout více možností pro krátkodobé venkovní experimenty.\n\nDvě kopule se nacházejí na výzkumné stanici, kde se střídají směny vědců na pozorování. K vybavení patří pokoje i pro ubytování výzkumných pracovníků. Vědci dodávají každodenní zprávy o počasí na \"MeteoSwiss\" (oficiální švýcarské meteorologické agentury) a provádí neustálý dohled nad velkým počtem automatických vědeckých experimentů.\n\nJakmile byla dokončena železnice do sedla Jungfraujoch, začali badatelé využívat možnost snadné dostupnosti tohoto místa a začala jednání o stavbě vědecké stanice. Nejvíce se stavbu vědecké stanice zasadil Alfred de Quervain, slavný meteorolog a badatel. Na jeho iniciativu byla v roce 1922 založena komise \"Jungfraujoch Commission of the Schweizerische Naturforschende Gesellschaft\" (nově \"Swiss Academy of Sciences, scnat\"). Pouze o čtyři roky později, byl otevřen první meteorologický pavilon postavený na ledovci. V letech 1922-1927 E. Schär ze Ženevy provedl rozsáhlá astronomická pozorování pomocí přístrojů umístěných na volném sněhu a ledu. Vzhledem ke klimatickým podmínkám panujícím v sedle bylo zřejmé, že je potřeba přístřeší. Na základě podnětu od ženevských astronomů R. Gautiera a G. Tiercy, byla postavena malá astronomická observatoř. V roce 1928 D. Chalonge, francouzský průkopník v astrofyzice a jeden ze zakladatelů \"Institut d'Astrophysique de Paris\", prováděl měření ozónu a započal hvězdnou spektroskopii. Po objevu kosmického záření, Victorem Hessem v roce 1912, se stala vysoká nadmořská výška lokality důležitá pro studium vlastností tohoto záření. Oblast Jungfrauregionu byla ideální pro zkoumání rozdílů v intenzitě podle závislosti na nadmořské výšce.\n\nV roce 1925 a 1926 Kolhörster a von Salis uskutečnili dvě slavné expedice na Jungfraujoch, a dokonce i na vrchol Mönch.\n\n\nTento přehled důležitých vědeckých prací ukazuje na důležitost výzkumu na Výzkumné stanice Jungfraujoch:\n\nmedicína › kosmické paprsky / astrofyzika › astronomie / v posledních několika letech se do popředí dostává výzkum životního prostředí.\n\n\n"}
{"id": "497996", "url": "https://cs.wikipedia.org/wiki?curid=497996", "title": "Vyslanec (Star Trek)", "text": "Vyslanec (Star Trek)\n\nVyslanec je název knihy z prostředí Star Treku, jejíž autorkou je J. M. Dillard z USA. Kniha je samostatným románem, volným přepisem první dvoudílné epizody televizního seriálu \"\" „Poslání“. V originálu se kniha jmenovala \"Emissary\" s hlavním nadpisem celé série \"\" a v USA byla poprvé vydána roku 1993. \n\nPoblíž planety Bajor postavila civilizace Cardassianů velkou vesmírnou stanici, kteří se jí velice neradi vzdávají. Tu převzala Hvězdná federace vedená Zemí a přejmenovala ji na Deep Space Nine. Do funkce jejího velitele je jmenován Benjamin Sisko ze Země. Do funkce jej uvádí velitel Enterprise Jean-Luc Picard. Sikovi se na poničenou stanici nechce už proto, že má sebou syna bez kamarádů a trápí jej vzpomínky na zemřelou manželku vinou Borgů, u nichž byl kdysi začleněn Picard jako Lotulus. Na stanici je pestrá směsice národností, setkáváme se např. s Bajorany, měňavcem, zde konstáblem Odem, jsou zde i ziskuchtiví Ferengové. Komandér Sisko podporovaný Bajorem brzy nalezne poblíž černou díru, kterou mohou putovat lodě z obrovských dálek a která velice zvýrazní důležitost stanice. V příběhu, kde se často vracíme do minulosti, dochází k napadení stanice lodí Cardassianů. Sisko s pomocí schopné posádky útok ubrání, jeho syn najde kamaráda mezi Ferengy a nakonec se všichni rozhodnou na stanici zůstat a také ji opravit. \n\nDo češtiny knihu přeložil Radim Rouče v roce 2002 a vydalo ji nakladatelství Laser boks s.r.o. z Plzně téhož roku jako svazek 236 (ve své SF edici č.126). Brožovaná publikace měla cenu 129 Kč, 240 stran, barevnou obálku s portrétem Siska a jeho stanicí, titulem a jménem autorky.. V předmluvě český překladatel vysvětluje, proč upřednostnil použití názvu Deep Space Nine před počeštěným názvem \"Hluboký vesmír devět\", použitým v 90. letech 20. století u seriálu.\n\n"}
{"id": "497998", "url": "https://cs.wikipedia.org/wiki?curid=497998", "title": "Saint-Loup-de-Varennes", "text": "Saint-Loup-de-Varennes\n\nSaint-Loup-de-Varennes je francouzská obec v departementu Saône-et-Loire v regionu Burgundsko-Franche-Comté na východě Francie. Leží 6 km jižně od centra města Chalon-sur-Saône.\nAsi v roce 1826 zde fotograf Nicéphore Niépce pořídil druhou nejstarší fotografii na světě, kterou nazval \"Pohled z okna v Le Gras\". Niépce zde také 5. července 1833 zemřel. Nachází se tu také dům Nicéphore Niépceho, který je možné navštívit od poloviny června do začátku září. Expozice vynálezce fotografie je plná jeho výzkumů a objevů, ke kterým pozýval při četných příležitostech Louise Daguerra.\n"}
{"id": "497999", "url": "https://cs.wikipedia.org/wiki?curid=497999", "title": "Oscar za nejlepší film", "text": "Oscar za nejlepší film\n\nCena Akademie za zásluhy (\"Academy Award of Merit\") za nejlepší film je jednou z cen, kterou každoročně uděluje americká Akademie filmového umění a věd za nejlepší filmové počiny roku. Je to jediná kategorie, kde členové Akademie mají právo nejen hlasovat ve finálním hlasování, ale také nominovat filmy. Při ceremoniálu vyhlašování cen se tato kategorie uděluje jako poslední.\n\nNa 1. ročníku udílení Oscarů nebyla udělena cena za nejlepší film. Namísto toho tam byly dvě oddělené ceny, jedna za nejlepší produkci – tu vyhrál film \"Wings\" –, a druhá za nejlepší uměleckou kvalitu produkce – tu vyhrál film \"Východ slunce\". Další rok se Akademie rozhodla udělit pouze jednu cenu, a to za nejlepší produkci. Zpětně se rozhodla, že cena, kterou vyhrál film \"Wings\", je stejná jako tato, a proto je tento film často chybně označován jako výherce ceny za nejlepší film pro první rok. Název ceny se nakonec na „nejlepší film“ změnil v roce 1931.\n\nOd roku 1944 omezila Akademie počet nominovaných filmů na 5. Do 80. ročníku udílení Oscarů (pro rok 2007) bylo na tuto cenu nominováno 460 filmů. Oscar za nejlepší film a za nejlepší režii byly během jejich historie velmi úzce propojeny. Z 80 filmů, které vyhrály cenu za nejlepší film, jich 59 vyhrálo i cenu za nejlepší režii. Jen tři filmy vyhrály cenu za nejlepší film, aniž by byli nominováni jejich režiséři: \"Wings\" (1927/28), \"Lidé v hotelu\" (1931/32) a \"Řidič slečny Daisy\" (1989). Jediní dva výherci Oscara za nejlepšího režiséra, jejichž film nezískal cenu za nejlepší film, byli Lewis Milestone (1927/1928) a Frank Lloyd (1928/29).\n\nV následujícím seznamu jsou uvedeny filmy, které vyhrály Oscara. Kromě prvních let udělování ceny (kdy Akademie nepoužívala kalendářní roky) je uvedený rok rokem, v kterém měl film první premiéru v Los Angeles County v Kalifornii; to je většinou také rok vydání filmu, ale může to být i o rok později (jako třeba u filmu \"Casablanca\"). Předávání Oscarů, na které může být film nominován, se uskuteční rok poté; např. film uvedený v roce 2005 může být nominován na Oscara za nejlepší film za rok 2005, udělovaného v roce 2006. V seznamu je název každého filmu následován produkční firmou a producentem. Do roku 1950 se Oscar za nejlepší film uděloval produkční firmě; od roku 1951 je udělován producentovi.\n\n"}
{"id": "498003", "url": "https://cs.wikipedia.org/wiki?curid=498003", "title": "Tankové pivo", "text": "Tankové pivo\n\nTankové pivo je pivo transportované a skladované v nádržích (tancích). V tancích je skladováno i v místě spotřeby, v restauraci.\n\nHotové pivo se nepasterované stáčí v pivovaru ze zásobníků do automobilových cisteren. Na vozidle může být několik oddělených komor o velikosti desítek hektolitrů. V restauraci je pivo stočeno do nádrží (tanků) o objemu pět nebo deset hektolitrů, umístěných do vyhrazené, tepelně izolované místnosti – tankovny. \n\nJe tepelně izolovaná místnost v zázemí restaurace. Jsou zde naležato umístěny nerezové tanky. Chladicí agregát umístěný vně tankovny chladí celou místnost na teplotu 8 až 10 stupňů Celsia. Mimo místnost, ale v nejbližším sousedství je umístěn kompresor se vzdušníkem pro dodávky tlakového vzduchu. Uvnitř tankovny je umístěno vybavení pro sanitaci potrubí a čištění a desinfekci tanků. Jsou zde také rozbočovací ventily pro možnost napájení více výčepních stolic a průtokoměry vytočeného piva. Do tankovny jsou zavedena potrubí pro přívod piva, pro výstup piva k výčepním stolicím, pro oběh chladicího média a přívod tlakového vzduchu. Potrubí pro přívod piva je zakončeno mimo tankovnu armaturami pro napojení hadic. Může to být přímo na stěně tankovny, ale také na venkovní stěně budovy, ve které je umístěna restaurace. Podstatné je, aby do blízkosti zakončení potrubí mohl zajet cisternový automobil. Hadice pro propojení cisterny na stacionární zařízení jsou součástí automobilu.\n\nPivo je v nerezových tancích o objemu deset nebo pět hektolitrů uloženo ještě ve speciálním nepropustném polypropylenovém vaku. Pro zachování dokonalé hygieny se použije pro každou dávku piva nový, absolutně sterilní vak. Pivo se do potrubí vytlačuje vzduchem vháněným mezi stěnu tanku a vak. Vzduch z kompresoru nepřijde do styku s pivem. Na správnou teplotu je vychlazená celá tankovna včetně veškerých potrubních rozvodů a vlastních tanků. Celá zásoba piva je trvale vychlazena na vhodnou teplotu, takže ani při velkém výčepu nenastanou problémy s chlazením.\n\n\n\n\n"}
{"id": "498005", "url": "https://cs.wikipedia.org/wiki?curid=498005", "title": "Maxim Tarasov", "text": "Maxim Tarasov\n\nMaxim Vladimirovič Tarasov (rusky: \"Максим Владимирович Тарасов\"; * 2. prosince 1970, Jaroslavl) je bývalý ruský atlet, který se věnoval skoku o tyči.\n\nÚspěchy začal sbírat již v juniorských kategoriích jako reprezentant Sovětského svazu. V roce 1988 získal na juniorském mistrovství světa v kanadském Sudbury stříbrnou medaili. O rok později vybojoval ve Varaždínu titul juniorského mistra Evropy. V roce 1992 se stal v Barceloně olympijským vítězem, jako reprezentant členských zemí SNS.\n\nNa evropském šampionátu v Budapešti 1998 získal za výkon 581 cm zlatou medaili. Stejnou výšku zdolal napoprvé i německý tyčkař Tim Lobinger, vinou horšího technického zápisu na předchozích výškách však skončil druhý. O rok později se stal ve španělské Seville i mistrem světa, když na předchozích šampionátech (1995, 1997) vždy skončil stříbrný. Jeho posledním velkým úspěchem byla bronzová medaile z letních olympijských her 2000 v australském Sydney, kde překonal napotřetí 590 cm.\n\nJe jedním ze šesti tyčkařů, který překonali šestimetrovou hranici v hale i pod širým nebem. Totéž dokázali v celé historii jen Sergej Bubka, Radion Gataullin, Jeff Hartwig, Steven Hooker a Renaud Lavillenie.\n\nPod širým nebem dokázal v roce 1999 skočit 605 cm, čímž se stal druhým nejlepším tyčkařem v celé historii. Výše než on několikrát skočil pouze Sergej Bubka. V roce 2001 překonal 605 cm také Dmitrij Markov.\n\n\n"}
{"id": "498007", "url": "https://cs.wikipedia.org/wiki?curid=498007", "title": "Möngke", "text": "Möngke\n\nMöngke (: '), také znám jako Mongka, Mangu\"' apod. (10. ledna 1208 nebo 1209 - 1259) byl čtvrtý \"Velký chán Mongolů\" v letech 1251 až 1259. Byl synem Toluje a vnukem Čingischána. Pod jeho velením dobyli Mongolové území v Iráku, Sýrii a Vietnamu. Zavedl mnoho reforem s cílem zlepšit spravování říše.\n\nMöngke se narodil Tolujovo manželce Sorghaghtani. Mocný šaman Teb Tengri Khokhcuu viděl ve hvězdách velkou budoucnost, a proto bylo dítě pojmenováno \"Möngke\" (: \"Věčný\").\n"}
{"id": "498013", "url": "https://cs.wikipedia.org/wiki?curid=498013", "title": "August Burns Red", "text": "August Burns Red\n\nAugust Burns Red je metalcorová kapela, která vznikla r. 2003 v Lancasteru v Pensylvánii. Dala by se definovat jako křesťanská metalcorová kapela. K tomu řekl kytarista JB Brubaker toto: \"\"Křesťanství je náboženství, ne styl hudby,\"\" což je pravda. Křesťanský metal se totiž odlišuje od \"obyčejného\" metalu jen v textech, na hudbu to nemá žádný vliv.\n\nKapela byla založena v březnu 2003 jejími prvními členy již na vysoké škole, kteří spolu začínali hrát v Lancasteru. Za dobu své existence se v ní vyměnilo několik členů.\n\n\n\n\n\n\n\n\n\n"}
{"id": "498019", "url": "https://cs.wikipedia.org/wiki?curid=498019", "title": "Hermenegild Jireček", "text": "Hermenegild Jireček\n\nHermenegild Jireček rytíř ze Samokova (13. dubna 1827 Vysoké Mýto – 29. prosince 1909 Vysoké Mýto) byl český právní historik, považovaný za tvůrce českých právních dějin. \n\nV letech 1839 - 1843 studoval piaristické gymnázium v Litomyšli, po přestěhování do Prahy dostudoval na Akademickém gymnáziu v Praze. Dále studoval historii na Filozofické fakultě Karlo-Ferdinandovy univerzity (v letech 1844 - 1846) a práva na Právnické fakultě (1846-1850) v Praze. Během studií přispíval svými články do časopisů Květy a Česká včela, a stal se také spolupracovníkem Národních novin K. Havlíčka Borovského. Po přesídlení do Vídně v letech 1850-1852 nastoupil do redakce Vídeňského deníku, kde byl odpovědným redaktorem kulturní přílohy Vesna. V dubnu 1854 nastoupil jako praktikant na c. a k. ministerstvo kultu a vyučování, kde působil po celou svou kariéru až do penzionování v roce 1894. \n\nV roce 1855 byl ve Štýrském Hradci promován doktorem práv. Za své vědecké historicko-právnické publikace byl roku 1890 jmenován členem I. třídy České akademie věd a umění císaře Františka Josefa I. pro vědní obor právní historie. Dále byl od roku 1858 dopisujícím a od roku 1897 řádným členem Královské české společnosti nauk. \n\nS manželkou Julií vychoval tři dcery (Marii nar. 1872, Noemi nar. 1874 a Julii nar. 1878). \nUčil korunního prince Rudolfa český jazyk a literaturu, za což mu byl 8. června 1877 udělen Řád železné koruny a byl povýšen do stavu rytířského. Při výběru jména titulu nezapomněl na svoje předky kováře, jeho přídomek \"ze Samokova\" má zdůraznit, že si svůj úspěch \"ukoval sám\".\n\n\n"}
{"id": "498020", "url": "https://cs.wikipedia.org/wiki?curid=498020", "title": "Jukagirové", "text": "Jukagirové\n\nJukagirové (vlastním jménem Odul či Vadul - znamenající \"mocný\"; rusky: Юкагиры; anglicky: Yukaghir) jsou malý národ žijící na severovýchodní Sibiři - v ruské republice Sacha a v Magadanské oblasti. Jazykově se dělí na dvě skupiny Jukagirů: Jižní (tajgové, kolymské) Jukagiry (žijí na jižním toku řeky Kolymy a Severní (tundrové) Jukagiry (žijí mezi řekou Indigirkou a Kolymou).\n\nJazyk příbuzný jukagirským jazykům je i jazyk Čuvanců. Čuvanci (rusky Чуванцы, angl. Chuvan) z Čukotky jsou jedním z mnoha jukagirských kmenů které obývaly Sibiř. Jukagirové jsou mongoloidní rasy. Mnoho z nich se asimilovalo s Rusy a Jakuty.\n\nJukagirové patří k jednomu z nejstarších národů Sibiře. Původně osídlili celou severovýchodní Sibiř avšak jejich původ není znám. Původně Jukagirské kmeny tvořilo třináct kmenů (kurzívou jsou vyznačené vymřelé kmeny):\n\nVadul, Odul, Chuvan, \"Anaoul\", \"Lavren\", \"Olyuben\", \"Omok\", \"Penjin\", \"Khodynt\", \"Khoromoy\", \"Shoromboy\", \"Yandin\", \"Yandir\"\n\nJukagirové byli Rusy poprvé objeveni v 17. století kdy stále obývali celou severovýchodní Sibiř. Velké vymizení Jukagirů v 17-19. století zapříčinily epidemie a bratrovražedné války, zčásti i boje se sousedními Evenky a Jakuty. Za stalinské éry byli Jukagirové nuceni usídlit se na jednom místě a pracovat na státních farmách, kde chovali soby, dobytek a zvířata pro kožešinu. Tímto zanikla většina jukagirských tradic. Jukagirský spisovatel a obrozenec Tekki Odulok byl za stalinského teroru popraven, v současné době je jeho pokračovatelem básník Uluro Addo. Nyní Jukagirové obývají pouze malé území severovýchodní Sibiře a jejich jazyk i tradice rychle vymírají.\n\nJukagirské jazyky tvoří izolovanou jazykovou rodinu. Tato jazyková rodina v sobě zahrnuje jazyk Jižních (Odulů) a Severních (Vadulů) Jukagirů (tyto dva jazyky si jsou podobné asi jako němčina a nizozemština) a jazyk Čuvanců. V současné době má jižní jukagirština asi 130 mluvčích, a severní asi 230 mluvčích. Z velké části dnes Jukagirové používají svůj původní jazyk pro pozdravy a krátké konverzace. Je také zdrojem jmen národních kolektivů, akcí, slavností. V praktickém životě je používána hlavně pro názvy tradičních řemesel a umění. Pro zápis jazyka je používána cyrilice a znaky vytvořené pro zápis jakutštiny (např. ғ, ң, ӧ...). Pro udržení jazyka byl vydán nový slabikář (přizpůsobený i dětem, které jazyk neumějí užívat) a slovník.\n\nJukagirové tradičně vyznávají šamanismus. Tradičně Jukagirové uctívají své předky a přírodní objekty - například slunce, zemi, vodu, les a jiné. Velmi významný byl kult ohně a některých zvířat, zejména medvěda hnědého, soba, jeřába, krkavce a vlka. Nositeli zla jsou podle Jukagirů neviditelní démoni zvaní \"kukul\"', kteří způsobují choroby a epidemie nebo unášejí děti. Mezi zlé bytosti patří také lidožravý obr \"Rekkenk\".\n\nKaždý jukagirský rod měl svého šamana - \"almu\" či \"volmu\". Šamany bývali u Jukagirů většinou muži. Po smrti byly šamanovy ostatky (především lebka) uchovávány a šaman se stal ochranným duchem svého rodu. Lebky zemřelých šamanů byly používány i při věštění. Šamani Jukagirů se věnovali léčení, věštění a ochraně lidí před vlivu zlých duchů.\n\nU Jukagirů existují představy o rozdělení vesmíru do několika světů: horní, střední (země) a nižší světy (\"Abidzi\" - podsvětí; žijí zde duše zemřelých). Znají však také představy o reinkarnaci duší, která zpravidla probíhá v rámci jednoho rodu.\n\nEtnolog Waldemar Bogoras zaznamenal mýtus, podle něhož Jukagirové vzešli ze spojení osamělého rybáře a bílé jeřábice. Mezi známé postavy jukagirských mýtů, nebo spíše historických pověstí, patří pololegendární náčelník Edilvej.\n\nHlavním tradičním způsobem obživy Jukagirů je lov (divokých sobů, losů, ale i kožešinové zvěře, zvláště polárních lišek a sobolů), rybolov, sběr lesních plodů (Jižní i Severní Jukagirové) a také chov sobů (pouze Severní Jukagirové). Při lovu divokých sobů Jukagirům pomáhali ochočení sobi, sloužící jako vábnička. Nezřídka měli na paroží upevněné řemeny, do nichž se zapletly parohy divokého soba. Tento způsob lovu využíval vzájemné agresivity sobů a používal se na podzim, v období jejich říje. Používali ho i jiní domorodí Sibiřané, např. Dolganové, Nganasani nebo tundroví Něnci. Jukagirové také lovili soby na tahu, zejména při překračování řek.\n\nK tradičním způsobům obydlí patří kuželovité stany s dřevěnou konstrukcí - \"čum\" a \"yaranga\" - stan s dřevěnou obloukovitou konstrukcí. Usedlí Jukagirové také stavěli zemnice pokryté dřevem, mechem, a suchou trávou nebo dřevěné chaty na kůlech.\n\nTradiční jukagirské společnosti byly matrilineární (muž nehraje nejdůležitější roli ve společnosti). V čele každého jukagirského kmene stál starší a zkušenější člověk, obecně nazývaný \"ligey shomorokh\". Hlavní lovci se nazývali \"khangitche\" a váleční vůdci \"tonbaia shomorokh\".\n\nFolklór Jukagirů je podobný folklóru národům altajské jazykové rodiny žijících po staletí vedle Jukagirů (Jakuti, Evenkové).\n\nTradiční jukagirské kroje jsou tvořeny koženým kabátem (u žen delším, u mužů kratším). U letních kabátů se kůže (obvykle sobí nebo jelení) zbaví srsti, naopak u zimních kabátů se srst nechává a je nošena na líci kabátu. Lemy kabátů jsou zdobené jednodušší výšivkou, pruhy a koly látek.\n\nBoty jsou vyráběny z kůže a opět zdobené výšivkou.\n\nTradiční součástí jukagirského tradičního oděvu je také kožešinová čepice typického střihu.\n\nK hlavním složkám jukagirské tradiční kuchyně patří maso (rybí, jelení, sobí) - vařené, mražené a sušené, bobule, divoké cibule a dokonce i houby. Maso se konzervovalo tak že se sušilo či udilo, v létě rybí maso dávalo do jámy s listy a trávou kde zkvasilo a poté se jedlo. Mezi tradiční pokrmy patří například \"kulibaha\" - směs vařených ryb, tuku a bobulí, nebo \"anil kerile\" - rozdrolené sušené rybí plátky smíchané s sobí krví.\n\nK tradičním hudebním nástrojům patří šamanský buben. Avšak Jukagirská hudební tradice je více vokální - využívá pouze čistého zpěvu a hudebních nástrojů je zde minimum - šamanský buben vlastně není hudebním nástrojem v pravém slova smyslu - je používán pro šamanské obřady.\n\nZákladní taneční žánr jsou kruhové tance - \"longdol\".\n\"Tos\" (neboli \"shongar-shorile\") je jukagirský způsob vyjadřování pomocí piktogramů. Toto obrázkové písmo je používáno pro psaní milostných dopisů, k vyjádření vztahů mezi určitými lidmi a k znázorňování mapy. Obvykle je vyrýváno na kůru stromů. Tos poprvé objevil a popsal Shargorodski (Rus poslán do vyhnanství na Sibiř) v roce 1892.\n\n\n\n"}
{"id": "498022", "url": "https://cs.wikipedia.org/wiki?curid=498022", "title": "Alexandr Dugin", "text": "Alexandr Dugin\n\nAlexandr Geljevič Dugin ( \"\"; * 7. ledna 1962 Moskva) je ruský politik, publicista, politolog, sociolog, filosof, bývalý profesor Lomonosovy univerzity v Moskvě (propuštěn v roce 2014) a ideolog tzv. eurasijského hnutí. Je autorem desítek monografií na nejrůznější témata a stovek článků.\n\nDugin stál společně s Eduardem Limonovem a Jegorem Letovem u zrodu Nacionálně-bolševické strany Ruska (1993); po neshodách s Limonovem z ní však odešel, maje blíže k pravicovější a nacionalističtější Nacionálně-bolševické frontě. Roku 2003 se stal zakladatelem a čelným představitelem Eurasijského svazu mládeže. Dugin byl též poslancem ruské Státní dumy.\n\nDuginova ideologie je obtížně popsatelná a postupně se mění. Je založena na ideji konzervativní revoluce, ruském nacionalismu, militarismu, tradicionalismu (mj. podpoře Ruské pravoslavné církve), antiliberalismu, antiamerikanismu ve smíšení s marxismem a s vlivy mnoha dalších směrů. Často je označována za fašistickou, což jiní popírají např. s poukazem na Duginův článek \"Apologie antifašismu\", kde Dugin trvá na třídním boji s tím, že třída, za niž bojuje, není ruský národ, ale „ruská třída“. Tento boj má dle Dugina metafyzický a mystický rozměr.\n\nDugin usiluje o znovupřipojení někdejších zemí SSSR k Rusku (při zachování ruské hegemonie). Jistou dobu podporoval Vladimira Putina, který však u něj klesl „ztrátou Ukrajiny“, když nezasáhl při tzv. Oranžové revoluci. V roce 2008, při válce v Jižní Osetii, se vyslovil pro obsazení Gruzie a zřízení proruské vlády.\n\n\n"}
{"id": "498027", "url": "https://cs.wikipedia.org/wiki?curid=498027", "title": "Zbraslavský klášter", "text": "Zbraslavský klášter\n\nZbraslavský klášter ( \"Aula Regia\") byl cisterciácký klášter na území dnešní pražské čtvrti Zbraslav založený králem Václavem II. nedaleko soutoku řek Vltavy a Mže (dnešní Berounky, respektive jejího mrtvého ramene zvaného Krňák). Původně gotický konvent, na jehož půdě vznikla Zbraslavská kronika, časem prošel mnoha proměnami. Z velkolepého cisterciáckého opatství, jehož opati měli významný vliv na politiku Českého království, se změnou vládnoucí dynastie a přesunem královského pohřebiště do katedrály sv. Víta stal klášterem druhořadého významu. Velké škody klášter utrpěl během husitských válek nebo při útoku švédských vojsk za třicetileté války.\n\nBarokní přestavbu zdevastovaného klášterního areálu zastavil roku 1785 císařský dekret Josefa II. o rušení klášterů, jež se nezabývaly vyučováním, pěstováním věd či péčí o nemocné. Zbraslavský klášter byl společně s dalšími osmi českými a moravskými cisterciáckými kláštery zrušen a všechny nemovitosti přešly do majetku náboženského fondu, který je poté rozprodal. Klášterní budovy byly využívány jako cukrovar, skladiště obilí, výrobna chemikálií a pivovar.\n\nVe 20. století byl klášter díky Cyrilu Bartoňovi z Dobenína zrekonstruován a přestavěn na zámecké sídlo. Poté do roku 2009 fungoval jako výstavní prostor sbírky asijského umění Národní galerie. V restituci byl navrácen Bartoňům z Dobenína a roku 1995 byl zařazen na Seznam národních kulturních památek. V současnosti se zde plánuje zřídit depozitář knihovny Národního muzea se studovnou pro studenty a badatele. Součástí zámeckého areálu je i barokní kostel sv. Jakuba Většího s deskovým obrazem Madony ze Zbraslavi, obrazy Karla Škréty a Petra Brandla nebo ostatky posledních přemyslovských králů, který je v rámci pravidelných bohoslužeb běžně přístupný veřejnosti.\n\nCisterciácký řád hlásající askezi a manuální práci vznikl jako odpověď na rozmařilý způsob klášterního života na přelomu 11 a 12. století, který neodpovídal původním ideálům mnišství. Roku 1098 odešlo několik zbožných mnichů z burgundského benediktinského kláštera Molesme a na odlehlém a opuštěném místě při staré římské silnici založili nový klášter podporující reformu mnišského života.\n\nJménem nového kláštera, který byl latinsky nazván \"Cistercium\", byl poté označován celý nový řád vycházející z původní řehole sv. Benedikta, jehož heslem bylo \" (Modli se a pracuj!).\" Cisterciácký řád, jenž kladl důraz na intenzivní vztah k Bohu a hlubokou vnitřní zbožnost, byl papežem uznán roku 1119 a začal se rychle šířit i do nejodlehlejších končin západokřesťanského světa. Kláštery nového řádu byly zasvěceny Panně Marii a díky pevným filiačním vazbám dodržovaly stejné zvyky a předpisy. Podle barvy hábitu se cisterciákům říkalo také bílí či šedí mniši.\n\nVe zpočátku prosté reformní řeholi postupně našlo zalíbení mnoho movitých mecenášů, jejichž zbožné činy byly motivovány převážně starostí o spásu vlastní duše či duší svých předků. Tu mělo zajistit obdarování kláštera či pohřeb na klášterní půdě, kde byly pravidelně slouženy mše a konány modlitby řeholníků. Postupem času se cisterciácké kláštery díky vlastní práci i podpoře světských fundátorů vypracovaly mezi nejbohatší středověké instituce. Z vladařů, mezi nimiž svou náklonností k řádu vynikal především francouzský král Ludvík IX., získali cisterciáci také sympatie českého krále Václava II., který měl prý „rád zvláště a jmenovitě řád cisterciácký“.\n\nNa území Českého království přišli bílí mniši na počátku 40. let 12. století a jejich příchod byl zřejmě iniciován olomouckým biskupem Jindřichem Zdíkem. První cisterciáckou fundací se stal klášter Sedlec založený roku 1142 šlechticem Miroslavem. Během středověku bylo v českém království založeno dalších sedmnáct klášterů cisterciáckého řádu, mezi nimiž byl i klášter na Zbraslavi.\n\nKe Zbraslavi se váže pověst o potomkovi Bivoje a Kazi jménem Zbraslav, který založil na území dnešní zbraslavské lokality dvůr a na smrtelném loži jej odkázal benediktinskému řádu. První písemná zmínka o Zbraslavi je z roku 1115, kdy byla knížetem Vladislavem I. darována kladrubskému klášteru, a ten zde zřídil proboštství, kde trvale žili dva nebo tři mniši a občas zde pobýval i kladrubský opat. Poté krátce patřila do majetku pražského biskupa Jana III. Roku 1268 Přemysl Otakar II. v touze po místě vzdáleném kousek od Prahy, kde by mohl lovit, bavit se a přitom být po ruce, provedl s biskupem směnu za Butovice a další královské statky a „rozkázal tam vystavět lovecký dvůr s věžemi a velmi pevnými zdmi“.\nRoku 1278 po bitvě na Moravském poli dvorec zdědil i s vinicemi osázenými révou z Rakous Přemyslův syn Václav a také on po návratu z Braniborska „velmi často navštěvoval na lov svrchu řečené místo se svými pány“.\n\nVáclav II. se jako nový majitel pro založení kláštera „ke cti Boha a jeho matky Marie, blahoslavené Panny“ rozhodl roku 1291. Tehdy dle zpráv cisterciáckých letopisců údajně pln výčitek za popravu otčíma Záviše z Falkenštejna rozmlouval o svém plánu se sedleckým opatem Heidenreichem a nabídl mu, aby se nové fundace ujal. Cisterciáčtí opati poté čekali na konečné královo rozhodnutí, ale až po třetím upomenutí se jim podařilo společně s králem začít vybírat lokality vhodné k založení kláštera. Vybrali si místo, kde stál oblíbený lovecký hrádek králova otce, což panovníka příliš nepotěšilo. \n\nNový dvanáctičlenný konvent v čele s budoucím opatem Konrádem přišel ze Sedlce 20. dubna 1292. Ubytoval se prozatímně v královském dvorci, k němuž patřila kaple sv. Jakuba Většího, kde se až do roku 1305 konaly bohoslužby. Z 10. srpna 1292 pochází první zakládací listina, kde se píše o králově nejistotě, zda se svou vládou zalíbí Bohu, a také o jeho naději, že dobrými skutky je možné získat odpuštění již spáchaných hříchů a zároveň ochranu před hříchy budoucnosti. Píše se zde, že panovník touží odčinit své mladické hříchy, a dočkat se tak přijetí mezi zástupy blažených ve společenství nebeské síně. V druhé zakládací listině z 21. května 1304, která měla rozšířit původní nadání, již vyzrálý král nejistotou o své vládě netrpěl, ale toužil po zprostředkování a modlitbách mužů, kteří se líbí Bohu a jimž on svěřuje své prosby. Zakladatel věnoval v počátcích klášteru zlatý kříž, mnoho monstrancí a finance na zakoupení základu klášterní knihovny; knihy mniši pořídili v Paříži při návratu ze zasedání generální kapituly. Svou žádost o schválení nové filiace král podpořil štědrým darem, vedení řádu se poté souhlasně vyslovilo pro napojení nového kláštera na filiační řadu kláštera v Citeaux a také splnilo fundátorovo přání a zahrnulo Václava II. do řádových modliteb.\n\nSe stavbou kláštera se započalo zřejmě již během roku 1292 a pro potřeby konventu byly upraveny i stávající budovy. Poprvé byl konventní chrám zasvěcený Panně Marii a sv. Václavovi zmíněn v odpustkové listině bamberského biskupa 23. srpna 1294, ale základní kámen byl dle kroniky za asistence mnoha mocných tehdejší střední Evropy položen až 3. června 1297, den po Václavově dlouho plánované korunovaci.\n\nPoté byla odsloužena v základech nového chrámu slavnostní mše a král zde pasoval 240 rytířů. Dne 4. června vydali zúčastnění biskupové a arcibiskupové magdeburský a mohučský odpustkové listiny se čtyřicetidenními odpustky pro každého, kdo klášter navštíví či jej obdaruje. Stavba rychle pokračovala. Do roku 1305 byl postaven téměř celý chrám, část konventních budov, královský a také opatský příbytek.\n\nIronií osudu byl právě Václav II. prvním z rodiny, kdo byl přímo v sotva dostavěném chrámu pohřben. Dne 23. června 1305 bylo Václavovo dlouhou nemocí zubožené tělo v královském šatu uloženo k poslednímu odpočinku a z důvodu královského pohřbu byly v chrámu slouženy první bohoslužby. Kapitula v Citeaux nařídila, aby byly ve všech klášterech v Německu, v Čechách a v Uhrách slouženy zádušní mše za zesnulého krále a zbraslavský opat Ota začal psát na oslavu velkého příznivce první kapitolu \"Zbraslavské kroniky\", jež měla pravděpodobně sloužit k nastolení otázky případného kanonizačního procesu.\n\nPo Václavově smrti se osiřelého trůnu ujal mladičký následník Václav III., který dle klášterní kroniky mrhal svým nadáním a vůbec vedl rozmařilý život. Zabralo na něj údajně až pokárání opatem Konrádem přímo u otcova hrobu. Roku 1306 byl Václav III. na válečném tažení do Polska v Olomouci zavražděn a království zachvátila na několik let nejistota spojená s častými změnami na královském trůnu, která se podepsala i na rozvoji konventu. Roku 1307 byla zastavena stavba téměř dokončeného chrámu a znovu se začalo budovat až roku 1329, kdy Eliška Přemyslovna, štědrá mecenáška zbraslavského pokladu, nechala přistavět věnec devíti kaplí, za což jí Petr Žitavský začal zvát druhou zakladatelkou a „matkou“ kláštera.\n\nRefektář byl dostavěn roku 1327 a vodovod s umývárnou roku 1333. Někdy v tuto dobu vznikl i ambit se studničním stavením při rajském dvoře. Dobové prameny hovoří také o nemocnici s kaplí, která vznikla ještě před rokem 1311, a kapli sv. Jana Křtitele v klášterní bráně zbořené roku 1785.\n\nRoku 1331 Jan Lucemburský osvobodil klášter od placení dávek a poplatků pro zvláštní oslavu královské fundace a královského pohřebiště. V polovině 50. let 14. století Zbraslav ztratila na politickém významu, ale opatské pečeti s českým královským lvem přetrvaly až do doby husitských válek. K dočasné stabilizaci hospodářské situace došlo za vlády Karla IV., kdy klášter znovu prosperoval. Stav se zhoršil na počátku 15. století, kdy se zbraslavští mniši zadlužili a byli nuceni zastavovat a odprodávat své zboží.\n\nNa jaře 1420 se na Zbraslavi usídlil král Zikmund se svými vojáky a poté se jal obléhat Prahu. 10. srpna 1420 vnikly do kláštera houfy husitů a pražanů vedených knězem Václavem Korandou.\nDle svědectví dobových kronik dav opilý klášterním pivem a vínem zneuctil královské pohřebiště a manipuloval s pozůstatky. Tělo Václava IV. bylo údajně vytaženo z rakve, ověnčeno senem a napájeno pivním mokem. Klášter byl vydrancován a Síň královská podlehla plamenům. Co nestrávil oheň, to si drancující odnesli. Prozíraví cisterciáci sice roku 1419 ukryli klášterní cennosti a knihy na Karlštejně, ale Zikmund Lucemburský a částečně také hradní purkrabí cenné věci zabavil a prodal. 28. dubna 1429 byl klášter zřejmě znovu poškozen bitvou.\n\nMniši se ve čtyřicátých letech 15. století na Zbraslav vrátili, postavili si nové budovy a pokusili se opatství obnovit. Klášterní majetek však byl rozchvácen a některá klášterní zboží již měla nové majitele. Roku 1445 zastavili nějaké polnosti, aby „klášter náš... válkami zkažen, zbořen i vypálen… mohl být poznenáhlu opraven“. I přes svou devastaci udělaly roku 1451 poničené budovy velký dojem na budoucího papeže Pia II., kterého zaujaly desky s citáty ze Starého a Nového zákona umístěné v křížové chodbě. Byly psány tak, že se písmena se vzdáleností od země zvětšovala, a byl tak brán ohled na případného čtenáře. V době jagellonské zřejmě došlo ke stavebním úpravám, ale jedinými svědectvími o vzhledu konventu v době následující je veduta z 16. století namalovaná na pozadí epitafu Václava II. a Václava III., její o sto let mladší varianta a kolorovaná kresba \"Pohledové mapy Prahy\" skotského sochaře Daniela Altmana z Edinburgu.\n\nTřicetiletá válka způsobila klášteru další těžké škody. V letech 1611 a 1612 byl opakovaně vydrancován a roku 1618 získal větší část jeho majetku Jindřich Matyáš Thurn. Roku 1639 zde opět šlehaly plameny vinou velitele švédského vojska a císařská armáda o šest let později devastaci klášterního areálu téměř dokončila.\n\nPo skončení třicetileté války začal klášter znovu prosperovat, roku 1654 byl vysvěcen nově postavený opatský kostel sv. Jakuba a na počátku 18. století se konečně chystala obnova klášterních budov podle plánů Jana Santiniho. Stavby byly ve špatném stavu, takže nezbývalo než je strhnout a začít stavět novou konventní trojkřídlou budovu v barokním slohu podle Santiniho návrhu, po jehož smrti převzal roku 1724 stavbu František Maxmilián Kaňka. Z pramenů se dozvídáme o jeho příslibu dokončit stavbu dle původních, nepochybně Santiniho plánů. K dokončení velkolepého projektu nedošlo, protože klášter byl roku 1785 císařem Josefem II. zrušen. Klášterní statky získal náboženský fond, kostel sv. Jakuba byl odsvěcen a jeho klenoty byly rozprodány ve veřejné dražbě.\n\nKdyž koncem 18. století získal klášter Josef ze Souvaigue, nechal budovy přebudovat na cukrovar. Majitelé se střídali a výroba byla rozšířena také o chemikálie a pivo. Roku 1910 se koupí stal novým vlastníkem Cyril Bartoň z Dobenína, předek dnešních majitelů, který nechal klášter přestavět podle návrhu Dušana Jurkoviče na zámek. Za zásluhy o rozkvět Zbraslavi byl Cyril Bartoň roku 1927 jmenován čestným občanem Zbraslavi a na jeho památku je na nádvoří umístěna pamětní deska s nápisem „Co průmysl zničil, průmyslník Cyril Bartoň obnovil“.\n\nPo první světové válce byly konventní budovy zapůjčeny jako depozitář Národní galerii a v letech 1939 až 2009 zde byla stálá výstava asijského umění. Bartoňům z Dobenína byl zámek vrácen v restituci a plánuje se jeho využití jako depozitáře knihovny Národního muzea.\n\nNejstarší kláštery bílých bratří vycházely z tradiční dispozice benediktinských opatství. V přímé opozici proti jejich nádheře zde však byla snaha o prostotu prostoru určeného k modlitbě i práci. \nSvatý Bernard byl přesvědčen, že nádhera odvádí myšlenky od vnitřního prožitku, a proto první řádové kostely, stavěné často na půdorysu latinského kříže, dodnes ohromují čistotou slohu a přítomností přirozeného světla. Změna nastala až s blížícím se 13. stoletím, kdy se do staveb postupně začala vkrádat zdobnost dekoru hlavic, svorníků a tympanonů a také se výrazněji prosadil požadavek mocných zakladatelů, aby se kláštery staly jejich pohřebišti. Díky cisterciáckým stavebním hutím se gotický sloh rozšířil severní a střední Evropou.\n\nKonventní chrám Panny Marie na Zbraslavi sice zanikl, ale z dochované kopie barokního plánku zachycujícího chrám zřejmě v ideálním stavu po gotické dostavbě, nalezené roku 1850 v báni kostela v Horních Mokropsech, lze získat představu o jeho vzhledu. Rekonstrukci kostela v osmdesátých letech 20. století zčásti umožnily archeologické výzkumy z let 1984–1989 a geofyzikální průzkum základového zdiva, jež byly iniciovány přestavbou inženýrských sítí zbraslavského areálu.\nProkázaly, že tato bazilika o délce 104 metry byla až do postavení pražské katedrály sv. Víta největším českým středověkým kostelem. Chrám byl postaven na obvyklém křížovém půdorysu a byl druhým českým příkladem pravoúhlého presbyteráře podle burgundského vzoru sídla generální kapituly v Citeaux. Jednalo se o trojlodní baziliku s pravoúhlým síňovým chórem, jehož střední část byla na severu, východě a jihu obklopena ochozem, do něhož ústily polygonální kaple zvenku vypadající jako monolitický blok obvodové zdi. Na jihu a severu bylo po třech kaplích, na straně východní kaple čtyři. Dvě ramena transeptu tvořila společně s presbytářem rovnoramenný kříž, chór byl rozvinut v monumentální pravoúhlý katedrální závěr. V jižním průčelí lodi byl portál s archivoltou osázenou kraby, po stranách zdobený fiálami.\n\nNad portálem bylo osazeno okno a fiály se objevovaly také na rohových opěrných pilířích transeptu. Lomená okna baziliky se střídala s opěrnými pilíři. Na západním průčelí chrámu byl opět portál s vimperkem a fiálami. Rozsáhlou křížovou chodbu na severu doplňoval refektář s pěti křížovými poli. Nedochovaná budova konventu přiléhala k severní straně kostela a ze starších budov, které v podstatě určovaly stavební podobu klášterního areálu, byl přestavěn patrový opatský příbytek a prelatura. O vzhledu panovníkova sídla při pobytu v klášteře, tzv. komorního domu, se zprávy nedochovaly. Z východu ke kostelu přiléhal hřbitov se sloupem s věčným světlem zv. \"Columna mortuorum.\"\n\nSvou téměř stometrovou délkou patřil chrám mezi největší stavby své doby v Čechách a na Moravě a navázaly na něj řádové kostely ve slezském Kamenci a Lubuši. Stavba byla z lomového vápence a složitější kamenické kusy z pískovce, opuky a terakoty. Klášterní budovy byly převážně z cihel.\n\nDnešní podoba kláštera je výsledkem barokní přestavby z první poloviny 18. století. V severním křídle je refektář s freskovou výzdobou F. X. Palka a v patře je Královský sál se štukovou výzdobou T. a M. Soldattiů a s freskami V. V. Reinera. Zbytky středověkého zdiva se dochovaly v západním a severním křídle bývalé prelatury a ve farním kostele sv. Jakuba Většího, který byl barokizován v polovině 17. století. Gotická je také hranolová věž s portálem. Kněžiště chrámu a hrobka Václava II. je dnes na místě, kde stojí socha sv. Václava. Budova zámku je bývalým konventem a zámecká věž je vstupem do prelatury a do původně loveckého dvorce Přemysla Otakara II.\n\nO vrcholně barokní přestavbu kláštera, kterou si klášter uchoval do dnešních dnů, se zasadili zejména tehdejší zbraslavští opati, a to především Wolfgang Lochner (1684–1716) a Tomas Budecius, v letech 1700–32. Za tímto účelem byl povolán již zmíněný architekt J. B. Santini-Aichel.\n\nV tomto případě se můžeme opírat o písemný materiál přítomnosti a autorství Santiniho přestavby, či spíše novostavby kláštera. V duchu tehdejší běžné praxe barokní výstavby velkých objektů nebyla zřejmě stavební činnost na Zbraslavi zahájena naráz a v plném rozsahu, ale stavěna po menších částech, aby mohly být později samostatně ukončeny a předány k užívání, jako například v Plasích.\n\nStavba začala již roku 1705. V první fázi stavební činnosti na klášterním komplexu byla prováděna spíše asanace středověkých klášterních budov. Projektem nového komplexu se Santini zabýval zřejmě později, až s nástupem dalšího opata Budecia roku 1716. Do roku 1723 byly zhruba hotovy přízemí všech křídel, zřejmě částečně i obvodové zdi patra a terasa vybíhající k řece. Santiniho koncepce uvažovala uzavření pravoúhlého dvoru konventu z jižní strany klášterním chrámem, ovšem ani v tomto případě, podobně jako v Plasích, k realizaci nedošlo. Na základě poznatku ze stavebně-historického průzkumu zapojil Santini starší zástavbu kláštera do své nové barokní kompozice, především na západním křídle využil částečně románské zdivo z benediktinského proboštství a vrcholně gotické hmoty z cisterciáckého opatství.\n\nZákladním půdorysem konventu je trojkřídlá stavba na čtvrté straně uzavřená chrámem. Vzájemnou půdorysnou návaznost chrámu a konventu „pojal architekt jako vztah gradovaný objemově i obrysně. Bohatý pavilonovitě členěný objekt konventu měl být při dálkových pohledech od severu rytmicky bohatou kompoziční podnoží monumentálního konventního chrámu“.\n\nV interiéru konventu je originálně řešené trojtraktově založené přízemí, dané vysunutím chodby ambitu do nižšího vnějšího traktu, který obíhá rajský dvůr. Toto řešení přestavuje návaznost na středověké stavební zvyklosti, s největší pravděpodobností bylo takto autorem užito záměrně. Této tezi o záměrné středověké aluzi stavební kompozice by zřejmě odpovídaly i morfologické gotismy v podobě pilířů ambitu, trojlistých záklenků jeho oken i nevšední rytmizace kleneb střídání dvou druhu konstrukci. Vnitřní chodba je tedy proti vysokému ochozu při rajském dvoře dvoupodlažní, neboť spojuje příčně severní křídlo s východním a západním ramenem s celami ve dvou poschodích. Aby podlaha prostřední chodby nezasahovala do vysokých oken, vyřízl v ní Santini trojlisté otvory se zábradlím podobně jako v podlahách empor želivského klášterního kostela. Tato inovace mu zřejmě zajistila primát v barokní evropské architektuře, neboť obdobné řešení použil až v roce 1718 v Turíně ve vestibulu paláce Madama architekt Juvarra. Interiér ochozové chodby se skládá z prostorových buněk zaklenutých českými plackami a kupolemi na pendativech. Pilíře pokrývají polosloupy a podkládané pilastry s románskými hlavicemi, které vytvářejí s klenebními pasy zmnožené triumfální oblouky, připomínající gotické klenební konstrukce a zastírající prostorovou aditivnost.\n\nDvoulodní provedení ambitu v severním křídle s vloženými probíranými emporami ve středním traktu a oboustranná orientace hlavního ramene ambitu na prosvětlené sféry schodišť na východní a západní straně je projevem mimořádného uměleckého génia a představuje ukázku jednoho z nejkrásnějších evropských barokních komunikačních prostor. Originálně řešeny byly také slavnostní prostory i „nová“ sakristie ve východním křídle. V tomto křídle se nacházel nad velkým portálem vstup do konventu. V tomto architektonickém pojetí můžeme vidět zřejmě nepochybnou inspiraci vrcholně barokními kompozicemi, např. palácovými nástupy Francesca Borrominiho. Nástupní osa byla působivě konfrontována s příčně orientovanými prostory v dalších traktech a pohledově vyústěna do centrály dvora.\n\nTypický Santiniho charakter lze spatřovat v jeho gotizujícím baroku. Ve Zbraslavském konventu jde zejména o typická Santiniho arkádová okna s trojlistými záklenky. Další Santiniho charakteristický rys vidíme na příkladu masivních zdvojených klenáků a doprovodných plošných tvarech s triglyfy, které svědčí o jeho malířském založení. Analogické okenní kompozice refektáře konventu ve Zbraslavi tvořené obdélníkovými a oválnými tvary s originálními šambránami lze spatřit v benediktinském klášteře v Melku. Z vnějších fasád stojí za povšimnutí průčelí k řece Vltavě, kde Santiniho zvlněný půdorys přízemí přechází v patře do klidnějších přímých linií. Severní strana konventu hledí k řece Berounce. Toto křídlo je komponováno dynamičtěji - konvexním balkonem před refektářem. Postranní rizality zakončují oblé rohy s konkávním koutem v místě, kde vybíhá terasa s krytým přístupem k Berounce. Sochy na štítě refektáře jsou dílem Santiniho spolupracovníka Matěje Václava Jäckela, s nímž už spolupracoval v Sedlci a Žďáru.\n\nV klášterním ústraní na Zbraslavi vzniklo několik významných literárních děl středověku. Až po skonu štědrého donátora Václava II. započal Ota Zbraslavský se sepisováním latinské \"Zbraslavské kroniky\", popisující období posledních Přemyslovců a prvních Lucemburků na českém trůně. Po jeho smrti v díle pokračoval Petr Žitavský. Kromě popisu dějinných událostí přesahujících i hranice království je kronika také výkladem ideálů středověké sociální filosofie poskytujícím návod, jak vládnout, a obhajujícím principy cisterciáckého řádu. Vzhledem k pravděpodobné snaze obou autorů o kanonizaci Václava II. je zapotřebí brát popis jeho vlády a osoby se značnou rezervou a stejně tak popis vlády jeho syna, u něhož kronika zvýrazňuje spíše negativa, aby o to více vynikla výjimečná osobnost jeho předchůdce na českém trůnu.\n\nPetr Žitavský byl také autorem nedochované \"Knihy zbraslavských tajemství\", která popisovala zázraky, jež se v klášteře staly, a dvou knih kázání. Spis \"Malogranatum\", sepsaný neznámým členem zbraslavského konventu, datovaný do poloviny 14. století a pojednávající ve formě dialogu o duchovní cestě k náboženskému zdokonalení, se dočkal mnoha opisů a byl rozšířen po celé Evropě. Z uměleckých děl se zachoval deskový obraz \"Zbraslavské madony\" neznámé datace, jehož kopie je umístěna na oltáři jižní lodi kostela sv. Jakuba, a socha \"Madony z Rouchovan\" dnes společně s originálem Zbraslavské madony přístupná veřejnosti v Anežském klášteře.\n\nNa Zbraslavi v královské hrobce se odehrávají některé scény povídky \"Točník\" Václava Klimenta Klicpery.\n\nCisterciáci zpočátku odmítali pohřby cizích osob kromě zemřelých klášterních hostů a až roku 1152 se v ustanovení generální kapituly objevila výjimka, kdy bylo možné přijmout k poslednímu odpočinku maximálně dva z přátel a familiářů kláštera i s manželkami. Postupem času byli cisterciáčtí mniši více naklonění pohřbívání svých dobrodinců, na čemž měla podíl síla zvyklosti, kdy byly pohřby běžné v klášterech benediktinské řehole, a také tlak vyvíjený světskými osobami. Od začátku 13. století byly již pohřby členů vládnoucí vrstvy častou záležitostí a cisterciácké kláštery byly upřednostňovány před kláštery ostatních řádů. Důvodem zřejmě mohla být víra ve větší účinnost modliteb pocházejících od tak zbožného řádu. Cisterciácké kláštery se tak staly místy posledního odpočinku členů vládnoucích rodů Arpádovců, Babenberků, Piastovců, Wittelsbachů, Wettinů a také Přemyslovců. Hroby bývaly umístěny na čestných místech klášterů – nejčastěji v ose kostela před hlavním oltářem, někdy v kapitulní síni, v křížové chodbě či ve zvláštních kaplích.\n\nNa Zbraslavi se začalo pohřbívat před dokončením východní částí chrámu v původní kapli sv. Jakuba Většího, kde byly pochovány předčasně zemřelé královské děti a srdce hrdé a ctižádostivé švábské vévodkyně Anežky. Královna Guta byla prozatímně pochována na Pražském hradě s tím, že časem měla být společně s Přemyslem Otakarem II. přemístěna na Zbraslav. Což se v případě Guty patrně stalo. Po slavném fundátorově pohřbu se začalo pohřbívat přímo v chrámu, kde roku 1320 byl „u nohou zakladatelových v jednom hrobě s Janem a Gutou, dětmi téhož zakladatele“ pohřben druhorozený syn Jana Lucemburského a Elišky Přemyslovny Otakar. O dva roky později byla uprostřed chrámu mezi sedadly mnichů pohřbena lehnická vévodkyně Markéta i s novorozeným synem Mikulášem. Následovala ji její jmenovkyně, dcera Jana Lucemburského, která byla pohřbena před stupni hlavního oltáře „spolu s jinými třemi dětmi královskými“. Roku 1326 zařídila Eliška Přemyslovna přesun ostatků svého bratra Václava III. z Olomouce a jeho ostatky spočinuly po straně otcova hrobu. Eliška byla uložena vedle svých předků „dlouho trápená horečkami a plicní chorobou“ roku 1330. O tři roky později se u matčina hrobu zastavil při návratu do Čech Karel IV., který přes deset let trávil za hranicemi českého království, a touto návštěvou symbolicky navázal na odkaz svých přemyslovských předků. Roku 1341 byla v kostele pohřbena ovdovělá dolnobavorská vévodkyně Markéta, pak roku 1386 královna Johana Bavorská a poslední pohřeb se zde uskutečnil roku 1419, kdy byl v chrámu uložen Václav IV. „na místě, které si sám vybral“. Ostatky Johany Bavorské a Václava IV. byly (patrně) později převezeny a pohřbeny v katedrále sv. Víta Václava a Vojtěcha.\n\nBěhem svého trvání byl Zbraslavský klášter předním pohřebištěm dvou dynastií českých panovníků a jejich rodin, které předčila až katedrála sv. Víta. Jednotlivé hroby umístěné v chóru měly ve výši podlahy náhrobní desky a některé zřejmě i umělecké náhrobky. První písemná zmínka o souboru kosterního materiálu vyneseného z královského pohřebiště se objevila roku 1671 a roku 1824 byly pozůstatky zapsány do farní pamětní knihy. Některé lebky byly v tomto období ukazovány jako lebky Václava II., Václava III. a blíže neurčené královny. Roku 1875 byly tři lebky uloženy do skřínky na stěně kostela a ostatní kosti do přihrádek. Josef Matiegka pak na počátku 20. století označil dochovaný kosterní materiál za pozůstatky sedmi osob. Průmyslník Cyril Bartoň přišel po vzniku ČSR s nápadem na pomník přemyslovské dynastie. Požádal o něj Josefa Václava Myslbeka, který stačil vytvořit pouze model, a poté byly lebky vloženy do opukového \"Památníku Přemyslovců\" od Jana Štursy, z nějž byly antropologem Emanuelem Vlčkem identifikovány ostatky Václava II., Elišky Přemyslovny a zřejmě jednoho z Eliščiných dvojčat – dcerky Elišky. 23. června 1991 byly přemyslovské ostatky znovu slavnostně pohřbeny do hrobu v podlaze u vstupu do presbyteria v kostele sv. Jakuba na Zbraslavi.\n\nMadoně Zbraslavské byla zasvěcena 43. kaple Svaté cesty z Prahy do Staré Boleslavi, která byla založena jezuity v letech 1674–1690.\n\n\n"}
{"id": "498031", "url": "https://cs.wikipedia.org/wiki?curid=498031", "title": "Benjamin Sisko", "text": "Benjamin Sisko\n\nBenjamin Lafayette Sisko je fiktivní osoba velitele vesmírné stanice Deep Space Nine ze světa Star Treku. V TV seriálu roli sehrál herec a profesor Avery Brooks.\n\nSloužil jako nadporučík na hvězdné lodi Saratoga v roce 2367, když byla Federace napadena borgskou lodí, na níž byl na čas asimilovaný kapitán Jean-Luc Picard. Při útoku přišel Sisko o manželku Jennifer Siskovou, zachránil jen syna. \n\nV dalším období Sisko na vesmír zanevřel a hledal možnosti, jak se vrátit na Zemi. Nedařilo se mu to, byl nějaký čas v planetární službě na Marsu, i zde byl kvůli příliš častému střídání rodin nespokojen.\n\nO tři roky později byl Sisko jmenován komandérem vesmírné stanice Deep Space Nine, kterou převzala od Cardassijské unie Spojená federace planet zastoupená kapitánem Enterprise Jean-Luc Picardem. Stanice se nalézala u planety Bajor. Na stanici byl spolu s ním syn Jake, měňavec Odo, Major Kira z Bajoru, O'Brien z Enterprise, Ferengové Quark a jeho bratr Rom se synem Nogem a další. Už kvůli vzpomínce na úlohu Picarda, svou ženu a při vědomí samoty syna místo původně odmítl. Pak se mu podařilo navázat kontakty s Bajorany, nalézt červí díru, osvědčil se jako velitel při útoku Cardassianů, jeho syn si našel kamaráda a tak Sisko jmenování komandérem stanice přijal.\n\nVelel zde tři roky a vrátil se dočasně na Zemi do funkce velitele bezpečnosti Hvězdné flotily, později se vrátil na Deep Space Nine a roku 2375 se podruhé oženil (manželka Kasidy Yates). Vzápětí poté zmizel, přidal se k rase Proroků, tvůrců blízké červí díry.\n\nPostava Benjamina Siska se vyskytuje v třetím ze seriálů o světě Star Treku známou pod názvem Stanice Deep Space Nine. Na obrazovky v USA se dostala v roce 1993, v Česku o rok později. Je uvedena poprvé v knize Vyslanec, které je knižním přepisem prvních dvou TV epizod seriálu. V USA byla uvedena na knižní trh v roce 1993, v České republice roku 2002.\n"}
{"id": "498044", "url": "https://cs.wikipedia.org/wiki?curid=498044", "title": "Hyperion (strom)", "text": "Hyperion (strom)\n\nHyperion je jméno nejvyššího známého žijícího stromu na světě. Jedná se o 115,85 metrů vysokou sekvoj vždyzelenou. Strom byl objeven v roce 2006 v Redwoodském národním parku.\n\n"}
{"id": "498045", "url": "https://cs.wikipedia.org/wiki?curid=498045", "title": "Peutingerova mapa", "text": "Peutingerova mapa\n\nPeutingerova mapa (: \"Tabula Peutingeriana\") je druh vojenské pochodové mapy znázorňující síť silnic Římské říše a zastávky na nich. Mapa vznikla ve druhé polovině 13. století na základě kopie Agrippovy mapy ze 4. století. Zachycuje Evropu, části Asie (Persie a Indie) a severní Afriku. Pojmenovaná je po Konradu Peutingerovi, německém humanistovi a starožitníkovi, který mapu získal v roce 1507. Richard Čapek popisuje mapu následovně: „Tvoří ji jedenáct pergamenových listů (dvanáctý není zachován) formátu 56×32 cm, původně slepených do úzkého a dlouhého pásu (682×32 cm), který se pro snadnou manipulaci navíjel na váleček.“\n\nMapa je uložena v Rakouské národní knihovně (: \"Österreichische Nationalbibliothek\") ve Vídni.\n\n"}
{"id": "498049", "url": "https://cs.wikipedia.org/wiki?curid=498049", "title": "Islandské království", "text": "Islandské království\n\nIslandské království (islandsky \"Konungsríkið Ísland\", dánsky \"Kongeriget Island\") byl předchůdce dnešní republiky Island, v letech 1918 až 1944. Jednalo se o nezávislý stát v personální unii s Dánským královstvím. Jediným islandským králem po celou existenci byl dánský král Kristián X.\n\nV roce 1397 se Island společně s Norskem dostal pod nadvládu Dánska a poté následovalo dlouhé období hospodářského úpadku. Až v roce 1874 byla dosažena autonomie. V roce 1814 se po Kielském míru rozpadlo Dánsko-Norsko; Island i když původně norská država (stejně jako Grónsko a Faerské ostrovy), zůstal v područí Dánska. V roce 1874 konečně přiznalo Dánsko Islandu ústavu a domácí vládu, čímž získal vnitřní autonomii.\n\nOsamostatňování Islandu pokračovalo v roce 1918 vytvořením společné dánsko-islandské komise, která se po dvou týdnech shodla na úplné autonomii pro Island. A tak po schválení dánským a islandským parlamentem byl přijat návrh, pro nějž se v referendu vyslovila většina (90%) obyvatel Islandu. Přijetím tohoto návrhu se stal 1. prosince 1918 Island suverénním a samostatným státem, oslavy ale zhatila krutá zima. Island měl s Dánskem společného krále, a tudíž s ním byl v personální unii. Dánsko se až do odvolání staralo o obranu islandských vod a vyplatilo Islanďanům 2 miliony korun do fondu na Islandu a v Dánsku, jelikož s nezávislostí byly zrušeny dánské příspěvky. Na islandskou žádost také mohlo Dánsko zastupovat Island v zahraničí. Smlouva o personální unii byla platná do roku 1940 a po uplynutí mohl kterýkoli z obou států požádat o úpravu nebo, pokud k revizi do tří let od roku 1940 nedošlo, mohl jakýkoli z obou států smlouvu jednostranně vypovědět.\n\nObyvatelé Islandu žili podle zákona o unii z roku 1918 v neutrální zemi bez armády a svou neutralitu si hodlali udržet. Pro válečné období byla utvořena tzv. válečná a také regentská rada (jelikož král Kristián X. žil v Němci obsazeném Dánsku). Vláda ani po okupaci Dánska nepřijala britskou nabídku ochrany. Proto Britové ze strachu, aby Němci neobsadili Island, podnikli bleskovou operaci \"Fork\" a 10. května 1940 Island obsadili. Roku 1941 převzaly obranu Islandu od Britů zatím neutrální Spojené státy americké. Na to přistoupili Islanďané s podmínkou vyklizení Islandu ihned po skončení války a respektování suverenity Islandu. USA na Islandu vybudovaly především letiště u města Keflavík a rozmístily na ostrově radarové stanice. Díky Američanům se rapidně snížila nezaměstnanost. V době nejvyššího stavu měly USA na Islandu 47 000 vojáků.\n\nUž od začátku 30. let někteří lidé byli pro zrušení personální unie s Dánskem. I obrana islandských vod již po obsazení Dánska Německem nebyla možná. Proto od roku 1942 probíhaly přípravy na změnu státního zřízení. Smlouva o unii s Dánskem byla vypověditelná roku 1944. Na žádost dánských velvyslanců a Američanů byl až roku 1944 Altingem schválen návrh zrušení unie s Dánskem a vyhlášeno celonárodní referendum, kterého se zúčastnilo 98% voličů, 97% z nich dalo hlas ke zrušení unie a 95% jich dalo hlas republice. 17. června 1944 byl Island vyhlášen republikou a byla zrušena personální unie s Dánskem. Alting zvolil za 1. prezidenta Sveinna Björnssona. Král Kristián X. poslal k tomuto dni telegram, v němž vyjádřil politování nad tím, že se s ním islandský lid rozchází za těchto poměrů, ale popřál mu vše nejlepší.\nZměna ústavy spočívala převážně v nahrazení slova \"král\" slovem \"prezident\".\n\nPo válce odešly do jara 1947 všechny cizí vojenské jednotky, ale v tu samou dobu bylo obnoveno jednání s USA o předání letiště v Keflavíku a možnosti mezipřistání amerických letadel, z čehož Islandu plynuly peníze. Island stále zůstával neutrální a bez armády.\nRoku 1949 bylo Islandu nabídnuto členství v NATO a vláda nabídku přijala, ovšem pod podmínkou, že v době míru nebudou na Islandu rozmístěna cizí vojska. V roce 1951 již vláda podepsala dohodu o obraně s USA a v Keflavíku přistálo prvních 15 letadel s americkými vojáky.\n\nV rámci Marshallova plánu získal Island v letech 1948 až 1960 kolem 70 milionu dolarů. Od roku 1971 byly z Dánska postupně navráceny islandské rukopisy.\n\n\n"}
{"id": "498053", "url": "https://cs.wikipedia.org/wiki?curid=498053", "title": "Hermann August Seger", "text": "Hermann August Seger\n\nHermann August Seger (26. prosince 1839 Posen - 30. října 1893 Berlín) byl německý chemik. V roce 1878 založil a vedl chemicko-technický výzkumný ústav při Královské porcelánce v Berlíně. Jeho teoretická i praktická práce měla velký význam pro rozvoj výroby keramiky.\n\nPo promoci a habilitaci se věnoval systematice keramických materiálů podle velikosti zrn a obsahu jednotlivých složek. Umožnil tak jednotné posuzování keramiky podle jejích fyzikálních vlastností. Vynalezl později široce používané Segerovy jehlánky pro měření teplot (600-2000 °C) v pecích. V roce 1880 vyvinul (v roce 1891 zveřejnil postup výroby) měkkého Segerova porcelánu. Vynalezl a uplatnil nové druhy glazur.\n\n"}
{"id": "498058", "url": "https://cs.wikipedia.org/wiki?curid=498058", "title": "Giovinezza", "text": "Giovinezza\n\nGiovinezza (\"italsky\": Mládí) byla oficiální hymna italské Národní fašistické strany mezi lety 1924 až 1943.\n\n"}
{"id": "498062", "url": "https://cs.wikipedia.org/wiki?curid=498062", "title": "Roketa setá", "text": "Roketa setá\n\nRoketa setá (\"Eruca sativa\") je středně vysoká, bohatě větvená a olistěná bylina se světle žlutými květy, jediný druh rodu roketa který v České republice roste.\n\nDruh pochází z Mediteránu a navazujících oblastí v jihozápadní Asii a Makaronésii. Vyrůstal jako plevelná rostlina v porostech obilnin i lnu a byl s jejími semeny rozšířen až na indický subkontinent a do jihovýchodní Asie, jižní Afriky, Severní Ameriky a také do Austrálie. Upřednostňuje teplé a suché klima, vzrostlá rostlina však snese suchý mráz do -4 °C. Vyrůstá nejčastěji na místech ovlivněných lidskou činností a pokud se dostane do výživné zeminy odmění se mohutným růstem.\n\nV Česku je roketa setá hodnocena jako poměrně mladý, nepříliš rozšířený neofyt, poprvé byla v české přírodě zaznamenána v roce 1900. V devatenáctém století byla z oblastí okolo Středozemního moře dovážena do českých zahrad kde se začínala pěstovat jako pochutina a odtud unikala do volné přírody.\n\nTato variabilní rostlina je původně známa jako \"Eruca vesicaria\" s více poddruhy. Poddruh \"Eruca vesicaria\" subsp. \"sativa\" rostoucí ve střední Evropě byl z ní ale vydělen a uznán samostatným druhem \"Eruca sativa\".\n\nRoketa setá je jednoletá, lysá nebo jen řídce chlupatá rostlina jejíž přímá a obvykle rozvětvená lodyha rostoucí z tenkého, vřetenovitého kořene dorůstá průměrně až do výše 60 cm. Listy mají světlezelenou barvu a vyrůstají jak v přízemní růžici tak i na lodyze, jsou dlouhé 7 až 15 cm a široké od 3 do 5 cm. Bývají jednoduše až dvojitě lyrovitě peřenoklané, křídlaté, vejčité segmenty mají zubaté nebo laločné a na vrcholu jsou tupé nebo okrouhlé, lodyžní bývají i přisedlé. Různotvarost listů je poměrně veliká.\n\nČtyřčetné, oboupohlavné květy velké v průměru 15 až 20 mm vyrůstající na stopkách tvoří hroznovité květenství (postupně se prodlužující) s poměrně málo květy. Úzce obkopinaté, opadavé, vzpřímené kališní lístky bývají 8 až 11 mm dlouhé, mají bílý lem a vnitřní jsou u báze mírně vyduté. Obvejčité korunní lístky s dlouhým nehtem a zářezem na vrcholu jsou velké 15 až 22 mm, jejich barva je žlutá s fialovým žilkováním a postupně bělají. Šest tyčinek je čtyřmocných, nektarové žlázky jsou čtyři. Rozkvétají v červnu až srpnu, opylovány jsou hmyzem. Ploidie rokety seté je 2n = 22.\n\nPlody jsou obvykle na tlustých stopkách vzpřímeně vyrůstající 4hranné nebo elipsoidní šešule 20 až 30 mm dlouhé, někdy šavlovitého tvaru, se zobákovitou části bez semen. V pouzdrech jsou ve dvou řadách hnědá až načervenalá kulovitá hladká semena asi 2,5 mm velká.\n\nRoketa setá je oblíbená listová zelenina hojně používána hlavně ve středozemní kuchyni, v poslední době se stává pod názvem rukola součásti zeleninových salátů a příloh k masitým pokrmům i v České republice. Mimo schopnosti působit příznivě na chuťové buňky má pro lidské tělo i další příznivé vlastnosti, obsahuje velké množství vitamínu  C a má alkaloidy s účinky diuretickými a stimulujícími zažívání, v minulých staletích byla považována za účinné afrodisiakum.\n\nSemena obsahují téměř 30 % oleje který je složen z těchto sedmi hlavních mastných kyselin:\neruková – 44,7 %, olejová – 15,1 %, linolenová – 14,7 %, linolová – 8,3 %, eikosenová – 7,4 % a palmitová – 5,1 %. Protože obsahuje velké množství pro lidský organismus škodlivé kyseliny erukové je používán v průmyslu, tam je ceněna jeho velká stabilita při vysokých teplotách, tekutost i při nízkých teplotách a dobrá oxidační stabilita. Nejčastěji je používán pro výrobu průmyslových mazadel, fermeží, pracích a čisticích prostředků, tiskařských barev, aditiv do plastů a v kosmetice.\n\nTato rostlina rozmnožující se výhradně semeny je nenáročná, postačí ji dostatek vláhy jen v období klíčení a krátce nato. Má krátkou vegetační dobu, jen tři až čtyři měsíce. Pro přímou konzumaci jsou nejvhodnější mladé rostlinky vysoké okolo 15 cm, sklízené asi za 6 až 8 týdnů po vysetí, které mají pikantní ředkvičkovou chuť. Ze starších rostlin, které je možno ve venkovních podmínkách pěstovat až do zámrazu, lze konzumovat mladší listy. Taktéž se může rychlit obdobně jako řeřicha setá za okny na buničině.\n\nPro výrobu oleje ze semen se ve středoevropských podmínkách pěstovat nevyplatí, dává průměrné výnosy semene jen do 1 t/ha (řepka ozimá 3 t/ha). Pro technické účely se na největších plochách pěstuje v Indii.\n\n"}
{"id": "498068", "url": "https://cs.wikipedia.org/wiki?curid=498068", "title": "Stupeň provozu", "text": "Stupeň provozu\n\nStupeň provozu (někdy též stupeň hustoty provozu či stupeň dopravy) vyjadřuje, nakolik je silniční doprava plynulá. Vyplývá z množství a druhu vozidel jedoucích po komunikaci (frekvence provozu) i z aktuální kapacity komunikace, která je ovlivněna jak jejími stavebními parametry, tak funkcí signalizačních zařízení a případně dalšími vlivy (částečná nebo úplná uzavírka, množství a chování chodců, stav povrchu, počasí, chování řidičů atd.). Stupeň dopravy je určován buď přímým pozorováním, nebo vypočítáván z naměřených hodnot (rychlost a počet vozidel, parametry komunikace atd.). \n\nZelená vlna Českého rozhlasu, Technická správa komunikací hlavního města Prahy, ÚAMK a. s. a Policie České republiky používají pětibodovou stupnici, která tak je v České republice považována za standardní. Podle této stupnice jsou stupně definovány takto: \n\nV USA se podle standardů pro dálnice používají jako dlouhodobá charakteristika komunikace stupně LOS (levels of service) podle typického (převažujícího) stavu provozu: \n\nVe světě se používají různé metody dlouhodobého hodnocení dopravních kongescí. Pro dlouhodobé hodnocení se používá například TomTom Traffic Index, který vyjadřuje v procentech nárůst jízdní doby oproti volně průjezdné oblasti či trase, nebo INRIX Traffic Scorecard, který z anketních a jiných průzkumů počítá, kolik času stráví obyvatel měsíčně či ročně při cestování po městě. \n\n\n"}
{"id": "498074", "url": "https://cs.wikipedia.org/wiki?curid=498074", "title": "SG tým", "text": "SG tým\n\nSG týmy jsou číslované týmy se zvláštními povinnostmi v programu Hvězdné brány. Původně bylo v roce 1997 vytvořeno devět týmů, od SG-1 do SG-9. (Epizoda 01-01: \"Děti Bohů\") Na konci seriálu bylo nejméně dvacet pět týmů, až do SG-25. (Epizoda 05-10: \"Nezvaný host\"). Většina týmů skládá se z členů Letectva USA, z příslušníků námořní pěchoty, civilistů a vojáků americké armády (SG-25).\n\n"}
{"id": "498075", "url": "https://cs.wikipedia.org/wiki?curid=498075", "title": "Hradišťský potok", "text": "Hradišťský potok\n\nNázev Hradišťský potok má více vodních toků:\n\n"}
{"id": "498076", "url": "https://cs.wikipedia.org/wiki?curid=498076", "title": "Moldavská demokratická republika", "text": "Moldavská demokratická republika\n\nMoldavská demokratická republika () nebo také Besarabská republika byl stát na území Besarábie v období od 2. prosince 1917 do 9. dubna 1918, kdy se pak připojila k Rumunsku. Do 6. února 1918 byla součástí RSFSR.\n\n"}
{"id": "498077", "url": "https://cs.wikipedia.org/wiki?curid=498077", "title": "Kolimátor (zaměřovač)", "text": "Kolimátor (zaměřovač)\n\nKolimátor, neboli také reflexní zaměřovač, je v oblasti zbraňové techniky optické zařízení, které se upevňuje ke zbrani jako alternativa k otevřeným mechanickým mířidlům nebo i místo nich a usnadňuje zamíření především tím, že řeší problém se střídavým zaostřováním na mířidla a cíl.\n\nKolimátory (obzvláště uzavřené) se vzhledově mohou podobat puškohledům, funkční princip je ale odlišný. Puškohledy jsou tvořeny soustavou čoček, kterými se promítá obraz, přičemž záměrný obrazec je vložen do jednoho z ohnisek soustavy. Oproti tomu kolimátor je tvořen jen jedinou čočkou (či zrcadlem), zdrojem světla a obvykle polopropustným sklíčkem. Čočka přitom slouží pouze pro kolimaci světelného zdroje a obraz přes ni neprochází.\n\nKolimací se rozumí optická transformace různoběžných světelných paprsků zdroje na rovnoběžné, tedy na paprsky s ohniskem teoreticky v nekonečnu. Pokud se záměrný obrazec tvořený kolimovanými paprsky promítne na polopropustné odrazivé sklíčko, obrazec se odtud odrazí do oka a dojde k jeho zakomponování do obrazu. Tento záměrný obrazec má rovinu ostrosti v nekonečnu, tedy za všemi ostatními objekty v zorném poli, ale protože lidské oko ostří na nekonečno už od zhruba 10m, obrazy splývají do jednoho se zdánlivě stejnou hloubkou ostrosti.\n\nZdroje světla mohou být různé. Historicky to byly klasické žárovky a podobné, u novějších zaměřovačů se často používá LED či laser. Existuji ale i kolimátory využívající jako zdroj světla okolní osvětlení/slunce.\n\nKolimátory jako zaměřovače se začaly používat už od počátku 20. století. Z počátku především jako zaměřovače těžkých zbraní, na vozidlech a v letadlech, tedy tam, kde bylo kritické rychlé zamíření, ale zároveň nebyl problém se zdrojem energie. Na lehkých ručních zbraních se až na výjimky nepoužívaly právě kvůli energetické závislosti. Situace se změnila až v sedmdesátých letech s příchodem LED diod, coby levného a energeticky nenáročného zdroje světla. Od té doby se začaly kolimátory rozšiřovat i na ruční zbraně.\n\nV současnosti je možné tento typ zaměřovačů najít ve většině bojových letadel, kde zároveň slouží jako průhledové displeje (HUD), a na útočných puškách řady armád, kde se kolimátory často staly standardem. Někteří výrobci také kolimátory rovnou integrují do zbraní, příkladem takové zbraně může být například P90.\n\nPrůhledový kolimátor je nejčastějším typem a spoléhá se na odraz kolimovaného obrazce od reflexního sklíčka. V některých případech je reflexní sklíčko zakřivené a přímo nahrazuje kolimační čočku (tzn. obrazec se na sklíčku odráží i kolimuje), tím je možné konstrukci zaměřovače dále zjednodušit.\n\nVýhodou průhledových kolimátorů je, že jen minimálně omezují zorné pole a střelec si zachovává přehled o svém okolí. Nevýhodou je, že malé množství světla může z kolimátoru proniknout ve směru střelby a tím střelce demaskovat. Proto tento typ zaměřovačů některé armády zakazují používat.\n\nProblém průsvitu světla řeší holografické zaměřovače. Ty vycházejí z funkčního principu kolimátoru, ale používají jinou optickou soustavu a obrazec promítají jako hologram. Nevýhodou však je vyšší složitost a cena.\n\nNeprůhledový kolimátor je levnější variantou kolimátoru. Místo odrazného sklíčka a čočky se používá zakřivené zrcátko, čímž může být výrazně snížena cena. Vedlejším efektem je, že u nich nehrozí průsvit směrem dopředu a tím demaskování.\n\nNeprůhledový kolimátor vyžaduje míření oběma očima, protože oko, do kterého se promítá obrazec má kolimátorem blokován výhled na cíl. Při pohledu oběma očima však obraz z obou očí splývá a bod se zdánlivě promítá na cíl viděný druhým okem.\n\nNevýhodou tohoto typu je, že střelec ztrácí část zorného pole a přehledu nad situací. Tím, že se na cíl dívá pouze jedno oko také může být problém při horších světelných podmínkách. Dále pak může být míření obtížnější či zcela nemožné pro střelce s nějakou formou zrakového postižení. Kvůli těmto problémům a protože masová výroba snížila rozdíl mezi průhledovými a neprůhledovými kolimátory na minimum se od užívání neprůhledových kolimátorů silně ustupuje.\n\nDále se kolimátory můžou dělit například podle toho zda jsou uzavřené (tubusové, podobné klasickým puškohledům) nebo otevřené (klasické kolimátory), např. český kolimátor OKO. Nebo například podle způsobu promítání obrazce na klasické a holografické, např. zaměřovače EOTech.\n\n\n"}
{"id": "498083", "url": "https://cs.wikipedia.org/wiki?curid=498083", "title": "Kojo Annan", "text": "Kojo Annan\n\nKojo Annan (29. červenec 1973, Ženeva, Švýcarsko) je syn bývalého generálního tajemníka OSN Kofi Annana. Kojo Annan a jeho vlastní sestra Ama Annan pocházejí z prvního manželství Kofi Annana s Titi Alakij z Nigérie. V lednu 2005 se v novinách Sunday Times přiznal k účasti ve skandálu OSN „Ropa za potraviny“, o jedenáct měsíců později prohlásil, že nyní \"zcela souhlasí, že jeho činy v souvislosti s touto kauzou byly nesprávné. \"\n\nV letech 1995 až 1997 pracoval v západní Africe ve švýcarské inspekční společnosti Cotecna, poté jako marketingový konzultant pro tuto společnost.\n\nV září 1998 se setkal s několika hlavami států a ministrů vlád při zahájení zasedání Valného shromáždění OSN. V prosinci společnost Cotecna vyhrála 4,8 milionu dolarů v kontraktu Ropa za potraviny. Kofi Annan a společnost Cotecna však popřeli, že by mladší Annan byl zapojen do této kauzy. Tvrdil také, že se od společnosti Cotecna distancoval již v roce 1998, nicméně Kojo nadále pracoval ve společnosti až do února roku 2004.\n13. prosince 2004 prohlásil, že zájem výboru Kongresu USA o tuto kauzu byl \"od prvního okamžiku součástí širšího republikánského politického programu.\" \n\nVystudoval univerzitu Rydal Preparatory School ve Walesu a Rendcomb College v Anglii, kde vynikal jako vynikající hráč ragby, a nakonec vystudoval anglickou Keele University.\n"}
{"id": "498084", "url": "https://cs.wikipedia.org/wiki?curid=498084", "title": "Kid vs. Kat", "text": "Kid vs. Kat\n\nKid vs. Kat je kanadský animovaný seriál, jehož hlavní postavou je 10letý chlapec Coop, který neustále bojuje se sestřinou kočkou Kat, která je ve skutečnosti mimozemšťan.\n\nKdyž si malá Millie Burtonburgerová přinese domů zatoulanou kočku, život jejího 10letého bratra Coopa se obrátí vzhůru nohama. Coop totiž zjistí, že Kat je víc než jen vychrtlé fialové zvíře, je to hlavně vychytralá a zákeřná kočka, která Coopa k smrti nenávidí. Tím začíná bitva mezi oběma soupeři, v níž se Coop snaží bezúspěšně získat důkazy o zlých plánech Kata.\n\nCelkem bylo v letech 2009 až 2011 vyrobeno a odvysíláno 52 dílů seriálu, po 26 dílech ve dvou řadách. Každý díl se přitom skládal ze dvou částí.\n\n\"Kid vs. Kat\" byl vyroben společnostmi Jetix UK, Studio B Productions, Decode Entertainment a YTV. Původně se měl jmenovat \"Look What My Sister Dragged In\" a byl vyroben pouze pro YTV. Pilotní díl byl vysílaný 25. října 2008 na YTV, ovšem seriál měl premiéru až 21. února 2009 na Disney XD v USA.\n\n"}
{"id": "498085", "url": "https://cs.wikipedia.org/wiki?curid=498085", "title": "Pcháč rolní", "text": "Pcháč rolní\n\nPcháč rolní (\"Cirsium arvense\"), známý též jako pcháč oset, je vytrvalá, dvoudomá, ostnitá rostlina kvetoucí v létě růžově fialovými květy sestavenými do mnoha úborů a je v mnoha zemích považována za jeden z nejnebezpečnějších a velmi obtížně likvidovatelných plevelů. V české krajině není původní druh, ale archeofyt se silně invazním chováním.\n\nCentrum původu pcháče rolního není zcela jasné, pravděpodobně pochází z jihovýchodní Evropy z oblastí okolo Středozemního moře, odkud se v 16. století kontaminaci osiva rozšířil po celé Evropě, západní Asii a severní Africe. V 17. století se dostal do Severní Ameriky, kde nyní roste hlavně mezi 37° a 59° severní zeměpisné šířky, o málo později do mírného pásma Jižní Ameriky, Austrálie i na Nový Zéland.\n\nV ČR je rostlinou hojnou po celém území, roste hlavně v termofytiku a mezofytiku, méně častěji v oreofytiku. Vyskytuje se od planárního po montánní stupeň, vzácně i výše, nejvýše byl zaznamenán v Krkonoších na Luční hoře a v Hrubém Jeseníku na Pradědu ve výškách okolo 1500 m n. m.\n\nPcháč rolní patří mezi významné plevele, je řazen mezi deset hlavních plevelů světa, má vysoké nároky na odběr živin i vody, zastiňuje kulturní rostliny a jeho kořeny vylučují alelopatické látky, které působí inhibičně na pěstované plodiny a jiné plevele. Roste na čerstvě vlhkých až sušších půdách různých struktur, včetně kyselých s hodnotami pH mezi 3 a 4, stejně jako na mírně zasolených. Vyskytuje se na polích, kde roste téměř ve všech zemědělských kulturách, hlavně v obilovinách, okopaninách, v zahradách, na vlhčích pastvinách, loukách i opuštěné zemědělské půdě, na pasekách, kamenitých stráních, podél cest a na různých náspech. Preferuje půdy vápnité, hluboké a hlinité, dokáže však růst i na místech velmi suchých, neboť jeho kořeny sahají až do hloubky dvou i více metrů a obvykle tam dokáží získat vodu.\n\nAž do podorniční vrstvy sahá rozvětvený, několikapatrový sytém vodorovných i svislých kořenů s velkým počtem adventivních pupenů, nejhojnější bývá do hloubky asi 35 cm. Postranní kořeny často až hlízovitě tloustnou a jsou zásobárnou živin, jejichž množství v nich silně klesá v době květů a plodů a obnovuje se zase na podzim. Na těchto postranních kořenech a horní části hlavního kořene průběžně vzniká, i v zimě pod zmrzlou půdou, mnoho pupenů a z nich rostlina na jaře vytváří celé kolonie.\n\nMladé výhonky z jara vyrážejí na povrch, vytvoří listovou růžici a květonosnou lodyhu a na podzim odumírají až do hloubky, kde přirůstají ke kořenu. Nepoškozené kořeny během několika let vymírají a přestávají vytvářet nové výhonky a rostlina na tomto místě hyne. Naopak orba rostlinu podporuje, neboť kořeny se spícími pupeny jsou roznášeny po poli a vznikají tak rostliny nové.\n\nSemeno klíčící na podzim vytvoří malou listovou růžici, která sice přes zimu odumírá, ale předem vytvoří kořen a na jaře z něj vyroste nová růžice a květonosná lodyha. Semeno vyklíčené až na jaře většinou vytvoří jen růžici listů, která obvykle uschne. Většina mladých růžic vyrašených na jaře není ze semen, ale je tvořena novými výhonky z kořenů. Jedná rostlina dokáže během dvou vegetačních sezón kolonizovat plochu o průměru dvou metrů. Ze semen vyrostlé exempláře jsou na obdělávaných půdách poměrně vzácné, neboť semenáče bývají zničeny při jarním nebo podzimním zpracováváním půdy. Ploidie druhu je 2n = 34.\n\nVytrvalá, dvoudomá, ostnatá bylina s přímou lodyhou 50 až 120 cm vysokou, rostoucí z přibližně 2 m dlouhého a široce do stran rozprostřeného kořene. Lodyha je tuhá, v horní části silně rozvětvená a někdy je dolní půli přerušovaně nebo souvisle ostnitě křídlatá. Je po celé délce olistěná, lysá nebo pavučinatá a zelená či hnědofialově naběhlá. Listy v přízemní růžici jsou zúžené v řapík, vejčitě obkopinaté, celistvé nebo peřenolaločné a záhy zasychají. Střídavé lodyžní listy bez palistů přisedající zúženou srdčitou bázi jsou velmi variabilní, mohou být vejčitě kopinaté až podlouhlé, po obvodě bývají celokrajné nebo mělce vykrajované či peřenolaločné až peřenosečné, někdy mívají okraj zkadeřený a slabě až silně ostnitý a na spodu jsou vlnaté nebo lysé.\n\nNa konci lodyhy a jejich větví vyrůstají jednotlivě úbory, celkově jich bývá 10 až 30 a vytvářejí bohatou chocholičnatou latu. Samičí rostlina má úbory menší, bývají široké 14 až 20 mm a obsahují 100 až 140 květů, u samčí rostliny jsou široké až 30 mm a mívají 90 až 130 květů; obvykle bývá větší počet rostlin samičích. Květy mají redukovaný kalich a jsou zpravidla funkčně samčí nebo samičí, samčí ale občas vytvoří několik životaschopných nažek, které jsou drobnější a hůře klíčí. Růžově fialové trubkovité koruny květů jsou rozeklané až k bázi v čárkovité cípy. Samičí květy s korunou dlouhou asi 15 mm silně voní po medu nebo vanilce a mají tyčinky se zakrnělými prašníky o málo kratší než koruna a pestíky s rozevřenými rameny blizen. Samčí květy s korunou dlouhou asi 20 mm voní po medu pouze slabě, tyčinky s vyvinutými prašníky s trikolporátním pylem jsou o málo delší než koruna a pestík má v době kvetení ramena blizen k sobě přitlačená. Zákrov úborů je podlouhle vejčitý až válcovitý, nafialovělý, pavučinatý a lepkavý, asi 1,5 cm dlouhý a samičí se za plodů prodlužuje na délku 2 cm. Zákrovní listeny jsou nahoře fialově naběhlé, vnější jsou zakončené vně zakřiveným měkkým, bělavým ostnem, střední a vnitřní jsou širší a směrem do středu i delší a mají vně zahnutou špičku nebo osten. Rostliny kvetou v červnu až září, produkují nektar a jsou opylovány hmyzem, hlavně včelami.\n\nPlod je béžová, zelenavá, světle žlutá až světle hnědá či tmavě hnědá nažka dlouhá 3 až 4 mm a široká 1 mm. Je hladká, zploštělá, zahnutá nebo přímá a zakončená valem s hrbolkem uprostřed. Chmýr má pérovitě větvený (rozlišovací znak od bodláků, které mají chmýr nevětvený), zpočátku špinavě bílý a později nažloutlý, u nažek ze samičích rostlin bývá dlouhý 2 až 2,5 cm a ze samčích jen 1 až 1,5 cm.\n\nRostlina se může rozmnožovat vegetativně nebo generativně, vegetativní rozmnožování silně převládá na obdělávané půdě. Přerušování kořenů a jejich výběžků způsobuje řízkování rostliny a vyvolává aktivaci dosud spících pupenů, ze kterých vyrůstají noví jedinci s vysokou konkurenční schopností. Jarní čerstvé lodyhy se rychle prosazují i v hustě setých plodinách, jako jsou obiloviny, luštěniny i ozimá řepka, nejvíce však poškozují širokořádkové plodiny s malou schopností jim konkurovat, jako brambory, řepa, zelenina, kukuřice.\n\nPři generativním rozmnožování je důležité množství vyprodukovaných semen, jejich klíčivost, dormance, délka životnosti v půdě a způsob šíření. V samičím úboru pcháče rolního se vytváří pouze okolo 80 nažek a z nich je mnoho parazitováno nebo nedozraje, počet živých nažek v úborech tak obecně bývá jen 10 až 15 %. Nažky se šíří především areochorně větrem až na vzdálenost 3 km. Šíří se i vodou, ve které vydrží po několik dnů bez újmy na klíčivosti. Dochází také k zoochornímu šíření. Chmýří se lepí se na srst zvířat i oblečení a boty lidí, semena roznášejí též ptáci živící se jimi nebo hlodavci ukládající si je do zimní zásoby, stejně jako mravenci zanášející je pro obsah tuku a bílkovin do mravenišť. Semena prošlá zažívacím traktem dobytka také neztrácejí klíčivost.\n\nV půdě si zachovávají klíčivost běžně 6 a ojediněle až 20 roků, část se jich dostává i mezi semena sklizených plodin. Dobře klíči již na podzim ihned po dozrání, hlavně při teplotách přes 20 °C a z povrchu nebo hloubky do 2 cm, u nižších teplot klíčí nepravidelně, pomalu a z hloubky nad 5 cm nevyklíčí vůbec. Pro rozšíření druhu na zcela nové místo je důležité, aby se tam dostaly samčí i samičí rostliny.\n\nPcháč rolní je velmi rozšířený obtížný plevel rostoucí v jednoletých i víceletých obilovinách i okopaninách, na vinicích, chmelnicích i zelinářských zahradách. Obzvláště silně se rozrůstá v jarních obilovinách a okopaninách sázených do nesprávně ošetřované půdy a při nedodržování pravidel o střídání plodin a nepoužívání herbicidů.\n\nMělké zpracování půdy poškozuje pouze svrchní část kořenového systému, což vyvolává velmi silnou regeneraci vedoucí k rychlému přemnožení. Snaha o jeho mechanickou likvidaci nebývá úspěšná ani při hluboké orbě, jeho mohutné, do hloubky sahající kořeny nelze mechanicky zcela zničit, ze spících pupenů na úlomcích roztrhaných kořenů vždy vyraší noví jedinci. Slabina pcháče rolního však spočívá v tom, že sice velmi silně odnožuje pokud jsou poškozovány kořeny, ale jakmile toto ustane a půda ulehne, v několika létech rostlina uhyne.\n\nK jeho chemické likvidaci se obvykle používá, s ohledem na okolní kultury, systémově působící růstový herbicid. Aplikuje se ve fázi, kdy má listová růžice dva až tři listy, herbicid je listy jímán a následně proniká do kořenů které ničí. Chybné použití herbicidu v ranější růstové fází nebo ve slabší koncentraci se v mnoha případech projeví následným hromadným rašením nových výhonů.\n\n"}
{"id": "498088", "url": "https://cs.wikipedia.org/wiki?curid=498088", "title": "Mezinárodní výzkumný a vzdělávací ústav pro podporu žen", "text": "Mezinárodní výzkumný a vzdělávací ústav pro podporu žen\n\nMezinárodní výzkumný a vzdělávací ústav pro podporu žen (anglicky International Research and Training Institute for the Advancement of Women; INSTRAW) je zvláštní orgán Organizace spojených národů (OSN).\n\nINSTRAW byl ustanoven na základě doporučení Světové konference během Mezinárodního roku žen v roce 1975 v Mexiku. INSTRAW zahájil provoz v roce 1979 - od roku 1983 sídlí v Santo Domingu, hlavním městě Dominikánské republiky, se zaměřením na zlepšení postavení žen prostřednictvím vzdělávání a odborné přípravy; hlavním cílem INSTRAW je podpora role ženy ve světovém rozvoji . Ústav je financován prostřednictvím charitativních příspěvků, které jsou poskytovány převážně vládními agenturami nebo soukromými dárci. Řízení INSTRAW se skládá z 11 osob: zástupce tajemníka, ředitele institutu, zástupce 5 regionálních komisí a zástupce hostitelské země Jsou voleni podle rezoluce Hospodářské a sociální rady. INSTRAW navíc získává podporu dobrovolníků prostřednictvím programů stáže OSN. Zcela v rozporu s cíli institutu však podíl žen v parlamentu Organizace spojených národů poklesl z 14,8% v roce 1988 na 11,3% v roce 1995.\n\n"}
{"id": "498090", "url": "https://cs.wikipedia.org/wiki?curid=498090", "title": "Jan Tomajko", "text": "Jan Tomajko\n\nJan Tomajko (* 19. červen 1976 Olomouc) je bývalý český hokejista. V současnosti působí jako hlavní trenér v týmu HC Olomouc.\n\n\n\nStatistiky reprezentace:\n"}
{"id": "498094", "url": "https://cs.wikipedia.org/wiki?curid=498094", "title": "Archeology", "text": "Archeology\n\nArcheology je desáté řadové album skupiny Arakain. Je to album nevydaných skladeb. Hostem alba je Lucie Bílá. Bylo vydáno v roce 2002 a obsahuje 18 písní.\n\n"}
{"id": "498098", "url": "https://cs.wikipedia.org/wiki?curid=498098", "title": "Žaberní štěrbina", "text": "Žaberní štěrbina\n\nŽaberní štěrbiny jsou otvory v hltanu strunatců včetně vodních obratlovců, jimiž proudí z hltanu voda ven na povrch těla nebo do obžaberního prostoru pod skřelemi.\n\nŽaberní štěrbiny vznikají částečně z endodermu a částečně z ektodermu. Nejprve dojde k oddělení váčků z stěny prvostřeva (ty jsou tedy entodermálního původu), ty proráží mezoderm a naproti jim jdou vchlípené váčky z ektodermu. Po splynutí váčků z ektodermu a entodermu dochází ke vzniku otvoru propojujícího vnitřní část těla s vnějším prostředím. U kruhoústých vznikají na entodermální části ještě vlastní žábry, naopak u ostatních obratlovců se vyvíjí žábry z ektodermu. V přepážkách mezi žaberními štěrbinami vznikají tzv. žaberní oblouky.\n\nU různých vodních obratlovců došlo k různým stavebním změnám žaberních štěrbin. Některé například postupně zanikly. Kvůli postupné redukci některých žaberních oblouků u žraloků dochází ke vzniku zvláštní žaberní štěrbiny, tzv. spirakulum. To sice nese veškeré cévní a nervové zásobení, ale již zpravidla neplní svou funkci (výjimkou jsou tzv. pseudobranchiae). U ryb zase veškeré žaberní štěrbiny pokrývá speciální kryt, známý jako skřele (operculum).\n"}
{"id": "498104", "url": "https://cs.wikipedia.org/wiki?curid=498104", "title": "Hynek Jakub Heger", "text": "Hynek Jakub Heger\n\nHynek Jakub Heger (5. července 1808 Polička – 11. května 1854 Vídeň), v německé literatuře uváděný jako Ignaz Jacob Heger, byl česko-rakouský těsnopisec, autor první české těsnopisné soustavy.\n\nStudoval piaristické gymnázium v Litomyšli, filozofii a práva v Olomouci a právnická studia dokončil ve Vídni. Potom nastoupil do zaměstnání jako praktikant u vídeňského soudu a pracoval i v právních kancelářích. Tam si uvědomil nedokonalost běžného písma, které neumožňovalo psát dostatečně rychle. Začal se proto zajímat o těsnopis a jako nejvhodnější z několika možností vybral roku 1839 soustavu německého vynálezce F. X. Gabelsbergera. Tu potom v následujících letech propagoval do té míry, že sám Gabelsberger jej označil za svého apoštola v Rakousku Nejprve nové písmo s úspěchem vyzkoušel při zápisu schůze lesníků v Brně (1841). V roce 1842 založil ve Vídni těsnopisný ústav. Ten sice neměl kvůli malému zájmu veřejnosti dlouhého trvání, ale Hegerových aktivit si všimla vláda a už o rok později mu nabídla místo mimořádného profesora těsnopisu na vídeňské polytechnice. Roku 1844 zavítal do Prahy, přičemž propagaci mu dělal časopis Česká včela. Na jeho přednášku přišla řada významných obrozenců – Josef Jungmann, Šebestián Hněvkovský, František Ladislav Rieger, Václav Bělský, Josef Franta Šumavský a Jiří Krouský. Poslední dva se stali jeho nadšenými spolupracovníky a následovníky. Roku 1845 přijel do Prahy na další prezentaci, tentokrát v češtině. Spolu s Frantou Šumavským pak zpracoval \"Soustavu českoslovanského rychlotěsnopisu\". Nebyla ale vydána. Přesto je považován za jednoho z prvních, kdo převedl Gabelsbergerovo písmo do cizího jazyka.\n\nV roce 1848, se svoláním parlamentu, nastala velká poptávka po zapisovatelích. Heger se stal ředitelem stenografické kanceláře na zasedání říšského sněmu ve Vídni a Kroměříži a jeho finanční situace se konečně zlepšila. Roku 1849 vydal spis \"Kurze Anleitung zur Stenographie für die vier slaw. Hauptsprachen\" (\"Krátký úvod do těsnopisu pro čtyři hlavní slovanské jazyky\" – myšleno český, polský, ilyrský a ruský) a založil Ústřední svaz stenografů rakouského císařství ve Vídni. Věnoval se i literární a kaligrafické činnosti, vídeňské státní tiskárně pomohl zhotovit těsnopisné tiskové formy. Později se stal profesorem vídeňské Tereziánské akademie a Josefínského gymnázia. Roku 1852 se účastnil sjezdu stenografů v Mnichově. Jeho zásluhy ocenil jak rakouský císař Ferdinand I. Dobrotivý (pořídil si jeho knihu \"Stručná mluvnice stenotachygrafie\"), tak i pruský král Fridrich Vilém IV. (udělil mu medaili Za umění a vědu).\n\nHeger zemřel ve Vídni na revmatismus a plicní vodnatelnost. Je pohřben v Matzleinsdorfu, pomník mu vybudoval spolek rakouských těsnopisců. 14. května 1876 se v Poličce konala na jeho počest slavnost, během níž po něm pojmenovali ulici, kde se narodil, a na jeho rodný dům umístili pamětní desku.\n\nJakkoli měl Heger velký podíl na rozšíření těsnopisných znalostí v Čechách, jím navržená soustava neměla dlouhého trvání. Postupem času se ukázalo, že výběr některých znaků byl nevhodný. Heger také z úcty před velkým mistrem (Gabelsbergerem) nechtěl do jeho soustavy vnášet bez souhlasu mnoho změn. Například jedinou větší novinkou, kterou Heger po dohodě zavedl, bylo vytvoření znaku pro \"č\", resp. \"tsch\", který se pak dostal zpětně i do soustavy německé. Hegerovi následovníci se více řídili praktickými potřebami a moderní český těsnopis se od německého vzoru vzdaloval.\n\nV roce 1859 byl pod vedením Jindřicha Fügnera založen Pražský spolek stenografů gabelsbergerských, s cílem šířit znalosti tohoto umění v české inteligenci. Roku 1861 vypsal soutěž za nejlepší převod Gabelsbergovy soustavy do češtiny, dotovaný cenou 25 dukátů ve zlatě. Sešlo se pět návrhů, porota (Jiří Krouský, Eduard Novotný, Antonín Dominik Haasz, František Prill) ale žádný z nich nedoporučila. Práce ale pokračovala; roku 1863 vyšel \"Těsnopis český\" jako výsledek činnosti sedmičlenného týmu (Eduard Novotný, František Brzobohatý, Josef Faigl, A. Konrad, Josef Novotný, Alois Stáně a František Tauer) a v následujících 20 letech se dočkal ještě dalších čtyř vydání. Komise zároveň spolupracovala s odbornými skupinami v dalších slovanských zemích, a tak společně s českou soustavou vznikla i polská, chorvatská, ruská, slovinská, srbská a bulharská. Původní Hegerova soustava byla v té době už prakticky neznámá. Komise navíc prosadila řadu užitečných radikálních změn (např. záměnu \"p\" a \"g\" oproti německému vzoru, z důvodu rozdílné četnosti těchto písmen v běžném českém a německém textu), které by si Heger asi nedovolil. Český těsnopis, používaný od 60. let 19. století, proto na původní verzi nenavazuje. Přesto si i tehdejší generace Čechů i německy mluvících Rakušanů Hegera vážila pro jeho průkopnickou práci na rozšíření těsnopisu v Rakousku, jeho zavedení v Čechách a snahu o co největší jednotu při tvorbě slovanských těsnopisných soustav.\n"}
{"id": "498108", "url": "https://cs.wikipedia.org/wiki?curid=498108", "title": "Thrash! (album)", "text": "Thrash! (album)\n\nThrash! je anglická verze alba Thrash The Trash skupiny Arakain, která si na své vydání musela počkat až do roku 1994.\n\n"}
{"id": "498109", "url": "https://cs.wikipedia.org/wiki?curid=498109", "title": "Letiště Tbilisi", "text": "Letiště Tbilisi\n\nMezinárodní letiště Tbilisi (IATA: TBS, ICAO: UGTB, gruzínsky: \"თბილისის საერთაშორისო აეროპორტი\") je hlavní mezinárodní letiště v Gruzii, nacházející se 17 km jihovýchodně od hlavního města Tbilisi.\n\nPrvní terminál pro cestující zde byl otevřen v roce 1952 podle návrhu architekta V. Beridze stalinském stylu (dnes se tato část nazývá \"Staré letiště\"). Nový terminál byl dokončen v roce 1990.\n\nV roce 1981 se letiště Tbilisi stalo dvanáctým nejvytíženějším Sovětském svazu (přepravilo 1 478 000 cestujících). Počet přepravených pasažérů se v následujících letech ale snižoval a v roce 1998 to bylo pouhých 230 000.\n\nV únoru 2007 byl dokončen velký rekonstrukční projekt, jež zahrnoval výstavbu nového mezinárodního terminálu, parkoviště, zlepšení celkového vzhledu, renovaci pojezdových drah a hlavní vzletové a přistávací dráhy, dále pak pořízení odbavovacích zařízení a další.\n\nBylo otevřeno železniční spojení s centrem města (6 vlaků denně v každém směru). S Tbilisi dále letiště spojuje silnice George W. Bush Avenue. Letiště se po rekonstrukci stalo produktem moderního a funkčního dizajnu a může se pyšnit špičkovou technologií. Má schopnost snadno usnadnit budoucí rozvoj bez přerušení provozu terminálu. Celkové náklady na projekt byly 90, 5 milionů amerických dolarů. Kapacita nové odbavovací haly je 2, 8 milionu cestujících za rok.\n\n"}
{"id": "498110", "url": "https://cs.wikipedia.org/wiki?curid=498110", "title": "První plavba Jamese Cooka", "text": "První plavba Jamese Cooka\n\nPrvní plavba Jamese Cooka byla námořní průzkumná plavba pod velením poručíka Jamese Cooka do Tichomoří, vykonaná v letech 1768–1771, jejímiž hlavními cíli bylo provést pozorování tranzitu Venuše na Tahiti a objasnit, zda Nový Zéland je či není součástí předpokládaného rozsáhlého jižního kontinentu – Terra Australis.\n\nBritská Admiralita určila pro výpravu loď \"Earl of Pembroke\", což byla původně obchodní uhelná loď. Loď byla spuštěna na vodu ve Whitby, v červnu 1764. Délka lodi byla 32 m (106 stop), šířka byla 8,92 m (29 stop) a výtlak 368 tun. Loď měla ploché dno, což umožňovalo plavbu v mělkých vodách. Admiralita loď koupila v květnu 1768 za £2840. Poté byla loď přestavěna, aby vyhovovala potřebám výpravy. Trup lodi byl oplášťován a řádně utěsněn. Byla vybudována třetí vnitřní paluba s kabinami a skladišti. Loď byla vyzbrojena deseti čtyřliberními děly a dvanácti malými otočnými děly pro případ napadení domorodým obyvatelstvem v Tichomoří. Po uvedení do provozu byla loď přejmenována na HM Bark \"Endeavour\".\n\n\"Endeavour\" byla dále zásobena potravinami na dlouhou plavbu. Základními potravinami bylo solené vepřové a hovězí maso, mouka a hrách. Na lodi byly dále zásoby hrozinek, sýra, soli, cukru a kyselého zelí, jako hlavního prostředku bránícího kurdějím. Vedle zásoby pitné vody vezla loď 250 sudů piva, 44 beček brandy a 17 beček rumu.\n\nVedle Jamese Cooka byli v posádce důstojníci Zackary Hicks a John Gore, šest kadetů, mezi nimiž byl Charles Clerke, který byl po smrti Hickse jmenován druhým důstojníkem. Lodním lékařem byl Dr. Monkhouse, jeho pomocníkem byl William Perry. Na lodi se dále plavil oddíl vojenské pěchoty pod velením seržanta Johna Edgecumba.\nHlavním přírodovědcem výpravy byl botanik Joseph Banks. Jeho asistentem byl švédský botanik Daniel Solander a tajemníkem Herman Spöring. Astronomem výpravy byl Charles Green. Pro výtvarné zdokumentování přírodovědných objevů se výpravy zúčastnili tři malíři: John Reynolds, Alexander Buchan a Sydney Parkinson.\nV době vyplutí bylo na palubě celkem 94 mužů posádky, námořní pěchoty a vědecké skupiny.\n\nLoď \"Endeavour\" vyplula z přístavu v Plymouthu 26. srpna 1768. 13. září zakotvili ve Funchalské rejdě na ostrově Madeira. Na ostrově byla doplněna zásoba pitné vody, masa, ovoce a vína. \nZakoupen byl také živý býček. Zde nechal Cook poprvé zbičovat dva členy posádky za to, že bez dovolení jedli čerstvé maso, draze na ostrově zakoupené. Den po připlutí na Madeiru byl pomocník prvního důstojníka Alexander Weir sražen lanem přes palubu a utopil se. Během pobytu na Madeiře strávil Joseph Banks pět dní v domě anglického konzula. 19. září \"Endeavour\" vyplula směrem k Tenerife a o čtyři dny později spatřili tento Kanárský ostrov. 30. září Endeavour připlula ke Kapverdským ostrovům a odtud zamířila přes Atlantský oceán k brazilskému městu Rio de Janeiro.\n\nPobřeží Brazílie spatřili 8. listopadu, kdy se přiblížili k mysu Frio. 14. listopadu zakotvili v Riu de Janeiro. Byli překvapivě nepříjemně přijati místokrálem. Cook byl vyslechnut brazilskými důstojníky ohledně účelu, vybavení a výzbroje lodi. Několik členů posádky, které Cook vyslal na pevninu bylo zatčeno. Komukoliv z lodi bylo poté zakázáno vystoupit na pevninu jinak, než v doprovodu stráží. Ve zprávě pro Královskou společnost Cook uvedl, že nedokázal pochopit toto nepřátelské zacházení, které bylo v kontrastu s chováním vůči posádce španělské lodi, která v té době také do Ria de Janeiro připlula. 27. listopadu byla na loď již dopravena všechna pitná voda a provedeny potřebné opravy a \"Endeavour\" opustila Rio de Janeiro.\n\nBěhem plavby k Ohňové zemi došlo k druhému úmrtí. 2. prosince spadl námořník Peter Flowers ze stěžňového lana do moře a utopil se. 23. prosince měl astronom Green možnost pozorovat dva astronomické úkazy. Nejprve to byl meteor, rychle letící západním směrem a pak zatmění Slunce. 27. prosince minuli ústí řeky Río de la Plata a 11. ledna 1769 spatřili pobřeží Ohňové země. 15. ledna \"Endeavour\" zakotvila v zálivu Úspěchu, aby doplnili zásoby vody a dřeva. Příštího dne se Joseph Banks spolu s pány Solanderem, Buchanem, Greenem, Monkhousem, dvěma námořníky a černými Banksovými sluhy pokusili zdolat blízkou horu, aby zhlédli okolí přistání. Cestu jim značně ztěžovala zakrslá vegetace a navíc během výstupu začala silná sněhová bouře. Výprava přenocovala u ohně avšak ráno zjistili, že dva Banksovi sluhové umrzli.\n\n27. ledna \"Endeavour\" proplula okolo mysu Horn. Tři dny poté dosáhla loď 60° 4′ jižní šířky a 74° 10′ západní délky, což byla nejjižnější poloha během výpravy. Zde loď změnila kurs na severozápad. 24. března propluli severně od ostrova Pitcairn, ale Cook necítil potřebu k němu připlout a provést průzkum. 10. dubna minuli ostrov Osnaburg a příštího dne spatřili Ostrov krále Jiřího (Tahiti). 13. dubna zakotvili v zátoce, kterou již popsal kapitán Samuel Wallis a která měla domorodé jméno Matavai.\n\nZačátkem června byla zahájena příprava na pozorování přechodu Venuše přes sluneční disk.\nAby se eliminoval lokální vliv neklidné atmosféry, bylo dohodnuto, že budou vytvořeny tři skupiny pozorovatelů, navzájem co nejvíce vzdálené. 1. června vyslal Cook poručíka Gora, Bankse, Dr. Monkhouse a pana Spöringa na ostrov York (Eimeo, Moorea), ležící západním směrem v blízkosti Tahiti. Druhá skupina, skládající se z poručíka Hickse, Pickersgilla a Saunderse vyrazila druhého dne v pinasce na východní část ostrova Tahiti. Hlavní skupina pozorovatelů měla stanoviště na Tahiti na místě nazvaném Venus Point, nacházejícím se v blízkosti Papeete. Třetí skupina byla složena z J. Cooka, Dr. Solandera a Ch. Greena. Přechod Venuše začal v 19:15 hodin 3. června a skončil v 1:35 hodin 4. června. Cook zaznamenal, že při sledování Venuše viděli neostrý okraj planety, způsobený její atmosférou, což bylo příčinou, že nemohli přesně stanovit čas vnějšího a vnitřního kontaktu obrysů planety a Slunce. Průběh pozorování a časy kontaktů byly po návratu publikovány v \"Philosophical Transactions\" Královské společnosti.\n\nBěhem pozorování přechodu Venuše, kdy byli důstojníci zaneprázdněni, se námořník Archibald Wolf vloupal do lodního skladiště a ukradl množství hřebíků, které sloužily k výměnnému obchodu. Po vyšetření incidentu dal Cook viníka potrestat zbičováním. Wolf dostal dva tucty ran, což byl nejtěžší trest, jaký Cook během této plavby udělil.\n\n9. srpna \"Endeavour\" opustila Společenské ostrovy. Plavbou na jih dosáhla po pěti dnech ostrova Ohetiroa (Rurutu) v souostroví Tubuai. Domorodci na ostrově byli nepřátelští a tak zde \"Endeavour\" nezakotvila. 26. srpna posádka oslavila výročí vyplutí z Anglie zvláštním přídělem portského vína. O dva dny později zemřel pomocník bocmana John Reading na otravu rumem.\n\nAbel Tasman jako první Evropan spatřil Nový Zéland roku 1642. Tasman nikdy nevstoupil na pevninu, protože výsadek byl zahnán domorodci a čtyři členové posádky byli zabiti v zátoce, kterou nazval Massacre Bay (Golden Bay). První britský hydrograf Alexander Dalrymple prosazoval teorii, že Nový Zéland je součástí hledané \"Terra Australis\". Cookova výprava měla za cíl tuto skutečnost ověřit.\n\n7. října 1769 posádka Endeavour spatřila Severní ostrov Nového Zélandu. Cook kompletně obeplul Nový Zéland, čímž vyvrátil Dalrympleho teorii. Objevil také Cookův průliv, oddělující Severní ostrov a Jižní ostrov.\n\nPřed opuštěním Nového Zélandu se musel Cook rozhodnout, kterou trasou se vrátí do Anglie. V úvahu přicházel směr východní přes mys Horn, kdy by výprava měla možnost prozkoumat rozsáhlé prostory jižního Tichého oceánu a pátrat dále po Terra Australis. Cook se však nakonec rozhodl k návratu západním směrem s tím, že prozkoumá východní pobřeží Nového Holandska (Austrálie), které bylo v té době zcela neprozkoumané.\n\n19. dubna 1770 poručík Hicks spatřil poprvé východní pobřeží Nového Holandska (Austrálie). \"Endeavour\" se k Austrálii přiblížila v místě průlivu, později pojmenovaného Bassův průliv. Místo, které Hicks spatřil Cook pojmenoval \"Point Hicks\" a nacházelo se na 38° 0′ jižní šířky a 211° 7′ západní délky. V prvních dnech nespatřili žádné domorodce, ačkoliv spatřili kouře z ohňů. 29. dubna zakotvili v zálivu, původně nazvanému Sting Ray, později přejmenovaného na Botanický záliv.\n\nBěhem pobytu v Botanickém zálivu zemřel námořník Forby Sutherland, zvaný Forbes. Cook uvedl ve své deníku jako příčinu smrti souchotiny, kterými námořník trpěl celou plavbu. Cookův životopisec Arthur Kitson k tomu poznamenal, že se později objevil anonymní leták, podle něhož Cook uvedl nepravdivou příčinu smrti Sutherlanda, aby si mohl připsat objevitelství tohoto místa. Podle letáku námořník zemřel na smrtelné zranění, které utrpěl od domorodců, když chránil kovovou desku připevněnou ke stromu. Deska měla dokládat, že toto místo navštívili již před Cookem Nizozemci.\n\n10. června severně od mysu Grafton \"Endeavour\" narazila na korálový útes, skrytý pod hladinou a uvízla na něm. Do lodi začalo silně zatékat. Cook se pokusil uvolnit loď jejím odlehčením. Nechal hodit přes palubu kazící se zásoby, šest lodních děl a všechen nepotřebný balast. Současně byly nasazeny lodní pumpy na odčerpávání vody. Veškerá snaha o uvolnění lodi jejím odlehčením však byla marná. Cook se rozhodl, s vědomím možného rizika, že loď uvolní odtažením. Po dvaceti třech hodinách na útesu se podařilo \"Endeavour\" odtáhnout nad hloubku.\nPo minutí nejsevernějšího bodu mysu York \"Endeavour\" vplula do Torresova průlivu. Zde 22. srpna zakotvili u ostrova Possession, kde Cook formálně zabral veškeré doposud objevené východní pobřeží Nového Holandska jménem Britské Koruny.\n\nProplutím Torresova průlivu Cook také dokázal, že Nové Holandsko a Nová Guinea netvoří spojenou pevninu.\n\nPo odplutí z ostrova Possession \"Endeavour\" zamířila k Nové Guineji, jejíž pobřeží spatřili 29. srpna.\nVzhledem k tomu, že pobřežní vody Nové Guineje jsou velmi mělké, držela se \"Endeavour\" při plavbě západním směrem ve značné vzdálenosti od ostrova. Cestou do Batávie Cook navštívil ostrov Savu, kde setrval tři dny.\n\n10. října (11. října místního času) připlula \"Endeavour\" do Batávie. Zde se setkali jak s anglickými, tak nizozemskou lodí. Cook vyslal poručíka Hickse ke guvernérovi s oznámením o připlutí a omluvou, že nepozdravili výstřely z děl. Na \"Endeavour\" byly v té době již jen tři děla a Cook uvážil, že lépe bude, než pozdravit tak skromnou salvou, nevypálit z děl vůbec. Po zakotvení byla lodním tesařem provedena prohlídka \"Endeavour\", který informoval Cooka o těžkém poškození trupu a o silnému zatékání do lodi, které činilo 6 až 12 palců vody za hodinu. 12. října guvernér Petrus Albertus Van der Parra Cooka osobně přijal a dal mu svolení k provedení opravy Endeavour v přístavu a obstarání všeho k opravě potřebného.\n\n25. října Cook předal F. Kelgarovi, kapitánu lodi Kronenberg, nizozemské Východoindické společnosti, balíček obsahující kopii jeho deníku spolu s pořízenými mapami Nového Zélandu a východního pobřeží Nového Holandska, aby jej předal britské admiralitě V té době nizozemští dělníci pracovali na opravě Endeavour, které byla mnohem více poškozena, než se předpokládalo. Dno a boky lodi byly těžce poškozeny dřením o korálový útes. 14. listopadu byly opravy dokončeny a Cook se ve svém deníku velice pochvalně zmínil o lidech, kteří opravu prováděli.\n\nBatávie té doby měla velice špatnou pověst jako nezdravé město. V letech 1735 až 1755 zde zemřelo nejméně 1 000 000 lidí na malárii a úplavici. Toto nezdravé prostředí také těžce postihlo posádku \"Endeavour\". 5. listopadu zemřel ranhojič Dr. Monkhouse. Cook, Banks i Solander těžce onemocněli. \nPřed odplutím z Batávie zemřelo dalších sedm mužů z \"Endeavour\". Mezi nimi byl malíř Reynolds a Tupia a chlapec, který ho obsluhoval. Cook odhadl, že více než čtyřicet mužů na lodi onemocnělo. Cook se snažil do nejvíce urychlit odplutí \"Endeavour\" z Batávie. Všechno potřebné na další plavbu bylo zajištěno během prosince a po Vánocích loď vyplula.\n\nV druhé polovině ledna 1771 začala značná část posádky trpět horečkami. Cook se domníval, že příčinou nemoci byla voda, kterou vezli a nařídil k jejím zásobám přidat vápno. Další dny byly pro posádku \"Endeavour\" nejtragičtější. V období od 24. ledna do 27. února zemřeli na nemoci, především úplavici dvacet tři muži, tedy v průměru téměř každý den jeden mrtvý.\n\n6. března se \"Endeavour\" se zdecimovanou posádkou přiblížila k mysu Natal. 15. března spatřili mys Dobré naděje. Po zakotvení nejprve Cook opatřil pro nemocné, kterých v té době bylo ještě 28, přístřešek na pevnině. \"Endeavour\" dále pokračovala směrem k ostrovu Svaté Heleny, kterého dosáhli 1. května. Zde se \"Endeavour\" setkala s britskými loděmi HMS \"Portland\" a HMS \"Swallow\", a Cook od nich získal některé nutné zásoby. 5. května všechny lodě vypluly z rejdy na Svaté Heleně, ale Cook nebyl schopen, s ohledem na stav lodi a posádky, udržel s ostatními loděmi rychlost a tak po několika dnech již \"Endeavour\" opět plula sama.\n\n10. července 1771 spatřili pobřeží Anglie a 13. července zakotvili v Downsu.\n\nBěhem plavby z Plymouthu do Batávie zemřelo 7 členů posádky. Tři námořníci utonuli a dva Banksovi černošští sluhové Thomas Richmond a George Dorlton umrzli. Dále bylo jedno úmrtí na tuberkulózu a jedno na otravu alkoholem. V Batávii zemřeli Dr. Monkhouse, malíř Reynolds, Tupia a domorový chlapec, který jej doprovázel.\n\nBěhem cesty z Batávie došlo k úmrtí dvaceti třech mužů na malárii a úplavici. 24. ledna zemřel desátník John Trusslove. Dalšího dne zemřel Mr. Spöring, patřící do skupiny Josepha Bankse. 27. ledna zemřel Sydney Parkinson, malíř a brzy po něm John Ravenhill, plachtař. 29. ledna zemřel po delší nemoci astronom Charles Green. Cook ve svém deníku zapsal, že Green byl delší dobu nemocen, avšak nemoc ignoroval, a byl stále aktivní až do svého úmrtí. 30. ledna zemřeli Samuel Moody a Francis Haite, oba pomocníci tesaře. 31. ledna zemřeli čtyři muži: John Thompson, kuchař; Benjamin Jordan, pomocník tesaře a námořníci James Nickolson a Archibald Wolf. Série úmrtí pokračovala i v únoru 1771. 2. února zemřel Daniel Roberts, dělostřelecký pomocník. 3. února zemřel John Thurman, pomocník plachtaře. 4. února zemřel kadet John Bootie a loďmistr John Gathrey. 5. února zemřel Samuel Evans, pomocník loďmistra. 6. února zemřel kadet John Monkhouse, bratr Dr. Monkhouse. 12. února zemřel tesař John Satterly, muž Cookem a důstojníky velmi uznávaný. 14. února zemřel námořník Alexander Lindsay. 15. února zemřel Daniel Preston, voják z oddílu námořní pěchoty. 21. února zemřel námořník Alexander Simpson. 27. února zemřeli námořníci Henry Jeffs, Emanuel Parreyra a Peter Morgan, což byly poslední oběti batávského prostředí.\n\n\n"}
{"id": "498115", "url": "https://cs.wikipedia.org/wiki?curid=498115", "title": "Georgian Airways", "text": "Georgian Airways\n\nGeorgian Airways (gruzínsky: ჯორჯიან ეარვეისი) (dříve Airzena) jsou národní leteckou společností Gruzie. Provozují řadu pravidelných linek v Evropě a na Středním Východě a sídlí na mezinárodním letišti v Tbilisi.\n\nGeorgian Airways byly založeny v září 1994 pod názvem Airzena. Tato společnost začala provozovat charterové lety. Pravidelné lety byly zavedeny až v roce 1997. V listopadu roku 1999 byly Airzena sloučena s Georgian Airlines pod názvem Airzena Georgian Airlines. Současný název získaly aerolinky 1. října 2004.\n\nSpolečnost provozuje 12 pravidelných linek, mj. do předních evropských destinací, jako např. Amsterdam, Frankfurt nad Mohanem, Moskva, Vídeň nebo Praha.\n\nGeorgian Airways provozovaly pravidelné lety z Tbilisi do Prahy od června 2001 do května 2006. Létaly je Boeingy 737-500, občas na této lince objevil i typ Jakovlev Jak-42.\n\nV roce 2017 oznámily Georgian Airways návrat do Prahy s lety z Tbilisi, dvakrátkrát týdně. Tato linka měla začít 22. května téhož roku. Později ale společnost oznámila, že lety do Prahy bude provozovat, ale linkou z arménského Jerevanu. Společnost totiž začala spolupracovat se zdejší společností Armenia AirCompany. Praha tedy novou linku do Tbilisi nezískala, získala novou linku do Jerevanu, s možností hodinového přestupu a letu dál do Tbilisi.\n\nPozději společnost začala létat přímo z Tbilisi, od března 2019 navíc přidala frekvence a létá tuto linku místo dvakrát již třikrát týdně.\n\nFlotila Georgian Airways v lednu 2019. V srpnu 2010 byl průměrný věk flotily 14 let.\n\n"}
{"id": "498116", "url": "https://cs.wikipedia.org/wiki?curid=498116", "title": "Yakubu Gowon", "text": "Yakubu Gowon\n\nGenerál Yakubu \"Jack\" Dan-Yumma Gowon (* 19. října 1934) byl nigerijský voják a politik, který se po vojenském převratu v roce 1966 dostal do čela Nigérie a v době občanské války (1967-1970) porazil biaferské separatisty. V roce 1975 byl Gowon svržen při dalším vojenském převratu.\n\nGowon se narodil jako páté z jedenácti dětí v malé vesnici Kanke, ale krátce po narození se celá rodina přestěhovala do Zarie, kde Yakubu vyrůstal a získal vzdělání. Ve škole vynikal hlavně ve sportu - hrál fotbal, skákal o tyči, běhal dlouhé tratě a věnoval se i boxu.\nDo nigerijské armády vstoupil v roce 1954. V druhé polovině 50. let a na začátku let šedesátých studoval Gowon na vojenských akademiích ve Velké Británii (např. na Royal Military Academy Sandhurst). V letech 1960-61 a 1963 se už tehdy podpukovník Gowon dostal do Konga (Zairu) jako člen mírových sil Organizace spojených národů. Od této doby nebyl Gowon pouze voják z povolání. V Nigérii rostlo napětí mezi etnickými skupinami a Gowon, který sice pocházel ze severu Nigérie, avšak nepatřil mezi Hausy ani Fulby, a nebyl ani muslimského vyznání, rozhodl se se svým zajímavým původem zasahovat i do politiky.\n\nV lednu 1966 skupina mladých důstojníků provedla státní převrat, během něhož bylo zabito i mnoho vysoce postavených politiků. Po tomto převratu se Gowon vrátil do Velké Británie, kde studoval a k moci se dostal generál Johnson Aguiyi-Ironsi. Během této doby však napětí mezi etniky vzrostlo a vyústilo v násilnosti, při kterých byl Ironsi 29. července 1966 popraven. Gowon se dostal do čela vojenské vlády, situace však byla stále velmi vyostřená a nakonec vedla k občanské válce.\n\nPo občanské válce došlo v Nigérii k ekonomickému vzestupu, a to hlavně díky těžbě ropy. Toto období však bylo spojeno i s růstem korupce a úplatkářství. 1. října 1974 generál Gowon prohlásil, že Nigérie není připravena k civilní vládě a posunul termín předání na dobu neurčitou. Zatímco se v červenci 1975 Gowon účastnil summitu Organizace africké jednoty v Kampale, v Nigérii došlo k dalšímu vojenskému převratu, při kterém byl Yakubu Gowon svržel a do čela státu se dostal Murtala Mohammed.\n\nGowon odešel do Velké Británie, kde studoval politologii na University of Warwick. Yakubu Gowon byl zapleten do neúspěšného puče (únor 1976), který vedl podplukovník Dimka, a při kterém měl být Muhammed zabit. Dimka se údajně setkal s Gowonem v Londýně a získal od něj podporu k převratu. Generál Gowon stále žije ve Velké Británii, a je zapojen do mnoha programů týkajících se např. africké politiky či problémům s AIDS.\n"}
{"id": "498127", "url": "https://cs.wikipedia.org/wiki?curid=498127", "title": "Kolimátor", "text": "Kolimátor\n\nKolimátor je zařízení vytvářející z původně různoběžných paprsků záření úzký rovnoběžný svazek.\n\nOptické kolimátory se skládají obvykle ze soustavy zrcadel nebo čoček. Soustřeďují světlo do přesně směrového svazku, který neztrácí intenzitu ani na velké vzdálenosti. Kolimátory se v tomto smyslu používají pro měření, kalibraci jiných optických zařízení a jako zaměřovače zbraní (viz kolimátor jako zaměřovač).\n\nPro jinou než optickou oblast elektromagnetického záření a její okolí se kolimátor obvykle skládá ze soustavy clon, která umožní průchod jen úzkého svazku částic a ostatní odstíní.\n\nKolimátor se využívá u laserových technologií. Z laserového zdroje vychází rozptýlené záření a kolimátoru se užívá k usměrnění tohoto záření aby bylo možné toto záření použít. Kolimátor v souvislosti s laserem je spojený s optickým izolátorem kvůli zpětné reflexi laserového paprsku. Při průmyslovém použití laseru za kolimátorem (ve směru průběhu záření) následuje optická soustava pro usměrnění a zaostření paprsku.\n\nKolimátory se rozdělují podle tvaru, energií, pro které mohou být použity a podle prostorové rozlišovací schopnosti a citlivosti kolimátoru (dány tloušťkou kolimátoru, hustotou otvorů, tloušťkou přepážek).\n\n\nToto rozdělení je důležité pro tloušťku přepážek kolimátoru. Pokud by byl použit zářič vysoké energie na kolimátor pro nízkou energii, přepážky by propouštěly některé fotony a ty by působily rozmazanost celkového obrazu.\n\n"}
{"id": "498134", "url": "https://cs.wikipedia.org/wiki?curid=498134", "title": "Rýnská Falc", "text": "Rýnská Falc\n\nRýnská Falc (německy \"Rheinpfalz\", anglicky \"Palatinate\" z latinského \"Palatinatum\") nebo Dolní Falc (občas jenom Falc (něm. \"Pfalz\") či Falcko) je historické území a region po obou březích řeky Rýn, resp. v současnosti spíše už jen na levém břehu řeky. V současnosti je většina území součástí něm. spolkové země Porýní-Falc, ale menší část (pravobřežní) je součástí spolkové země Bádensko-Württembersko. Naproti tomu tzv. Horní Falc je součástí spolkové země Bavorsko (jako vládní obvod) a s rýnskou neboli dolní Falcí je pojí pouze název.\n\nRýnská Falc vznikla přesunutím lotrinského falckrabství z oblasti kolem Cách a od dolního toku Rýna přes Moselu ke střednímu a hornímu toku Rýna do povodí dolního Neckaru v 11. a 12. století Centrem bylo nejprve Alzey a později Heidelberg. První zmínka o porýnské Falci pochází z roku 1093.\n\nRoku 1156 udělil císař Fridrich I. Barbarossa svému nevlastním bratru rýnské falckrabství v léno. Území Rýnské Falce tvořily statky lotrinského falckrabství, sálsko-štaufských domén a fojtství a církevní domény (biskupství špýrské a wormské, říšské opatství Lorsch). Po krátké vládě Welfů (v letech 1195–1214), připadla Falc Ludvíku I. Bavorskému, jehož syn Ota II. se v roce 1225 oženil s dědičkou Welfů Anežkou († 1267) a tím Falc definitivně připadla Wittelsbachům. Do roku 1329 bylo Rýnské falckrabství spojeno s vévodstvím bavorským. Císař Ludvík IV. Bavor musel roku 1329 svým synovcům odstoupit vedle rýnských držav většinu bavorské Nordgau, tj. pozdější Horní Falce; na základě této smlouvy se rod Wittelsbachů rozdělil na \"starší falckou\" a \"mladší bavorskou\" hlavní linii a o kurfiřtskou hodnost se měly dělit. Starší falcká linie ale získala kurfiřtskou hodnost pro sebe v roce 1356.\n\nZlatou bulou Karla IV. v roce 1356 získal falckrabě rýnský kurfiřtskou hodnost jako tzv. \"nejvyšší stolník\". Rozkvětu dosáhla Falc za Ruprechta I. a současně maximálního územního rozšíření. Po smrti Ruprechta III. Falckého (římský král Ruprecht I.) vytvořili jeho synové čtyři linie, mezi něž bylo území rozděleno. Za kurfiřta Fridricha I. (1499–1576) došlo k rozšíření území a falcká léna se nacházela až v Alsasku. Fridrich V. Falcký ztratil svou zemi ve prospěch bavorských Wittelsbachů.\n\nV průběhu třicetileté války byl rýnský falckrabě Fridrich V. (u nás známý jako zimní král Fridrich Falcký), bojující proti císaři, zbaven svých držav Horní a Dolní Falce včetně kurfiřtské hodnosti, jež byly v roce 1623 uděleny bavorskému vévodovi Maxmiliánovi I. vestfálským mírem z roku 1648 byla rýnská (Dolní) Falc navrácena synovi Fridricha Falckého Karlu Ludvíkovi a současně mu byla udělena nová kurfiřtská hodnost, ale musel se však vzdát Horní Falce a původního kurfiřtského hlasu ve prospěch Bavorska. Počet volitelů (kurfiřtů) se tak zvýšil na osm.\n\nV té době francouzský král Ludvík XIV. současně vznesl nárok na území Falce a tak vypukla válka o dědictví falcké (1688). Vládnoucí linie Pfalz-Simmern vymřela roku 1685 Karlem II., po které nastoupila linie Pfalz-Neuburg, která se roku 1569 oddělila od linie Zweibrükenské a roku 1614 získala vévodství Jülich a Berg; tu pak od roku 1614 následovala samostatná linie Falc-Sulzbach. Po dlouholetém sporu došlo za Karla III. Filipa (1724) k míru s bavorskou větví Wittelsbachů, ještě předtím se falcký dvůr přestěhoval z Heidelbergu do Mannheimu (1720).\n\nV roce 1777 umírá bavorský vévoda a kurfiřt Maxmilián III. Josef na neštovice. Jeho smrtí vymírá mladší bavorská linie Wittelsbachů a v Bavorsku nastupuje falcká linie tohoto rodu. Brzy nato propuká válka o bavorské dědictví, v jejímž důsledku Bavorsko ztrácí Innskou čtvrť.\n\nKdyž byly roku 1777 Rýnská Falc a Bavorsko spojeny, rozhodl se (dvojí) kurfiřt Karel Theodor přestěhoval hlavní město do Mnichova. Roku 1799 tak byly všechny wittelsbašské državy opět sjednoceny. Po smrti Karla Teodora (a vymření linie Falc-Sulzbach) roku 1799 nabyli Bavorské a Falcké kurfiřtství vévodové Zweibrückenští v osobě Maxmiliána IV. Josefa (Falc-Zweibrücken-Birkenfeld-Bischweiler). Za revolučních válek v 90. letech 18. století připadly země na levém břehu Rýna a Jülich Francii. Falcké země na pravém břehu Rýna připadly roku 1803 Bádensku a vévodství Berg Vestfálsku.\n\nRoku 1806 se Bavorské kurfiřtství stalo královstvím a Wittelsbachové vládli až do roku 1918. Rýnská Falc se stala normální součástí Bavorského království. Po roce 1815 zde byl vytvořen Bavorský porýnský okrsek, od roku 1838 nazýván Porýní-Falc; (Bavorská Falc a Bavorská rýnská Falc); ostatní bývalé menší falcké území připadly Prusku a Hesensku-Darmstadtsku.\n\nOd roku 1918 do roku 1930 byla porýnská Falc obsazena Francií, roku 1920 připadly některé malé části Falce Sársku. 6. listopadu 1923 vyhlásili separatističtí falčtí politikové tzv. \"svobodnou Falc\" jako součást \"Porýnské republiky\". Rýnská Falc zůstala do roku 1940 součástí Bavorska a spolu se Sárskem pak tvořila župu Sársko-Falc. Po roce 1945 připadla Falc do francouzské okupační zóny, kde se v roce stala součástí nové spolkové země Porýní-Falc. V letech 1946–1968 tvořila porýnská Falc v této spolkové zemi okres Falc a od roku 1968 je součástí země Porýní-Falc.\n\n"}
{"id": "498136", "url": "https://cs.wikipedia.org/wiki?curid=498136", "title": "Newtonsaurus", "text": "Newtonsaurus\n\n\"Newtonsaurus\" je neoficiální rodové jméno dosud nepopsaného teropodního dinosaura, který žil v období svrchního triasu na území dnešní Velké Británie. Typový druh je \"N. cambrensis\", původně pak \"Zanclodon cambrensis\", obvykle však býval řazen do rodu \"Megalosaurus\". Materiál je založen na odlitku čelistní kosti z Walesu, pocházející z období rétu na hranici triasu a jury. Tento dravý dinosaurus tedy představoval jednoho z mála druhů, známých z tohoto časového úseku existence dinosaurů. Dnes se toto rodové jméno prakticky nepoužívá a je považováno za \"nomen nudum\".\n\n\n"}
{"id": "498137", "url": "https://cs.wikipedia.org/wiki?curid=498137", "title": "Kevin Spacey", "text": "Kevin Spacey\n\nKevin Spacey Fowler, KBE (* 26. července 1959 South Orange, New Jersey, Spojené státy americké) je americký herec, režisér, scenárista a producent. Uznání kritiků se dočkal za roli Verbala Kinta v thrilleru \"Obvyklí podezřelí\", která mu v roce 1996 vynesla Oscara za nejlepší mužský herecký výkon ve vedlejší roli, a ztvárnění muže, který prochází krizí středního věku, v \"Americké kráse\", za kterou v roce 2000 získal Oscara za nejlepší mužský herecký výkon v hlavní roli. Diváci ho mohou také znát jako kongresmana Francise Underwooda z politického dramatu \"Dům z karet\".\n\nSpacey se narodil v New Jersey, od čtyř let nicméně vyrůstal v Kalifornii. Po ukončení střední školy v roce 1977 se snažil prorazit jako komik, nakonec se však přihlásil na prestižní uměleckou školu Juilliard, kde studoval mezi lety 1979 a 1981. Svého profesionální hereckého debutu se dočkal v roce 1981 během New York Shakespeare Festival. O rok později se poprvé objevil na Broadwayi, kde si zahrál roli Osvalda v Ibsenově dramatu \"Přízraky\".\n\nV roce 1986 si vysloužil uznání kritiků za ztvárnění Jamieho v dramatu \"Cesta dlouhým dnem do noci\" od Eugena O'Neilla. Jeho otce hrál Jack Lemmon, který se později stal Spaceyho mentorem. Svou první Tony Award získal za hru \"Lost in Yorkers\" v roce 1991.\n\nOd konce 80. let se Spacey začal objevovat i ve vedlejších rolích ve filmech. Slávu mu přinesli \"Obvyklí podezřelí\", za které získal Oscara. Následovaly role ve filmech jako \"Sedm\", \"L. A. - Přísně tajné\", \"Svět podle Prota\", \"Pošli to dál\" a \"Superman se vrací\". V roce 2000 dostal svého druhého Oscara za \"Americkou krásu\".\n\nV únoru 2003 bylo oznámeno, že se Spacey stane novým uměleckým ředitelem Old Vic, jednoho z nejstarších a nejvýznamnějších londýnských divadel. Spacey se uvázal, že bude divadlo vést minimálně deset let, a slíbil, že on sám bude na jevišti vystupovat. Než v roce 2015 z funkce odstoupil, zahrál si v osmi produkcích a další dvě režíroval. Chváleno bylo především jeho ztvárnění Richarda III. ze stejnojmenné Shakespearovy hry, které se dočkalo 198 představení.\n\nVýznamnou je také jeho role senátora Franka Underwooda v politickém thrilleru \"Dům z karet\", natáčeném od roku 2013 americkou streamovací společností Netflix. Za tuto roli získal kromě jiných cen Zlatý glóbus.\n\nV roce 2016 mu byl za zásluhy o rozvoj divadelního umění britským následníkem trůnu, princem Charlesem, udělen čestný šlechtický titul.\n\nAbsence partnerky, která by Kevina Spaceyho doprovázela na premiéry a předávání cen, vedla některá média ke spekulacím o jeho sexuální orientaci. V reakci na tvrzení Spacey prohlásil: „Nikdy jsem nevěřil, že bych měl kvůli publicitě zveřejňovat svůj osobní život. Nechci to dělat. Nikdy nebudu. Můžou mě pomlouvat, jak se jim zlíbí; můžou spekulovat, jak se jim zlíbí. Já věřím, že existuje soukromý a veřejný život. Každý má právo na soukromý život bez ohledu na profesi.“\n\nV říjnu 2017 herec Anthony Rapp v rozhovoru prohlásil, že ho měl Spacey v roce 1987 sexuálně obtěžovat. Rappovi bylo tehdy 15 let. Spacey odpověděl, že si danou situaci nepamatuje, ale že je Rappovou výpovědí zděšen. „Pokud jsem se choval, jak (on) popisuje, pak mu dlužím svou nejupřímnější omluvu za své vysoce nevhodné opilecké chování,“ řekl. Zároveň dodal, že měl v minulosti vztahy s muži i ženami, ale že v současné době žije jako gay. Reakce části veřejnosti na toto doznání (tzv. coming out) byla příkrá. Mimo jiné krátce na to oznámila televizní společnost Netflix, že pozastavuje natáčení seriálu Dům z karet, kde hrál Spacey hlavní roli. Následně byl herec vymazán z už dotočeného filmu \"All the Money in the World\", nahrazen hercem Christopherem Plummerem a film byl stažen z festivalu American Film Institute v Los Angeles. Technicky bylo vymazání provedeno přetočením scén se Spaceym včetně těch, kde účinkoval spolu s jinými herci. Vznikl tak zcela nový film.\n\nSpacey se přátelí s Billem Clintonem, kterého poznal ještě dříve, než se Clinton stal prezidentem. Je také stoupencem Demokratické strany, které do roku 2006 věnoval 42 000 dolarů.\n\nOd roku 2003 žije v Londýně a uvažuje o získání britského občanství.\n\n"}
{"id": "498139", "url": "https://cs.wikipedia.org/wiki?curid=498139", "title": "Plíseň salátová", "text": "Plíseň salátová\n\nPlíseň salátová (\"Bremia lactucae\") je parazitická řasovka (oomyceta), způsobující onemocnění rostlin. Hostitelskými rostlinami jsou příslušníci druhy rodu \"Lactuca\" (salát a podobně), zpravidla nenapadá čekanku a štěrbák.\n\nBěhem vegetace se rozšiřuje sporangiemi a konidiemi. Sporangia jsou jednobuněčné, okrouhlého až vejčitého tvaru. Konidiofory jsou dichotomicky větvené. Primární napadení na počátku roku se odehrává oosporami přezimujícími na rostlinných zbytcích. Šíření během vegetace sporangii je možné větrem, ale i dešťovými kapkami. K vyklíčení spor je třeba 5-7 hodinové ovlhčení listů a teplota 10-21 °C. Při nižší teplotě musí být ovlhčeny déle. Optimální teplota pro infekci rostlin je 15 °C, pro sporulaci 16-22 °C. Příznaky napadení se objevují nejdříve za 5 dnů. Mycelium proniká do rostlin přes průduchy na listech a dále se šíří v napadených pletivech intercelulárně.\n\nPříznaky napadení rostliny plísní salátovou jsou skvrny na horní straně listů. Vznikají bledé, nažloutlé skvrny různé velikosti které u starších listů bývají často ohraničeny silnějšími nervy. Při silnějším napadení se mohu skvrny sjednotit a zasahovat celou listovou plochu. Na rubové straně listu se v místě skvrn objevuje bílý porost konidioforů s konidiemi. Tyto skvrny za sucha hnědnou a za vlhka probíhá hnilobný rozklad. V pokročilé fázi napadení infikovaná místa nekrotizují. Při zasažení celé rostliny, takto napadený jedinec odumírá. Za vlhkého počasí se skvrny objevují na okrajových listech, v semenných porostech dokonce i na soukvětí.\n\nPlíseň salátová poškozuje rostliny ve všech vývojových fázích. Napadené sazenice odumírají či krní. Tržní hodnota sklizených produktů je v důsledku skvrnitosti listů značně snížená.\n\nZa chladného vlhkého počasí je nutno počítat s možností epidemického výskytu choroby. Sucho snižuje infekční tlak. Obzvláště náchylný je salát „máslový“ a listový.\n\nNepřímá: Velkou pozornost je třeba věnovat zavlažování ve skleníku a zabránit dlouhodobému ovlhčení listů např. pomocí ventilátorů. Preventivně je třeba dodržovat dostatečné vzdálenosti mezi rostlinami umožňující jejich rychlé osychání a vybírat odrůdy rezistentní vůči vysoce virulentním typům plísně salátové. V současné době je známo 16 ras. \nPřímá: Během předpěstování a po výsadbě sazenic je možná preventivní zálivka fungicidy. Při výskytu onemocnění lze použít systemické fungicidy ještě 3 týdny před sklizní.\n\n"}
{"id": "498146", "url": "https://cs.wikipedia.org/wiki?curid=498146", "title": "Mikuláš Klaudyán", "text": "Mikuláš Klaudyán\n\nMikuláš Klaudyán († 1521 Lipsko) byl český učenec, lékař, kartograf a tiskař, autor první tištěné mapy Čech. Klaudián byl člen jednoty bratrské. Svoji tiskárnu založil v Mladé Boleslavi a při své práci udržoval styky s norimberskými dílnami.\n\nJméno se píše \"Klaudyán\" nebo \"Klaudián\", latinsky Claudianus, což znamená kulhavý. Mohlo to být jak osobní přízvisko, odvozené od tělesného postižení, mohla to být ale i v té době módní \"latinizace\" (polatinštění) celkem běžného českého příjmení \"Kulhavý\".\nVytvořil první samostatnou mapu Čech která byla roku 1517 vyřezána do dřeva a o rok později vytištěna v Norimberku. Vlastní mapa zaujímá jenom 1/3 mapového listu, zbytek zobrazuje erby panovnických rodů a znaky královských měst, obrazy z biblických příběhů a alegorické zobrazení politických poměrů.\nMapa je orientována k jihu a zobrazuje kromě měst, osad, hradů a zámků, opevněných klášterů i pohraniční hory, lesní celky a říční síť. Popis názvů je česky.\n\nBývalá Klaudyánova tiskárna se nacházela na místě domu Na Karmeli 77/2 v Mladé Boleslavi, asi 150 m od bývalého Sboru jednoty bratrské; ulice poblíž nese jméno \"Klaudiánova\".\n\n\n\n"}
{"id": "498148", "url": "https://cs.wikipedia.org/wiki?curid=498148", "title": "Masakado Taira", "text": "Masakado Taira\n\nMasakado Taira (mezi 884 a 903 - 25. března 940) je považován za prvního samurajského velitele. Narodil se údajně v roce 903, avšak tento fakt není nijak doložen. Jak naznačuje jeho jméno, náležel k rodu Taira, který pocházel z císařského rodu. Zároveň byl jedním ze dvou hlavních mocenských bloků, které se v Japonsku vytvořily během 10. a 11. stol. V mládí Masakado sloužil císařskému regentu Tadahiro Fudžiwarovi v Kjótu. V roce 931 se vrátil do Kantó, úrodné nížiny ve východním Japonsku, kde nyní leží Tokio, a sváděl tu boje se svými místními rivaly. Někteří z nich pocházeli z rodu Taira, jiní z rodu Minamoto, druhého vlivného klanu, jehož moc právě sílila. Masakado zvítězil v bitvě u Kawawy v roce 935, ale následujícího roku utrpěl dvě těžké porážky, z nichž první přičetl autor Šómonki hněvu bohů a druhou onemocnění beriberi, které Masakadovi znemožnilo účinně velet.\nPříčin následné Masakadovy vzpoury proti místní správě bylo zřejmě více. Zdá se však, že celý konflikt začal tím, že se Masakado v jisté hádce postavil na stranu bezohledného okresního úředníka jménem Okijo Okimi. Jeho intervence vyvrcholila rozsáhlým útokem na vládní budovy, který patrně Masakadovi dodal falešný pocit velikášství. Poté totiž obsadil provincii Hitači a začal spolu se svým spojencem plánovat další výboje v Kantó. V té chvíli vyslala císařská vláda jiné samurajské vůdce aby Masakada přemohli.\nVýzvy k zásahu se chopili zejména dva samurajové - Masakadův odvěký nepřítel Sadamori Taira a Hidesató Fudžiwara. Masakado zaútočil jako první a během boje se zmocnil Sadamoriho manželky, která byla Masakadovými vojáky znásilněna dříve než ji stačil Masakado uchránit. V důsledku toho vzájemné nepřátelství ještě zesílilo, a když se Masakado utkal v bitvě s Hidesatem, rozpoutal se nelítostný boj. Masakado byl nejdříve poražen u Kawaguči (v roce 940), o dva týdny později svedl svou poslední bitvu poblíž Kitajamy (jinak známé jako Kodžima) v provincii Šimósa. Masakado se tehdy chystal přepadnout Sadamoriho, který právě provincií táhl se svými muži. Sadamori však prudce zaútočil, zapálil domy Masakadových stoupenců a zničil i dům, který si postavil sám Masakado. Když se pak obě znepřátelené síly střetly, okamžitě byla znát převaha samurajů na koních vyzbrojených luky. Role, kterou v této bitvě sehrál samurajský velitel, se přitom interpretuje různě.\nObě strany vztyčily hradby z dřevěných štítů jako obranu proti jízdnímu útoku. Tyto štíty měly jednoduchou konstrukci - sestávaly z prkna, které bylo na zadní straně opatřeno sklápěcí vzpěrou. Avšak směrem od Masakadovy linie vál silný vítr. Přehnal se přes hradbu vytvořenou ze štítů jeho pěšáků a štíty protivníků srazil tak, že na ně padly. Následoval jízdní útok Sadamoriho spojenců, po kterém Masakado nařídil odvetný útok své jízdy. V tu chvíli se však směr větru změnil. Líčení dochované v Šómonki naznačuje, že se tím Masakadovi lučištníci ocitli v nevýhodě. Za povšimnutí stojí, že se až do této chvíle Masakado zdržoval vzadu, avšak nyní se sám zapojil do potyčky.\n\n\"Nasadil si helmu a oblékl brnění, vyřítil se na svém oři vpřed a bojoval. Avšak dostihl ho trest nebes, neboť jeho kůň nedokázal letět s větrem o závod... Masakado, zasažen jediným zbloudilým šípem z ruky jednoho z bohů, zahynul...\"\n"}
{"id": "498157", "url": "https://cs.wikipedia.org/wiki?curid=498157", "title": "Forest Whitaker", "text": "Forest Whitaker\n\nForest Steven Whitaker (* 15. července 1961) je americký herec, producent a režisér. Whitaker obdržel Oscara za roli ugandského diktátora Idiho Amina ve filmu \"Poslední skotský král\" (2006). Mimo to získal ceny Zlatý glóbus a BAFTA. Stal se čtvrtým afroameričanem, který získal Oscara za nejlepší mužský herecký výkon v hlavní roli (po Sidneym Poitierovi, Denzelu Washingtonovi a Jamie Foxxovi). Je vegetarián.\n\n\n\n"}
{"id": "498158", "url": "https://cs.wikipedia.org/wiki?curid=498158", "title": "Ebstorfská mapa", "text": "Ebstorfská mapa\n\nEbstorfská mapa je kruhová mapa světa (latinsky \"\") z roku 1234 (některé zdroje uvádějí rok 1214). Jedná se o jednu ze dvou nejznámějších ukázek kruhových map vrcholného středověku (druhou je Herefordská mapa), jejímž autorem je pravděpodobně Angličan Gervasius z Tilbury, který v letech 1223 až 1234 zastával funkci probošta kláštera Ebstorf u Hannoveru. Richard Čapek popisuje mapu následovně: „Mapa byla oltářním obrazem o průměru 356 cm, sešitým z 30 pergamenových listů, v jehož středu byl Jeruzalém.“\n\nEbstorfská mapa byla zničena v důsledku bombardování Hannoveru ve druhé světové válce a shořela. Do té doby to „byla největší dochovaná mappa mundi na světě.“ Existuje série černobílých fotografií původní mapy, pořízených v roce 1891, a řada barevných kopií mapy, pořízených ještě před tím, než byla mapa zničena.\n\n"}
{"id": "498160", "url": "https://cs.wikipedia.org/wiki?curid=498160", "title": "Turning Torso", "text": "Turning Torso\n\nHSB Turning Torso je dekonstruktivistický mrakodrap ve městě Malmö, které leží na jihu Švédska. Postaven byl podle návrhu španělského architekta Santiago Calatravy. Stavba byla zahájena v létě roku 2001 a dokončena byla v roce 2005. Věž se svými 54 patry dosahuje výšky 190 metrů a po dokončení se stala nejvyšší budovou ve Skandinávii.\n\nBudova Turning Torso je na první pohled zajímavá svou dekonstruktivistickou stavbou, která byla inspirovaná plastikou Santiaga Calatravy s názvem Twisting Torso. Díky tomu se budova stala symbolem města Malmö, kterým byl do svého odstranění roku 2002 přístavní jeřáb Kockums Crane. Budova se skládá z devíti nepravidelných pětiúhelníkovitých částí, zatočených po směru hodinových ručiček, ve kterých je vždy 5 pater. Výsledkem zatočení je, že poslední segment budovy je oproti přízemí otočený o devadesát stupňů. Patra rotují kolem vertikálního jádra, které je podporováno vnější železnou armaturou. Dva spodní segmenty slouží jako kancelářské prostory, ve třetím až devátém segmentu budovy se nachází 147 bytů.\n\nBudova Turning Torso je soukromá obytná budova a není přístupná veřejnosti.\n\n18. srpna 2006 seskočil rakouský parašutista Felix Baumgartner padákem na budovu Turning Torso a pak skočil mimo ni.\n\n"}
{"id": "498164", "url": "https://cs.wikipedia.org/wiki?curid=498164", "title": "Herefordská mapa", "text": "Herefordská mapa\n\nHerefordská mapa je kruhová mapa světa (: \"mappae mundi\") přibližně z roku 1280. Jedná se o jednu ze dvou nejznámějších ukázek kruhových map vrcholného středověku (druhou je Ebstorfská mapa), jejímž autorem je Richard z Haldinghamu a Laffordu. Herefordská mapa byla vytvořena jako oltářní obraz a v současnosti se nachází v Herefordské katedrále v Herefordu. Její průměr je 132 cm.\n\nMultimediální učebnice \"Dějiny kartografie\" Geografického ústavu Masarykovy univerzity v Brně popisuje Herefordskou mapu následovně:\n\n"}
{"id": "498165", "url": "https://cs.wikipedia.org/wiki?curid=498165", "title": "Bystrica", "text": "Bystrica\n\nNázev Bystrica nese více obcí, či vodních toků, především na Slovensku: \n\n\n\n\n"}
{"id": "498166", "url": "https://cs.wikipedia.org/wiki?curid=498166", "title": "Hana Doupovcová", "text": "Hana Doupovcová\n\nIng. Hana Doupovcová (* 2. července 1959 Uherské Hradiště) je česká politička, v letech 2008 až 2014 senátorka za obvod č. 81 – Uherské Hradiště, zastupitelka Uherského Hradiště a v letech 2008 až 2012 Zlínského kraje, členka ČSSD.\n\nV roce 1982 absolvovala Fakultu potravinářské a biochemické technologie na Vysoké škole chemicko-technologické v Praze, poté nastoupila na Okresní hygienickou stanici v Uherském Hradišti, kde pracovala v laboratořích jako odborný pracovník ve zdravotnictví, v roce 1991 se stala vedoucí oddělení hygienických laboratoří. Po volbách v roce 2006 se na krátkou dobu vrátila do zdravotnictví.\n\nJe vdaná, má dvě dospělé děti.\n\nV roce 1998 se zapojila do komunální politiky, když byla zvolena do zastupitelstva města Uherské Hradiště. V letech 2002 – 2006 byla místostarostkou města. Od roku 2008 je zastupitelkou Zlínského kraje. Do svého zvolení do senátu byla asistentkou předsedy Poslanecké sněmovny PČR Miloslava Vlčka.\n\nV senátních volbách 2008 se stala členkou horní komory českého parlamentu, kdy v prvním kole porazila tehdejšího senátora Josefa Vaculíka z KDU-ČSL v poměru 30,82 % ku 27,45 % hlasů. Ve druhém kole byl rozdíl hlasů těsnější, přesto byla Hana Doupovcová zvolena se ziskem 50,99 % hlasů.\n\nV komunálních volbách v roce 2014 obhájila post zastupitelky města Uherské Hradiště, když vedla tamní kandidátku ČSSD.\n\nVe volbách do Senátu PČR v roce 2014 obhajovala za ČSSD mandát senátorky v obvodu č. 81 – Uherské Hradiště. Se ziskem 9,45 % hlasů však skončila na 6. místě a nepostoupila tak ani do kola druhého.\n\n"}
{"id": "498173", "url": "https://cs.wikipedia.org/wiki?curid=498173", "title": "Kryžkalnis", "text": "Kryžkalnis\n\nKryžkalnis (žemaitsky: Krīžkalnis) je ves v západní části Litvy, v Žemaitsku, v západní části Kaunaského kraje, v západní části okresu Raseiniai, položená na strategicky významném místě: na křižovatce dvou z nejdůležitějších dálnic v Litvě:\nDálnice A12 se zde ještě křižuje s předchůdcem dálnice A1 Žemaitskou magistrálou (litevsky Žemaičių plentas), která má dnes označení:\n\nOd Kryžkalnisu jsou ve skoro stejné vzdálenosti 35 km města: Kelmė, Šilalė, Raseiniai a Tauragė.\nKryžkalnis je přibližně na polovině cesty (100 km) mezi Kaunasem a Klaipėdou. Ve vsi je důležité autobusové nádraží, kde zastavují a čekají na příjezd jiných linek autobusy většiny dálkových i pomístních autobusových linek. V budově nádraží je WC, čekárna a prodejna smíšeného zboží (včetně potravin a nápojů). \n\nVe vsi je těžiště štěrku. Za Sovětské nadvlády zde stával památník Sovětské armádě (plánován nebo dočasně přemístěn do muzea u Druskininků Grūto parkas). Asi 1 km na východ od křižovatky je nejvyšší místo dálnice A1. Na jihovýchodním okraji vsi je kopec Kryžkalnis (nadmořská výška: 167 m).\n"}
{"id": "498176", "url": "https://cs.wikipedia.org/wiki?curid=498176", "title": "Kleomenés III.", "text": "Kleomenés III.\n\nKleomenés III. (asi 260 – 219 př. n. l.) z ágidovské dynastie byl spartský král v letech 235 – 222 př. n. l. Navázal na sociální politiku Ágida IV. Roku 227 odstranil eforát, zrušil dlužní úpisy a provedl nové rozdělení půdy, jehož důsledkem bylo doplnění spartských občanů z řad perioiků.\n\nDosáhl úspěchů v boji proti achajskému spolku, avšak po zásahu makedonského krále Antigona III. Dósóna byl poražen v bitvě u Sellasie (r. 222 př. n. l.) a uprchl do egyptské Alexandrie. Tam po nezdařeném povstání proti Ptolemaiovi IV. Filopatórovi spáchal sebevraždu.\n"}
{"id": "498178", "url": "https://cs.wikipedia.org/wiki?curid=498178", "title": "Ruská literatura", "text": "Ruská literatura\n\nRuská literatura je označení pro veškerou literaturu psanou v ruském jazyce obyvateli Ruska nebo ruskými emigranty. Do ruské literatury se zahrnují i neruští spisovatelé z menších národů žijících na území Ruska nebo bývalého Sovětského svazu. V období od středověku do konce období klasicismu se o rozkvět ruské literatury starali hlavně ruští básníci a méně celosvětově známí spisovatelé. Od 30. let 19. století zaznamenala ruská literatura nebývalý rozmach a vstoupila do svého zlatého věku, který pokračoval až do počátku století dvacátého.\nRuská literatura se začala vyvíjet vlastně už v době, kdy Rusové ještě neznali písmo, formou lidové slovesnosti. Témata lidových básní byla buď mytologická (hlavně Slovanská mytologie), hrdinská a historická. Později přišlo na území Ruska křesťanství a to mělo na vývoj ruské literatury značný vliv, hlavně zavedením písma cyrilice. Přes příchod křesťanské víry se v ruské literatuře dodnes udržely vlivy starých slovanských mýtů, hlavně v ruských pohádkách.\n\nNejstarší díla ruské literatury byla sepsána kolem 12. století ve staroruském jazyce. Mezi ně patří například epos \"Slovo o pluku Igorově\", náboženské dílo \"Život svatých\" (\"жития святых\"), soubor hrdinských epických básní Byliny. Byliny vlastně sjednocují starou pohanskou mytologii s křesťanskou věrouku a jsou sbírkou epických básní do té doby šířených mezi lidem pouze ústně. Později od 14. do 16. století vznikala další významná díla jako válečný příběh \"Zádonština\" a \"Život Alexandra Něvského\", historické dílo \"Kyjevská synopsis\" a cestopis \"Putování ruského kupce Afanasije Nikitina přes tři moře v 15. století do Indie\".\n\nV období středověku nabírá ruská literatura také silně náboženský charakter a přebírá některé elementy staroslověnské literatury. Klade přitom důraz kromě spirituality i na jednotu ruského národa a tvorbu jeho národní identity. Koncem 17. století se kromě staroruštiny začíná v písemnostech užívat i hovorové ruštiny a prvním dílem psaným hovorově rusky se stala autobiografie kněze Avvaka Petrova \"Život protopopa Avvakuma jím samým sepsaný\", kde popisuje svůj život a také protestuje proti reformám Ruské církve z roku 1652.\n\nS nástupem Petra Velikého na ruský trůn začíná modernizace celého Ruska a stejně tak i ruské literatury, která podobně jako celá země značně zaostávala za zbytkem Evropy a modernizace byla již naprostou nutností. Došlo k reformě ruské abecedy a byla zavedena svoboda užívání písma i v ostatních oblastech literatury, než jen v náboženství.\nS tím a s otevřením Ruska Evropě přichází do ruské literatury i zahraniční vlivy rozvinutějších literatur, hlavně francouzské. Průkopníky osvícenské literatury byli počátkem 18. století v Rusku Antioch Dmitrijevič Kantemir, Vasilij Tredjakovskij a Michail Lomonosov.\n\nJejich pokračovateli byli básník Gavrila Romanovič Děržavin, dramatici Alexandr Petrovič Sumarokov a Denis Ivanovič Fonvizin a prozaici Alexandr Nikolajevič Radiščev či Nikolaj Michajlovič Karamzin. Ti bývají považováni za tvůrce moderního ruského spisovného jazyka, který v ruské literatuře nahrazuje hovorovou ruštinu i zbytky vlivu staroruštiny. Všichni výše jmenovaní spisovatelé předznamenávají příchod zlatého věku ruské literatury, v níž vznikají vrcholná díla a ruská literatura začíná pronikat významně i do světové literatury.\n\nPrakticky celé 19. století je dnes nazýváno „Zlatým věkem“ ruské literatury. V tomto období dostává spisovná ruština svou definitivní podobu. Za vlády cara Alexandra I. přichází do Ruska romantismus a s ním i první generace talentovaných básníků v čele s Vasilem Žukovským a Alexandrem Sergejevičem Puškinem, který vlastně udal směr dalšího vývoje ruské literatury. Jeho nejvýznamnějším dílem byl veršovaný román Evžen Oněgin.\n\nS Žukovským a Puškinem se objevili i tito romantičtí básníci: Michail Jurjevič Lermontov, Jevgenij Abramovič Baratynskij a Konstantin Nikolajevič Baťuškov. Po nich přichází další generace básníků, kterou tvoří Nikolaj Alexejevič Někrasov, Fjodor Ivanovič Ťutčev, Afanasij Fet a Alexej Konstantinovič Tolstoj. Všichni následovali Puškinův příklad. Období bylo literárně velice plodné i přes to, že docházelo k omezování svobody tisku a posilování cenzury. Hrdinové v dílech této éry nemívají jednoduchý život a mívají pocit, že do této doby ani nepatří. Jiní autoři zase přidávají do svých děl satiru a hodnoty morální.\n\nV období romantismu se kromě poezie též rozmohla i próza a drama. Nikolaj Vasiljevič Gogol se stal prvním světově proslulým ruským prozaikem a dramatikem. Do této doby spadají i Nikolaj Leskov, Ivan Sergejevič Turgeněv a Michail Jevgrafovič Saltykov-Ščedrin, tvůrci krátkých příběhů a novel. Jejich slavnější kolegové Ivan Alexandrovič Gončarov s Lvem Nikolajevičem Tolstým dokonce dosáhli mezinárodního uznání a jejich novely byly prohlášeny za jedny z nejlepších, co byly do té doby napsané. Značný krok vpřed zaznamenalo také ruské drama. O Gogolovi již byla zmínka, ale od poloviny 19. století začíná psát dramata Anton Pavlovič Čechov, který po zbytek období diktuje nejen ruský, ale i celosvětový vývoj dramatu. Dalšími dramatiky byli Alexander Nikolajevič Ostrovskij a Alexandr Sergejevič Gribojedov. Ivan Andrejevič Krylov se oproti ostatním zaměřil spíše na tvorbu bajek a navazoval ve svých dílech na Ezopa a La Fontaina.\n\nOd 60. let 19. století je romantismus postupně nahrazen realismem, což znamená tematický posun k sociálním otázkám a životem společnosti. Asi nejznámějším představitelem tohoto období byl Fjodor Michailovič Dostojevskij, který byl zároveň předchůdcem moderní psychologické prózy. Do tohoto období spadá literární kritik Vissarion Grigorjevič Bělinskij, který kritizoval autory za příliš velké přizpůsobování svých děl západu. Jeho kolega Alexandr Ivanovič Gercen naproti tomu psal hlavně pro-západní literaturu a stal se v Rusku vůbec prvním literárním průkopníkem socialismu v Rusku a jeho díla byla přejímána pozdějšími radikály jakými byli socialisté-revolucionáři, Narodnici nebo Trudovici.\n\nLiteratura se na začátku 20. století přesunula ze zlatého období do takzvaného „Stříbrného věku“ poezie. Toto období je ve znamení posunu vnímání života a dochází k postupné radikalizaci společnosti spojené s nárůstem hlavně levicového extrémismu. Uplatňuje se symbolismus a částečně se do ruské poezie vrací romantismus. Mezi významné básníky této epochy patří Alexander Alexandrovič Blok, Sergej Alexandrovič Jesenin, Valerij Brjusov, Konstantin Balmont, Michail Alexejevič Kuzmin, Igor Severjanin, Saša Čornij, Nikolaj Stěpanovič Gumiljov, Maxmilián Alexandrovič Kirjenko-Vološin, Innokentij Fjodorovič Anněnskij, Zinaida Nikolajevna Gippius.\n\nDo tohoto období spadají i tito básníci, přestože jsou spjati spíše se sovětskou érou: Anna Andrejevna Achmatovová, Marina Cvatajevová, Osip Mandelštam a nositel Nobelovy ceny za literaturu Boris Pasternak.\n\nKromě výše zmiňovaných „oficiálních“ básníků se objevila ještě skupina avantgardních básníků, kterým šlo o odvrácení od tradičního vývoje ruské literatury. Mezi ně patřili futuristé Velemir Chlebnikov, David Burliuk, Alexej Kručenich a Vladimír Vladimirovič Majakovskij.\n\nMimo poezii, která tvořila v této éře většinu tvorby ruské literatury, pokračují někteří spisovatelé i v psaní prózy. Mezi ně se řadí Alexandr Ivanovič Kuprin, nositel Nobelovy ceny za literaturu Ivan Alexejevič Bunin, Leonid Nikolajevič Andrejev, Fjodor Sologub, Alexej Michajlovič Remizov, Jevgenij Zamjatin, Dmitrij Sergejevič Merežkovskij, Andrej Bělyj. Většina z nich psala prózu i poezii.\n\nŘada představitelů avantgardy revoluci přivítala (Blok v poémě \"Dvanáct\", Majakovskij ve \"Správné věci\"), vznikly novátorské spisovatelské skupiny OBERIU (Sdružení skutečného umění), jejímiž členy byli Daniil Charms nebo Alexandr Vveděnskij, nebo Serapionovi bratři (Konstantin Fedin, Venjamin Kaverin). Na téma revoluce a občanské války vznikly knihy \"Rudá jízda\" (Isaak Babel), \"Tichý Don\" (Michail Šolochov), \"Bílá garda\" (Michail Bulgakov). V roce 1934 se konal první sjezd Svazu sovětských spisovatelů, na kterém byl přijat socialistický realismus jako obecně závazná doktrína. Jejími představiteli byli Maxim Gorkij, Nikolaj Ostrovskij, který popsal svoji účast v budování země navzdory fyzickému handicapu v autobiografii \"Jak se kalila ocel\", Vasilij Ažajev (\"Daleko od Moskvy\"), nebo básník Sergej Michalkov, autor textu sovětské hymny. Upevňování Stalinovy moci vedlo k potlačování tvorby satiriků jako Andrej Platonov nebo Michail Zoščenko. Někteří spisovatelé byli popraveni (Isaak Babel, Arťom Vesjolyj), jiní zemřeli v nápravném táboře (básník Osip Mandelštam), další nemohli publikovat (Michail Bulgakov).\n\nDruhá světová válka byla důležitým tématem, které ztvárnili např. Valentin Katajev (\"Syn pluku\"), Konstantin Simonov (\"Živí a mrtví\"), Boris Polevoj (\"Příběh opravdového člověka\") nebo Boris Vasiljev (\"...a jitra jsou zde tichá\"). Dlouholetý předseda svazu spisovatelů Alexandr Fadějev popsal odbojové hnutí na okupovaných územích v románu \"Mladá garda\". Michail Šolochov, laureát Nobelovy ceny za literaturu, věnoval údělu válečných zajatců knihu \"Osud člověka\".\n\nPo nástupu Chruščova nastala epocha uvolnění, kterou Ilja Erenburg označil jako „tání“. Debutovali básníci Jevgenij Jevtušenko, Andrej Vozněsenskij nebo Bella Achmadulinová, životní pocity nové generace vyjadřovali Vladimir Vojnovič nebo Vasilij Aksjonov. Důležitou roli hrál časopis Novyj mir, vedený Alexandrem Tvardovským, v němž vyšla vzpomínka Alexandra Solženicyna na gulag \"Jeden den Ivana Děnisoviče\". Nesmělo však zdaleka vyjít všechno: zakázán byl román Vasilije Grossmana \"Život a osud\", historická kronika Borise Pasternaka o osudech ruské inteligence v době okolo revoluce \"Doktor Živago\" byla vydána v Itálii a oceněna Nobelovou cenou, proti autorovi však byla vedena tvrdá propagandistická kampaň a byl donucen cenu odmítnout. V době brežněvovské stagnace opět zesílila cenzura, stále více autorů publikovalo v samizdatu. Důležitým proudem tohoto období byla venkovská próza, udržující si důraz na tradiční hodnoty: Valentin Rasputin, Vasilij Šukšin, Boris Možajev. S nástupem perestrojky začala vycházet díla účtující s obdobím stalinismu: \"Děti Arbatu\" (Anatolij Rybakov), \"Na hrudi obra obláček zlatý\" (Anatolij Pristavkin), vznikala nezávislá nakladatelství a literární časopisy.\nPo revoluci odešlo mnoho ruských intelektuálů do emigrace. Významnými představiteli exilové literatury byli prozaici Vladimir Nabokov (i když své nejznámější knihy napsal anglicky) a Mark Aldanov nebo básníci Vladislav Chodasevič a Marina Cvětajevová, která pobývala i v Československu, roku 1937 se vrátila do SSSR, kde však záhy zemřela. Ivan Bunin obdržel za svoji lyrickou autobiografii \"Život Alexeje Arseňjeva\" roku 1933 jako první Rus Nobelovu cenu. Za Brežněvovy vlády, kdy už nepohodlní intelektuálové nebyli zatýkáni a popravováni, ale spíše nuceni k odchodu ze země, následovala další emigrační vlna, do níž patřili Solženicyn, petrohradský básník Josif Brodskij, oceněný Nobelovou cenou, satirici a provokatéři Saša Sokolov, Eduard Limonov a Sergej Dovlatov, esejista Andrej Amalrik nebo Vasilij Aksjonov, vypovězený z vlasti za účast na ineditním almanachu Metropol.\n\nVzhledem k tvrdé cenzuře v oficiálních nakladatelstvích se od šedesátých let rozvíjela samizdatová literatura. Výraznými představiteli byli Venědikt Vasiljevič Jerofejev, sarkasticky popisují odvrácenou tvář sovětského způsobu života, Varlam Šalamov, popisující v knize \"Kolymské povídky\" šestnáct let strávených v sibiřských lágrech, disidentka a vydavatelka Natalja Gorbaněvská nebo experimentální básníci Jevgenij Rejn, Genrich Sapgir, Dmitrij Prigov, Konstantin Kedrov nebo Gennadij Ajgi.\n\nVzhledem ke snaze režimu indoktrinovat obyvatelstvo od nejútlejšího věku byl kladen velký důraz na dětskou literaturu. Povinnou četbou byly básně Samuila Maršaka nebo knihy Arkadije Gajdara \"Timur a jeho parta\" a \"Čuk a Gek\". Dalšími představiteli sovětské dětské literatury byli Lev Kassil (\"Švambránie\"), Jurij Oleša (\"Tři tlouštíci\"), Nikolaj Nosov (série o Neználkovi) nebo autor didaktických příběhů o zvířatech Vitalij Bianki. V poválečném období vynikli Eduard Uspenskij, autor později zfilmovaných příběhů krokodýla Geni, a Kir Bulyčov s humornými vědeckofantastickými příběhy určenými starším dětem.\n\nVědeckofantastická literatura se v Sovětském svazu objevila už ve dvacátých letech: \"Aelita\" Alexeje Nikolajeviče Tolstého nebo Bulgakovovo \"Psí srdce\". Rozvoj však zaznamenala až po druhé světové válce, kdy navíc umožňovala alegorické vyjádření jinak nepublikovatelných komentářů ke společenské situaci. Představiteli žánru byli Arkadij a Boris Strugačtí, Jeremej Parnov, Ivan Antonovič Jefremov, Vladislav Krapivin nebo Gennadij Samojlovič Gor.\n\nVzhledem k tomu, že ruština byla nejrozšířenějším jazykem v SSSR, psali v ní i autoři, kteří nebyli ruského původu, např. Abchazové Bulat Okudžava a Fazyl Abdulovič Iskander, čukčský spisovatel Jurij Rytcheu nebo Kyrgyz Čingiz Ajtmatov.\n\nPo pádu komunistického režimu a zrušení cenzury se vůdčím směrem v ruské literatuře stal postmodernismus, odrážející chaotické poměry v zemi. Jeho průkopníky byli Andrej Bitov (\"Puškinův dům\"), Viktor Jerofejev (\"Ruská krasavice\") a Jevgenij Popov (\"Duše vlastencova\"), dalšímu výraznými představiteli se stali Vladimir Sorokin (\"Třicátá Marinina láska\", \"Den opričníka\") nebo Viktor Pelevin (\"Omon Ra\", \"Čapajev a prázdnota\"). Ženskou tematikou se zabývají Ljudmila Ulická nebo Ljudmila Petruševská, životní styl mladé generace popisuje Irina Děněžkinová. Rostla poptávka po komerční literatuře, jíž vyšli vstříc detektivkáři Boris Akunin a Darja Doncovová či autoři fantasy Sergej Lukjaněnko a Nick Perumov. Představiteli tzv. nového realismu, kriticky reagujícího na současné poměry v zemi, jsou Zachar Prilepin, Alexandr Karasjov nebo Oleg Jermakov. Na tradici ruské lyrické poezie v kulisách nové doby navazují Dmitrij Voděnnikov nebo Andrej Nitčenko, volným veršem píše organizátor literárních akcí a občanský aktivista Dmitrij Kuzmin.\n\nOtevřené hranice vedly k tomu, že řada rusky píšících spisovatelů žije v zahraničí, např. Dina Rubinová a Linor Goraliková v Izraeli nebo Michail Šiškin ve Švýcarsku.\n\n\n\n"}
{"id": "498184", "url": "https://cs.wikipedia.org/wiki?curid=498184", "title": "Josef Charvát (lékař)", "text": "Josef Charvát (lékař)\n\nJosef Charvát (6. srpna 1897, Praha-Vinohrady – 31. ledna 1984, Praha) byl český akademik ČSAV a lékař interní medicíny, zakladatel české endokrinologie. Byl profesorem vnitřního lékařství na Karlově univerzitě a také autorem filosofických úvah a pedagogem.\n\nNarodil se v chudé rodině vyučeného kováře a zámečníka, zaměstnance Elektrických podniků v Praze. Vystudoval gymnázium v Praze, maturoval s vyznamenáním v roce 1916. Začal studovat na lékařské fakultě Univerzity Karlovy, v roce 1916 musel však studium přerušit a narukovat k dělostřelectvu. Později bojoval na třech různých frontách 1. světové války. Promoval až v roce 1923. Chtěl se věnovat psychiatrii, ale v tomto oboru nenašel umístění v Praze. Nastoupil na II. interní kliniku, kde se začal věnovat biochemii a endokrinologii. O rok později zveřejnil svou habilitační práci z oboru endokrinologie o účinku inzulinu.\n\nPozději studoval ve Francii a v Anglii (Londýn, Cambridge). V roce 1935 byl navržen na místo profesora vnitřního lékařství, k jeho jmenování však došlo až v roce 1946. Byl iniciátorem vzniku Československé endokrinologické společnosti a byl jejím prvním předsedou (s výjimkou let 1949 – 1951) až do roku 1973.\n\nDne 1. září 1939 byl zatčen gestapem pro odbojovou aktivitu a vězněn ve věznici Pankrác a v koncentračních táborech Dachau a Buchenwald. Dlouho se mělo za to, že se o jeho propuštění zasloužil tehdejší švédský korunní princ Gustav VI. Adolf údajnou přímou intervencí u Hitlera. S Gustavem Adolfem se Charvát sice znal ze skautského setkání rovermoot ve Švédsku z roku 1937, ale tuto účelovou historku vyvrátilo pátrání mladého australského novináře W. H. Burkeho (*1983), nazvané Třicet čtyři (kniha vyšla v češtině v roce 2013 v nakladatelství Academia pod názvem Čtyřiatřicet) – propuštění zařídil Albert Göring, mladší (a nejspíše nevlastní) bratr význačného nacisty Hermanna Göringa, inženýr a dosazený ředitel Škodových závodů, se kterým se Charvát znal z předválečné doby. Svého příjmení Göring využil nejen k propuštění profesora Charváta, ale i k pomoci dalším 33 lidem, významným i obyčejným. Po válce byl očištěn norimberským i českým soudem.\n\nJako lékař se zapojil do pražského povstání v květnu 1945.\n\nOd roku 1912 až do 2. světové války se aktivně věnoval skautingu. V roce 1932 byl zvolen místostarostou Svazu skautů a skautek Republiky československé a po rezignaci E. Beneše z funkce starosty, zastával tuto vrcholovou funkci až do ukončení činnosti skautské organizace v roce 1938.\n\nByl členem zednářské lóže Národ č. 1 v Orientu Praha \n\nV roce 1945 založil III. interní kliniku na Univerzitě Karlově v Praze a do roku 1970 byl jejím přednostou. V 50. letech se později snažil o vyvrácení ideologických chybných interpretací z oboru biologie. V roce 1969 byl krátce rektorem Univerzity Karlovy. K rektorské inauguraci po srpnové okupaci 1968 však nedošlo. O rok později se vzdal vedení kliniky, působil zde však jako vědecký pracovník.\n\nJe považován za zakladatele české endokrinologie, která byla jeho hlavním oborem. Zabýval se též stresem, imunologií a dalším vzděláváním lékařů. Byl propagátorem lékařské kybernetiky a genetiky. Jako první na světě používal inzulin jako katalyzátor výživy při stavech slabosti a vyčerpání. Je autorem tzv. Charvátovy diety pro rychlé hubnutí, dnes již opuštěné.\n\nByl zastáncem tradice etického, vědeckého a syntetického pohledu jak na pacienta, tak na celý obor vnitřního lékařství. Psal medicínsko-humoristicky zaměřené populární články a též i filosofická díla. Vycházel z humanistické tradice, užíval syntetického myšlení. Je autorem úvah, které začleňují medicínu do širšího kontextu. Jeho hlavním dílem je kniha Choroby žláz s vnitřní sekrecí.\n\nLéčil řadu významných osobností z řad politiků, umělců i jiných prominentů (např. Antonín Švehla, Edvard Beneš, Marta Gottwaldová). Za svou práci získal řadu ocenění: byl nositel Řádu republiky, Řádu práce a Řádu Zlaté hvězdy, Státní ceny Klementy Gottwalda, dostal titul Hrdina socialistické práce, byl Čestným doktorem Karlovy univerzity a dalších světových univerzit, členem poradního sboru pro vědu a techniku v OSN.\n\nZemřel 31. ledna 1984 v Praze.\n\n\n"}
{"id": "498185", "url": "https://cs.wikipedia.org/wiki?curid=498185", "title": "Emirates Towers", "text": "Emirates Towers\n\nEmirates Towers je komplex výškových staveb skládající se ze dvou mrakodrapů, věže Emirates Office Tower vysoké 355 metrů a 309 metrů vysokého hotelu Jumeirah Emirates Towers. Výškové budovy jsou spojené dvoupodlažní maloobchodní galerií \"The Boulevard\". Stavba se nachází v Dubaji ve Spojených arabských emirátech. Komplex je umístěn na významné ulici Sheikh Zayed Road a stal se jedním ze symbolů Dubaje.\n\nEmirates Office Tower obsahuje kancelářské prostory, je vysoká ke střeše 311 metrů, s anténou 354,6 metrů. Výstavba 20. nejvyšší budovy světa byla dokončena v listopadu 1999. \n\nBudova 5-hvězdičkového hotelu Jumeirah Emirates Towers Hotel je vysoká 261 metrů po střechu a s anténou 309 metrů (42. nejvyšší budovou světa). Dokončena byla v roce 2000. \n\nZajímavostí je, že věže mají podobný počet pater i přes rozdílnou výšku. Vyšší kancelářské věže Emirates Office Tower mají 54 pater, zatímco o 50 metrů nižší věž hotelu Jumeirah Emirates Towers má 56 pater. Důvodem je, že kancelářské věže mají výšku podlaží vyšší než věž hotelu. Komplex Emirates Towers je rozkládá na více než 570.000 m² (42 akrů) zahrad s jezírky s umělými vodopády. Parkoviště u komplexu nabízí stání až pro 1800 automobilů.\n\n\n"}
{"id": "498186", "url": "https://cs.wikipedia.org/wiki?curid=498186", "title": "Richard Lynn", "text": "Richard Lynn\n\nRichard Lynn (* 1930 Bristol) je britský psycholog, emeritní profesor psychologie na University of Ulster v Severním Irsku. Je znám díky svým pracím týkajícím se výzkumu lidské inteligence. Tvrdí v nich, že existují rozdíly v inteligenci mezi lidskými rasami a pohlavími.\n\nSvé vzdělání získal na Univerzitě v Cambridge. Pracuje jako lektor psychologie na \"University of Exeter\", profesor psychologie na \"Economic and Social Research Institute\" v Dublinu a \"University of Ulster\" v Coleraine.\n\nStal se autorem nebo spoluautorem jedenácti knih a více než 200 článků, ve kterých se zabývá především rozdíly mezi rasami v inteligenci, eugenikou a dysgenikou.\n\nLynnovy psychometrické studie zkoumající mezirasové rozdíly v úrovni inteligence byly hojně citovány v kontroverzní knize The Bell Curve autorů ‎Richarda J. Herrnsteina a ‎Charlese Murraye. Jeho článek, \"Skin color and intelligence in African Americans\" (\"Barva kůže a inteligence Afroameričanů\"), ukazuje, že Afroameričané se světlejší barvou kůže mají vyšší IQ než ti s tmavší barvou kůže. To je podle něj dáno tím, že světlejší Afroameričané mají více bílých genů. Některé teorie naopak tyto rozdíly v inteligenci a tím i v socioekonomickém postavení, které pozitivně korelují s barvou pleti, vysvětlují diskriminací (viz kolorismus).\n\nSpolečně a Tatu Vanhanenem je spoluautorem knihy \"IQ and the Wealth of Nations\" (\"IQ a bohatství národů\"), která vyšla v roce 2002. V této knize tvrdí, že rozdíly v národním příjmu (tzn. bohatství jednotlivých národů světa ve formě HDP na hlavu) jsou z větší části způsobeny rozdíly v národním IQ.\n\nV knize \"Race Differences in Intelligence: An Evolutionary Analysis\" shromáždil Lynn velké množství dat o kognitivních schopnostech z celého světa. Kniha řadí data podle devíti světových regionů; obsahuje 620 studií z celého světa s celkem 813,778 testovanými jedinci.\n\nAnalýza zahrnuje údaje o průměrném IQ \"Východních Asiatů\" (105), \"Evropanů\" (99), \"Inuitů\" (91), \"jihovýchodních Asiatů a amerických Indiánů\" (87), \"Pacifických ostrovanů\" (85), \"Asiatů (Střední východ, severní Afrika a jižní Asie)\" (84), \"východních a západních Afričanů\" (67), \"australských domorodců\" (62) a \"Křováků a Pygmejů\" (54).\n\nAškenázští Židé mají průměrné IQ 107-115 v USA a Británii, o něco nižší pak v Izraeli. Černoši v USA mají vyšší IQ (až 85) než Afričané (67), což autor připisuje větší promísenosti Afroameričanů s bílou populací (uvádí se, že mají až 25% bílých genů) a lepším životním podmínkám oproti Africe (např. lepší výživa).\n\nTvrdí, že zmíněné studie mají vysokou \"spolehlivost\" v tom smyslu, že rozdílné studie vykazují podobné výsledky, a vysokou validitu v tom, že silně korelují s výsledky mezinárodních studií výkonů v matematice a vědě a také s ekonomickým rozvojem jednotlivých národů.\n\nV roce 2006 pokračoval ve spolupráci s Dr. Tatu Vanhanenem; společně napsali knihu \"IQ and Global Inequality\" (IQ a globální nerovnost), což je pokračování jejich \"IQ and the Wealth of Nations\" a zahrnuje rozšíření argumentu, že rozdíly v ekonomickém vývoji jednotlivých států jsou z větší části způsobeny rozdíly v inteligenci národů (vypočítané na základě výzkumů a IQ testů v jednotlivých zemích); kniha obsahuje také odpověď na kritiku předchozí knihy.\n\nJeho poslední vydanou knihou (2008) se stala \"The Global Bell Curve: Race, IQ, and Inequality Worldwide\" (Globální zvonová křivka: Rasa, IQ a nerovnost ve světě). V této knize dokumentuje, že ten samý typ rasové hierarchie, který zdokumentovali Herrnstein a Murray ve své známé knize \"The Bell Curve\", existuje celosvětově. Autor zde také tvrdí, že hodnoty IQ různých ras a etnik jsou stejné, ať už jejich příslušníci žijí kdekoli - nezáleží na tom, jestli tvoří většinu nebo menšinu, takže rozdíly v IQ a tím pádem i v socioekonomickém statusu nelze připisovat diskriminaci.\n\nJeho výzkum je kontroverzní a silně politicky nekorektní, podobně jako většina prací zabývajících vztahem mezi rasou a inteligencí. Je citován v knize \"The Bell Curve\". Byl také jedním z vědců, kteří se v roce 1994 podepsali pod veřejné prohlášení nazvané \"Mainstream Science on Intelligence\", uveřejněné na stránkách novin Wall Street Journal. Toto prohlášení vzniklo jako odpověď na (podle autorů) nepravdivé a zavádějící informace prezentované v médiích ohledně vztahu dědičnosti, rasy a inteligence v souvislosti s vydáním \"The Bell Curve\".\n\nJe členem edičních rad akademických časopisů \"Personality and Individual Differences a Mankind Quarterly. Manking Quarterly je žurnálem, který je mimo jiné nazýván \"časopisem bílé nadřazenosti\"\"\". Byl také členem ediční rady akademického časopisu Intelligence, v roce 2018 byl nicméně z ediční rady odvolnán.\" \n\nAmerický psycholog židovského původu Leon Kamin viní v recenzi knihy \"The Bell Curve\" Lynna z přehlížení vědecké objektivity, zkreslování dat a rasismu. Kamin tvrdí, že Lynnovy studie kognitivních schopností citované Herrnsteinem a Murrayem v \"The Bell Curve\" vykazují silnou kulturní předpojatost (tzv. cultural bias). Kamin také vytýká Lynnovi, že si \"vymýšlí\" hodnoty IQ z výsledků testů, které nemají žádnou souvztažnost s IQ. Dále také tvrdí, že Lynn selektivně vyřadil studii, která nenašla žádný rozdíl mezi výkonem černochů a bělochů v IQ testech a ignoroval výsledky studie, kde černoši měli dokonce vyšší výsledky než běloši. Kamin je nicméně zastáncem extrémního názoru, že dědičnost IQ je nulová, a lidé se tedy rodí jako tabula rasa.\n\nNaopak W. D. Hamilton, který je R. Dawkinsem považován za jednoho z největších evolučních teoretiků dvacátého století, napsal v roce 2000 v recenzi Lynnovy knihy \"Dysgenics\", že to je \"statečná a plodná kniha\" a také, že Lynn je \"statečný, má hroší kůži a nebojí se plavat proti populárnímu nerealistickému proudu\". Hamilton také píše, že Lynn \"skvěle pracuje s fakty\".\n\nJeho práce na téma rasových rozdílů v kognitivních schopnostech v současném světě, zvláště výzkumy, byly jeho oponenty kritizovány kvůli nedostatkům v měření, zkreslení a závěrům vyvozeným z výsledků testů nízkého počtu testovaných osob.\n\nNapř. některé údaje o IQ v jeho knize \"IQ and the Wealth of Nations\" nebyly získány od obyvatelů daných zemí. Údaje o Surinamu byly založeny na údajích z testů Surinamců, kteří emigrovali do Nizozemska. Podobně údaje o IQ Etiopie byly založeny na údajích o IQ Etiopanů, kteří emigrovali do Izraele a nejednalo se tedy o reprezentativní vzorek etiopské populace. Dělo se tak z důvodu absence jiných údajů o IQ z těchto zemí. Navíc pokud předpokládáme, že prostředí má alespoň částečný vliv na lidské IQ, můžeme si odvodit, že emigranti budou mít o něco vyšší IQ, než má populace v zemích jejich původu. Děje se tak z toho důvodu, že v hostitelských zemích mají lepší životní podmínky a dostává se jim lepšího vzdělání a výživy.\n\nV knize byly provedeny korekce pro tzv. Flynnův efekt, což je efekt postupného zvyšování průměrného IQ (národů, populací) v čase. U hodnot IQ byl tedy vzat v úvahu i rok vzniku IQ studie a podle toho se k dané hodnotě IQ a přičetla se k ní určitá hodnota IQ navíc; čím byla studie starší, tím byla hodnota přičteného IQ vyšší.\nKorekce však byly provedeny bez ohledu na úroveň kulturního či ekonomického rozvoje zkoumaných zemí. Zatímco v rozvinutých zemích není v současnosti Flynnův efekt tak markantní, v rozvojových zemích je výraznější díky postupnému zlepšování životních podmínek a výživy, jak ukázala studie v Keni (Daley, Whaley, Sigman, Espinosa, & Neumann, 2003).\n\nJ. Philippe Rushton ve své recenzi knihy \"IQ and Global Inequality\" napsal, že Adam Smith dokázal, že svobodný trh podporuje ekonomický rozvoj a Lynn a Vanhanen dokázali, že rozdíly v IQ národů do značné míry vysvětlují rozdíly mezi národy a státy ve velké řadě hospodářských a sociálních jevů. Rushton uvádí, že své nové knize Lynn a Vanhanen přesvědčivě vyvrátili tvrzení jejich kritiků, kteří prohlašovali, že jimi uváděná národní IQ postrádají spolehlivost a platnost. Naopak řada Lynnem a Vanhanenem uváděných údajů se dalšími výzkumy potvrdila.\n\n\n"}
{"id": "498191", "url": "https://cs.wikipedia.org/wiki?curid=498191", "title": "Jumeirah Emirates Towers Hotel", "text": "Jumeirah Emirates Towers Hotel\n\nJumeirah Emirates Hotel Tower (také známá jako \"Emirates Tower Two\") je druhou, menší věží z komplexu Emirates Towers v Dubaji ve Spojených arabských emirátech. Druhou (vyšší) věží je Emirates Office Tower\nBudova je vysoká 309 metrů (1,014 stop) včetně antény a ke střeše 261 metrů. Postavena byla v roce 2000 a je to 42. nejvyšší budova na světě. V 51-podlažní budově se nachází 5-hvězdičkový hotel skupiny Jumeirah Group. \n\n\n"}
{"id": "498193", "url": "https://cs.wikipedia.org/wiki?curid=498193", "title": "Transfer", "text": "Transfer\n\nTransfer v ekonomice je platba vlády jiným subjektům, za kterou vláda nezískává jako protihodnotu služby výrobních faktorů, kterými tyto subjekty disponují.\nMezi transferové platby patří např. výplaty starobních důchodů, dávek státního pojištění, v nezaměstnanosti.\n"}
{"id": "498206", "url": "https://cs.wikipedia.org/wiki?curid=498206", "title": "Tuvok", "text": "Tuvok\n\nTuvok je fiktivní postava ze seriálu \"\". Je příslušníkem rasy Vulkánů, důstojníkem Hvězdné flotily, kde naposledy sloužil jako šéf bezpečnosti na hvězdné lodi Federace \"USS Voyager\". Tuvoka ztvárnil herec Tim Russ.\n\nTuvok se narodil v polovině 23. století na Vulcanis, měsíční kolonii obydlené Vulkány. Jako teenager byl Tuvok zamilován do Jary, dcery terrelianského diplomata. Jarra ovšem jeho city neopětovala. Byl kvůli tomu vyloučen ze školy. Jeho rodiče ho poslali k vulkánskému mistrovi, který ho měl naučit kontrolovat své emoce.\n\nPozději Tuvok studoval na Hvězdné akademii v San Franciscu. Poté co úspěšně školu dokončil, byl ve věku 29 let povýšen na praporčíka, a jeho první místo bylo na lodi \"USS Excelsior\" jako mladší vědecký důstojník pod velením kapitána Hikaru Sulu.\n\nBěhem jeho služby u Hvězdné flotily začala být Tuvokovi nepříjemná spolupráce s ne-Vulkány, a proto v roce 2298 rezignoval, opustil Hvězdnou flotilu, a uchýlil se zpět na domovskou planetu, aby zde meditoval. O pár let později se oženil s T'Pel, se kterou poté založil rodinu.\n\nO 18 let později se Tuvok k Hvězdné flotile vrátil a pracoval jako instruktor na Akademii Hvězdné flotily. Po několika letech byl přidělen na hvězdnou loď \"USS Billings\" pod velením kapitána Kathryn Janewayové, odkud byli oba přeloženi na \"USS Wyoming\", a poté na loď \"USS Voyager\". Zde Tuvok plnil funkci bezpečnostního a taktického důstojníka.\n\nV roce 2371 byl Tuvok pověřen, aby infiltroval organizaci Maquitů na palubě Chakotayovi malé lodě. Poté, co se loď Maquitů i Voyager dostali do kvadrantu delta, posádky obou lodí se spojily a z Tuvoka se stal šéf bezpečnosti.\n\nTuvok se také objevil v jedné epizodě seriálu \"\", kde byl členem rebelů v zrcadlovém vesmíru (alternativní realitě).\n\nHerec Tim Russ si zahrál ještě dvě další role ve Star Treku. A to teroristu v seriálu \"\" a důstojníka na lodi \"USS Enterprise-B\".\n\n"}
{"id": "498207", "url": "https://cs.wikipedia.org/wiki?curid=498207", "title": "F Sharp", "text": "F Sharp\n\nF# (vyslovované anglicky jako F Sharp, /ef ʃɑɹp/, doslova to označuje notu fis) je multiparadigmatický programovací jazyk pro .NET spojující funkcionální přístup s imperativním objektově orientovaným přístupem. Syntaxe jazyka vychází z ML a OCaml a dále je ovlivněna jazyky Haskell, C# a LINQ. F# je plně podporovaným jazykem pro platformu .NET a je součástí Visual Studia od verze 2010. V současné době se o vývoj jazyka stará Microsoft Research.\n\nF# byl vyvinutý jako varianta \"ML\" s mnoha konstrukcemi převzatými z \"OCaml\". Na rozdíl od mnoha skriptovacích jazyků se rychlostí blíží k C# (především díky silné typovosti). Podporuje také řadu dynamických programovacích technik jako je například reflexe. F# umožňuje propojení s dalšími jazyky včetně snadné implementace DSL, bezproblémově spolupracuje se všemi jazyky .NET.\n\nMicrosoft Research zmiňuje mezi hlavní výhody jazyka tyto:\n\nF# je silně typový jazyk který ovšem používá implicitní typování (datový typ proměnné se nemusí\nspecifikovat explicitně, překladač ho rozpozná podle přiřazované hodnoty). Jako jazyk pro .NET\npodporuje F# všechny typy z .NET frameworku ale navíc přidává několik neměnných typů (změna\njejich hodnoty je možná pouze vytvořením nové kopie) svázaných se specifickými vlastnostmi\njazyka a používaných především pro úlohy funkcionálního programování. Těmito typy jsou: \"tuple\",\n\"record\", \"discriminated union\", \"list\" a \"function\". V této souvislosti stojí za zmínku, že i typy .NET jsou\nstandardně v F# neměnné, opaku lze docílit použitím klíčového slova codice_1.\n\nDůležitou vlastností jazyka je interaktivní skriptování, které umožňuje komponenta F# Interactive. Syntaxe jazyka se pro skriptování v některých detailech liší, navíc je možné používat tzv. \"light\" syntaxi. Jde ale jen o drobné rozdíly v ukončování příkazů.\n\nSyntaxe jazyka jak už bylo řečeno vychází hlavně z ML a OCaml. Nejvýrazněji se na vzhledu kódu podepisují jazykové konstrukce implicitního typování a pattern matchingu.\n\nV jazyce existují komentáře dvojího typu, řádkové uvozené codice_2 a víceřádkové začínající znaky codice_3 a\nkončící codice_4.\n\nProměnná (\"name\" v terminologii F#, protože se nejedná o proměnné v klasickém slova smyslu,\nmohou totiž uchovávat i funkce) se deklaruje tak že jejímu názvu předchází klíčové slovo codice_5, které zároveň\nznamená automatické určení typu proměnné (podobně jako codice_6 v C# 3.0).\n\nHodnota se proměnné přiřadí při deklaraci pomocí operátoru codice_7, pokud je potřeba ji později\nzměnit (pouze v kontextu měnitelných proměnných označených klíčovým slovem codice_1), slouží\nk tomu operátor codice_9.\n\nPro spolupráci s .NET je důležitá konstrukce pro tvorbu objektů převzatá z C# - objekty se tvoří\npomocí klíčového slova codice_10. Pro „oznámení“ používání nějakého namespace se používá klíčové slovo\ncodice_11 (ekvivalent codice_12 v C#). K vlastnostem a metodám se přistupuje klasicky přes tečkovou notaci\na metody se volají s parametry v závorkách.\n\nMezi literály, mimo klasické čísla a řetězce, patří také některé konstrukce F#, jako \"tuple\" (viz dále).\n\nDatový typ (\"třída\") se deklaruje pomocí klíčového slova codice_13 a to jak typy .NET tak i speciální typy F#,\nkonkrétněji viz níže nebo v.\n\nFunkce se definují několika způsoby, buď pomocí klíčového slova codice_14, nebo jako výraz kde na levé\nstraně jsou vedle codice_5 a názvu také parametry a za rovnítkem následuje definice. Rekurzivní funkce\nmusejí být jako rekurzivní explicitně definovány pomocí klíčového slova codice_16.\n\nDůležitou konstrukcí F# je pattern matching, umožňuje porovnávat výraz s jinými a podle toho rozhodnout o dalším postupu výpočtu, přitom pojmenuje a tím získá přístup na složky dat. Nejčastější aplikací je rozložení typu \"tuple\" (viz níže) nebo řízení toku programu konstrukcí codice_17 kde část po codice_18 se může libovolněkrát opakovat. Tato konstrukce může nahradit řadu ifů a switchů a zlepšit čitelnost kódu.\n\nF# podporuje i základní cykly. Ty jsou vlastně funkce bez návratové hodnoty (v terminologii jazyka F# „výrazy typu codice_19“).\n\nKlasický cyklus for je uvozen klíčovým slovem codice_20, následuje řídící proměnná, rovnítko, počáteční hodnota, klíčové slovo codice_21 nebo codice_22 (určující přičítání/odčítání jedničky), koncová hodnota, codice_23 a tělo cyklu. Jinak řečeno: codice_24.\n\nCyklus známý jako foreach (projde celé pole a do každé iterace nabídne jednu položku) se zapíše codice_25.\n\nCyklus while má jednoduchou syntaxi codice_26.\n\nVšechny typy F# jsou aliasy pro speciální generické datové typy .NET. Mimoto jsou v F# další aliasy na často používané třídy .NET, například codice_27 pro \"System.Object\" nebo codice_28 pro \"System.Collections.Generic.List<T>\" (kvůli odlišení od F# typu List).\n\n\"Tuple\" je nejjednodušší speciální datový typ v F#. Umožňuje „zabalit“ dvě nebo více nepojmenovaných hodnot každou libovolného typu. Množství i typ hodnot musejí být známy už při překladu. Je to v podstatě primitivní přepravka vhodná pro interní použití jež ani nemusí být explicitně definována jako typ (vytvoří se automaticky při použití). Každý tuple je odvozen od generické třídy \"Tuple<_,_>\".\n\nPříklad uložení jména se soundexovým kódem a jeho rozložení na hodnoty pomocí jednoduché konstrukce pattern matching:\n\nTentýž příklad v interaktivním režimu (s odpověďmi konzole):\n\"Record\" (záznam) je rozšířeným typem \"tuple\". Umožňuje pojmenovat jednotlivé datové složky a přistupovat k nim známou „tečkovou notací“, velmi se tak podobá typu struct v C#. Record už musí být definován jako typ. S .NET je \"record\" provázán tak že při jeho definici se vytvoří třída a jednotlivé datové složky má jako atributy.\n\nPříklad vytvoření \"Recordu\" a odvození z něj druhého:\n\"Discriminated union\" je typ který umožňuje uložení hodnoty jednoho z různých nabídnutých typů. O konkrétním typu se rozhoduje podle volaného konstruktoru.\n\nPříklad elegantní reprezentace binárního stromu pomocí \"Discriminated union\". Zápis codice_29 vyjadřuje typ tuple s třemi položkami, první typu int a zbylé dvě typu\nBinaryTree.\n\"List\" (seznam) je typický spojový seznam tvořený vždy položkou a odkazem na zbytek seznamu v zápise codice_30 (tzv. \"tail\" operátor známý např. z Lispu) nebo ve zkráceném zápise codice_31. Prázdný seznam se zapíše [].\n\nF# obsahuje také speciální jazykovou konstrukci pro tvorbu typu \"array\" který ale je standardním typem .NET a není tedy neměnný. Lze ho vytvořit konstrukcí codice_32.\n\nPříklad dvou možných zápisů tvorby seznamu \"List\":\nV F# je každá funkce typem. Funkce jsou také neměnným typem, ale F# nabízí řadu možností jak\nupravovat jejich volání, například použitím curryingu nebo skládáním funkcí, funkce mohou být\npředávány jako parametry dalších funkcí, F# také podporuje \"lambda funkce\".\n\nPříklad definice jednoduché funkce pro sčítání a následně z ní odvozené funkce pro přičtení 10tky (jednoduchá ukázka techniky zvané currying) a nakonec volání které vyústí v hodnotu 20 uloženou v proměnné twenty:\nFunkci add lze také nadefinovat takto:\nPříklad funkce sumy všech hodnot v \"Listu\". Řešeno pro funkcionální jazyky typickým způsobem (odpojení první položky, její zpracování, a rekurzivní volání na zbytek pole), využívá \"pattern matching\" a ilustruje deklaraci rekurzivní funkce klíčovým slovem codice_16.\nK předchozímu příkladu stojí za zmínku i vlastnost jazyka F# podobná se zásobníkovými jazyky, totiž že obě funkce by se mohly jmenovat stejně a program by fungoval správně, druhá by skryla první a sama by ji uvnitř bez problémů volala. Je to dáno způsobem, jakým v F# funguje obor hodnot proměnné.\n\nF# používá pattern matching jednak aby převedl jména na hodnoty, ale také pro kontrolu, zda mají\ndata požadovanou strukturu nebo hodnotu. Pattern matching může být použit se všemi standardními\nF# typy, nejčastěji s typy tuple a discriminated union. Jazyk F# také podporuje obecnější pattern\nmatching pomocí tzv. \"active patterns\", které umožňují kontrolu dat z různých pohledů na typ.\n\nProtože je jazyk F# určen pro platformu .NET (musí vyhovovat požadavkům CLI) a protože jako jedno z paradigmat podporuje imperativní objektově orientované programování, obsahuje konstrukce pro tvorbu smyček \"for\" a \"while\" a .NET tříd i rozhraní (v terminologii F# společně nazývané \"object types\" – objektové typy) v podobném rozsahu jako ostatní jazyky .NET.\n\nF# od verze 1.9.1 obsahuje tzv. \"sequence expressions\" (sekvenční výrazy) zapisované jako codice_34, které obsahují sekvenční bloky různých konstrukcí. Na rozdíl od ostatních jazykových konstrukcí F# jsou „líně vykonávané“ (\"lazily evaluated\", tj. vyhodnocují se až v momentě využití). Mohou být použity pro filtrování i pro zkrácení zápisu (mnoharozměrné) kolekce. Jsou základem pro podporu \"LINQ\" a důležité pro asynchronní volání (codice_35).\n\nF# je díky kombinaci vlastností funkcionálních a objektových jazyků vhodný na programování\nasynchronních operací a vícevláknových aplikací pro víceprocesorové systémy.\n\nJako jedno z paradigmat které F# do jisté míry přejímá je \"Language-oriented programming\", usnadňuje tak tvorbu \"DSL\", ovšem omezenou syntaxí jazyka (lze „pouze“ změnit význam příkazů\nF#). Nejjednodušší příklad je využití discriminated unions jako deklarativní jazyk na vyhodnocování aritmetických výrazů. F# rozšiřuje schopnosti .NET \"System.Reflection\" a umožňuje tak \"meta-programming\" (meta programování – manipulování s kódem jako s daty).\n\nNázev jazyka F# je, podobně jako v ostatních jazycích .NET (počínaje jazykem C#), odvozen z hudební notace, kde křížek\noznačuje zvýšení noty o půl tónu a v tomto případě by označoval notu fis, tedy F zvýšené o půl\ntónu.\n\nKřížek na počítačové klávesnici (#) a křížek v hudební nauce (♯) jsou dva odlišné znaky. Pro zápis\nnázvu jazyka F Sharp se nepoužívá znak hudebního křížku z technických důvodů, protože tento se\nna standardní klávesnici nevyskytuje. Pro zjednodušení se tak používá klasický křížek.\n\nVýpis na standardní výstup:\nJednoduchá rekurzivně definovaná funkce, která slouží k výpočtu faktoriálu:\nCyklus s předem známým počtem opakování (typu \"for\"), který vypíše celá čísla od 1 do 10:\nCyklus s předem neznámým počtem opakování (typu \"while\"), jenž vypíše celá čísla od 4 do 10:\nCyklus s předem známým počtem opakování (typu \"foreach\"), který pole deseti celých čísel od 1 do 10 přetaví na pole deseti sudých čísel od 2 do 20:\nJednoduchá aplikace .NET s grafickým uživatelským rozhraním:\n"}
{"id": "498210", "url": "https://cs.wikipedia.org/wiki?curid=498210", "title": "Fibrin", "text": "Fibrin\n\nFibrin (někdy také faktor Ia) je vláknitý nerozpustný protein, který vzniká v závěrečné fázi srážení krve z fibrinogenu, a to účinkem trombinu.\n\nSrážení krve je složitá kaskáda biochemických procesů, v nichž každý krok navodí další pokračování sledu reakcí. Na konci této kaskády je právě vznik fibrinu. Nejprve trombin odstříhá z fibrinogenu dva řetězce, označované jako fibrinopeptid a a fibrinopeptid b. Tím se radikálně změní vlastnosti fibrinogenu, dochází k jeho aktivaci a vzniku tzv. fibrinového monomeru. Tyto monomery jsou schopné se velmi snadno spojovat do rozpustných vláknitých polymerů. V dalším kroku jsou tyto řetězce převedeny pomocí fibrin stabilizujícího faktoru (faktor XIII) na nerozpustný fibrin, tedy konečný produkt, který je schopný záplatovat místo, kde např. došlo ke krvácení.\n\nDefibrinace je mechanické odstranění fibrinu z krve. Ten se vyloučí v podobě vloček nebo nitek na míchadle, což zamezí vytvoření fibrinové sítě, která by byla základem krevního koláče.\n"}
{"id": "498218", "url": "https://cs.wikipedia.org/wiki?curid=498218", "title": "Marie Riegrová-Palacká", "text": "Marie Riegrová-Palacká\n\nMarie Riegrová-Palacká (18. dubna 1833 Praha – 29. března 1891 Řím), uváděná i zkráceně jako Marie Riegrová (též Riegerová) byla dcera Františka Palackého a manželka Františka Ladislava Riegera. Byla známá jako filantropka, zaměřená zejména na pomoc chudým matkám a dětem.\n\nNarodila se v rodině historika Františka Palackého a jeho ženy Terezie Měchurové. Její starší bratr Jan (1830–1908) byl pozdější univerzitní profesor, geograf.\n\nDne 15. srpna 1853 se provdala za Františka Ladislava Riegra,se kterým měla tři děti: \n\nMarie Riegrová byla aktivní v dobročinných a vzdělávacích spolcích v Praze. Výbor dam pod jejím vrchním vedením zřizoval a provozoval mateřské školy a jesle pro děti z nejchudších pražských rodin. První byla opatrovna u sv. Jakuba, otevřená r. 1869. Do roku 1889 pomáhala založit dalších patnáct mateřských škol; v roce 1890 do nich chodilo 2958 dětí od tří do šesti let, z toho 1117 dostávalo stravu a 1841 oblečení. Z iniciativy paní Riegrové vznikly i jesle pro děti od 1 roku (zpočátku od 1½ roku) do 3 let. V roce 1889 jich v Praze fungovalo šest; starali se v nich o 4934 odkojenců a 634 kojenců. Na financování se v letech 1869 – 90 utratilo 166.573 zlatých, především jako příspěvek města a soukromých dárců.\n\nByla členkou dozorčí komise nad vyučováním ručním pracím na dívčích školách a dozorčí komise Vyšší dívčí školy v Praze. Pomohla založit pokračovací dívčí školu. Vyjednala příspěvek 2000 zlatých ročně z pražského obecního rozpočtu pro chudé matky a novorozence. Podílela se i na úspěchu sbírky k výzdobě chrámu Cyrila a Metoděje v Karlíně, za což dostala papežský řád.\n\nZa tuto činnost byla oceňována již během svého života, mimo jiné proto, že jí víc záleželo na prospěchu věci než na vlastní slávě. Široká veřejnost si její zásluhy uvědomila zejména po její smrti. Velkolepého pohřbu v Lobkovicích dne 7. dubna 1891 se účastnili zástupci Prahy, dalších českých měst, Národního divadla, Sokola a jiných organizací. 6. dubna byl založen výbor ke zřízení Fondu Marie Riegrové Palacké a shromážděna finanční částka, jejíž úrok byl určen k podpoře chudých matek a kojenců. Podobný spolek vznikl krátce poté i v Kolíně. Na Riegrovou s vděčností vzpomínaly tisíce rodin.\n\n"}
{"id": "498222", "url": "https://cs.wikipedia.org/wiki?curid=498222", "title": "Marie Červinková-Riegrová", "text": "Marie Červinková-Riegrová\n\nMarie Červinková-Riegrová (9. srpna 1854 Praha – 19. ledna 1895 Praha) byla česká spisovatelka, dcera Františka Ladislava Riegra a Marie Riegrové-Palacké. V roce 1874 se provdala za Václava Červinku, ředitele hospodářství na Malči, bratra spisovatele Otakara Červinky, generála Jaroslava Červinky a básníka Miloše Červinky. Sestra Václava Červinky Marie se provdala za právního historika Bohuše Riegra, bratra Marie Červinkové-Riegrové.\n\nVe své tvorbě se zaměřila na dobročinnost a slavné předky. Publikovala i uměleckou literaturu – libreta a povídky.\n\nV charitativní oblasti uskutečnila několik přednášek, například \"Noviciat práce a ochrana pracující mládeže\" nebo \"O povzbuzení filantropických snah tiskem\". Roku 1881 napsala životopis Bolzana, kde tohoto významného matematika zobrazila především jako filantropa. V roce 1887 pak vydala rozsáhlý spis \"Ochrana chudé a opuštěné mládeže\", v němž popsala příklady lidumilství v tehdejší Evropě. Kniha byla na Jubilejní výstavě poctěna cenou.\n\nRoku 1885 uveřejnila \"Vlastní životopis Františka Palackého\" a o rok později ve Světozoru článek \"Před sňatkem Palackého\", historický obraz z roku 1827. J. V. Jahnovi poskytla podklady k životopisu svého otce. Připravila k vydání \"Řeči dra Frant. Ladislava Riegra a jeho jednání v zákonodárných sborech\" (4 díly 1883 – 88) a projevy v němčině přeložila do češtiny. V roce 1892, po smrti matky, vydala její životopis (\"Marie Riegrová, rozená Palacká, její život a skutky\").\n\nNapsala také libreta k operám \"Dimitrij\" a \"Jakobín\" (Antonín Dvořák) a \"Zmařená svatba\" (Karel Šebor). Přeložila \"Evžena Oněgina\" od Čajkovského. Psala i povídky, nejznámější z nich byl \"Letní sen života\".\n\n"}
{"id": "498231", "url": "https://cs.wikipedia.org/wiki?curid=498231", "title": "Dmitrij Bogrov", "text": "Dmitrij Bogrov\n\nDmitrij Grigorijevič Bogrov (rusky \"Дмитрий Григориевич Богров\" , původním jménem Mordechaj Gerškovič Bogrov, Kyjev, Ukrajina – tamtéž) byl student práv, člen strany socialistů-revolucionářů, agent Ochranky a vrah ruského ministerského předsedy Pjotra Stolypina.\n\nBogrov se narodil do rodiny zámožných židovských obchodníků v Kyjevě. Tam Bogrov studoval práva a stal se anarchistou. Bogrov se také roku 1906 stal členem strany socialistů-revolucionářů. O rok později se však, rozčarován z poměrů u anarchistů i eserů, stal agentem tajné policie Ochranky, které vyzrazoval aktivisty socialistů-revolucionářů, sociálních demokratů a anarchistů. Byl placen 150 rublů za jedno udání. Do roka se mu podařilo udat nejméně 100 svých revolucionářských spolupracovníků.\n\nDne 1. září 1911 byl ruský ministerský předseda Pjotr Stolypin v Kyjevském divadle na představení opery Rimského-Korsakovova \"Pohádka o caru Saltánovi\". Seděl v první řadě, kde seděli ostatní členové vlády. Car Mikuláš II. seděl v gubernátorské lóži. Bogrov seděl v 18. řadě a měl u sebe pistoli. O přestávce po druhém dějství zůstal Stolypin v sále a debatoval s carem. Bogrov k němu přistoupil a před zraky cara a jeho dvou dcer vytáhl pistoli a postřelil Stolypina do prsou. Ten byl poté odvezen do místní nemocnice, kde za čtyři dny na následky zranění zemřel.\n\nDosud se neví, na čí příkaz Bogrov Stolypina zastřelil. Jestli jako socialistický revolucionář v zájmu revoluce, nebo jako agent Ochranky v zájmu cara a jeho protireformních nálad, není dodnes jisté.\n\nStolypinova vdova se Bogrova zastala, ale navzdory její přímluvě u dvora za udělení mírnějšího trestu (napsala, že trest smrti jí stejně manžela nevrátí) byl Bogrov odsouzen k trestu smrti a oběšen v kyjevské pevnosti Lysa Hora.\n\nBogrovův atentát na Stolypina použil jako důležitý motiv ve své divadelní hře The Holy Devil (Rasputin) dramatik Leo Birinski. Bogrov zde vystupuje pod jménem Magrov, Stolypin byl předlohou pro postavu Ministra. Přesmyčku Bogrovova krycího jména Alenskij Birinski pravděpodobně použil v podobě Lenskij také ve svých hrách Raskolnikov a Mumraj.\n\n"}
{"id": "498240", "url": "https://cs.wikipedia.org/wiki?curid=498240", "title": "Nida", "text": "Nida\n\nSlovo Nida může znamenat:\n"}
{"id": "498242", "url": "https://cs.wikipedia.org/wiki?curid=498242", "title": "IQ and Global Inequality", "text": "IQ and Global Inequality\n\nIQ and Global Inequality (česky: \"IQ a globální nerovnost\") je kniha vydaná v roce 2006, jejímiž autory jsou Dr. Richard Lynn a Dr. Tatu Vanhanen. IQ and Global Inequality je volné pokračování jejich knihy z roku 2002 - IQ and the Wealth of Nations (IQ a bohatství národů) a zahrnuje rozšíření argumentu, že rozdíly v ekonomickém vývoji jednotlivých států jsou z větší části způsobeny rozdíly v inteligenci národů (vypočítané na základě výzkumů a IQ testů v jednotlivých zemích); kniha obsahuje také odpověď na kritiku předchozí knihy.\n\nNa rozdíl od \"IQ and the Wealth of Nations\" byl tento titul vydán nakladatelstvím Washington Summit Publishers, které se specializuje na vydávání knih, které jiní vydavatelé odmítli vydat z důvodu politické korektnosti.\n\nIndex QHC (\"Quality of human conditions\" - \"kvalita životních podmínek\") jednotlivých zemí byl pro účely této knihy vypočítán z těchto zdrojů:\n\nExistuje ještě mnoho jiných indexů měřících globální nerovnost, z nichž nejvýznamnější jsou HDI a Gini. Všechny tyto indexy silně korelují s indexem QHC a podle knihy také s národním IQ.\n\nVýzkum Lynna a Vanhanena týkající se souvislosti IQ a ekonomického vývoje si získal akademický ohlas vědců z několika oblastí, některé komentáře jsou souhlasné, jiné odmítavé. Studie byla oceněna především odborníky, kteří se kloní k názoru, že rozdíly v IQ jsou dány geneticky. Metodologie studie je kritizována zejména za selektivní nakládání s udají, studie ignorovala výsledky které nepodporovaly její závěry, které jsou založeny na malých náhodných vzorcích dat.\n\nStudie Jelte M. Wichertse a kolektivu shrnuje:\n"}
{"id": "498247", "url": "https://cs.wikipedia.org/wiki?curid=498247", "title": "Vaneč", "text": "Vaneč\n\nVaneč (s předložkou 2. pád \"do Vanče\", 6. pád \"ve Vanči\", česky do roku 1880 \"Vanec\", česky do roku 1918 \"Vanč\"; německy \"Wantsch\") je vesnice, místní část Pyšela. Ve vesnici žije obyvatel.\n\nKatastrální území Vanče leží na východě kraje Vysočina v okrese Třebíč. Na severu sousedí s Kamennou a Tasovem, na východě s Čikovem, na jihu se Zahrádkou a na západě s Pyšelem.\n\nVaneč se rozkládá asi 2 km na severovýchod od Pyšela. S ním je spojen silnicí č. III/3923, která dál pokračuje k Tasovu, kde se spojuje se silnicí č. II/392. Nadmořská výška vesnice se pohybuje kolem 385 m n. m. Samo území obce dosahuje nejvýše na západě v trati \"Horní berany\" (460 m n. m.), jejíž lesní částí v údolí protéká potok \"Podkovák\", napájející cestou rybník \"Podkova\". Naopak na opačné straně území obce se území od údolí řeky zvedá do výše 432 m n. m. v polní trati \"U kříže\" na severu. Od severu k jihovýchodu protéká územím Vanče i vlastní vesnicí řeka Oslava; při řece je Vanečský (Dobrovolného) mlýn. Větší část zástavby vesnice je na pravé straně řeky, na levé straně býval hospodářský dvůr.\n\nPrvní písemná zmínka o Vanči pochází z roku 1104. V obci byl v roce 1924 založen spolek Domovina.\n\nZ hlediska územní správy byla Vaneč v letech 1869–1880 pod názvem Vanec osadou obce Pýšelec v okrese Třebíč, v roce 1890 pod názvem Vanč osadou obce Pyšelo, v letech 1900–1930 jako obec v tomtéž okrese, v roce 1950 pak v okrese Velká Bíteš, a konečně od roku 1961 opět v okrese Třebíč.\n\nFrantišek Dvorský uvádí jako možné vysvětlení jména \"Vanč\" jeho původ v odvozenině od osobního jména \"Evánek\" (\"Ivánek\").\n\n\n"}
{"id": "498249", "url": "https://cs.wikipedia.org/wiki?curid=498249", "title": "Seznam zvláště chráněných druhů ptáků v Česku", "text": "Seznam zvláště chráněných druhů ptáků v Česku\n\nMezi zvláště chráněné druhy ptáků v Česku řadíme dle vyhlášky 395/1992 Sb. celkem 120 ptačích druhů a 2 poddruhy rozdělených v závislosti na stupni ohrožení do tří kategorií:\n\n\nOd roku 2004 (vstup do EU) jsou v ČR obecně chráněny všechny druhy volně žijících ptáků (novela 218/2004), tedy i ty, které nejsou v tomto seznamu.\nVýjimky jsou jen pro myslivost a odchylný postup dle § 5b.\n\n\n\n\n\n"}
{"id": "498250", "url": "https://cs.wikipedia.org/wiki?curid=498250", "title": "Simulace (e-learning)", "text": "Simulace (e-learning)\n\nSimulace jsou jedním z nejefektivnějších e-learningových nástrojů. Umožňují průběžné interaktivní ověřování výkladů a výuky pomocí simulátorů v mnoha oborech lidské činnosti. Hry a simulace umožňují lidem, aby se mohli učit a vzdělávat prostřednictvím hraní. Učební simulace mohou být zábavné, ale důležité je, že vždy vedou k určitému cíli, jsou smysluplné a účelné. Na prvním místě je naučit a až na druhém pobavit.\n\nSimulaci můžeme definovat jako \"numerickou metodu, která spočívá v experimentování se speciálním matematickým modelem reálných systémů na počítači. Simulace se v tomto pojetí chápe jako postup, s jehož pomocí se zkoumaný proces, resp. jeho kroky v čase generují na základě vlastností parametrů zobrazovaného systému.\"\n\nDá se říct, že simulace mají dvojí využití, ve výuce a v zábavě. Simulační hra není nic jiného než počítačová hra, která slouží k tomu, abychom se zabavili ve svém volném čase. I když i ona může přinést dílčí vzdělávací efekty např. při rozvoji jazykových dovedností apod, jejím primárním cílem je bavit. Opakem jsou pak učební simulace. Ty jsou vytvářeny samozřejmě tak, aby pobavili, nicméně jejich hlavním cílem je vzdělávat, a jsou navrženy tak, aby dosahovaly vzdělávacích cílů.\nNicméně i přesto, že cíl učebních simulací a simulačních her je jiný, můžeme mezi nimi najít celou řadu podobností, které nám pomohou charakterizovat simulaci obecně:\n\nVýzva: snaží se donutit studenta/hráče dělat rozhodnutí, kterým směřuje k vytyčenému cíli\n\nAngažovanost: Snaží se vyvíjet na studenta/hráče tlak, aby činil rozhodnutí neustále bez klesání pozornosti.\n\nNárůst obtížnosti: Míra obtížnosti se neustále zvyšuje a následkem toho se zvyšuje míra výzvy pro osobu.\n\nJsou tematicky vyhraněné (theme-based): Oba mají základní téma, příběh, nebo situaci ve které osoba operuje v herní nebo elearningové simulaci.\n\nJsou cílově vyhraněné (goal-base): Oba definují cíle a podcíle, kterých musí osoba dosáhnout.\n\nVyužívají odměn a trestů: Oba pracují s modelem odměn a trestů v podobě bodů, odezvy, nebo postupu v úrovních.\n\nZvyšují zvědavost: Oba tyto modely zvyšují zvědavost. Osobu zajímá co bude dál, jak by se situace vyvíjela kdyby…\n\nMají silný účinek: Oba mají silný účinek na osobu. Obě zajišťují aktivní zapojení lidí. Pozitivní a záporná zpětná vazba v obou jsou velice intenzivní a to vede k posílení pozornosti.\n\nVyžadují rozsáhlý vývoj: Vytvoření obou požaduje vysokou míru vývoje a spolupráce. Návrháři zajistí, že téma je celistvé bez otevřených konců.\nMezi učební simulací a simulací ve hrách jsou však také rozdíly, které vyplývají z podstaty toho, za jakým účelem vznikly. Elearningové simulace jsou navrženy s důrazem na vzdělávací výsledky. Učební simulace jsou navrženy s cílem vzdělávat, zatímco hry jsou určené pro zábavu. Schopnosti získané v učebních simulacích jsou přímo spojené s učebními cíli. Naproti tomu schopnosti získané ve hrách jsou spojené s cílem danou hru dohrát.\n\n\"\"Učební simulace pomáhá studentovi vybudovat model části světa a poskytuje mu příležitost k tomu, aby ho testoval bezpečně a efektivně.\"\"\n\nHlavním důvodem pro používání simulací je snaha postavit učení na zkušenostech. Člověk prochází procesem vzdělávání pomocí tzv. zkušenostního učení. Elearningové simulace zprostředkovávají člověku situace velmi podobné těm reálným. Člověk dostává příležitost k tomu, aby zkusil různé postupy vedoucí k různým výsledkům, přičemž působení záporné a kladné zpětné vazby v simulaci je velmi silné. A to z toho důvodu, že člověk může vidět výsledky svého jednání okamžitě. Jestliže člověk udělá špatné rozhodnutí, pak se může vrátit a vidět co by se stalo, kdyby udělal správné rozhodnutí.\n\nUčební simulace je charakteristická tím, že:\n\n1. Zasazuje učení do kontextu skutečného života\n\n2. Poskytuje bezpečné prostředí, kde studenti mají příležitost k tomu, aby praktikovali své schopnosti beze strachu z důsledků ve skutečném životě.\n\n3. Využívá odezvy k vysvětlení důsledků chyb.\n\n4. Zjednodušuje realitu odstraněním komplexních systémů které existují v skutečném životě, vede tak k tomu, že se žák může zaměřit se na konkrétní znalosti.\n\nVýhody užívání simulací plynou z výhod e-learningu jako celku. Předností simulací v e-learningu (stejně jako u jiných forem distančního vzdělávání) je fakt, že si student sám určuje čas, dobu i místo výuky. Může si opakovaně procvičovat jednotlivá témata a díky okamžité zpětné vazbě v simulacích se rychle dozví, jak danou problematiku zvládá. Z hlediska tutora je výhodou možnost kontroly průběhu studia pomocí statistik, které výuková prostředí standardně poskytují. Z těchto přehledů je zřejmé, kolik času jednotliví studenti učení věnovali, kde měli se studiem problémy, jaké udělali pokroky apod. Nespornou výhodou je i snížení nákladů spojených se studiem (ubytování, stravné, cestovné atd.) a např. při firemním vzdělávání omezení doby nepřítomnosti zaměstnance na pracovišti. Simulace v E-learningu jsou skvělé pro okamžitý přístup k ověření znalostí a jako pomůcka při klasické výuce.\n\nSimulace nabízejí možnost učit se zkušeností. Učební simulace je efektivní právě z toho důvodu, že jde o konkrétní nácvik dovedností. Když srovnáme, co si pamatujeme z toho, co jsme se naučili činností a co nás někdo učil slovy, zjistíme, že v mnohých situacích je lepší učit se činností. Nikdo nezapomene jezdit na kole, řídit auto, apod., ale procento věcí, které jsme se naučili ve škole a zapomeneme jej, je vysoké.\nIntuitivně všichni vědí, že se učíme činností. Jako batolata jsme se učili praxí skrze chyby a jejich opravování. Neměli jsme učitele, který nám sděloval znalosti a přísně nás testoval. Nacvičili jsme naše schopnosti na základě přijímání odezvy, jako byly pády, popálení se apod. Učební simulace tak pracují s touto nám ryze vlastní formou učení. Memorování poznatků jde často jen do naší krátkodobé paměti odkud po čase zmizí, ale nacvičené dovednosti se ukládají do dlouhodobé paměti, tudíž jsou pro nás využitelné po celý život. Toto se tedy dá považovat za největší výhodu učebních simulací. Je to jakási přirozená cesta, kterou se učíme. Nevýhodou této přirozené učební metody nicméně je možnost selhání, které sebou nese určité důsledky.\nUčební simulace nabízí zřetelnou výhodu oproti realitě, právě ve vztahu k selhání. A tato výhoda je v tom, že selhání je vždy řízené:\n\n1. Selhání může být ihned vysvětleno - studenti kteří udělali chyby se mohou okamžitě podívat se na pravou odpověď a nebo získat vysvětlení.\n\n2. Selhání je privátní – Negativní pocity jsou zmírněné tím, že u selhání nikdo není.\n\n3. Selhání je bez záporných důsledků – simulace zajistí, aby chyba neměla skutečný následek, který by mohl třeba ohrozit život. Toto dovoluje studentovi, aby dělal chyby, které ho nebudou bolet, poučil se z nich a potom zkusil činnost znovu.\n\"Další základní oblasti, ve kterých e-learningové simulace vynikají:\"\nZvyšování praktických znalostí a uvědomění si jich\n\nPosilování znalostí, kterými žák již disponuje; umožňuje mu je využít z více úhlů\n\nVytváření nových dovedností\n\nZvyšování motivace k učení\n\nNácvik tvůrčího řešení problémů\n\nTrénink rozhodování za podmínek rizika a v omezeném čase.\n\nPřijmutí odpovědnosti za rozhodnutí.\n\nČasová a prostorová flexibilita studia\n\nVlastní studijní tempo\n\nRychlé vyhodnocování dosažených výsledků\n\nÚspora času a nákladů\nNe vše je možné a účelné učit pomocí e-learningu a simulací. Je docela problematické osvojovat si pomocí nich osobnostní rysy. Velmi důležitou otázkou jsou i morálně volní vlastnosti studujících. Pokud člověk postrádá motivaci usednout k počítači a vzdělávat se, pak se jednoduše vzdělávat nebude.\n\nMezi největší nevýhody simulací můžeme zařadit: :\n1) Simulace nemůže dát přesné výsledky jestliže vstupní údaje jsou nepřesné\n\nBez ohledu na to jak dobře je model vyvinut, jestli model nemá přesné vstupní údaje, nemůžeme očekávat, že získáme přesná výstupní data. Sběr dat je považovaný za nejobtížnější část procesu simulace. Navzdory tomu, že tato věc je všeobecně známá, je jí většinou věnováno jen velmi málo času. Tento problém tkví ve skutečností, že uživatelé simulací dávají přednost samotnému simulačnímu modelu spíše než sběru dat. Mnoho uživatelů simulací používá zastaralá data pochybné kvality k tomu, aby ušetřili čas.\n2) Simulace nedokáže sama řešit problémy\n\nNěkteří uživatelé věří, že model simulace jim pomůže vyřešit problém. Simulace však sama o sobě ve skutečnosti neřeší problém. Poskytuje jen potenciální řešení a nikdy by neměla nést břemeno zodpovědnosti.\n3) Vývoj a vytvoření simulačního modelu jsou relativně drahou záležitostí\n\nZatímco náklady spojené se studiem klesají a jsou brány jako výhoda simulace, náklady na vytvoření simulací jsou jednoznačnou nevýhodou, mnohdy mohou dosahovat až astronomických částek\n4) Simulace není realita\n\nTo, že simulace není realita, je jak výhodou tak nevýhodou. Výhody se vztahují především k selhání v simulacích, nevýhodou může být to, že lidé zbavení důsledků svého jednání v simulacích mohou přenášet riskantní chování i do reality.\n5) Učební simulace nemůže reagovat na neočekávaný problém, který studenta může zastihnout během proces učení\n\nTyto problémy jsou lépe vysvětleny během interakce učitel – student, ale zůstávají nevysvětleny během simulace\n\nObecně můžeme simulace rozdělit do 4 základních kategorií:\n\n1. Fyzické simulace replikují fyzický předmět. Například student může experimentovat s nastaveními na digitálním fotoaparátu\n2. Procesní simulace jsou užívány, aby informovali studenty o procesu nebo konceptu, který je sám o sobě neviditelný. Například, jak pracují zákony nabídky a poptávky.\n3. Procedurální simulace učí studenty posloupnosti různých akcí\n4. Situační simulace jednají s postoji a chováními lidí v situacích. Například jak uklidnit rozhněvaného zákazníka.\n\"Dělení simulací podle Hortona:\"\nQuiz show\n\nChcete – li udělat testy méně zastrašující a poutavější, předělejte je do interaktivní podoby jako je tomu v televizi..\nSlovní puzzle\n\nSlovní hry, jako například různé křížovky dělají z učení terminologie zábavu. Slouží k rozšiřování slovní zásoby.\nJigsaw puzzle\n\nJedná se o skládačky, na kterých si žáci ukazují a vysvětlují vztahy mezi věcmi. Např. rozdělení oddělení v určité organizaci.\nDobrodružné hry\n\nDobrodružné hry nechávají hráče postupovat směrem k cíli tím, že hráč musí dělat rozhodnutí, která mu pomáhají v překonávání překážek a pohybu kupředu. Tyto hry se podobají prvotním dobrodružným počítačovým hrám, který byly založeny na hledání a používání objektů a pečlivém vybírání trasy. Takové hry jsou často nazývány sociálně interakční-simulátory, pokud jsou používány k simulaci interakce mezi lidmi.\nSoftwarové simulace\n\nSoftwarové simulace se v poslední době často stávají standardním způsobem, jak se naučit pracovat s určitým softwarem. Formou e-learningu je prakticky i help v jakémkoliv programu.\nSimulace zařízení\n\nTyto simulace se používají k naučení toho, jak zacházet se strojem nebo zařízením. Může s jednat např. o mobilní telefon, kopírku. Prakticky jde o multimediální manuál.\nPersonal-response simulations (simulátory osobní odezvy)\n\nJedná se o řadu složitých rozhodnutí. Studenti mohou dělat změny týkající se různých samostatných faktorů a okamžitě vidí výsledky svého rozhodování. Poté mohou ladit a vylepšovat své odpovědi a zlepšovat výsledky.\nMatematické simulace\n\nMatematické simulace nechávají žáka provádět matematické operace zábavným, vizuálním a intuitivním způsobem. Jedná se např. o simulace zisku firmy.\nSimulace životního prostředí\n\nNechávají studující experimentovat s komplexním propojením přírodního prostředí jako systému. Např. simulátory zemědělské činnosti.\n\nSimulace se v dnešní době používají v řadě odvětví, oborů, pro nejrůznější věkové kategorie. Jednotlivé simulace se od sebe mohou lišit jak svou složitostí tak cenou, od dětských výukových simulátorů za pár set korun po vojenské simulátory za miliony či miliardy. Ať už se ovšem jedná o simulaci pro žáky mateřských škol týkající se bezpečné cesty domů, kde se setkávají a osvojují si základní návyky jak bezpečně zvládnout cestu přes křižovatky, simulace využitelné v autoškolách, při kterých se člověk naučí správně používat spojku, řadit, citlivě přibrzďovat a při nácviku nezničí převodovku, ekonomické simulace využitelné při chodu podniku nebo nejsofistikovanější lékařské, letecké či vojenské simulátory, účel je vždy stejný – na nečisto si vyzkoušet a osvojit si, jak se v dané situaci zachovat v simulovaném prostředí bez možných rizik, následků v bezpečí, Obecně lze počítačovou simulaci označit jako vysoce účinný nástroj optimalizace procesů a dějů s využitím vysoce výkonných počítačů. V následující části je uvedeno několik příkladů, ve kterých se dají simulace využít.\n\nŠkolství\n\nJak je již popsáno výše, jedná se o typy simulací, které pomáhají učitelům různými způsoby zatraktivnit samotný učební proces. Žáci si prostřednictvím nich dokáží osvojit návyky a dovednosti zábavnou formou. Tato forma je bezpochyby mnohem efektivnější než typické memorování.\n\nLogistika a výrobní strategie a procesy podniku o obchodu :\n\nPočítačovou simulaci lze využívat pro řešení řady obchodních, logistických, projekčních a personálních úloh. Její hlavní využití je však v předvýrobních etapách pro prověření různých variant řešení s cílem minimalizovat rizika chybných rozhodnutí. Jedná se např. o:\n\n•Optimalizace obchodních procesů - stanovení optimální výrobní strategie; předpovídání skutečných nákladů na zakázku),\n\n•Plánování a řízení výroby - plánování celopodnikových zdrojů, přidělování zakázek jednotlivým výrobním celkům),\n\n•Zlepšení logistických koncepcí - minimalizace skladů a zásob, redukce rozpracované výroby a průběžných dob, určování výrobních a transportních dávek, sladění dodávek surovin a polotovarů s výrobou, zabezpečení expedice),\n\n•Projektování výrobních systémů - projektování inovačních změn stávajících výrobních systémů, optimalizace\" uspořádání jednotlivých prvků celku, zkušební provoz),\n\n•Analýzy výrobních systémů - odhalování rezerv důkladným rozborem nejrůznějších činností, co když\" analýzy, identifikování a odstranění úzkých míst\n\n•Školení pracovníků v oblasti - stanovování výrobní strategie, projektování a plánování výroby, analýz a zlepšování výrobních systémů, zaškolování nových pracovníků)\nZemědělství\n\nTyto simulace pomáhají např. rolníkům, zemědělcům apod. spočítat, jaké plodiny zasadit, v jakém množství, při nejmenších nákladech a největším zisku. Pracují se složitými mechanismy týkajícími se životního prostředí, počasí, cenami plodin na trhu apod. Pomáhají v zefektivnění pěstitelského procesu.\nVojenství\n\nVojenství je již od svých raných počátků provázeno vytvářením a využíváním různých forem modelů a simulací jednotlivých stránek přípravy a vedení ozbrojeného zápasu. V zásadě je to vynuceno především charakterem samotného ozbrojeného zápasu, jeho složitostí a mimořádnou obtížností až nemožností s ním experimentovat v reálné podobě. Zvláště v poslední době, kdy bojové prostředky dosahují extrémní ničivé síly, jejich další vývoj a výroba jsou stále nákladnější a efektivní bojové využití stále složitější, význam modelování a simulace ve vojenství výrazně narůstá. Modelování a simulace zahrnují širokou škálu různých typů modelů a simulací, virtuálních a laserových simulátorů, trenažérů, modifikovaných klasických válečných her a cvičení s různou mírou počítačové podpory a rozdílného určení. Při vytváření nejnovějších modelů se využívají moderní výpočetní a informační technologie, přičemž požadavky a potřeby rozvoje metod a prostředků modelování a simulace ve vojenství se nezřídka stávají hlavním motivem rychlého rozvoje těchto technologií ve světě. :\n\nLetectví\n\nVelice složité letecké simulátory se využívají jak k tréninku pilotů v letecké či nákladní dopravě, tak k tréninku stíhacích pilotů. Mohou mít podobu buďto počítačové hry nebo přímo vysoce realistickému kokpitu letadla, jehož vlastnosti musí být totožné s vlastnosti reálného stroje. Prostřednictvím takovýchto simulátorů je možné nasimulovat jak základní věci jako vzlet, let a přistání, tak rovněž krizové, rizikové věci jako je let a přistání bez motorů, s poruchou hydraulických systémů apod.\n\nLékařství\n\nTyto simulátory pomáhají jak při výuce budoucích mediků, tak i např. zkušeným chirurgům vyzkoušet si prakticky na nečisto nejrůznější operaci i drobné zákroky, ať už se jedná o nácvik odběru krve nebo operaci páteře. Využití simulace ve zdravotnické službě přináší řadu pozitivních efektů, mezi které můžeme řadit vyšší bezpečnost, nižší časovou náročnost, názornost při výuce, snížení celkových nákladu, snadnější nalezení optimálního řešení problému, ale i možnost vzniku omylu v přípravě bez fatálních následku.\nMeteorologie\n\nU předpovídání počasí se jedná o využití poznatků z přírodních věd a sestavení modelu (meteorologické mapy), který spočítá na základě hustoty vzduchu, směru a síly větru a spousty dalších veličin pravděpodobný vývoj. Na základě těchto atributů a informací se vytvoří simulace, která nám ukáže, kdy a kde bude jaké počasí.\nPřírodní vědy\n\nBez simulací by prakticky nebylo možné učinit jakýkoliv výzkum týkající se biologie, chemie, fyziky. Genetické inženýrství, farmaceutický, automobilový průmysl, zkoumání reakcí chemických látek apod. to vše se přímo opírá o předem nasimulované modely.\nDoprava\n\nStejně jako je tomu u letecké dopravy, tak i u pozemní ať osobní či nákladní, existují trenažéry jak automobilové, vlakové, městské hromadné dopravy, na kterých si člověk osvojuje základní věci potřebné k tomu, aby dostal řidičské oprávnění nebo se zdokonalil. Zajímavý je např. simulátor jízdy kamionem, ve kterém vy, coby řidič plně naloženého kamionu se snažíte dojet z bodu A o bodu B tak, abyste poškodil co nejmenší množství převáženého materiálu.\n\nAldrich, C.(2004) Simulations and the Future of Learning. Pfeiffer.\n\nAldrich, C. (2005) Learning by Doing: A Comprehensive Guide to Simulations, Computer Games, and Pedagogy in e-Learning and Other Educational Experiences.Pfeiffer.\n\nBernthal, P.(2006) The State of E-Learning: Developing Soft Skills. Development Dimensions International\n\nBlignaut, S. (1999) Modalities of computer-based teaching and learning.\n\nKindley, R. (2002) Scenario-Based E-Learning: A Step Beyond Traditional E-Learning. Learning circuits.\n\nKruse, K.(2006) The Benefits and Drawbacks of e-Learning. eLearningGuru. odkaz\n\nPrensky, M. (2004) Digital Game-Based Learning. McGraw Hill.\n\nSchank, R.C. (2002) Designing World-Class e-Learning. McGraw Hill.\n"}
{"id": "498261", "url": "https://cs.wikipedia.org/wiki?curid=498261", "title": "Vladimír Lederer", "text": "Vladimír Lederer\n\nMUDr. Vladimír Lederer (2. prosince 1893, Uherské Hradiště – 10. prosince 1965) byl český lékař, odbojář a vojenský zdravotník, po druhé světové válce povýšený do generálské hodnosti. Po studiu všeobecného lékařství navazoval kurzem na stomatologii a věnoval se zejména záchovné stomatologii a chirurgii. Dekretem prezidenta republiky z 25. října 1946 byl jmenován generálem zdravotnictva, s účinností od 28. října 1941 přednostou zdravotní služby 3. oblasti.\n\nNarodil se v Uherském Hradišti roku 1893 do rodiny Jana Vladimíra Lederera a Josefy Emilie Ledererové (roz. Dorazilové). Byl jediný syn, měl sestry Miladu, Olgu a Vandu. Za první světové války operoval na italské frontě, stejně tak na Balkáně a v severní Africe. V roce 1917 byl zajat, v říjnu 1918 vstoupil do československých legií. Poté dostudoval Všeobecné lékařství na Lékařské fakultě Univerzity Karlovy v Praze, později se stal také stomatologem. V Praze od roku 1921 trvale bydlel a pracoval. Tam se také roku 1921 oženil s Helenou Hášovou, měl jediného syna, Vladimíra. \n\nRoku 1934 se stal přednostou stomatologického oddělení Ústřední vojenské nemocnice v Praze, kde působil až do roku 1942, a zároveň zřizoval soukromou ordinaci v Praze na Vinohradech. Roku 1939 se začlenil do odbojové organizace Obrana národa.\n\nV roce 1939 byl přibrán do výboru, který vedl gen. Zdeněk Novák, pracoval s pplk. generálního štábu Tomášem Berkou a majorem Old. Hlavínem, taktéž s por. Josefem Hůlou ze zeměpisného ústavu a s Annou Pokornou, chotí generála.\n\nJako lékař bezplatně ošetřoval pronásledované čs. důstojníky, jejich rodiny i rodiny popravených. Odmítal účast na ošetřování příslušníků německé národnosti. Dne 3. března 1943 byl zatčen gestapem a odsouzen v Drážďanech k osmi letům káznice. Byl vězněn ve Straubingu, odkud v roce 1945 odešel s pochodem smrti do Dachau. Prvního května byl osvobozen americkým vojskem. \n\nDekretem prezidenta republiky z 25. října 1946 byl povýšen a jmenován generálem zdravotnictva, s účinností od 28. října 1941. Přednostou zdravotní služby 3. oblasti. \n\nDostalo se mu sedmnácti vyznamenání a pamětních medailí. Francouzským ministrem národní osvěty byl jmenován důstojníkem akademie a obdržel \"Ordre des Palmes académiques\" (Řád akademických palem).\n\nKrátce po válce byl v čele Vojenské lékařské akademie, tehdy ještě fungující v Praze (Před zřízením a přesunutím roku 1948 do Hradce Králové). Stal se děkanem. V roce 1948 mu povolil Zemský národní výbor v Praze změnu jména na Lesák. Zemřel roku 1965.\n\n"}
{"id": "498266", "url": "https://cs.wikipedia.org/wiki?curid=498266", "title": "Neofyt", "text": "Neofyt\n\nNeofyt (z řec. \"neos\" – nový a \"fyton\", rostlina, případně živý tvor) může znamenat: \n"}
{"id": "498268", "url": "https://cs.wikipedia.org/wiki?curid=498268", "title": "Peugeot 203", "text": "Peugeot 203\n\nPeugeot 203 je automobil od francouzského výrobce Peugeot. Stal se jedním z nejúspěšnějších vozů od výrobce, k čemuž dopomohla i samonosná skořepinová karoserie a revoluční motor. \nAutomobil se vyráběl i jako dvoudveřové a čtyřdveřové kupé. \nDo ukončení výroby roku 1960 se prodalo bezmála 700 000 vozů 203.\n"}
{"id": "498272", "url": "https://cs.wikipedia.org/wiki?curid=498272", "title": "Wild Wadi Water Park", "text": "Wild Wadi Water Park\n\nWild Wadi Water Park se nachází v oblasti Jumeirah v Dubaji ve Spojených arabských emirátech. Rozsáhlý aquapark, ležící u Jumeirah Beach Hotelu a mrakodrapu Budrž al-Arab asi 20 minut od centra Dubaje, založila ho společnost Jumeirah Group, otevřen byl v roce 1999.\n\nWild Wadi je rozsáhlý venkovní aquapark s vyhřívanou nebo chlazenou vodou v bazénech, rozmanitými tobogány a několika umělými surfovácími stroji. Wild Wadi Water Park má největší vodní skluzavku mimo Severní Ameriku. Další zajímavostí parku je 18 metrů vodopád, který se spouští každých deset minut. Vodní park má také dva obchody se suvenýry, tři restaurace a dva stánky s občerstvením.\n\nMaster Blaster jsou divoké jízdy na kruzích.\n\nRing Rides je tradiční sjezd z kopce na jedno-dvou místných.\n\nFamily ride (Rodinná jízda) je dvoudílná jízda. V první polovina jízdy je adrenalinová s přepětími, výbuchy a jízdami do kopce a sjezdy do bazénu. Druhá polovina je známá jako \"Rushdown rokle\", což je 170 metrů klesající divoký úsek.\n\nJumeirah Sceirah je nejvyšší a nejrychlejší tobogán mimo Severní Ameriku. Je 33 metrů vysoký a s jezdci v něm dosahují rychlosti až 80 km/h.\n\nFlowRider jízdy, Wipeout a Riptide jsou surfovací simulátory, ze kterých stříká více než sedm tun vody za sekundu v tenké vrstvě přes tvarované pěnové struktury imitující surfovací vlnu. Tato atrakce vytváří realistický efekt surfování.\n\nBreakers Bay je bazén s největšími umělými vlnami na Blízkém východě.\n\nJuha's Journey (cesta) je 360 metrů dlouhá řeka, která umožňuje hostům se uvolnit a pomalu plavat kolem parku.\n\nJuha's Dhow a lagoon je hřiště pro děti, které má více než 100 vodních her a jízd.\n\n\n"}
{"id": "498273", "url": "https://cs.wikipedia.org/wiki?curid=498273", "title": "Theatre of Tragedy", "text": "Theatre of Tragedy\n\nTheatre of Tragedy byla norská metalová kapela založená roku 1992. Skupina během svého vývoje stihla projít hned několika hudebními styly. Zpočátku se pohybovala v oblasti death-doom, po dvou řadových albech se posunula více k žánru industrial metal. Tento žánrový posun jim vydržel opět jen dvě alba — v závěru kariéry už byla tvorba kapely převážně gothic metalová.\nDne 1. března 2010 vydala skupina prohlášení, ve kterém informuje fanoušky o svém rozhodnutí ukončit činnost Theatre of Tragedy k datu 2. října 2010. Důvodem byla touha trávit více času s rodinami a neschopnost dalšího pokračování v „rokenrolovém“ životním stylu.\n\n\n\n\n\n"}
{"id": "498276", "url": "https://cs.wikipedia.org/wiki?curid=498276", "title": "Wolfgang Loitzl", "text": "Wolfgang Loitzl\n\nWolfgang Loitzl (* 13. ledna 1980 Bad Ischl, Rakousko) je rakouský skokan na lyžích. Ve světovém poháru pravidelně závodí od roku 1997 a zatím vyhrál čtyři závody, přičemž zároveň zvítězil v Turné čtyř můstků 2008/09 (tři výhry). Z mistrovství světa si prozatím odvezl celkem sedm medailí, z čehož je šest zlatých (vyjma jedné všechny z týmových závodů) a jedna bronzová; navíc je majitelem bronzové medaile z mistrovství světa v letech na lyžích.\n\n"}
{"id": "498278", "url": "https://cs.wikipedia.org/wiki?curid=498278", "title": "Ford Thunderbird", "text": "Ford Thunderbird\n\nFord Thunderbird byl sportovní automobil vyráběný americkou automobilkou Ford. První rok se podařilo prodat 20 tisíc kusů, ovšem zájem postupně klesal. Roku 2004 se již podařilo prodat jen cca 12 tisíc kusů, a tak byla jeho výroba následujícího roku ukončena.\n"}
{"id": "498279", "url": "https://cs.wikipedia.org/wiki?curid=498279", "title": "Plavecké brýle", "text": "Plavecké brýle\n\nPlavecké brýle jsou ochranné brýle, které chrání oči před zasažením vodou při vodních sportech. Chrání oči od poškození například chlorovanou vodou. Také vidění pod vodou je díky brýlím komfortnější. Použitelné jsou při plavání, skocích do vody, synchronizovaném plavání i při dalších sportovních aktivitách ve vodě.\n\nJe důležité rozlišovat mezi plaveckými brýlemi, které nechávají nos volný a potápěčskou maskou. Maska, které se někdy nesprávně říká potápěčské brýle, má kapsu pro nos. Do masky je možné i pod vodou foukat nosem vzduch a vyrovnávat tak podtlak způsobený tlakem okolní vody. S plaveckými brýlemi není vyrovnávání tlaku možné. Uvnitř brýlí vzniká při potopení podtlak, který by mohl vést až k popraskání cévek v oku. Plavecké brýle jsou určeny pouze k aktivitám na hladině vody. Potopení je přijatelné do hloubky nejvýše dvou metrů. Výhodou plaveckých brýlí je možnost vydechovat při plavání nosem. Při plavání naznak se do dýchacích orgánů nedostává voda. Mimoto je odpor vody díky menším rozměrům nižší, než u potápěčské masky. Plavecké brýle se správně nasazují tak, že se nejdříve obě poloviny nasadí na oči. Teprve po usazení do správné polohy se přetažením pásky přes hlavu zajistí a dotáhnou. Při opačném postupu hrozí poranění oka. Při sejmutí brýlí se nejdříve přetáhne zajišťovací pásek dopředu a brýle se sejmou s očí.\n\nZákladním tvarem brýlí jsou dvě skořepiny, lemované na okrajích měkkým silikonovým těsněním. Jsou spojeny ohebnou, u některých modelů nastavitelnou nebo vyměnitelnou spojkou. K hlavě jsou brýle přidržovány pružným, nastavitelným páskem. Mimo základní tvar se užívají ještě odlehčené brýle bez těsnění. Používají se pro rychlostní plavání a označují se jako \"švédské\" nebo \"skořápky\". Pro aktivity, kdy je třeba mít brýle nasazené delší dobu existují modely tvarově obdobné potápěčským maskám, ale bez kapsy pro nos. Pro větší rozměry kladou citelný odpor vodě, ale ani při dlouhodobém používání nezpůsobují otlaky v obličeji. Existují také dioptrické plavecké brýle pro plavce, kteří se bez dioptrických brýlí neobejdou. Plavecké brýle jsou choulostivé na mechanické poškození a poškrábání. Měli bychom je uchovávat v pevném pouzdře. Zvláště citlivé jsou vnitřní antireflexní a protizamlžovací vrstvy. Po každém použití bychom měli brýle opláchnout čistou studenou vodou a nechat vyschnout. V žádném případě nevysušovat otíráním.\n\n\n"}
{"id": "498281", "url": "https://cs.wikipedia.org/wiki?curid=498281", "title": "Doprava ve Středoafrické republice", "text": "Doprava ve Středoafrické republice\n\nDoprava ve Středoafrické republice je nerozvinutá jako ve většině afrických států. Místní obyvatelé se přepravují buď levnými, přeplněnými autobusy nebo stopují nákladní auta jezdící mezi městy. Železniční doprava zde dosud neexistuje. Mezi důležité přístavy a terminály patří města Bangui, Nola, Nzinga a Salo.\n\nLetecká doprava využívá čtyřiceti letišť (2009). Drtivá většina letišť je nezpevněná, pouhá dvě jsou dlážděná. Vodní doprava probíhá na splavných řekách Ubangi a Sanga. Délka vodních cest je 2 800 km. Silniční doprava využívá silnic s celkovou délkou 23 810 km. \n\n"}
{"id": "498283", "url": "https://cs.wikipedia.org/wiki?curid=498283", "title": "Jumeirah Beach Hotel", "text": "Jumeirah Beach Hotel\n\nJumeirah Beach Hotel je pětihvězdičkový hotel nacházející se v luxusní oblasti Jumeirah v Dubaji, Spojené arabské emiráty. Hotel byl otevřen v roce 1997. Založila jej společnost Jumeirah Group, provozující řetězec luxusních hotelů. Hotel obsahuje 598 pokojů a apartmánů a 19 vil. Naproti Jumeirah Beach Hotelu leží hotel Burdž al-Arab, jenž stavěla stejná společnost (Atkins) a je v postavený v podobném moderním stylu.\n\nHotel zaujímá místo na slavné Jumeirah pláži. Návštěvníci hotelu mají k dispozici celkem 33 800 metrů čtverečních pláže s přístupem do Perského zálivu a volný vstup do rozsáhlého aquparku Wild Wadi Water Park.\n\nPo dokončení v roce 1997 byl Jumeirah Beach Hotel 9. nejvyšší budovou v Dubaji. \n\n\n"}
{"id": "498287", "url": "https://cs.wikipedia.org/wiki?curid=498287", "title": "Šemíkovice", "text": "Šemíkovice\n\nŠemíkovice (dříve Šamikovice, oba názvy jsou pomnožné (6. pád \"v Šemíkovicích/v Šamikovicích\")) jsou místní část Rouchovan, vesnice v okrese Třebíč. Ve vesnici žije obyvatel.\n\nKatastrální území Šemíkovic leží na východě na hranicích kraje Vysočina s krajem Jihomoravským v okrese Třebíč. Na severu sousedí s Rouchovany, na západě s Přešovicemi, na jihu s Tavíkovicemi a Horními Kounicemi a na západě s Rešicemi v okrese Znojmo.\n\nŠemíkovice se rozkládají při silnici č. II/399, asi 1,5 km na jih od Rouchovan. K severovýchodu obcí protéká \"Šemíkovický potok\", pravostranný přítok Rouchovanky (nedaleko \"Texlova mlýna\"). Rouchovanka pak vytváří východní hranice Šemíkovic i kraje Vysočina až k soutoku s Rokytnou. Ta stejně tak vytváří jižní hranice Šemíkovic. Obě údolí jsou chráněna jako součást přírodního parku Rokytná. Nadmořská výška vesnice se pohybuje kolem 360 m n. m. Území Šemíkovic vystupuje nejvýše v zalesněné západní části (417 m n. m.), nejníže (300 m n. m.) na východě v údolí Rokytné při tábořišti.\n\nNa východě vesnice u lesa stojí telekomunikační věž.\n\nPrvní písemná zmínka o Šemíkovicích pochází z roku 1358.\n\nZ hlediska územní správy byly Šemíkovice v letech 1869–1880 pod názvem Šamikovice osadou Rouchovan v okrese Moravský Krumlov, v letech 1890–1950 jako obec v tomtéž okrese, v letech 1961–1967 jako obec v okrese Třebíč; jako část Rouchovan jsou Šemíkovice vedeny od 1. ledna 1968.\n\nŠemíkovice se zmiňují v první polovině 14. století v souvislosti s Louckým klášterem, jenž zde držel lán. Jméno obce je odvozeno od osobního jména \"Šemík\". Roku 1835 vykázala vesnice 254 obyvatel. Ve staré šemíkovické pečeti bývaly kosíř, radlice a krojidlo.\n\nBásník Vítězslav Nezval (1900–1958), který v Šemíkovicích navštěvoval v letech 1906–1911 obecnou školu (jeho učitelem zde byl jeho otec), vzpomíná na Šemíkovice (ještě pod názvem \"Šamikovice\") takto:\n\n"}
{"id": "498295", "url": "https://cs.wikipedia.org/wiki?curid=498295", "title": "Theatre of Tragedy (album)", "text": "Theatre of Tragedy (album)\n\nTheatre of Tragedy je první album od norské kapely Theatre of Tragedy.\n\n"}
{"id": "498296", "url": "https://cs.wikipedia.org/wiki?curid=498296", "title": "Velvet Darkness They Fear", "text": "Velvet Darkness They Fear\n\nVelvet Darkness They Fear je druhé album od norské kapely Theatre of Tragedy.\n\n"}
{"id": "498297", "url": "https://cs.wikipedia.org/wiki?curid=498297", "title": "Rychnov nad Malší", "text": "Rychnov nad Malší\n\nRychnov nad Malší () je původně samostatná obec, dnes součást obce Dolní Dvořiště. Nachází se v okrese Český Krumlov, 9 km jižně od Kaplice.\n\nRychnov sestává ze dvou katastrálních území – k. ú. \"Rychnov nad Malší\" o výměře 6,56 km², kde se nachází i základní sídelní jednotka U Svatého Kamene, což je poutní místo s kostelem Panny Marie Sněžné a dříve též klášterem, a k. ú. \"Štědrkov\" o výměře 0,85 km².\n\nPrvní písemná zmínka o vesnici pochází z roku 1360.\n\n\nV katastrálním území Rychnov nad Malší je pomník Hanse Kudlicha.\n\n\n"}
{"id": "498299", "url": "https://cs.wikipedia.org/wiki?curid=498299", "title": "François Arago", "text": "François Arago\n\nFrançois Jean Dominique Arago (26. února 1786 Estagel, Pyrénées-Orientales – 2. října 1853 Paříž) byl francouzský matematik, fyzik, astronom a politik.\n\nV roce 1820 zjistil, že elektrický proud usměrňuje nezmagnetizované kovové piliny do kruhu okolo drátu. Objevil princip produkce magnetismu pomocí cylindricky stočeného měděného elektrického vodiče.\nJako vlivný tajemník Francouzské akademie věd a přítel fotografa Louise Daguerra roku 1839 významně zasáhl do přijetí vynálezu fotografie. Arago představil daguerrotypii, kterou vyvinul Daguerre spolu s Nicéphorem Niépcem, na zasedání Francouzské akademie věd. Zpráva mezi vědci vzbudila senzaci a rozlétla se do celého světa. Vývojem fotografických metod se zabýval také Hippolyte Bayard a své experimenty rovněž ukázal Aragovi. Ten mu poskytl určitou částku na další výzkum, ovšem současně ho přesvědčil, aby své vynálezy zatím nezveřejňoval. Jedním z možných motivů mohla být snaha nepřipustit, aby se kolem vynálezu rozpoutal boj o prvenství. Následkem toho Bayardovy experimenty nevešly v takovou známost jako Daguerrovy a francouzská akademie dala přednost daguerrotypii. Bayard označil Aragovo jednání za podvodné a na protest zveřejnil fotografii s vlastním autoportrétem, na němž se stylizoval do role muže, který spáchal sebevraždu utopením. Dne 15. června 1839 podepsal král Ludvík Filip zákon, kterým byla Daguerrovi přiznána doživotní penze 6000 franků a Niépcovu synu Isidorovi 4000 franků. Téhož roku dne 19. srpna byl vynález fotografie vyhlášen na zasedání akademie věd a připadl státu.\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n\n\n\n"}
{"id": "498300", "url": "https://cs.wikipedia.org/wiki?curid=498300", "title": "U Svatého Kamene", "text": "U Svatého Kamene\n\nU Svatého Kamene je základní sídelní jednotka v katastrálním území Rychnov nad Malší, které je součástí obce Dolní Dvořiště (okres Český Krumlov, Jihočeský kraj).\n\nJedná se především o poutní místo s kostelem Panny Marie Sněžné.\n\nPodle tradice se tu na velkých balvanech kolem roku 1500 zjevila Panna Maria s Ježíškem. Odtud název \"Svatý kámen\". Kámen, na němž Madona seděla, se prý později rozpůlil na znamení pravdivosti zjevení a dvě části se mají od sebe vzdalovat. Až budou kameny od sebe vzdáleny tak, že tam projede vozka z koněm, má nastat soudný den.\n\nPrvní zpráva o zázračném uzdravení pochází z roku 1634, kdy se uzdravila tříletá dcerka zedníka Šimona Stepingera. Roku 1655 zde nechala abatyše klarisek z Českého Krumlova Anna Kristýna Pöperlová postavit poutní kostelík, kterému darovala obraz Panny Marie Sněžné. V 1. polovině 18. století byla kaple rozšířena na velký kostel. V letech 1848–1854 působila při poutním kostele kongregace redemptoristů, vyhnaných z Vídně, v letech 1895–1924 kongregace petrinů a po nich až do roku 1950 opět redemptoristů. Podle soupisu poutních míst v díle \"Des Osterreichers Wallfahrtsorte\" z roku 1913 od rakouského kněze Alfreda Hoppeho byl Svatý Kámen v té době třetím nejnavštěvovanějším poutním místem v jižních Čechách (po bechyňském klášteře a Dobré Vodě) s počtem 9-10,5 tisíc svatých přijímání za rok.\n\nPo roce 1948 následovala zkáza poutního místa, budova chátrala, interiér kostela byl vydrancován. Kostel sloužil k ustájení ovcí, jeho věž pak jako strážní hláska Pohraniční stráže. Roku 1975 byla zbořena tři ramena ambitů s tzv. klášteříčkem, přiléhajícím ke kostelu. V Rakousku, vpravo od silnice mezi Dolním Dvořištěm a Freistadtem byla v roce 1984 postavena téměř přesná replika tohoto kostela, včetně obou kamenů. Po roce 1989 byla za spolupráce Čechů, Rakušanů a Němců obnovena budova kostela, jeho interiér však již byl nenávratně zničen a nedochovalo se z něho prakticky nic. Obnoveny byly hlavní poutě, které se konají 5. srpna (posvěcení kostela) a 15. srpna (Nanebevzetí), kromě toho každou neděli od května do října mše svatá česky a německy.\n\n\n\n"}
{"id": "498301", "url": "https://cs.wikipedia.org/wiki?curid=498301", "title": "Aégis", "text": "Aégis\n\nAégis je třetí album od norské kapely Theatre of Tragedy.\n\n"}
{"id": "498302", "url": "https://cs.wikipedia.org/wiki?curid=498302", "title": "Lonžování", "text": "Lonžování\n\nLonžování je jedním ze způsobů výcviku koně, kdy je kůň veden na kruhu pomocí dlouhé opratě (lonže). Zpravidla se jím výcvik koně začíná. Výhodou lonžování je, že si kůň takto zvyká reagovat na pomůcky a hlasové povely. Teprve když se kůň pohybuje na lonži jistě a jde dobře dopředu, lze ho zvykat na udidlo. Na lonži se také kůň poprvé seznamuje s jezdeckým sedlem. Při prvním nasedání se nesmí příliš utáhnout podbřišník. Sedlo se však nesmí obrátit, a proto se zpevňuje pomocí poprsního řemene. Aby se kůň naučil chodit na lonži, je potřeba k tomu druhá osobu, která koně zpočátku vede na obvodu kruhu a naučí jej reagovat na hlasové povely.\n"}
{"id": "498305", "url": "https://cs.wikipedia.org/wiki?curid=498305", "title": "Musique", "text": "Musique\n\nMusique je čtvrté album od norské kapely Theatre of Tragedy.\n\n"}
{"id": "498306", "url": "https://cs.wikipedia.org/wiki?curid=498306", "title": "George LeMieux", "text": "George LeMieux\n\nGeorge LeMieux (* 21. května 1969, Fort Lauderdale, Florida) je americký republikánský politik, senátor za stát Florida.\n\n28. srpna 2009 guvernér Floridy Charlie Crist oznámil že jmenuje Lemieuxe jako senátora který nahradí Mela Martineze. Martinez již dříve oznámil že odstoupí jakmile Crist oznámí jeho nástupce.\n\nFunkce se ujal 10. září 2009 a ve svých 40 letech se stal nejmladším senátorem.\n\n"}
{"id": "498308", "url": "https://cs.wikipedia.org/wiki?curid=498308", "title": "Closure: Live", "text": "Closure: Live\n\nClosure: Live je páté album od norské kapely Theatre of Tragedy.\n\n"}
{"id": "498309", "url": "https://cs.wikipedia.org/wiki?curid=498309", "title": "Industrial Light &amp; Magic", "text": "Industrial Light &amp; Magic\n\nIndustrial Light & Magic (ILM) je americká společnost zabývající se vizuálními efekty. Jejím zakladatelem je George Lucas, který pro svůj první snímek ze série Hvězdných válek tuto společnost založil pro tvorbu speciálních efektů ve filmech. Firma si za tu do dobu od roku 1977 vypracovala jméno ve světě a dodnes patří k nejlepším ve svém oboru.\n\nZa svá díla byla firma oceněna 30 cenami Akademie za nejlepší efekty ve filmu.\n\n"}
{"id": "498311", "url": "https://cs.wikipedia.org/wiki?curid=498311", "title": "Assembly", "text": "Assembly\n\nAssembly je šesté album od norské kapely Theatre of Tragedy.\n\n"}
{"id": "498314", "url": "https://cs.wikipedia.org/wiki?curid=498314", "title": "Storm (album)", "text": "Storm (album)\n\nStorm je sedmé album od norské kapely Theatre of Tragedy.\n\n"}
{"id": "498315", "url": "https://cs.wikipedia.org/wiki?curid=498315", "title": "Orvidų sodyba", "text": "Orvidų sodyba\n\nOrvidų sodyba ( usedlost Orvidů) je litevské muzeum, jinak známé také jako \"muzeum absurdit\" nebo \"muzeum mystiky a moderního sakrálního umění\".\n\nZačal ho budovat Kazimieras Orvidas (starší) a v jeho tvorbě pokračoval jeho syn Kazimieras Orvidas, nazývaný Vilius Orvydas, který byl řeholníkem františkánů. Muzeum se nachází ve vsi Gargždelė, v západní části Litvy, v Žemaitsku, v Klajpedském kraji, 1 km na jihovýchod od města Salantai, u silnice č. 169 Skuodas - Plungė.\n\n"}
{"id": "498320", "url": "https://cs.wikipedia.org/wiki?curid=498320", "title": "Forever Is the World", "text": "Forever Is the World\n\nForever Is the World je osmé album od norské kapely Theatre of Tragedy.\n\n"}
{"id": "498327", "url": "https://cs.wikipedia.org/wiki?curid=498327", "title": "Lokomotiva 263", "text": "Lokomotiva 263\n\nLokomotiva 263 je jednosystémová lokomotiva určená pro provoz pod trakční soustavou se střídavým proudem o napětí 25 kV, 50 Hz. Lokomotiva je přezdívána \"princezna\" a dle starého systému značení jí náleží řada S 499.2.\n\nŘada 263 je vývojovým pokračováním dříve vyráběných lokomotiv řad 163 a 363 a prakticky vrcholem vývoje celé řady lokomotiv, označované jako x6x. Oproti předchozím typům však došlo k rozsáhlému použití polovodičových dílů, kde umožnily minimalizovat počet stykačů v elektrické části lokomotivy a tím zjednodušit údržbu a zvýšit spolehlivost. Zvnějšku je možné tuto řadu odlišit podle jiných žaluzií a hranatějších oken na boku (stejná skříň byla později použita i pro výrobu posledního realizovaného zástupce této platformy, řady 372).\nLokomotivy byly objednány jako plánovaná náhrada starších řad 230 a 240, které měly už v té době za sebou 20 let provozu. Přestože šlo o další zdokonalení a nové lokomotivy vynikaly spolehlivostí a lepšími trakčními vlastnostmi než řady 163/363, bylo vyrobeno pouhých 12 kusů a Československé státní dráhy nakonec daly přednost univerzálnějším dvousystémovým lokomotivám řady 363.\nDva prototypy lokomotivy byly plzeňskou Škodovkou (tovární typ 70E) vyrobeny v roce 1984 a o rok později předány ČSD, kde byly zařazeny do depa Jihlava. Po důkladném zkušebním provozu bylo následně přistoupeno k sériové výrobě, z výše uvedeného důvodu ale bylo nakonec vyrobeno jen dalších deset lokomotiv, které byly dodány v roce 1988 do lokomotivního depa v Bratislavě. Po rozdělení Československa získaly nově vzniklé ČD pouze zmíněné dva prototypy, celá desetikusová série zůstala na Slovensku, kde je nyní provozována Železničnou spoločností Slovensko, jež stroje nasazuje na tratě v oblasti Bratislavy a západního Slovenska elektrizované soustavou 25 kV / 50 Hz. Všechny tamní lokomotivy prošly modernizací, která umožňuje jejich provoz s vratnými příměstskými soupravami (push-pull). Oba české kusy byly v roce 1995 předány do DKV Brno, kde stále zůstávají v provozu. Obdržely korporátní lak ve stylu Najbrt, byly pojmenovány jmény „Máša“ (263.001) a „Dáša“ (263.002) a ve vlastním dvoudenním oběhu slouží k vozbě osobních vlaků na tratích do Tišnova, Žďáru nad Sázavou a Břeclavi.\n\n\n"}
{"id": "498328", "url": "https://cs.wikipedia.org/wiki?curid=498328", "title": "Svaz českých filatelistů", "text": "Svaz českých filatelistů\n\nSvaz českých filatelistů (SČF) je spolkem sdružujícím sběratele známek a dalších předmětů filatelistického zájmu a zájemce o poštovní historii. Má více než 4.000 členů v klubech, odborných společnostech a kroužcích mladých filatelistů, které působí v mnoha městech a obcích České republiky. SČF je nástupnickou organizací Svazu československých filatelistů (SČSF) a nepřímo tedy i zakládajícím členem Mezinárodní filatelistické federace (FIP) a Federace evropských filatelistických asociací (FEPA).\nFilatelie jako obor má u nás tradici sahající až do 80. let 19. století a SČF na ni navazuje.\n\nPrvní poštovní známky na světě byly vydány v roce 1840 ve Spojeném království. Na našem území první známky vydala rakouská pošta v červnu 1850. Několik let poté padl Bachův absolutistický režim a na českém území začaly vznikat různé spolky - Hlahol, Sokol, Světobor a další. Až roku 1885 vznikl na českém území první německý filatelistický spolek. Dva roky poté roku 1887 byl v Praze založen nadvakrát Klub českých filatelistů. Podruhé úředně za účasti vládního komisaře a 11 filatelistů dne 8. srpna 1887. Prvním předsedou spolku byl zvolen Vincenc Jedlička. Počet členů rostl zvolna. Valné hromady se konaly každý rok a výbor se scházel 2x za měsíc. Byly přijaty klubové stanovy, konány přednášky i výměnné schůzky sběratelů. Od 25. února 1897 začal klub s vydáváním vlastního časopisu pojmenovaného \"Český filatelista\". V dalším roce bylo založeno Album padělků. Roku 1914 se část členů odtrhla a vytvořila konkurenční klub s názvem Sdružení přátel filatelie. Téhož roku přijal původní klub do svých řad první ženu, Marii Černou. \n\nKrátce po vzniku Republiky československé byly 18. prosince 1918 vydány první čs. známky. Šlo o každému dostupný symbol obnovené státnosti, nadto s vyobrazením panoramatu Hradčan, díky němuž o filatelii mezi veřejností značně vzrostl zájem. Počet členů klubu se z 203 v lednu 1918 zvýšil na 600 v roce 1919. Registrovali se sběratelé i ze Slovenska a zahraničí. V roce 1919 došlo k založení filatelistických klubů v Písku, Hradci Králové, Skutči, Brně, Rakovníku a Hranicích. Rok poté vznikaly kluby další a to i na Slovensku. To vše vedlo k ustavení Svazu československých filatelistických spolků v lednu 1921, jehož předsedou se stal ing. Josef Peters. Ten byl do té doby předsedou konkurenčního \"Sdružení přátel filatelie\". Nově vzniklý svaz začal vydávat časopis \"Český filatelista\", dalším časopisem na trhu byl téhož roku založený s názvem \"Tribuna filatelistů\".\n\nV roce 1922 svaz zorganizoval v Hradci Králové svou I. výstavu poštovních známek a rok poté v Brně I. mezinárodní výstavu poštovních známek. Bylo vystaveno 153 exponátů sběratelů mnoha států světa, některé z nich se týkaly filatelistické literatury a pomůcek filatelisty používaných.\n\nPočínaje rokem 1925 svaz pořádal každoročně sjezdy československých filatelistů, spojené s pořádáním výstav a odbornými přednáškami. Sjezdů se zúčastňovali delegáti z mnoha klubů jak ve svazu sdružených, tak těch, které pracovaly samostatně. Podařilo se vytvořit Zkušebnu známek vč. potřebných dokumentů. \n\nV roce 1926 se stal československý svaz spoluzakladatelem Mezinárodní filatelistické federace (FIP) v Paříži. Roky 1926 až 1927 byly obdobím vrcholné aktivity svazu a jeho klubů na celém území republiky, tedy i na Slovensku. Pak došlo v souvislosti se zhoršenou hospodářskou situací republiky k úpadku, kluby zanikaly, odcházely z klubu. Až v roce 1934 se v Praze ujal iniciativy Spolek nezávislých filatelistů a spolu s dalšími 16 spolky založili roku 1935 organizací novou, kterou nazvali Jednota čs. filatelistů. Rok poté původní \"Svaz československých filatelistických spolků\" ohlásil konec své existence.\n\nV únoru 1937 byla založena nová společná celostátní organizace Ústředí čs. filatelistických spolků, k níž se přihlásilo 42 klubů - spolků v republice. Mnohé spolky však i nadále existovaly mimo, zůstávaly samostatné. Rok poté byla situace podobná, 85 spolků pod Ústředím, dalších 53 mimo. Pracoval zde i Německý filatelistický svaz v Československu, sdružující 50 spolků. Ke konci I. republiky na území republiky fungovalo dohromady přes 180 spolků tohoto zaměření.\n\nV roce 1937 se podařilo Ústředí spolu s zapojenými klub zorganizovat dvě velké akce, v Bratislavě \"Celostátní výstavu poštovních známek BRATISLAVA 1937\" a v Praze pod patronátem FIP \"Mezinárodní výstavu poštovních známek PRAGA 1938\".\n\nPo roce 1938 se odtrhly filatelistické spolky na Slovensku, zanikly některé kluby z území rozvráceného Československa, jiné ovšem vznikly. Také se podařilo uspořádat řadu menších výstav. V době osvobození, tedy v květnu 1945, na území obnovené republiky existovaly dva ústřední orgány, předválečné Ústředí československých filatelistických spolků (se zastoupením ve FIP) a na Slovensku Svaz slovenských filatelistických spolků. Oba v roce 1945 uspořádaly své samostatné valné hromady s účastí zástupců 65, resp. 20 klubů. Spolupráce vázla a roku 1947 byl v Brně založen orgán třetí pod názvem Svaz moravsko-slezských filatelistických spolků. \n\nDne 30. května 1965 proběhla v Praze ustavující konference Svazu československých filatelistů (SČSF), která se stala společenskou zájmovou organizací Národní fronty ČSSR ovládanou komunistickou stranou. Do čela byl zvolen devítičlenný ústřední výbor SČSF, jehož předsedou se stal ing. Ladislav Dvořáček. Dalším z funkcionářů byl Vratislav Krutina, funkcionář KSČ.\n\nV květnu 1969 došlo k federativnímu rozdělení ČSSR a následně i filatelistické organizace. Vznikly dva národní svazy, \"Svaz českých filatelistů\" a Zväz slovenských filatelistov. Oba byly začleněny do Národní fronty ČSR a SSR. Společně vytvořily \"Federaci československých filatelistů\", i ta byla členem Národní fronty ČSSR.\n\nNa území obou republik vznikly postupně krajské výbory, pod vedením KSČ došlo ke spolupráci se SSM a PO SSM, vznikl odznak odbornosti PO SSM Mladý filatelista, byly pořádány filatelistické olympiády a kongresy mladých filatelistů. \n\nV roce 1974 se konal III. sjezd československých filatelistů. Federace československých filatelistů byla přejmenována zpátky na Svaz československých filatelistů (SČSF). Dva roky poté se konala v Praze (poprvé v Československu) Mezinárodní výstava poštovních známek \"SOCFILEX 76 PRAHA\". Byla to akce v rámci RVHP, na počest XV. sjezdu KSČ a také tak pojatá, politicky, angažovaně.\n\nVrcholem tehdejšího úsilí SČSF se stala \"Světová výstava poštovních známek Praga 1978\", nad níž převzala patronát Mezinárodní filatelistická federace FIP. Pořadatelem byli jak českoslovenští filatelisté, tak federální ministerstvo spojů. Také v dalších letech se konaly v ČSSR četné mezinárodní filatelistické akce, jako byly kongresy či výstavy. Schopnost pořadatelské organizace se odrazila ve volbách do mezinárodních organizací, předseda SČSF Ing. Dvořáček byl v roce 1980 zvolen předsedou Mezinárodní filatelistické organizace FIP a znovu o čtyři roky později. V roce 1980 byla podepsána \"Dohoda o vzájemné spolupráci mezi FMS a SČSF\". \n\nOrganizační úsilí se odrazilo i v nárůstu členské základny. V roce 1965 měl Svaz 32 000 členů s 4 000 v kroužcích mladých filatelistů, v roce 1984 již 75 000 členů, počet členů dětských kroužků se zvýšil na 11 000. \n\nV roce 1988 se podařilo uspořádat v Praze \"Světovou výstavu poštovních známek PRAGA 1988\".\n\nPo sametové revoluci se dne 26. října 1990 na adrese Praha 1, Celetná 26 zaregistroval Svaz českých a slovenských filatelistů (SČSF). Necelé dva měsíce poté se pod IČO 00442976 zaregistroval 6. prosince 1990 Svaz českých filatelistů (SČF) s udanou adresou Praha 5, Holečkova 10.\n\nNyní je SČF spolkem (ve smyslu nového OZ - což je však pouze změnou formy) a nadále pokračuje ve své tradiční činnosti. Jeho sekretariát sídlí v domě Autoklubu v Praze 1, Opletalova 29. Pověřeným předsedou SČF je od července 2019 jeho tajemník Ing. Julius Cacka. \n\nDne 31. května 2001 se u Ministerstva vnitra zaregistrovala obdobná organizace Svaz českých filatelistických spolků s IČO 2653461.\n\nV rámci SČF působí kluby filatelistů, pracující na místním základě, a odborné společnosti a jejich sekce, sdružující sběratele podle odborného zájmu.\n\nBohemika je sekce Svazu českých filatelistů a námětový obor filatelie. Zabývá se českými náměty na zahraničním filatelistickém materiálu, jako jsou známky, razítka, celiny, celistvosti apod. Byla založena roku 1969 a vydává stejnojmenný zpravodaj \"Bohemika\" (k roku 2008 vyšlo 242 čísel). V období ČSSR vycházel s názvem Bohemoslovenika. \n\n"}
{"id": "498329", "url": "https://cs.wikipedia.org/wiki?curid=498329", "title": "Mýrdalsjökull", "text": "Mýrdalsjökull\n\nMýrdalsjökull (česky \"Ledovec v bažinatém údolí\") je ledovec ležící na jihu Islandu.\nNachází se severně od vesnice Vík í Mýrdal, východně od menšího ledovce Eyjafjallajökull a jihozápadně od národního parku Skaftafell.\nMezi Mýrdalsjökullem a Eyjafjallajökullem se nachází průsmyk Fimmvörðuháls, severněji (mezi Mýrdalsjökullem a Tindfjallajökullem) pak údolí Þórsmörk.\nPrůsmyk Fimmvörðuháls je od Þórsmörku oddělen dalším údolím jménem Goðaland.\n\nMýrdalsjökull pokrývá 596 km² (čtvrtý největší islandský ledovec), jeho výška dosahuje 1493 m n. m.\n\nPod ledem se nachází aktivní sopka Katla, jejíž kráter má průměr kolem 10 km a hloubku 500–700 metrů. Od roku 930 bylo zaznamenáno celkem 16 erupcí.\nZatím poslední z nich, z roku 1918, spustila obří bahnotok (islandsky \"jökulhlaup\"). Ten dosáhl průtoku 200 000 m³/s a\nvzniklé sedimenty posunuly pobřeží o 5 kilometrů.\nProtože sopka vybuchuje pravidelně každých 40–80 let, je dnes pod nepřetržitým dohledem odborníků.\n\nSpolu se sopkami Laki a Eldgjá, které patří do stejného vulkanického systému, může být tato oblast považována za jednu z nejsilnějších sopečných oblastí na světě.\nNež byla postavena Hringvegur, lidé se báli cestovat po pláních pod ledovcem. Museli překonávat dravé řeky a navíc se obávali častých bahnotoků.\n\n"}
{"id": "498332", "url": "https://cs.wikipedia.org/wiki?curid=498332", "title": "Všichni starostovi muži", "text": "Všichni starostovi muži\n\nVšichni starostovi muži (v anglickém originále Spin City) je americký komediální seriál, který byl vysílán v letech 1996-2002 American Broadcasting Company, v Česku ho vysílala Česká televize v roce 2001. Seriál se odehrává v New Yorku a hlavními hrdiny jsou zaměstnanci kanceláře starosty New Yorku, především jeho zástupce Mike Flaherty (Michael J. Fox), v pozdějších sériích kvůli hercově nemoci nahrazený Charliem Crawfordem (Charlie Sheen).\n\nSeriál získal 2 ceny Emmy (8× nominován), 4 ceny Zlatý glóbus (10× nominován) a několik dalších televizních cen.\n"}
{"id": "498334", "url": "https://cs.wikipedia.org/wiki?curid=498334", "title": "Panská Ves", "text": "Panská Ves\n\nPanská Ves (něm. \"Herrndorf\") je malá vesnice v Libereckém kraji v okrese Česká Lípa. Je součástí města Dubá. Je zde několik staveb lidové architektury a také observatoř AV.\n\nVesničkou prochází značené turistické trasy od 3 km vzdáleného městečka Dubá k centrálním partiím Kokořínska. Nejbližším z cílů může být 1,5 km vzdálený Velký Beškovský kopec. U rozcestníku je i tablo naučné stezky Dubsko - Kokořínsko, protože Panská Ves je součástí tohoto okruhu. Přes vesničku umístěnou oproti Dubé vysoko nevede žádná cyklotrasa, do vsi je možné zajet autem po silnici od Nedamova. \n\nVesnice je známa Observatoří Panská Ves a telemetrickou stanicí, kterou zde provozuje Ústav fyziky atmosféry Akademie věd ČR jako své detašované pracoviště. Po dobu 35 let – do prosince 2002 – odtud bylo například udržováno spojení s družicemi Magion 1 až 5.\n\n"}
{"id": "498338", "url": "https://cs.wikipedia.org/wiki?curid=498338", "title": "Outsider", "text": "Outsider\n\nOutsider ( „cizí člověk“ či „člověk stojící mimo [určitou skupinu]“) může mít několik významů:\n\n\n"}
{"id": "498346", "url": "https://cs.wikipedia.org/wiki?curid=498346", "title": "Lékařská genetika", "text": "Lékařská genetika\n\nLékařská genetika je odvětví lékařské vědy, které se zabývá lidským genomem a jeho poruchami, a to s ohledem na jejich lékařské důsledky, to jest vrozené či dědičné vady a choroby.\n\nLidský genom je obsáhlý soubor informací, jimiž se řídí jednak syntéza bílkovin, nukleových kyselin a dalších látek, jednak vlastní činnost různých genů. Tento soubor vzniká při početí jako kombinace genomů obou rodičů a pak se při každém dělení buňky kopíruje, čímž mohou vznikat další chyby. Poruchy této informace mohou způsobovat různé dědičné vady, choroby i náchylnost k určitým onemocněním.\n\nDědičné choroby vznikají z chybné informace, která je uložena v každé buňce těla, takže se nedají v běžném smyslu vyléčit. Dají se však diagnostikovat a jejich projevy do jisté míry mírnit. Například u dědičných chorob metabolismu lze pacientovi dodávat chybějící enzym nebo vhodnou dietou omezovat následky poruchy. Z genetické analýzy lze také předvídat pravděpodobnost výskytu jistých onemocnění. Riziko výskytu roste exponencielně s věkem matky, avšak i s věkem otce, který je značně korelovaný a tak je tento vliv třeba odlišit.\n\n\n\n"}
{"id": "498348", "url": "https://cs.wikipedia.org/wiki?curid=498348", "title": "Studio Kamarád", "text": "Studio Kamarád\n\nStudio Kamarád je pořad pro děti. Byl vysílán v letech 1980–1991, poté byl nahrazen pořadem \"Studio Rosa\" uváděným Janem Rosákem a následně pořady \"Edův pohádkový balík\" (2004–2006) a \"Hřiště 7\" (2006–2010). Od roku 2011 bylo vysílání Studia Kamarád obnoveno.\n\nPůvodně se jednalo se o dvouhodinový pořad vysílaný v neděli od 8 hodin. Program pořadu se obvykle skládal z uvítání, krátké pohádky, několika rozhovorů, zábavného pořadu a na konci pořadu pohádka, pohádkový seriál nebo jiný seriál pro děti. Mezi zábavné pořady vysílané v rámci \"Studia Kamarád\" patřil i \"Malý televizní kabaret\", mezi krátké pohádky patřily mimo jiné seriály \"Jojo\" a \"Slavný lovec Pampalini\". Kromě nedělního \"Studia Kamarád\" existovalo ještě úterní \"Studio Kamarád\", které bylo vysíláno v odpoledních hodinách a jeho délka činila 60 minut.\n\nČeské \"Studio Kamarád\" bylo částečně inspirováno americkými televizními pořady \"Sezame, otevři se\" (Sesame Street, vysíláno od roku 1969) a \"Muppet Show\" (vysíláno od roku 1976). Právě tyto pořady se celosvětově proslavily snahou o přístupnost nejmenším divákům a využíváním nejrůznějších loutek s hladkým či plyšovým povrchem.\n\n\n\nPořad je vysílán od 7.30 hodin, trvá přibližně 2 hodiny 15 minut. V pořadu se objevuje většina loutkových postav původního \"Studia Kamarád\" (neobjevuje se postava Šamšuly). Novou postavou je Fámula, Mufův ženský protějšek.\n\n\n\n\n"}
{"id": "498349", "url": "https://cs.wikipedia.org/wiki?curid=498349", "title": "Studio Rosa", "text": "Studio Rosa\n\nStudio Rosa je dvouhodinový televizní pořad pro děti uváděný Janem Rosákem. Byl vysílán v neděli od osmi hodin. Jednalo se o následníka pořadu \"Studio Kamarád\", takže jeho koncepce byla podobná (ranní uvítání, krátká pohádka, rozhovory, zábavný pořad, na konci pohádka nebo seriál pro děti. Kromě živého moderátora se zde také objevil loutkový moderátor pták Čau. Později se zde objevila i dvojice Jů a Hele známá již ze \"Studia Kamarád\".\n\nTelevizní pořad se již nevysílá, místo něho je opět vysílán pořad \"Studio Kamarád\".\n"}
{"id": "498351", "url": "https://cs.wikipedia.org/wiki?curid=498351", "title": "Hřiště 7", "text": "Hřiště 7\n\nHřiště 7 byl televizní pořad pro děti, který navazoval na koncept jeho předchůdců \"Studia Kamarád\", \"Studia Rosa\" a \"Edův pohádkový balík\". Byl vysílán od roku 2006 do roku 2010, v roce 2011 ho nahradilo obnovené \"Studio Kamarád\".\n\n\"Hřiště 7\" bylo vysíláno v neděli od 7.30 hodin. Byli změněni moderátoři, ale objevovaly se zde loutkové postavy známé již ze Studia Kamarád Jů a Hele a Muf supermuf. Kromě pravidelných nedělních vysílání byl pořad vysílán i během některých svátků (o vánocích 24., 25. i 26. prosince, na velikonoční pondělí). V rámci pořadu byl vysílán mimo jiné zábavný pořad \"Kabaret z maringotky\" nebo jeho vánoční obdoba \"Kabaret splněných přání\". Svoji „školu kouzel“ zde vedl i slavný mág Pavel Kožíšek, který zde učil děti kouzlit.\n\n\n"}
{"id": "498354", "url": "https://cs.wikipedia.org/wiki?curid=498354", "title": "Jožin z bažin", "text": "Jožin z bažin\n\nJožin z bažin je píseň české skupiny Banjo Band. Je jednou z nejpopulárnějších skladeb autora Ivana Mládka a kromě úspěchů v Česku a na Slovensku se stala velmi populární i v jiných zemích, nejvíce však v Polsku v letech 2007–2008, díky internetovému portálu YouTube. Poprvé byla píseň vydána v roce 1977 na albu \"Nashledanou!\" Text je dle námětu Zdeňka Navrátila.\n\nSkladba je parodií na pohádky, kde hrdinný rytíř zbaví vzdálené království hrozného netvora a za odměnu dostane princeznu a půl království. V tomto případě píseň pojednává o lidožroutu Jožinovi, který sídlí v bažinách u města Vizovice a „žere hlavně Pražáky“. U slivovice předseda místního JZD prohlásí, že ten, kdo je zbaví netvora, dostane za ženu předsedovu dceru a půl JZD. Hrdina písně pak použije jako zbraň práškovací letadlo a netvora prodá do zoo.\n\nDíky YouTube se v roce 2008 v Polsku šířilo jako internetový fenomén video k písni. Píseň se v Polsku dostala do rádií i televize a dočkala se několika variací. Z Polska se fenomén rozšířil do Ruska, kde vznikla i verze s ruským textem odkazujícím k Putinovi.\n\nČlenové skupiny Metallica, baskytarista Robert Trujillo a kytarista Kirk Hammett, zahráli píseň 2. dubna 2018 v rámci koncertu v O2 Areně.\nPíseň vznikla z podnětu zlínského Zdeňka Kňučíka Navrátila. Ten chtěl původně zhudebnit a nahrát svou básničku o exhibicionistovi, který vylézá z bažiny a obnažuje se pracovnicím obuvnických závodů. Ivan Mládek věděl, že píseň o exhibicionistovi by v tehdejších médiích neprošla a tak navrhl příběh změnit na pohádku. Navrátil souhlasil s tím, že Jožin z bažin bude hlavní hrdina. Ivana Mládka ke složení motivoval demižon slivovice, který mu Navrátil slíbil v případě, že píseň složí a nahraje. Navrátil je mylně označován za autora textu.\n\n"}
{"id": "498358", "url": "https://cs.wikipedia.org/wiki?curid=498358", "title": "Národní divadlo Podgorica", "text": "Národní divadlo Podgorica\n\nČernohorské národní divadlo (černohorsky: \"Crnogorsko Narodno Pozorište\") je nejvýznamnější kulturní stavba v černohorském hlavním městě Podgorici. Splňuje několik účelů a nabízí celou řadu programů, kromě divadla slouží také jako budova metropolitní opery. Jako jedna z nejvýznamnějších staveb je vyobrazena na kulturních mapách Černé Hory a celého Balkánu.\n\nČernohorské národní divadlo bylo založeno v roce 1953 jako obecní instituce zvaná \"Titogradské městské muzeum\". Záměrem bylo vytvořit silnou instituci, která bude fungovat jako národní divadlo. Od roku 1958 se budova stalo hlavní budovou černohorské divadelní scény a po rozhodnutí o upravení divadel měst Nikšić, Kotor, Cetinje a Pljevlja bylo divadlo známé na celém Balkáně.\n\nOd samého počátku Národní divadlo přilákalo většinu kulturních subjektů se sídlem v Černé Hoře. Podporovalo kulturní vzrůst Černé Hory tím, že hrálo nejen domácí, ale i světová dramata apod.\n\nPrvním představením Národního divadla byl \"Gorski vijenac\" upraven a režírován N. Vavićem. Poté byla tato inscenace premiéru v prosinci 1960 v Záhřebu, a byla provedena u příležitosti 100. výročí chorvatského Národního divadla.\n\nV polovině sedmdesátých let se divadlo stalo ještě známějším díky Vladu Popovićovi, oslavovanému dramatickému umělci. Ten se stal také ředitelem Černohorského národního divadla. Během této doby si divadlo vyžádalo značnou popularitu, vysokou návštěvnost i kritiku.\n\nOsmdesátá léta nebyla pro divadlo moc úspěšná, představení se málokdy povedla s velkým úspěchem. Budova vyhořela v roce 1989, čímž se činnost Černohorského národního divadla zastavila na několik let.\n\nPo slavnostním otevření nově rekonstruované budově v roce 1997 divadlo opět potvrdilo svůj význam. Nová koncepce této divadelní instituce zahájila úspěšně vývoj v čele s novým řízením a uměleckým týmem především díky úsilí profesora a divadelního režiséra Branislava Mićunoviće. Během následujících let divadlo mezinárodně prospívalo státu a hlavní role si v některých představeních zahráli i světoznámí herci.\n\nV období mezi lety 1997, kdy byla otevřena nová budova, a 2007 byla doba obrození a pokroku, s více než 40 novými díly. Několik nových festivalů byly zahájeny právě v divadle, včetně Černohorského divadelního a hudebního festivalu. Činnost Černohorského národního divadla se v této době po otevření zrekonstruované budovy vyšplhala až na žebříček nejlepších divadel Evropy. Divadlo působil jako animátor a \"velvyslanec\" kultury, jako středisko uměleckých akcí a jako podporovatel současných trendů v mezinárodním divadelním oboru. Společně s Černohorským královským divadlem v Cetinje je to nejvýznamnější kulturní centrum v Černé Hoře.\n\n\n\n\n\n"}
{"id": "498361", "url": "https://cs.wikipedia.org/wiki?curid=498361", "title": "Pappos z Alexandrie", "text": "Pappos z Alexandrie\n\nPappos z Alexandrie (řečtina: Πάππος ὁ Ἀλεξανδρεύς) byl řecký matematik a astronom 4. století, poslední významný matematik starověku. Je známý především díky svému dílu \"Συναγωγή\" (\"Synagogé\" – sbírka) a Pappově větě.\n\nO Pappově životě je známo jen velmi málo, jisté je jen to, že roku 320 pozoroval zatmění Slunce v Alexandrii, kde byl patrně učitelem. Údaje rukopisů o jeho životě si protiřečí, moderní badatelé předpokládají, že se narodil kolem roku 290 a zemřel kolem 350. Jeho syn se jmenoval Harmodora. \n\n\nNejznámější je Pappova věta, zobecněná Pascalem, což je základní věta projektivní geometrie. Pappos také zkoumal zajímavé vlastnosti tzv. Pappova řetězce – posloupnosti kružnic, vepsaných do arbelu. \n\n\n"}
{"id": "498364", "url": "https://cs.wikipedia.org/wiki?curid=498364", "title": "Lemieux", "text": "Lemieux\n\nLemieux či LeMieux [\"lemjö\"] může být:\n\n"}
{"id": "498367", "url": "https://cs.wikipedia.org/wiki?curid=498367", "title": "Thabit ibn Qurra", "text": "Thabit ibn Qurra\n\nAl-sabi ʾ Thabit Qurra ibn al-Ḥarrānī - známý také pod latinským jménem Thebit (836 - 18. února 901) byl arabský astronom, matematik a lékař. Patřil do kulturního okruhu tzv. sabejců v Harranu a vyznával zvláštní filosofii směšující hermetismus s peripatetismem. Významný byl také jako překladatel (přeložil do arabštiny např. Archimédovy spisy).\n"}
{"id": "498368", "url": "https://cs.wikipedia.org/wiki?curid=498368", "title": "Cingulum", "text": "Cingulum\n\nCingulum (lat. opasek, od \"cingere\", převázat) je opasek, šňůra či pás. \n\n"}
{"id": "498371", "url": "https://cs.wikipedia.org/wiki?curid=498371", "title": "Eutokios", "text": "Eutokios\n\nEutokios z Aškelonu (Εύτόκιος, do latiny přepisováno jako \"Eutocius\") kolem 480, Aškelon – kolem 540, Alexandrie) byl řecký matematik a filosof pozdního starověku, známý především díky svým komentářům k dílům Archimédovým a Apollóniovým.\n\nO Eutokiově životě je známo velice málo, a to z náhodných poznámek v jeho spisech. I rok narození a úmrtí je hypotetický, o rodišti Aškelonu na pobřeží dnešního Izraele svědčí jeho přízvisko. Protože patřil k novoplatónské škole v Alexandrii, kde potom patrně také učil, zmiňuje se někdy jako Eutokios Alexandrijský. Snad byl žákem matematika Isidora z Milétu (442–537), architekta chrámu Hagia Sofia v Konstantinopoli, podle jiných byl jeho učitelem slavný filosof Ammonios Hermeiou (kolem 440 - po 517), jemuž věnoval jeden ze svých spisů. Když Eutokios ukončil své vzdělávání, stal se patrně učitelem filosofie v Alexandrii, podle některých snad i placeným.\n\nZ Eutokiova díla se zachovaly čtyři matematické spisy, které mu lze bezpečně přisoudit:\nKomentáře neobsahují žádné původní myšlenky Eutokiovy, ale pečlivě vykládají myšlenky dřívějších matematiků se snahou o přesnost i srozumitelnost. V komentáři ke kuželosečkám zmiňuje poznámky k první knize slavného pojednání \"Mathematiké syntaxis\" (\"Almagest\") Klaudia Ptolemaia, které snad sám napsal, které se však nezachovaly. \n\nVe filosofii se novoplatonik Eutokios věnoval Aristotelově logice a podle svědectví současníka vyučoval podle Porfyriova úvodu k Aristotelovým Kategoriím. Zachoval se i Eutokiův astrologický spis a jeden ze zachovaných rukopisů mu připisuje rozsáhlý horoskop, sestavený v Alexandrii pro den 28. října 497.\n\nV 9. století použil arabský překladatel knihy o kuželosečkách i Eutokiovu redakci, roku 1269 přeložil Vilém z Moerbeke dva z komentářů k Archimédovi do latiny a kolem roku 1450 přeložil Jacobus Cremonensis z pověření papeže Mikuláše V. všechny. Tyto komentáře vyšly poprvé tiskem roku 1544 v Basileji, latinský překlad 1568 v Boloni. Archimédovy řecké spisy s Eutokiovými komentáři vydal roku 1710 Edmund Halley.\n"}
{"id": "498372", "url": "https://cs.wikipedia.org/wiki?curid=498372", "title": "Symposion (literatura)", "text": "Symposion (literatura)\n\nSymposion (řecky \"Συμπόσιον\", latinsky \"Symposium\") je literární žánr antické literatury využívající motiv fiktivní hostiny, během níž nebo na jejímž závěru účastníci proslovují řeči na určité zvolené téma. Námětově jsou proto symposia velmi rozmanitá a řazením epizod a témat mohou být velice volná. Klasickými autory tohoto žánru jsou Platón, obvykle pokládaný za jeho zakladatele, a Xenofón, z nichž každý je autorem vlastního stejnojmenného díla pokládaného později za vzorové; František Novotný se ovšem domníval, že „je spravedlivo uvádět oba… za původce tohoto literárního druhu, zvláště když není jisto, které z obou \"Symposií\" bylo napsáno dříve.“ Ve vnější stránce \"symposií\" se ovšem výrazně projevoval vliv Platónava dialogu. Mimořádné obliby žánr nabyl v pozdní antice, kdy se objevuje jak v pohanské, tak křesťanské literatuře. Hlavními přednostmi žánru jsou spojení epického a explicitně naučného prvku a možnost vážná témata prokládat odlehčujícími prvky (např. žerty nebo téměř prostoduchými poznámkami) a učinit je tak čtenářsky přijatelnějšími.\n\nRámec hostiny dává příběhu vcelku poklidný a komorní děj – je místem setkání uzavřené společnosti, v níž se každý s každým dobře zná. Je proto příležitostí k družnosti a sdílení, nikoli k zásadním epickým konfliktům, kritice či dokonce polemice.\n\nPro dosažení žádoucího účinku \"symposia\" využívají několik charakteristických a relativně stálých prostředků. Ústředním motivem a sjednocujícím rámcem je hostina či přímo pitka, při níž účastníci pronášejí své řeči. Nemusí jít nutně o hostinu skutečnou; autoři někdy ani neskrývají, že jde o literární fikci. Velký význam a obecnou srozumitelnost kontextu hostiny pro žánr dokládá v pozdně antickém křesťanském \"symposiu\" Méthodios z Olympu, když vědomě usiluje o překonání a popření symposia Platónova a \"Symposion o cudnosti\" koncipuje jako naprostý protiklad; proto vše obvyklé převrací a místo mužů nechává rozmlouvat panny, děj umísťuje nikoli do hodovního sálu, ale do zahrady a literární motivací výpovědí se namísto opilosti stává střízlivost.\n\n\"Symposion\" má formu nepřímého vyprávění: zprávu o hostině podává buď některý její účastník nebo třetí osoba, která dění zná jen z doslechu. To autorovi umožňuje vedle zachycení vlastních řečí sledovat i jejich kontext či podávat doplňující vysvětlení a umocnit tak vyznění díla. Vylíčení samotného děje na hostině, které tvoří epickou složku díla, se většinou objevuje na začátku a na konci textu a bývá stručné a konvenční, může však nabýt velké důležitosti. Např. Macrobius v \"Saturnáliích\" podává děj na hostině spíše jen náznakově a výslovně zdůrazňuje jejich naukovou a didaktickou složku, které podřizuje všechny ostatní, zatímco Petroniova \"Hostina u Trimalchiona\" právě prostřednictvím četných obrazů pozlátka luxusu a okázalé opulentnosti v kontrastu s nesmysly tlachanými ve vulgární latině, jimiž symposiasté nechtěně dokládají své nízké myšlenkové obzory, dosahuje satiricky humorného efektu.\n\nDalším významným prvkem žánru je využití postavy nezvaného hosta. Jeho vpád do debatující společnosti na jedné straně naruší doposud poklidnou atmosféru hostiny a oživuje tak epický děj \"symposií\", na straně druhé může vnést nový prvek naukový – nezvaný host často buď vyslovuje vlastní nové názory k tématu a dává mu tak nový rozměr, nebo je oponentem názorů už vyřčených, čímž účastníkům umožňuje rozvinout jejich myšlenky. Také tento motiv jednotliví autoři využívají různě: Xenofón nechává ve svém \"Symposiu\" bez pozvání přijít šprýmaře Filippa a tak dojde prostě jen k umocnění rozmarné atmosféry, jíž je celý spis nesen, zatímco u Platóna vstup opilého Alkibiada působí dramatický zvrat. Postava Macrobiova Euangela se naproti tomu často jeví „jako autorský trik používaný mechanicky kdykoli, když je třeba předem vyvrátit námitku, kterou by mohl proti výkladům vznést čtenář nebo kritik.“\n\n"}
{"id": "498373", "url": "https://cs.wikipedia.org/wiki?curid=498373", "title": "Gerhard z Questenberka", "text": "Gerhard z Questenberka\n\nGerhard z Questenberka (1580 – 1. července 1646) byl šlechtic a císařský úředník za vlády císařů Rudolfa II., Matyáše, Ferdinanda II. a Ferdinanda III. Byl vojenským poradcem a přítelem vévody a vojevůdce Albrechta z Valdštejna,\n\n. Účastnil se diplomatických vyjednávání v dobových vojenských konfliktech (zejména po roce 1634) se saským kurfiřtem Janem Jiřím, sedmihradským knížetem Jiřím Rakocym a s Turky v jižních Uhrách. V pobělohorské době výhodně získal majetky na Moravě a v západních Čechách konfiskované účastníkům stavovského povstání a při majetkových revizích v rámci rekatolizace provedené Ferdinandem II. v období jeho vlády (1619-1637). Na jaroměřickém panství založil základy rozvoje barokní kultury, která se zde plně rozvinula v dalších generacích jeho dědiců.\n\nGerhard Questenberk (II) se jako druhorozený narodil v roce 1580 v Kolíně nad Rýnem. Jeho otcem byl Gerhard (I) (*1535) matka Kateřina Therlain z Lennep (*1539). Měl tři bratry, staršího Kašpara (*1571) a dva mladší Heřmana a Jana\n. O dětství bratrů v jejich rodišti nejsou žádné zprávy. Když otec Gerhard (I) v roce 1591 , zemřel, matka se se syny přestěhovala do Prahy, kde v blízkosti císařského dvora Rudolfa II. měla zřejmě příbuzné či vlivné přímluvce a našla zde i možnosti dobrého vzdělání svých synů a následně jim tak usnadnila jejich další kariéru. Vstup mladších bratrů do úřadu císařského kancléřství asi usnadnil i jejich starší bratr Kašpar z Questenberka, který již od roku 1603 zastával vlivnou pozici ve Strahovském klášteře premonstrátů. Od roku 1612, po jmenování stávajícího opata Jana Loheliuse Arcibiskupem pražským, převzal jeho funkci opata Strahovského kláštera. Mladší bratři Gerhard, Heřman a Jan byli nejpozději od roku 1606 evidováni jako placení úředníci v úřadu císařského kancléře. Dochoval se záznam o jejich ustavení do úřadu a přiznaném měsíčním platu. Heřman (od 1. září 1606) a Jan ( od 1. října 1609) jako koncipienti v latinské kanceláři (spisová služba s měsíčním platem 30 resp. 10 zl), Gerhard byl od 1. srpna 1606 zařazen ve dvorské válečné kanceláři s měsíčním platem 20 zl. Zřejmě byl i schopným úředníkem, protože již v roce 1611 mu byl přiznán měsíční plat 277 zl..\n\nGerhard z Questernberga po dobu svého působení v dvorní válečné radě (Hof Kriegsrat) na dvoře císaře Rudolfa II. získal zkušenosti s válečnou ekonomikou, zásobováním armádních expedicí a jejich financováním (dnes asi vojenská logistika). Po smrti Rudolfa II. roku 1612 přešel Gerhard z Questenberka do služeb císaře Matyáše a s kancléřstvím se přestěhoval do sídelní Vídně. Postupně se v kariéře posouval do diplomatických služeb, například byl členem oficiálního doprovodu při korunovaci císaře Matyáše 7. června 1612 ve Frankfurtu nad Mohanem. Po smrti císaře Matyáše (20. března 1619) a nástupu císaře Ferdinanda II. na trůn se Gerhard z Questenberka, jako již uznávaná a vlivná osoba znalá vojenství, stal rádcem a zřejmě i důvěrným přítelem Albrechta z Valdštejna.\nVálečné a mocenské úspěchy Albrechta z Valdštejna se v protireformačním období a počátcích třicetileté války promítaly i do vlivu Gerharda z Questenberka na majetkové a společenské zisky. Nepochybně k tomu přispělo i cílené znehodnocení měny ražbou mincí v roce 1622 s výrazně velkým snížením obsahu drahého kovu, které ovládalo mincovní konsorcium (členové: Kancléř František z Ditrichštějna, Albrecht z Valdštejna, Pavel Michna z Vacínova a nekatolíci bankéři Jan de Witte a Jakub Baševi), které si právo razit mince pronajalo od císaře Ferdinanda II. a provedlo měnovou reformu.. Není pochyb, že rádce Albrechta z Valdštejna Gerhard z Questenberka se na těchto činnostech významně podílel.\n\nV roce 1622 se oženil s Marií Unterholzerovou, dcerou dvorního císařského rady Jana Unterholzera z Kranichbergu. Měli spolu pět dětí, z toho dva syny, Jana Antonína (*1633) a Františka (*1635).\nVálečná léta strávená s generalissimem Valdštejnem poskytla Gerhardovi z Questenberka značné výhody i při skupování panství konfiskovaných Ferdinandem II. účastníkům stavovského povstání, protestantským šlechtickým rodům, evangelíkům, měšťanům a mnoha dalším. Gerhard měl navíc usnadněnou pozici také díky vlivu svého staršího bratra Kašpara, opata Strahovského kláštera, který byl v roce 1627 jmenován do anti-reformační komise (členy komise byli kardinál Harrach, již zmíněný Kašpar z Questenberka, Jaroslav Bořita z Martinic, Frederic Tallenberg a Kryštof Wratislav z Mitrovic), která vyhledávala a označovala odpůrce Ferdinanda II. a odsuzoval je ke konfiskaci majetku. Verdikty komise mohl změnit pouze panovník. Konfiskace majetků v Čechách a na Moravě se řešily rozdílně. Císařem Ferdinandem II. vydaný edikt ve Znojmě 26. června 1628 potvrdil privilegia moravských stavů ve zvláštním seznamu panství, které nepropadly konfiskaci díky loajality jejich majitelů vůči císařské politice. V období let 1627 až 1633 narůstaly konflikty mezi ambiciózním Albrechtem z Valdštejna a císařem Ferdinandem II. umocněné válkou císařství proti Dánsku (1625-1629) a Švédsku (1630-1635), které vyvrcholilo zavražděním vévody Valdštejna v Chebu 26. února 1634. Gerhard z Questenbergu byl až do posledních dnů života Valdštejna jeho obhájcem a snažil se uhlazovat jeho spory s císařským dvorem. Po Valdštejnově smrti se Gerhard na čas uchýlil do ústraní, ale Gerhardovy válečné zkušenosti a organizační schopnosti se brzy staly pro císaře Ferdinanda II. nepostradatelnými když svého druhorozeného syna arcivévodu Leopolda Wilhelma (1614-1662) jmenoval regentem v dolním Rakousku (1636). Posléze ho odeslal na zkušenou do Čech k hlavní armádě, které v té době velel generál Ottavio Piccolomini. Armáda tehdy zimovala v Praze a arcivévoda Leopold Wilém tam spolu s Gerhardem z Qustenberka, coby svým poradcem už v hodnosti generála, dorazil až 5. ledna 1640.\n\nPo smrti císaře Ferdinanda II. (15. února 1637) a nástupu Ferdinanda III. (1637) na trůn byl Gerhard z Questenberka jako zkušený diplomat účasten řady politických jednání. Se Sedmihradským knížete Jiřím Rakocym dojednával mírové podmínky v horních Uhrách, tehdy vojensky ohrožované jak Švédy od severu (generál Torstensson) tak i Turky od jihu. Diplomatické úkoly v závěrečné fázi třicetileté války zaměstnávaly generála Gerharda z Questenberka až do jeho smrti 1. června 1646.\nSvého vlivu a postavení u císařského dvora využil k získání značného majetku. V roce 1624 koupil panství Jaroměřice nad Rokytnou, obce Bohušice, Příštpo, Bečov nad Teplou , Javorná a panství Rappoltenkirchen, a těsně před svou smrtí na jaře 1646 koupil i Horní Slavkov, s rudnými doly za 180.000 zl. inflační měny.\n\nRozsáhlý majetek generála Gerharda z Questenberka, nabytý v protireformačním období třicetileté války, zdědil jeho nejstarší syn Jan Antonín z Questenberka (1633 – 1686), který si za své sídlo zvolil jaroměřický zámek a přispěl zde k rozvoji barokní kultury na Moravě. Po roce 1699 pak v kulturní tradici Questenberků na jaroměřickém panství pokračoval Gerhardův vnuk a syn Jana Antonína, Jan Adam z Questenberka (1678-1752), osvícený vzdělanec a mecenáš, znalec hudby, malířství a barokní architektury.\n"}
{"id": "498388", "url": "https://cs.wikipedia.org/wiki?curid=498388", "title": "Skupinové vyučování", "text": "Skupinové vyučování\n\nSkupinové vyučování je organizační forma vyučování charakterizovaná tím, že žáci pracují ve skupinách. Učitel rozdělí žáky do skupin a to buď formálně (učitel určí sám, kdo v dané skupině bude - má proto určitý záměr) nebo neformálně (učitel nechá na žácích, jak se do skupin rozdělí a děti se rozdělí podle vzájemných sympatií, jak se komu s kým pracuje). Je dobré, když je ve skupině 3-5 žáků kvůli jejich aktivitě. Učitel skupině zadá úkoly a skupina spolupracuje. Je dobré, když učitel obchází žáky a věnuje se jim chvíli ve skupině. Skupiny by měly mít čas na vypracování úkolu, důležité je potom hodnocení práce. Skupina říká výsledky své práce a také každý žák může říct, jak se zapojil při vypracovávání.\n\n"}
{"id": "498394", "url": "https://cs.wikipedia.org/wiki?curid=498394", "title": "David Morris Lee", "text": "David Morris Lee\n\nDavid Morris Lee (* 20. ledna 1931, Rye, New York, USA) je americký fyzik. V roce 1996 dostal s Robertem Colemanem Richardsonem a Douglasem Deanem Osheroffem Nobelovu cenu za fyziku za objev supratekutosti v héliu 3.\n\nLee je členem organizací National Academy of Sciences a American Academy of Arts and Sciences.\n\nLeeovi rodiče byli děti židovských imigrantů z Anglie a Litvy. David Lee promoval na Harvardově univerzitě v roce 1952 a poté nastoupil do americké armády, kde si odsloužil 22 měsíců. Poté co byl zproštěn služby, studoval na Univerzitě v Connecticutu a zakončil studia titulem Masters degree. Roku 1955 započal doktorandská studia na Yale University, kde pracoval pod Henry A. Fairbankem ve fyzikální skupině zaměřující se na nízkou teplotu. Zde prováděli experimentální výzkum tekutosti hélia 3.\n\nPo studiích na Yale University, vzal v roce 1959 práci na Cornell University, kde byl zodpovědný za vybudování laboratoře \"Atomic and Solid State Physics\". Brzy po příjezdu na Cornell University potkal svou budoucí ženu Danu, studující v doktorandském studijním programu, ale na jiném oddělení; měli spolu dva syny.\nNa konci září 2009 Lee oznámil, že přestěhuje laboratoř z Cornell University do texaské A&M University. Stěhování bylo dokončeno 16. listopadu 2009.\n"}
{"id": "498399", "url": "https://cs.wikipedia.org/wiki?curid=498399", "title": "Direct pojišťovna", "text": "Direct pojišťovna\n\nDirect pojišťovna, a.s. působila na českém trhu od 21. května 2007 do 25. června 2012 ve vlastnictví RSA. Na trh se tato značka vrátila 15. června 2015 již pod vlastnictví VIGO Investments. V současné době působí na trhu jako univerzální neživotní pojišťovna, která klade důraz na jednoduché a srozumitelné produkty a služby, spolehlivé procesy a přátelský přístup. Direct pojišťovna nabízí nejžádanější formy pojištění pro lidi: pojištění auta a jiných dopravních prostředků, pojištění majetku, odpovědnosti, cesty do zahraničí i pojištění v případě úrazu. Vychází vstříc také podnikatelům a jejich specifickým požadavkům pojištění dle oboru podnikání.\n\nDirect pojišťovna, a. s. je také členem České asociace pojišťoven.\n\nDirect přichází na trh s revolučním řešením – je první pojišťovnou, která své produkty nabízí výhradně přes telefon a internet. Za svůj inovativní přístup získal např. ocenění „Pojišťovací inovátor“ nebo „Nejdynamičtější pojišťovna“.\n\nSkupina VIGO Investments kupuje značku Direct a pracuje na jejím návratu na český trh. Na podzim roku 2014 VIGO Investments uzavírá dohodu o převodu 100 % akcií pojišťovny Triglav, jež v České republice působí od roku 1996, a je vnímána jako dobrá platforma pro dlouhodobý růst.\n\nV květnu 2015 Česká národní banka schvaluje převzetí pojišťovny Triglav investiční skupinou VIGO Investments. Intenzivně se pracuje na rebrandingu a Direct pojišťovna přichází s koncepcí „pojišťovny pro lidi“. V prvním čtvrtletí roku 2015 se Direct pojišťovna vrací do zisku. V červnu 2015 Direct přichází s prvním produktem – cestovním pojištěním, startuje s neobyčejným call centrem – už žádné neosobní telefonní automaty. V říjnu 2015 Direct představuje další produkt – autopojištění (povinné ručení i havarijní pojištění) a otevírá pobočku v Českých Budějovicích (na Radniční 133/1). Direct pojišťovna také uzavřela strategické partnerství s NN pojišťovnou – pojištění od Directu je možné sjednat v celé síti NN.\n\nV únoru 2016 Direct pojišťovna představuje pojištění odpovědnosti, pojištění majetku – domů, bytů nebo chalup vč. pojištění domácích mazlíčků, jízdních kol či koloběžek. Byly otevřeny nové pobočky v Ostravě (v Nová Karolina Parku) a v Praze (na Bělehradské 67). V březnu 2016 Direct zavádí technické inovace v rámci zrychlení procesů – elektronické prohlídky vozidel. Pobočka v Pardubicích je na nové adrese – 17. listopadu 181. V červenci 2016 Direct oznamuje, že za prvních šest měsíců roku 2016 se pro pojištění od Directu rozhodlo přes 73 tisíc nových klientů. Direct pojišťovna představuje v říjnu 2016 nové pojištění flotil, které je určené pro firmy. \nDynamický růst Directu je poznat nejen růstem pojišťovny, ale i růstem ve vlastních řadách. V listopadu 2016 se tým DIRECT pojišťovny rozrůstá nad 200 zaměstnanců.\n\n\n"}
{"id": "498402", "url": "https://cs.wikipedia.org/wiki?curid=498402", "title": "Užívej si, co to jde", "text": "Užívej si, co to jde\n\nUžívej si, co to jde (anglicky: \"Whatever Works\") je film scenáristy a režiséra Woodyho Allena z roku 2009. Newyorský intelektuál – v tomto případě bývalý univerzitní profesor fyziky Boris Yellnikoff (Larry David) – sžíravě komentuje společnost kolem sebe a vyznává zásadu \"užívej si, co to jde\". Náhodou se setká s naivní dívkou Melody (Evan Rachel Wood), která utekla do New Yorku z jižanského městečka a která mu zcela změní život. Postupně za Melody do New Yorku přicházejí její matka i otec. Všechny postavy v newyorském prostředí odkládají své problémy a nacházejí nové partnery.\n\nPo dvou filmech natáčených v Londýně a jednom filmu z Barcelony se Allen vrátil ke svému typickému námětu. Podle kritiky film nepřináší nic nového, ale Allenovy fanoušky potěší. \n\nFilm obdržel cenu Valencijského společenství \"Los Premios Turia\" (Turia Award) za nejlepší zahraniční film.\n\n"}
{"id": "498404", "url": "https://cs.wikipedia.org/wiki?curid=498404", "title": "Spirit of the Forest", "text": "Spirit of the Forest\n\nSpirit of the Forest je první studiové album od finské kapely Korpiklaani. Bylo vydáno v roce 2003.\n\n\n"}
{"id": "498407", "url": "https://cs.wikipedia.org/wiki?curid=498407", "title": "Voice of Wilderness", "text": "Voice of Wilderness\n\nVoice of Wildernes je druhé studiové album od finské kapely Korpiklaani. Bylo vydáno v roce 2005.\n\n\n\n\n\n\n\n"}
{"id": "498408", "url": "https://cs.wikipedia.org/wiki?curid=498408", "title": "Kathryn Janewayová", "text": "Kathryn Janewayová\n\nKathryn Janewayová je fiktivní postava ze světa Star Treku. Jako kapitán vesmírné lodě Federace \"USS Voyager\" byla jednou z hlavních postav seriálu \"\". Po návratu Voyageru do kvadrantu alfa byla povýšena na viceadmirála. Ztvárnila jí herečka Kate Mulgrewová.\n\nPostava kapitánky Voyageru se měla původně jmenovat \"Elizabeth Janewayová\", podle slavné spisovatelky. Poté, co byla pro tuto roli vybrána herečka Genevie Bujold, byla na její žádost kapitánka přejmenována na \"Nicole Janewayovou\". Genevie Bujold která však neměla zkušenosti se seriálovou produkcí, odmítla kvůli velkému zatížení roli Janewayové hned druhý den natáčení pilotního dílu \"Ochránce\". Byla tedy nahrazena herečkou Kate Mulgrew, která se před tím o roli také ucházela. Ta navrhla, aby byla kapitánka přejmenována na Kathryn Janewayovou. O tuto roli se dále ucházeli také herečky Erin Gray a Chelsea Field. Český dabing zajistila brněnská herečka Sylva Talpová.\n\nKathryn Janewayová se narodila ve městě Bloomington v Indianě. Sloužila na lodi \"USS Al-Batani\", později už jako kapitán na \"USS Billings\", kde se seznámila s Tuvokem. Poté byli oba převeleni na loď \"USS Wyoming\", a nakonec v roce 2371 na \"USS Voyager\".\n\nPrvní misí Voyageru bylo hledat pohřešovanou loď Maquistů, kterou Cardassiané pronásledovali do oblasti Badlands, a kde byla také naposledy spatřena. V tu dobu byli obě lodě, Voyager i loď Maquistů proti své vůli zataženy až do kvadrantu delta, na místo vzdálené 75 tisíc světelných let daleko. Loď maquistského velitele Chakotaye byla poté zničena v boji z Kazon-Ogly. Janewayová se rozhodla, že zničí zařízení které je do delta kvadrantu dostalo i za cenu toho, že se nebudou moc touto cestou vrátit zpět domů. K tomu jí vedl fakt, že Kazoni by zařízení, které dodává energii na planetu Ocampa využili ke svým potřebám, a Ocampu by obsadili. Poté se Janewayová rozhodla, že spojí svojí posádku s posádkou velitele Chakotaye. Ten se tak stal prvním důstojníkem.\n\nPo návratu Voyageru do kvadrantu alfa v roce 2378, byla Janewayová povýšena na viceadmirála. Objevila se ve filmu \"\", kdy předala kapitánu Jean-Lucu Picardovi rozkaz, aby se USS Enterprise-E vydala na misi k centrální planetě Romulanského impéria, Romulu.\n\n"}
{"id": "498409", "url": "https://cs.wikipedia.org/wiki?curid=498409", "title": "Chakotay", "text": "Chakotay\n\nChakotay je fiktivní postava ze světa Star Treku. V seriálu \"\" si zahrál makistického velitele, a poté prvního důstojníka na lodi Federace \"USS Voyager\". Roli Chakotaye ztvárnil herec Robert Beltran.\n\nChakotay se narodil v roce 2329. Vyrůstal po boku svého otce Kolopaka, jenž studoval nejmenovaný americký domorodý kmen. Snil však o kariéře v Hvězdné flotile, což se mu nakonec podařilo, s podporou kapitána Hikaru Sulu. Akademii Hvězdné flotily Chakotay navštěvoval mezi lety 2344 až 2348. Volný čas zde trávil provozováním boxu.\n\nBěhem jeho služby u Hvězdné flotily Chakotay pracoval jako taktický instruktor Hvězdné flotily s hodností nadporučíka (?).\n\nV roce 2370 byla Chakotayova domovská planeta, nacházející se v demilitarizované zóně, podstoupena cardassianům v rámci smlouvy mezi Federací a Cardassijskou unií. Chakotay kvůli tomu vzápětí opustil Hvězdnou flotilu, a přidal se k makistům. Během doby kdy spolupracoval s makisty, seznámil se s B'Elannou Torresovou, která se stala šéfinženýrem na jeho malé lodi. Mezi svoji posádku přijal také Sesku, cardassijskou špiónku, která byla pomocí plastické operace pozměněna tak, aby vypadala jako bajoranka.\n\nChakotay byl kapitánem malého raideru jménem \"Val Jean\". V roce 2371 byl pronásledován cardassijskou lodí, a snažil se jí setřást v oblasti Bladlands. To se mu sice podařilo, ale vzápětí byla jeho loď přemístěna o 75 tisíc světelných let daleko, do odlehlé oblasti kvadrantu delta. Stejný osud potkal i loď Federace \"USS Voyager\", jejímž úkolem bylo Chakotayovu loď najít. V delta kvadrantu byl Val Jean zničen v boji s kazon-ogly. Protože kapitán Kathryn Janewayová zničila zařízení, které obě plavidla do delta kvadrantu dostalo, nezbývalo Chakotayovi nic jiného, než souhlasit s návrhem Janewayové, a spojit obě posádky do jedné, která spolu bude spolupracovat na cestě zpět do kvadrantu alfa. Chakotay se stal prvním důstojníkem na \"Voyageru\", B'Elanna Torresová šéfinženýrem (epizoda \"\").\n\nBěhem pobytu na \"Voyageru\" se z Chakotaye a Janewayové stali blízcí přátelé. V epizodě \"Resolutions\" spolu dokonce prožili románek, když byli oba nuceni zůstat na neznámé planetě poté, co se nakazili neznámou nemocí. Když však Voyager získal od vidianů lék, vrátili se pro oba zpět.\n\nNa konci sedmileté pouti Voyageru zpět do alfa kvadrantu si Sedmá z devíti, bývalá členka společenstva borgů, vybrala Chakotaye jako vhodný objekt pro její zkoumaní lidskosti. V alternativní budoucnosti (epizoda „Endgame“) byli tito dva dokonce manželé.\n\n"}
{"id": "498410", "url": "https://cs.wikipedia.org/wiki?curid=498410", "title": "B'Elanna Torresová", "text": "B'Elanna Torresová\n\nB'Elanna Torresová je fiktivní postava ze světa Star Treku. V seriálu \"\" si zahrála členku odboje Maquis se smíšeným, klingonsko-lidským původem, která je nucena přidat se jako šéfinženýrka lodi \"USS Voyager\" dočasně k hvězdné flotile. Roli B'Elanny Torresové ztvárnila herečka Roxann Dawsonová.\n\nB'Elanna se narodila v roce 2349 v kolonii Federace Kessik IV. Její matka byla Klingonka, její otec člověk. B'Elanna později začala navštěvovat akademii Hvězdné flotily, ale kvůli své vznětlivé povaze měla neustále problémy s disciplínou a posloucháním rozkazů. I přes to všechno byla cennou členkou desetiboje na akademii. Když se rozhodla v roce 2368, ve svých 19 letech akademii opustit, mnoha profesorům bylo z jejího rozhodnutí smutno.\n\nV roce 2370 se, ve svých 21 letech, přidala k hnutí Maquis, a sloužila na lodi \"Val Jean\", které velel Chakotay. Když byl v roce 2371 \"Val Jean\" v delta kvadrantu zničen v boji s Kazon-Ogly, byla nucena stát se součástí nové posádky, složené z přeživších členů Val Jeana a posádky lodě Federace \"USS Voyager\". Torresová získala hodnost mladšího poručíka, a později byla povýšena na poručíka a získala funkci hlavního inženýra na \"Voyageru\". \n\nKdyž byla B'Elanna spolu s Tomem Parisem unesena rasou Vidianů, byly na ní prováděny experimenty. Vidianský vědec extrahoval její klingonskou DNA, a vytvořil čistě klingonskou a čistě lidskou B'Elannu. Věřil, že klingonská DNA má specifickou biochemii, která by mohla být klíčem k nalezení léku na nemoc Phage, která zabíjí Vidiany už několik generací. Při útěku byla klingonská B'Elanna těžce zraněna energetickou zbraní, a zemřela. Holografický Doktor na \"Voyageru\" však použil její DNA aby obnovil původní klingonsko-lidskou B'Elannu.\n\nV roce 2373 si B'Elannu vybral vulkánský inženýr Vorik jako svou družku během pářícího rituálu pon farr, B'Elanna s tím nesouhlasila, a byla nucena utkat se s ním v rituálním boji.\n\nPozději Torresová navázala romantický vztah s Tomem Parisem, kterému předcházelo velmi bouřlivé a komplikované období námluv. Svůj vztah potvrdili svatbou v roce 2377, a líbánky prožili na transportním člunu zvaném Deltaplán. V roce 2378, během těžké cesty transwarpovým tunelem a s Borgy za zády se jim na ještě na palubě \"Voyageru\" narodila dcera Miral.\n\n"}
{"id": "498411", "url": "https://cs.wikipedia.org/wiki?curid=498411", "title": "Solel Bone", "text": "Solel Bone\n\nSolel bone (: סולל בונה‎, doslova „Dlaždič a stavař“) je nejstarší a jedna z největších stavebních a stavebně inženýrských společností v Izraeli.\n\nSolel bone byla založena v roce 1921 během první konference Histadrutu, tehdy ještě pod názvem Bac (hebrejsky: בע\"ץ), což je akronym pro \"Binjan ve-avodot ciburiot\" (hebrejsky: בניין ועבודות ציבוריות, doslova „Stavba a veřejné práce“). Jejím prvním projektem bylo vybudovat cestu ze Safedu do Cemachu, která je v dnes součástí dálnice 90. Společnost byla založena jako družstevní organizace v duchu socialistických dělnických skupin, ale posléze narazila na finanční potíže, které vedly v roce 1923 k založení společnosti Solel bone, která byla založena na základě společnosti Bac, ale která již byla spravována jako obchodní společnost.\n\nSolel bone měla hlavní úlohu přibudování mandátní Palestiny a po roce 1948 i při budování Izraele. Kromě jiných projektů postavila společnost v roce 1938 tzv. severní izraelský plot („Tegartova zeď“). Během mandátního období stavěla mosty, letiště, základny pro britskou armádu a armádní projekty v Iráku, Egyptu, Bahrajnu a Kypru.\n\nSolel bone přispěla k posílení Izraelských obranných sil (IOS) během války za nezávislost, a to budováním pevností a systémů zásobování vody, čímž se v praxi stala základem první logistické jednotky IOS.\n\nV roce 1961 byly akcie Solel bone prvními obchodovanými na Telavivské burze cenných papírů.\n\nIzraelské firmy, jako například Solel bone, byly v 60. a 70. letech často zapojeny do stavebních projektů v Africe. Jedním z důvodů proč byla operace Entebbe v roce 1976 tak úspěšně provedena bylo to, že budova, v níž byli rukojmí drženi byla postavena právě Solel bone. Společnost tak měla stále plány budovy, které poskytla izraelské vládě.\n\nV letech 1960 až 1969 se společnost podílela na opravách baziliky Zvěstování v Nazaretu.\n\nV roce 1984 byla založena dceřiná společnost \"Solel Bone Building and Infrastructure\", kterou zcela ovládala společnost Solel bone. V roce 1989 byla kontrola nad dceřinou společností převedena na společnost \"Housing & Construction Holding Company Limited\" (hebrejsky: \"Šikun u-binuj\"). V roce 1996 byla kontrola holdingové společnosti, včetně Solel bone, převedena na Teda Arisona a později, po jeho smrti v roce 1999, na jeho dceru Šari Arison.\n\nProtiváhou podniku Solel bone je stavební podnik Sela založený roku 1945 jako satelitní organizace při odborové centrále Histadrut ha-ovdim ha-le'umit napojené na pravicové revizionistické hnutí.\n\n"}
{"id": "498413", "url": "https://cs.wikipedia.org/wiki?curid=498413", "title": "Tales Along This Road", "text": "Tales Along This Road\n\nTales Along This Road je třeti studiové album od finské kapely Korpiklaani. Bylo vydáno v roce 2006.\n\nVšechny písně složil Jonne Järvelä\n\n\n\n"}
{"id": "498414", "url": "https://cs.wikipedia.org/wiki?curid=498414", "title": "Desktop (textový procesor)", "text": "Desktop (textový procesor)\n\nDesktop je WYSIWYG textový procesor pro počítače Sinclair ZX Spectrum a kompatibilní (například Didaktik). Jedná se o program českého původu, autorem je Tomáš Vilím, který jej napsal pod přezdívkou \"Universum\". Vydavatelem programu byla společnost Proxima – Software v. o. s.\n\nProti jiným textovým editorům pro ZX Spectrum z té doby Desktop pracuje s proporcionálním písmem, v textu lze použít až čtyři fonty (není zde ale možnost u každého fontu použít různé řezy, pro každý řez je nutné použít zvláštní font).\n\nProgram byl dodáván společně s dalšími třemi programy:\n\nTisk z programu je možný na těchto tiskárnách a zapisovačích:\n\nPro kvalitnější tisk na 24jehličkových tiskárnách existuje ovladač \"Ultra LQ\", který místo v původním rastru 8 × 12 bodů tiskne v rastru 16 × 24 bodů. Pomocí ovladače \"Ultra BT\" je možný kvalitnější tisk na tiskárně BT100. Tyto ovladače bylo nutné zakoupit zvlášť.\n\nExistovala i speciální verze programu Desktop, která obsahovala ovladač pro tisk na tiskárně D-100 (není kompatibilní s tiskárnami Epson), a verze, která obsahovala ovladač pro tisk na tiskárně PRT 42G.\n\nK programu Desktop dále existují čtyři doplňkové sady programů, ovladačů, fontů a obrázků vydané pod názvy \"Klub uživatelů Desktopu 1 – 4\".\n\n\"Klub uživatelů Desktopu 1\" obsahuje následující:\n\n\"Klub uživatelů Desktopu 2\" je ovladač \"Ultra BT\".\n\n\"Klub uživatelů Desktopu 3\" obsahuje následující:\n\n\"Klub uživatelů Desktopu 4\" jsou ovladače \"Ultra LX\" a \"Ultra LQ\".\n\nDalší doplňkové programy byly dodávány v kompletu \"Public 12 – pro Desktop\":\n\nV současné době jsou tyto programy volně ke stažení.\n\n"}
{"id": "498415", "url": "https://cs.wikipedia.org/wiki?curid=498415", "title": "Interkros", "text": "Interkros\n\nInterkros (neoficiálně i softkros) je bezkontaktní kolektivní sport a míčová hra, která vzešla z lakrosu. Proti sobě v ní nastupují dvě pětičlenná družstva. Cílem hry je dopravit míč pomocí speciální lakrosky do branky. \n\nSport začal vznikat v roce 1980 v Kanadě, kde tým sociologů, psychologů a učitelů tělesné výchovy vytvořil nový bezkontaktní sport pro děti, který vzešel z principů lakrosu a byl hratelný ve školních tělocvičnách. V roce 1982 vznikla první oficiální pravidla interkrosu a v roce 1985 se hrál první oficiální zápas mužů. V tomto roce byla založena i Mezinárodní interkrosová federace (FIIC) se sídlem v Montrealu (dnes Paříž), jejímž cílem byla propagace nového sportu a rozvoj v zahraničí. Sport si razil cestu nejprve do Evropy.\n\nInterkros se hraje ve čtyřech hráčích v poli a jedním brankářem. Hraje se na tři třetiny po 15 minutách na hřišti pokud možno 20 x 40m. Většinou v tělocvičně ale i na venkovní umělé trávě. Hráči nepotřebují žádné chrániče (někteří mají chrániče na oči, plastové brýle), protože hráči se sebe nesmí ani dotknout. Hráči mají kovové tyče (výjimečně ještě dřevěné) s kompletní umělohmotnou „hlavou“. Míče jsou větší než u ostatních druhů lacrossu a jsou lehčí. V interkrosu není žádný face ani vhazování. Hráči si jednoduše na začátku hřiště střihnou a kdo vyhraje, má míč. V této verzi padá velmi mnoho gólů, ale samozřejmě záleží na brankáři a na schopnostech hráčů. Konečný výsledek může činit například 35:25, ale také 12:15. Doba na útok je omezena na 30s, míč v držení hráče na 3 sekundy, což činí interkros velmi rychlou a napínavou hrou. \n\nInterkros hrají muži i ženy společně, na úrovni mistrovství světa jsou soutěže oddělené.\n"}
{"id": "498416", "url": "https://cs.wikipedia.org/wiki?curid=498416", "title": "Havárie u Sevesa", "text": "Havárie u Sevesa\n\nHavárie u Sevesa byla havárie, ke které došlo v chemické továrně firmy Icmesa 10. července 1976 v italském městě Seveso, jež se nachází asi 20 kilometrů severně od Milána. Firma Icmesa byla dceřinou společností společnosti Givaudan. Švýcarská firma Givaudan byla součástí koncernu Hoffmann-La Roche. \n\nTovárna vyráběla mimo jiné herbicid TCP, který se používal k likvidaci dřevnatých plevelů. Do ovzduší během havárie unikly asi dva kilogramy dioxinu, které zamořily téměř dva tisíce hektarů půdy v okolí. Zaměstnanci závadu během dvaceti minut odstranili a teprve po 17 dnech továrna přiznala, že uniklé plyny obsahovaly i extrémně toxický dioxin. Na následky otravy onemocnělo asi 200 lidí.\n\n\n"}
{"id": "498418", "url": "https://cs.wikipedia.org/wiki?curid=498418", "title": "Jan Žalman", "text": "Jan Žalman\n\nJan Žalman (vlastním jménem Antonín Novák, 14. dubna 1911 Praha – 27. září 1990) byl český filmový kritik a teoretik.\n\nByl dlouholetým šéfredaktorem časopisu \"Film a doba\", v roce 1970 byl z politických důvodů z funkce odvolán a nemohl nadále oficiálně publikovat.\n\n"}
{"id": "498422", "url": "https://cs.wikipedia.org/wiki?curid=498422", "title": "Tervaskanto", "text": "Tervaskanto\n\nTervaskanto je čtvrté studiové album od finské kapely Korpiklaani. Bylo vydáno v roce 2007.\n\n\n"}
{"id": "498423", "url": "https://cs.wikipedia.org/wiki?curid=498423", "title": "Nadkrychle", "text": "Nadkrychle\n\nNadkrychle neboli hyperkrychle je zobecnění krychle do více rozměrů. Z geometrického hlediska může být d-rozměrná nadkrychle definována jako rovnoběžnostěn d navzájem kolmých vektorů shodné velikosti, tedy např. vektorů [1, 0, 0, …], [0, 1, 0, …], …, […, 0, 0, 1].\n\nZ kombinatorického úhlu pohledu nás zajímají pouze vrcholy a jejich spojení (tj. odpovídající graf): pak můžeme definovat množinu vrcholů jako množinu všech dvojkových zápisů délky d, množinu hran budou tvořit právě takové dvojice vrcholů, které se ve dvojkovém zápise liší právě na jednom místě.\n\nNadkrychle konkrétní dimenze se označují řeckou číselnou předponou a příponou \"rakt\", pro čtyři dimenze a víc jde tedy teserakt, penterakt, hexerakt, hepterakt, okterakt... Jinou možností zápisu je \"n-nadkrychle\", kde n značí zamýšlenou dimenzi.\n\nTak můžeme pokračovat libovolně dál. Tento proces odpovídá matematickému pojmu Minkowského součtu: d-nadkrychle je Minkowského součet \"d\" navzájem kolmých jednotkových úseček.\nVe výpočetní technice hyperkrychle definuje speciální typ paralelního počítače, jehož procesory, nebo zpracovávající elementy (PEs), jsou propojeny stejně jako vrcholy hyperkrychle. Toto zapojení umožňuje velmi rychlou komunikaci (nejdelší vzdálenost mezi procesory je rovna dimenzi hyperkrychle). Úlohy psané pro hypotetický počítač s n navzájem spojenými procesory (každý s každým) lze tedy v této architektuře počítat maximálně v čase log2(n) krát delším. Většinu reálných úloh lze dokonce počítat stejně rychle jako na počítači s kompletně propojenými procesory.\n\n\"N\"-dimenzní hyperkrychlový počítač má 2 PEs,\nkaždý je propojen s \"n\" dalšími PEs.\n\nProtože pro každou dimenzi hyperkrychle je třeba jeden komunikační port na každém procesoru, (například u hyperkrychle o dimenzi 16, která má 65 536 vrcholů (procesorů) by každý procesor musel mít 16 portů), bylo by třeba mít procesory s velkou rezervou portů pro konstrukci počítačů s různým počtem procesorů. Zapojení lze ale upravit tak, že v každém vrcholu jsou procesory pouze se třemi porty. Ty jsou uspořádány do kruhu (v jednom vrcholu n-dimenzionální krychle je n procesorů). Dva porty slouží pro komunikaci po kruhu v rámci vrcholu krychle, jeden pak pro komunikaci s jiným vrcholem.\n"}
{"id": "498424", "url": "https://cs.wikipedia.org/wiki?curid=498424", "title": "Spékání", "text": "Spékání\n\nSpékání neboli sintrování, slinutí či slinování je metoda výroby předmětů z práškových hmot jejich zahřátím na vysokou teplotu, avšak pod jejich teplotu tání, přičemž dochází k vzájemnému splynutí práškových částic. Při tomto procesu, který probíhá ve vakuové peci, dochází k přetváření tvarových dílů.\n\nSpékání se tradičně používá pro výrobu keramických předmětů a své moderní využití (slinování nanočásticových keramických materiálů) našlo v práškové metalurgii.\n\nPrášková metalurgie spojuje kovů nebo kovů s nekovy ve formě prášků působením tlaku a tepla. Výchozí surovinou je práškový kov, nebo směs prášků různých kovů, popřípadě směs prášků kovu s nekovem. Charakteristickou vlastností prášků je jeho chemická čistota, velikost a tvar částic, mikrostruktura a mikrotvrdost i stav částic (například plasticky deformované, vyžíhané a jiné).\n\nUžívá se jí, když nelze materiály zpracovat jinou technologií (například spojování komponent, které se spolu neslévají). Výhodou je vyšší hospodárnost díky zpracování materiálů s vysokým bodem tavení nebo při sériové výrobě drobných součástí. Prášková metalurgie má také kvalitní výsledky, například vysokou čistotu materiálů, dosažení přesného chemického složení, nebo užití při potřebě dosažení zvláštní struktury (například poréznost). Nevýhodou je naopak menší hutnost materiálů, nižší pevnost a houževnatost vyrobených materiálů a také vysoké náklady na nástroje.\n\nPolotovarem pro spékání jsou práškové hmoty, jež jsou formovány tak, aby se docílilo co největší soudržnosti částic prášku. Proto v práškové metalurgii nesmí velikost zrna překročit 0,60 mm. Předem připravený výlisek je během tepelného zpracování v rozmezí tavící teploty zhuštěn a vytvrzen. Proces spékání tvoří na sebe navazující fáze, během nichž dochází ke značnému zmenšení pórovitosti a objemu mřížky. V jedné fázi dojde ke zhuštění mřížky, v další se pak výrazně sníží pórovitost výlisku. Nakonec dochází k vytvoření sintrovacích vazeb, jež vznikají za přispění povrchové difuze mezi práškovými částicemi. Tím získává spékaný výlisek pevnost.\n\nEtapy výrobního postupu:\n\n\n\n"}
{"id": "498425", "url": "https://cs.wikipedia.org/wiki?curid=498425", "title": "Halesova–Jewettova věta", "text": "Halesova–Jewettova věta\n\nHalesova-Jewettova věta je důležité tvrzení Ramseyovské teorie, které tvrdí, že\n\nTvrdí tedy, že úplný chaos při barvení není od dostatečně velkých objektů možný, přičemž oním „dostatečně velkým“ se zde myslí „při dostatečně velké dimenzi“.\n\nTriviálním, ale zajímavým důsledkem je fakt, že pro dostatečně velké D neexistuje v piškvorkách hraných na hyperkrychli dimenze D remíza: tahy tu chápeme jako barvení dvěma barvami, konec hry nastává když jsou všechna místa v nadkrychli obarvena – Hales-Jewett nám pak říká, že se nemohlo stát, že nějaké barva v předchozích tazích neobsadila výherní pozici.\n\nV kombinaci s argumentem o kradení strategie dostáváme tvrzení, že na dostatečně velké nadkrychli má začínající hráč vyhrávací strategii.\n\n"}
{"id": "498426", "url": "https://cs.wikipedia.org/wiki?curid=498426", "title": "Bentley S3", "text": "Bentley S3\n\nBentley S3 je automobil vyráběný firmou Bentley.\nJako bezpochyby nejkrásnější poválečný Bentley byl S3 prvým čtyřdveřovým Continentalem. Rolls-Royce nechtěl zprvu svolit tomu, aby karosář H. J. Mulliner použil názvu Continental, trvaje na tom, že by se tak měly nazývat pouze dvoudveřové vozy. Po měsících nátlaku se Rolls-Royce dal obměkčit a svolil, aby byl tento automobil se špičkovou karosérií pojmenován jako dřívější Continental. S3 se na trhu objevil v roce 1957, využíval standardního podvozku S1. V roce 1959 převzal od Rolls-Royce motor o výkonu 220 koní V8 z lehké slitiny, v červenci 1962 se na předku karosérie objevily zdvojené svítilny a byl vytvořen S3 Flying Spur, který mnozí pokládají za nejlepší výplod celé řady. Je čilý, obratný, elegantní, dnes velice vzácný a ve své době patřil mezi nejobdivovanější a nejdokonalejší automobily světa.\n\n"}
{"id": "498427", "url": "https://cs.wikipedia.org/wiki?curid=498427", "title": "Michail Ščennikov", "text": "Michail Ščennikov\n\nMichail Anatoljevič Ščennikov ( ; * 24. prosince 1967, Sverdlovsk) je bývalý sovětský a později ruský atlet.\n\nJeho specializací byla sportovní chůze. Je čtyřnásobným halovým mistrem světa a trojnásobným halovým mistrem Evropy na trati 5 km a mistrem Evropy v závodě na 20 km. Na letních olympijských hrách v Atlantě 1996 získal stříbrnou medaili v chůzi na 50 km, když lepší byl jen polský chodec Robert Korzeniowski.\n\n"}
{"id": "498430", "url": "https://cs.wikipedia.org/wiki?curid=498430", "title": "Korven Kuningas", "text": "Korven Kuningas\n\nKorven Kuningas je páté studiové album finské kapely Korpiklaani. Bylo vydáno v roce 2008.\n\n\n"}
{"id": "498433", "url": "https://cs.wikipedia.org/wiki?curid=498433", "title": "Jaguar Mark IX", "text": "Jaguar Mark IX\n\nJaguar Mark IX byl luxusní automobil vyráběný britskou automobilkou Jaguar Cars mezi lety 1958 a 1961. Předchůdcem mu byl z velké části shodný model Mark VIII, nástupcem pak zcela nový model Mark X.\n\nJaguar Mark IX se po stránce vzhledu od svého předchůdce téměř nelišil. Elegantní čtyřdveřová karoserie s úctyhodnou délkou 4 990 mm a dvoubarevným nátěrem odděleným chromovanou páskou zůstala zachována. Většina změn se odehrála po technické stránce.\nPůvodní 3,4 litrový motor byl nahrazen novým řadovým šestiválcem XK o objemu 3 781 cm. Stejný motor používal také jeho nástupce typ Mark X (do 1964), sportovní model XK 150 (od 1959) a další. Poskytoval výkon 164 kW (220 k) při 5 500 ot./min, což stačilo k dosažení max. rychlosti až 184 km/h.\n\nDalší velmi důležitou inovací bylo zavedení kotoučových brzd na všechna čtyři kola a posilovače řízení do standardní výbavy.. To značně přispělo k snadnějšímu ovládání vozidla zejména ve vyšších rychlostech.Většina vozů byla dodávaná s třístupňovou automatickou převodovkou Borg Warner, ale byla nabízena také čtyřstupňová manuální s převodem dorychla.\n\nJak bylo u značky Jaguar zvykem, interiér nabízel velkou míru luxusu. Nechybělo obložení interiéru ořechovým dřevem, čalounění kůží, podlaha vyložená hustým kobercem nebo přední sedadla opatřená opěrkami hlavy a výklopné stolky pro cestující na zadních sedadlech. Cestující na předních sedadlech zase měli možnost sledovat oblohu pomocí posuvného střešního okna. Bylo vyrobeno přesně 10 009 vozů, které všechny vznikly v továrně Jaguaru v Coventry.\n"}
{"id": "498434", "url": "https://cs.wikipedia.org/wiki?curid=498434", "title": "Karkelo", "text": "Karkelo\n\nKarkelo je osmé studiové album od finské kapely Korpiklaani. Bylo vydáno v roce 2009.\n\n\n"}
{"id": "498435", "url": "https://cs.wikipedia.org/wiki?curid=498435", "title": "Martin Moudrý (spisovatel)", "text": "Martin Moudrý (spisovatel)\n\nMartin Moudrý je pseudonym českého spisovatele, autora knih na pomezí science fiction, fantasy a hororu. V roce 2004 vyšel jeho první román \"Kat\" – volné pokračování \"Cesty krve\" Jiřího Kulhánka. \n\nVedle pseudonymu autora románu \"Kat\" – \"Martin Moudrý\" – uvedl i přezdívku \"Jafff\", pod kterou vystupuje na diskusním webu Okoun.cz.\n\n\n"}
{"id": "498439", "url": "https://cs.wikipedia.org/wiki?curid=498439", "title": "Martin Waldseemüller", "text": "Martin Waldseemüller\n\nMartin Waldseemüller (v latinizované podobě \"Martinus Ilacomilus\" či \"Hylacomylus\", 1470 – 16. března 1520) byl německý kartograf. Společně s Matthiasem Ringmannem je mu připisováno první známé použití názvu „Amerika“ pro označení Nového světa, a to ve Waldseemüllerově mapě (známá též jako \"Universalis Cosmographia\"), na počest objevitele Ameriga Vespucciho. Podle Richarda Čapka „jeho tvorba způsobila přesun vůdčího postavení kartografie do Německa“.\n\nWaldseemüller se narodil ve Freiburgu v Wolfenweiler (jeho matka byla z Radolfzellu) a studoval na univerzitě ve Freiburgu.\n\nDne 25. dubna 1507, v době kdy pracoval v St. Deodatu ( ) ve Vévodství lotrinském (dnes Saint-Dié-des-Vosges, Francie), vydal glóbus a velkou nástěnnou mapu světa (\"Universalis Cosmographia\") složenou ze 12 dřevořezů, která byla vůbec první mapou, která zaznamenávala Nový svět jako „Ameriku“. Glóbus a nástěnná mapa byly doprovozeny knihou \"Cosmographiae Introductio\", úvodem do kosmografie. Kniha obsahuje latinské překlady \"Quattuor Americi Vespuccij navigationes\" (Čtyři cesty Ameriga Vespucciho), což je zřejmě dopis psaný Amerigem Vespuccim. V knize je rovněž popsáno, proč byl použit název Amerika:\n\"ab Americo Inventore …quasi Americi terram sive Americam\" (od objevitele Ameriga …jako by to byla země Amerigova, proto Amerika). \n\nV roce 1513 Waldseemüller znovu přemýšlí o názvu kontinentu, pravděpodobně v důsledku tehdejších pochybností o Vespucciho roli při objevení a pojmenování Ameriky. Ve svém přepracování Ptolemaiova atlasu však již název „Amerika nepoužil“ a namísto toho je kontinent nazván jednoduše \"Terra incognita\" (neznámá země). I přes tuto revizi, již bylo od té doby vydáno 1000 kopií mapy světa a původní název „Amerika“ se ujal. Zatímco Severní Amerika se ještě po nějaký čas v dokumentech označovala jako Indie (\"Indies\"), nakonec došlo i v jejím případě k používání názvu „Amerika.“\n\nNástěnná mapa byla po dlouhou dobu ztracena, ale v roce 1901 nalezl její kopii Joseph Fischer na hradě Wolfegg v jižním Německu. Jedná se o jedinou známou dochovanou kopii, která byla v květnu 2003 zakoupena Kongresem Spojených států.\n\n\n\n"}
{"id": "498440", "url": "https://cs.wikipedia.org/wiki?curid=498440", "title": "Katoptrika (rozcestník)", "text": "Katoptrika (rozcestník)\n\nPod slovem Katoptrika se může skrývat:\n\n\n"}
{"id": "498443", "url": "https://cs.wikipedia.org/wiki?curid=498443", "title": "Archimedes (planetka)", "text": "Archimedes (planetka)\n\n(3600) Archimedes je planetka s průměrem 35 km, kterou objevila Ludmila Vasiljevna Žuravleva 26. září 1978. Je pojmenována po řeckém matematikovi, fyzikovi, astronomovi a filozofovi Archimédovi.\n\n\n"}
{"id": "498444", "url": "https://cs.wikipedia.org/wiki?curid=498444", "title": "Archimedes (kráter)", "text": "Archimedes (kráter)\n\nArchimedes je rozsáhlý impaktní kráter na Měsíci pojmenovaný po řeckém matematikovi, fyzikovi, vynálezci a astronomovi Archimédovi. Leží na východní straně Mare Imbrium (Moře dešťů) a má průměr 81 km. Východně od něj leží kráter Autolycus (průměr 39 km) a severovýchodně kráter Aristillus (průměr 54 km). Jižně leží pohoří Montes Archimedes pojmenované podle kráteru, na jeho severozápadním okraji nedaleko Archimeda leží kráter Bancroft.\n\nVýchodně od kráteru Archimedes (poblíž kráteru Autolycus) dopadla 13. září 1959 sovětská sonda Luna 2, první člověkem vyrobené těleso na Měsíci.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n\n"}
{"id": "498448", "url": "https://cs.wikipedia.org/wiki?curid=498448", "title": "Architektonický komplex budovy radnice (Bohumín)", "text": "Architektonický komplex budovy radnice (Bohumín)\n\nArchitektonický komplex budovy radnice v Bohumíně byl původně postaven jako škola s německým vyučovacím jazykem. Architektonický komplex prožil zprvu několik rozšíření a přístav z důvodu velkého zájmu studentů. Dnes budova slouží jako radnice.\n\nDnešní budova radnice vznikala postupně jako komplex školních budov na konci 19. a začátku 20. století. Na konci 19. století existovalo v tehdejší obci Šunychl-Bohumín-nádraží (dnešní Nový Bohumín) několik typů škol, které však kapacitně nedostačovaly počtu žáků. Proto se vedení tehdejší obce rozhodlo, že postaví školu novou, na kterou přispěje částkou 10 tisíc zlatých také Severní dráha. K výstavbě byla vybrána parcela hraběte Larisch-Mönnicha, která sousedila s jeho jiným bývalým pozemkem, na němž se právě stavěl katolický kostel, a obec mu za něj zaplatila přes tři tisíce zlatých. Stavbu obec zadala 15. května 1893 místnímu staviteli Josefu Bergrovi za 42 tisíc zlatých. Ostatní práce k zařízení budovy získali různí podnikatelé. Celková částka vyčleněná na stavbu školy byla 52 tisíc zlatých. Rozpočet ovšem nebyl dodržen, jen samotný stavitel obdržel nakonec 44 tisíc zlatých. Stavba byla do konce roku 1893 zastřešena a dokončena byla na jaře roku 1894. Její slavnostní vysvěcení proběhlo 16. září 1894.\n\nPo čtyřech letech provozu této školy se ukázalo, že její prostory opět nestačí rostoucímu počtu žáků. V roce 1898 musel být adaptován byt školníka a byt zatímního učitele na další dvě učebny a v témže roce vypověděla škola obecnímu úřadu nájem jedné místnosti pro úřadování. Byla v ní totiž umístěna šestitřídní německá obecná škola chlapecká a dívčí, jejíž některé třídy měly navíc paralelky. Celkem bylo na škole devět tříd a stále jedna učebna chyběla. Tehdy školu navštěvovalo 632 žáků a žákyň. Tuto původní školu tvoří levý roh současné budovy radnice s frontou ke katolickému kostelu a asi do poloviny současné přední fronty budovy městského úřadu na dnešní náměstí T. G. Masaryka.\n\nProtože škola kapacitně nedostačovala, začalo se v roce 1898 s její první a zdaleka ne poslední přístavbou směrem na budoucí náměstí T. G. Masaryka. Tato přístavba měla čelní křídlo na náměstí a částečně zasahovala i za roh dnešní Seifertovy ulice. Ani to však nestačilo a v roce 1903 byla provedena druhá přístavba školy s dalšími čtyřmi učebnami a několika pomocnými místnostmi. Tato dostavba ukončila současnou frontu budovy ve směru do Seifertovy ulice a protáhla se do poloviny zadní fronty současné budovy v Husově ulici.\n\nVe školním roce 1905 až 1906 byla do této budovy umístěna i nově zřízená německá měšťanská škola. Současně byla rozdělena dosavadní šestitřídní obecná škola na dvě samostatné školy. Jedna byla smíšená obecná škola chlapecká a dívčí, druhou obecná škola chlapecká pětitřídní, která byla spojena se školou měšťanskou. Zřízením měšťanské školy nastal opět nedostatek prostoru, a tak byla v roce 1907 provedena již třetí přístavba podél Husovy ulice. Ani ta však nestačila, a proto v roce 1914 proběhla poslední čtvrtá přístavba. Ta uzavřela dosud neúplný obdélník budov z rohu Husovy ulice podél katolického kostela až k původní první školní budově z let 1893 až 1894. Náklady na předchozí tři přístavby se nedochovaly, o čtvrté dostavbě víme, že přišla na 72 tisíc zlatých.\n\nV roce 1911 založila obec Šunychl-Bohumín-nádraží obecní reformní reálné gymnázium s německým vyučovacím jazykem. To bylo umístěno do první školní budovy na rohu náměstí T. G. Masaryka z roku 1893 až 1894. První třída (prima) gymnázia pro 36 chlapců a čtyři děvčata byla otevřena 15. září 1911. Ředitelem gymnázia se stal František Günzel. Škola patřila obci. Od září školního roku 1912 až 1913 pak byla otevřena druhá třída (sekunda). V dalších letech byly postupně otevírány na gymnáziu další třídy. V roce 1918 to byla oktáva. První maturitní zkoušky se na gymnáziu konaly v roce 1919. Gymnázium bylo zestátněno 20. prosince 1920. Jak se toto gymnázium postupně rozšiřovalo, vytlačovalo žáky obecné i měšťanské školy i z první přístavby školní budovy z roku 1898 a obsadilo ve školním roce 1924 až 1925 celou přední část současné budovy radnice ve směru na náměstí T. G. Masaryka, kde mělo 13 učeben a 8 pomocných místností. V tomto školním roce navštěvovalo Německé státní reformní reálné gymnázium 419 studentů a 89 studentek.\n\nSoučasnou budovu MěÚ používaly německé školy až do roku 1940. Tehdy byl k 1. dubnu 1940 ustanoven nový správní obvod Nový Bohumín-venkov, pod nějž spadaly všechny dosud samostatné obce na Bohumínsku. Za té situace se tehdejší německý starosta města Nového Bohumína, ve které se v roce 1924 proměnila obec Šunychl-Bohumín-nádraží, rozhodl přemístit úřad z dosavadní budovy radnice na dnešním náměstí T. G. Masaryka, do sousední školní budovy. Školy se přestěhovaly do budov po zrušených českých školách. Bývalá školní budova byla důkladně opravena, zavedlo se v ní nízkonákladné parní topení, odstranily se různé přepážky v bývalých třídách a vyměněny byly i prošlapané dřevěné podlahy. To si vyžádalo náklady ve výši přes 77 tisíc korun. Bývalý komplex školních budov se tak proměnil v radniční budovu, kterou zůstal bez přerušení až do současnosti.\n\n\n"}
{"id": "498453", "url": "https://cs.wikipedia.org/wiki?curid=498453", "title": "Prášková metalurgie", "text": "Prášková metalurgie\n\nPrášková metalurgie je metoda výroby dílů (polotovarů i finálních výrobků) z prášků kovů, oxidů a karbidů kovů a nekovových prášků. Dost často se používají i směsi těchto materiálů.\n\n\n\n\nPrášek se vyrábí z taveniny rozstřikováním a následným ochlazením.\n\nPrášek se nejčastěji vyrábí nástřikem, kdy se roztavený kov rozprašuje do nádoby s vodou. K rozprašování se používá vzduch, případně dusík nebo voda. Při rozprašování vzduchem vznikají velmi jemná kulatá zrnka, Při rozprašování vodou jsou zrnka kostrbatější, z nichž lze vyrobit poréznější materiál.\n\nTímto způsobem se vyrábí nejčistější prášek s velmi jemnou frakcí. Karbonyly jsou sloučeniny kovů s oxidem uhelnatým (CO), např. pentakarbonyl železa Fe(CO), vázané koordinačními vazbami, jež se při vysoké teplotě rozpadnou na jemňoučký kovový prášek.\n\nDokonale promísený a přesně odměřený (odvážený) prášek se vloží do lisovací formy, kde se vysokým tlakem slisuje na polotovar. Přitom velmi záleží na frakci prášku a na formě zrnek. Kvalita prolisování (zhutnění) polotovaru je rozhodující pro pevnost a smrštění dílu. Tento vylisovaný polotovar lze snadno upravit obráběním, například vyvrtáním otvorů.\n\nPrvotní výrobky bývají dosti porézní, takže v případě, že to není žádoucí, dochází k jejich dalšímu spékání. Při něm dojde k vzájemnému splynutí práškových částic. Při malých teplotách dojde pouze k povrchovému slinutí, při vyšších pak k mřížkové difuzi.\nVýrobky se po spékání dost smrští, s čímž je třeba předem počítat.\n\n"}
{"id": "498457", "url": "https://cs.wikipedia.org/wiki?curid=498457", "title": "MACEK", "text": "MACEK\n\nMikroakcelerometr MAC-03, zvaný MACEK, je zařízení pro měření negravitačních zrychlení, tedy těch, která jsou způsobována jinými silami než gravitací. Je to především odpor atmosféry a tlak slunečního záření (přímého i odraženého od Země). \n\nPřístroj byl použit na ruské družici Resurs v roce 1992 a především na palubě raketoplánu Atlantis při letu STS-79 v roce 1996. Byl také hlavní součástí české družice MIMOSA vypuštěné v roce 2003; zde se jej však nepodařilo zprovoznit.\n\nHlavními částmi tohoto mikroakcelerometru je krychlová ocelová komůrka, ve které se volně vznáší pokovená krychle z křemenného skla o hraně 29,6 mm. Na ocelovou komůrku, která je pevně spojena a tělesem družice, působí jak gravitační, tak negravitační síly. Na vnitřní krychli však působí jen gravitační síly, a proto je možno z pohybu krychle uvnitř komůrky zjišťovat vliv negravitačních sil – tedy měřit negravitační zrychlení. Pohyb krychle je zjišťován kapacitním měřením vzdálenosti mezi jejími stěnami a vnitřními stěnami komůrky.\n\n"}
{"id": "498458", "url": "https://cs.wikipedia.org/wiki?curid=498458", "title": "Jindřich II. Dolnobavorský", "text": "Jindřich II. Dolnobavorský\n\nJindřich II. Dolnobavorský (29. září 1305, Landshut - 1. září 1339, Landshut) byl bavorský vévoda, spojenec českého krále Jana Lucemburského.\n\nJindřich byl prvorozeným synem vévody Štěpána a Judity, dcery Bolka Svídnického. Po otcově smrti roku 1310 se Jindřich stal svěřencem Ludvíka Bavora, který mu zajistil sňatek s Markétou, dcerou svého tehdejšího spojence Jana Lucemburského. Dohoda byla zlistiněna 12. srpna 1322 v Praze. Po manželském konfliktu krále Jana s manželkou Eliškou bylo děvčátko ještě téhož roku odvezeno na Jindřichův dvůr v Landshutu. Tam ji následovala i těhotná a zavržená matka.\n\nV exilu a bez svých důchodů zůstala královna Eliška v Bavorsku až do roku 1325, kdy se i s Markétou vrátila zpět do Čech, kde dívka pobyla další tři roky a poté se vydala za Jindřichem.\nSvatba Markéty a Jindřicha se uskutečnila až 12. února či 12. srpna 1328 ve Straubingu a Jindřich dal tchánovi k dispozici panství Burghausen, Kufstein a Kitzbühel jako výchozí bod pro výpravy do Tyrolska, Korutan a Itálie.\nRok po svatbě se novomanželům narodil syn Jan a o další rok později syn Jindřich, který zemřel v útlém dětství. Vévoda ručil na smlouvách o sňatku svého švagra Jana Jindřicha a Markéty Pyskaté. Měl spory se svými příbuznými o majetek a celý život byl věrným lucemburským spojencem. Zemřel 1. září 1339 na malomocenství a byl pohřben v cisterciáckém klášteře Seligenthal.\n\n20. prosince 1340 jej předčasně následoval do hrobu i jedenáctiletý syn Jan, údajně dle dobových drbů otrávený svým tchánem Ludvíkem Bavorem. Protože zemřel bez potomků, bylo po jeho smrti snadné spojit Horní a Dolní Bavorsko v jeden celek pod vládou císaře Ludvíka.\n\nVdova Markéta se měla stát manželkou polského krále Kazimíra III. Zemřela těsně před svatbou v červenci 1341.\n\n"}
{"id": "498463", "url": "https://cs.wikipedia.org/wiki?curid=498463", "title": "Orphaned Land", "text": "Orphaned Land\n\nOrphaned Land je izraelská heavy metalová kapela, která vznikla v roce 1991 pod názvem Resurrection, název Orphaned Land má od roku 1992. Kombinují blízkovýchodní, židovské a arabské vlivy a jejich hudební styl se pohybuje mezi oriental metalem, progressive metalem, folk metalem, death metalem a doom metalem.\n\n\n\n\n\n\n\n\n"}
{"id": "498467", "url": "https://cs.wikipedia.org/wiki?curid=498467", "title": "Momentky (film)", "text": "Momentky (film)\n\nMomentky ( Snapshots) je nizozemský romantický film režírovaný Rudolfem van den Bergem.\n\nMladá fotografka Aïsha přijíždí do Amsterodamu. Zde se seznámí s Larrym Brodskym, majitelem malého knihkupectví. Larry vypráví Aïshe o svých cestách a přitom vzpomíná na dívku, do které se zamiloval v Maroku. Aïsha v oné dívce pozná svou matku Narmu. Pozve matku do Amsterodamu, kde zařídí, aby se Larry s její matkou potkali. Larry je donucen prodat své knihkupectví a se svojí dávnou láskou si společně zařídí restauraci v Maroku.\n\nKostýmy: Sabine Snijders\n\nVe filmu se objevuje Velorex.\n\n"}
{"id": "498470", "url": "https://cs.wikipedia.org/wiki?curid=498470", "title": "S.T.A.L.K.E.R.: Clear Sky", "text": "S.T.A.L.K.E.R.: Clear Sky\n\nS.T.A.L.K.E.R.: Clear Sky je samostatně stojící (stand-alone) prequelové rozšíření hry typu FPS. Hra vyvinutá ukrajinskými vývojáři GSC world byla vydána v srpnu 2008. Skládá se z mixu 50% na 50% starých a nových oblastí, remodelovaných (přestavěných) oblastí z předchozí hry. X-ray grafický engine byl aktualizován na verzi 1.5 a obsahuje podporu DirectX 10 (později patch 1.5.06 podpořil i DirectX 10.1). K tomu AI dostala schopnost vést válku frakcí.\n\nSmyšlený příběh souvisí s černobylskou jadernou katastrofou v roce 1986. V roce 2006 došlo k novému výbuchu v sarkofágu čtvrtého bloku vyřazené jaderné elektrárny. Oblast kolem elektrárny je známá jako Zóna.\n\nHráči přebírají roli žoldáka jménem Jizva (v anglické verzi \"Scar\", v německé \"Narbe\") a obdrží úkol, zabránit Strelokovi dosáhnout středu Zóny.\n\nGameplay je založen na předchůdci . Hráč má ve srovnání s ostatními FPS dostatek volného pohybu a může se procházet po Zóně dle libosti. Hráč může také podporovat jednu ze čtyř (šesti celkem) skupin a dovést ji k vítězství nad ostatními, ale nemá to žádný vliv na směřování příběhu.\n\nStejně jako v Shadow of Chernobyl, je herní svět do velké míry free-roamingový a celkově větší a podrobnější než jeho předchůdce: pět nových oblastí bylo přidáno mezi osm původních a remodelovaných. Kromě přecházení mezi jednotlivými lokacemi (což může být zdlouhavé, vozidla ve hře nejsou) může být velká vzdálenost mezi lokacemi překonána s místním průvodcem, zpravidla za úplatu.\n\nV Zóně kolem černobylské jaderné elektrárny se vytvořila spousta anomálií, které produkují artefakty. Ty můžete sbírat a prodávat nebo dokonce nosit na opasku a tím pádem využívat různých záporných a bonusových vlastností.\n\nHráč může komunikovat s ostatními stalkery verbálně či činy. V Zóně stále existují obchodníci, kteří prodávají hráčům za peníze zbraně, střelivo a potraviny. V některých táborech potkáte mechaniky, kteří můžou opravit zbraně a vybavení, nebo je vylepšit. Tato funkce byla přidána na žádost fanoušků z předchůdce této hry.\n\nNa rozdíl od předchozí hry, konzumace potravin hráčovým avatarem již není nutná, protože hlad nemá negativní dopad. Pití vodky má dekontaminační efekt, ale konzumace se promítá do schopností. Energetické nápoje dočasně zvýší vytrvalost, která může být užitečná v situacích, ze kterých je potřeba uniknout.\n\nKromě Stalkerů jsou v Zóně zvířata a lidé, kteří zmutovali v zombie. Také existují mutanti divokých prasat, slepých psů atd.\n\nNové prvky ve verzi 1.5: volumetrické světlo (paprsky), dynamický volumetrický kouř, plně volumetrický oheň, dynamické vlhké povrchy (s vodou stékající po stranách povrchů), depth-of-field blur (efekt hloubky ostrosti), podpora DirectX 10 (Windows Vista a Windows 7), SSAO (Screen Space Ambient Occlusion). Kompletní \"day and night\" systém je součástí hry spolu s efekty. Počítače s podporou DirectX 10 mají k dispozici anti-aliasing, který v DirectX 9 a předchůdcích nebyl k dispozici z důvodu výkonu.\n\nPřesto má hra S.T.A.L.K.E.R. - Clear Sky stejné požadavky jako její předchůdce, a je stále spustitelný na zastaralých grafických kartách s podporou DirectX 8. Obnova Enginu umožnila lepší a vyšší výkon na většině systémů. Verze 1.5.03 ze hry podporuje MSAA (Multisample anti-aliasing - vícevzorkové vyhrazování hran) pro DirectX 10, zatímco verze 1.5.06 přidává podporu pro DirectX 10.1.\n\nPřijetí hry bylo vesměs pozitivní. PC Zone UK a Game Master UK dali Clear Sky 88/100 bodů, zatímco Edge Magazine dal 7/10 a říká: \"Změní nejlepší a nejhorší z PC her v něco mimořádného.\" Games TM dal hře 90/100: \"Clear Sky uspěje hlavně proto, že ponuré sci-fi změní do opravdového, šokujícího zážitku.\" PCGamer UK však udělil hře 68% tvrdíc, že je \"zklamáním roku\", a to zejména kritikou větší obtížnosti, a že atmosféra Zóny nebyla stejná jako v originále.\n\nV GameSpot's \"Best of 2008\" byla hra nominována do jen jedné kategorie, \"Nejlepší atmosféra\", ale prohrála s Dead Space.\n\nOddělené limitované edice verze hry byly vydány se standardní verzí.\n\n\n"}
{"id": "498471", "url": "https://cs.wikipedia.org/wiki?curid=498471", "title": "Pornophonique", "text": "Pornophonique\n\nPornophonique je německá hudební skupina, jejíž hudba spadá do žánru electronica.\nČlenové skupiny jsou Kai Richter (kytara, zpěv, C64) a Felix Heuser (Gameboy). Svoji hudbu nabízí pod licencí Creative Commons. Skupina vydala jediné album \"8-bit lagerfeuer\".\n\n\n"}
{"id": "498473", "url": "https://cs.wikipedia.org/wiki?curid=498473", "title": "Suzuka Circuit", "text": "Suzuka Circuit\n\nOkruh Suzuka je závodní okruh, který se nachází v Japonsku ve městě Suzuka, které leží asi 80 km jihozápadně od Nagoji. Od roku 1987 se zde pravidelně pořádá Grand Prix Japonska Formule 1, pouze v letech 2007 a 2008 se závod přesunul na okruh do Fudži.\n\nOkruh byl vybudován v roce 1962 jako první opravdový závodní okruh v Japonsku. Je specifický tím, že má tvar číslice 8 a jde o jediný okruh seriálu F1, v němž existuje mimoúrovňové křížení.\n\nOkruh začíná úsekem zvaným esíčka, což je kombinace několika pravých a levých zatáček, která je jezdecky velice náročná a klíčová pro dosažení dobrého času. Po průjezdu vracečkou se jezdci dostávají do úseku zvaného Spoon (lžíce).\n\nZa ním následuje rovinka, která je ukončená zatáčkou 130R. Tato zatáčka je velmi rychlá, jezdí se téměř na plný plyn. Její název plyne z poloměru této zatáčky (tj. 130 metrů). V této zatáčce se stalo již několik vážných havárií, např. Allan McNish v roce 2002 s vozem Toyota nebo několik haváriíí v roce 2009 při návratu okruhu do seriálu F1.\n\nU výjezdu z této zatáčky přišel o život v závodě Moto GP v roce 2003 jezdec Daijiro Kato. Od té doby se zde už závody této série nejezdí.\n\n\n\n\n\n\n"}
{"id": "498474", "url": "https://cs.wikipedia.org/wiki?curid=498474", "title": "X (manga)", "text": "X (manga)\n\nX (v japonském originále エックス, \"Ekkusu\") také známá jako \"X/1999\", je japonská šódžo manga vytvořená kreativní skupinou CLAMP. Má zatím 18 dílů, které jsou vydávány v časopisu \"Gekkan Asuka\" už od května 1992. Podle této mangy byla následně vytvořena OVA a animovaný film. Dále byl od 3. října 2001 do 27. března 2002 vysílán stejnojmenný 24dílný anime seriál.\n\nOdehrává se v autory pozměněném Tokiu. V něm se odehrává po návratu hlavního hrdiny Kamuie boj mezi vyvolenými lidmi se speciálními schopnostmi (ovládají oheň, blesky ad.). Tito lidé se dělí na dva tábory – draky nebes a země. Oba tábory jsou vedeny vědmami – princeznami, které jsou zároveň sestry. V tomto anime je ukázáno, že Japonci si nebe a peklo vykládají díky vlivům například Evropy. Draky nebes a země si lze vyložit jako dobro a zlo, ale při druhém pohledu a zamyšlení zjistíme, že tomu tak není. Draci nebes chtějí zachování světa tak, jak je a zachování lidstva. Draci země oproti tomu, chtějí vyhladit lidstvo, aby se planeta mohla zotavit a život mohl začít znova.\n\n\n"}
{"id": "498477", "url": "https://cs.wikipedia.org/wiki?curid=498477", "title": "Jamie Foxx", "text": "Jamie Foxx\n\nEric Marlon Bishop (* 13. prosince 1967, Terrell, Texas, Spojené státy), známý jako Jamie Foxx, je americký herec, komik a zpěvák. Za roli ve filmu \"Ray\" vyhrál cenu BAFTA a Oscara za nejlepší mužský herecký výkon v hlavní roli. Získal také Zlatý glóbus za nejlepší mužský herecký výkon v muzikálu/komedii a byl nominován na několik cen Grammy.\n\nVychován byl adoptivními rodiči své matky. Od mládí hrál na klavír a na střední škole hrál basketbal a americký fotbal. Na vysoké škole studoval vážnou hudbu.\n\nOd roku 1989 pracoval jako komik a v té době si změnil jméno na Jamie Foxx. Svůj filmový debut si odbyl v roce 1992 ve filmu \"Hračky\". Následovaly role ve filmech jako \"Vítězové a poražení\", \"Ali\", \"Ray\", \"Collateral\", \"Mariňák\", \"Miami Vice\", \"Dreamgirls\", \"Království\" nebo \"Ctihodný občan\".\n\nJeho hudební kariéra započala v roce 1994, kdy vydal své první album \"Peep This\". V roce 2005 vydal druhé album \"Unpredictable\", kterého se prodalo jen ve Spojených státech přes 1,98 milionů kopií a získalo dvojnásobnou platinovou desku.\n\n\n"}
{"id": "498485", "url": "https://cs.wikipedia.org/wiki?curid=498485", "title": "Archimédův palimpsest", "text": "Archimédův palimpsest\n\nArchimédův palimpsest je rukopis napsaný formou kodexu. Jedná se o kopii Archimédova díla, která byla zhotovena v 10. století anonymním písařem. Takzvaný „palimpsest“ znamená oškrábaný pergamen - ve 12. století byly pergamenové listy Archimédovy práce vyškrábány, přeloženy na polovinu a přepsány liturgickým textem. Vyškrábání textu ale není úplné a díky použití speciálních lamp s využitím ultrafialového a infračerveného záření je tato Archimédova práce znovu čitelná. Někdy se využívá rentgenové fluorescence železa z inkoustu.\n\nPalimpsest objevil v roce 1906 dánský badatel Johan Ludvig Heiberg v knihovně knihovny Metochion v Istanbulu. Objevil středověkou modlitební knihu z 13. století napsanou na pergamenu, která však ještě obsahovala pod náboženským textem další text, který obsahoval myšlenky Archiméda ze Syrákús.\n\nV roce 2007 se vědci pokusili pomocí metody rentgenové fluorescence rozluštit překrytý text.\n\nKniha obsahuje sedm Archimédových pojednání:\n\n\n\n\n\n\n\nDne 29. října 2008, (k desátému výročí nákupu palimpsest v aukci) byly všechny údaje, včetně obrázků a přepisů, převedeno na speciální internetové stránky \"Palimpsest\" k volnému použití pod licencí \"Creative Commons\". Zpracované snímky byly navíc zveřejněny jako \"Google Book\".\n\n\n"}
{"id": "498487", "url": "https://cs.wikipedia.org/wiki?curid=498487", "title": "Povstání Níká", "text": "Povstání Níká\n\nPovstání Níká (řecky \"Στάση του Νίκα\") bylo povstání v hlavním městě Byzantské říše, Konstantinopoli, v roce 532, za vlády císaře Justiniána I. Během týdenního řádění bylo město značně poškozeno a desetitisíce jeho obyvatel byly zabity. Povstání vypuklo v důsledku soupeření dvou sdružení (\"demes\") a nespokojenosti s Justiniánovou vládou, proti které se obě sdružení spojila. Název pochází od hesla \"Níká!\" (Zvítěz!), které povstalci provolávali. Povstání bylo zlikvidováno vnesením neshody mezi obě sdružení a vojenským zásahem. Bojovali modří proti zeleným.\n\nPovstání vyvěralo zejména z osobní rivality některých politických představitelů, kterým jako záminka dobře posloužily i teologické sporné otázky. Tvrdé soupeření a pouliční boje mezi stoupenci původně sportovních klubů „Modrých“ a „Zelených“ se vyostřovaly již celá desetiletí, podbarvené nadto i zmíněným rozdílným náboženským chápáním podstaty Krista. „Modří“ vyznávali ortodoxní dvojí pojetí podstaty Krista, božskou a lidskou, „Zelení“ byli monofyzitisté, kteří naopak tvrdili, že má jedinou, božskou podstatu.\n\nCísař Justinián, ačkoliv svým ortodoxním přesvědčením stranil „Modrým“, povolil tvrdý zákrok proti novým krvavým nepokojům obou stran, po kterých zůstali mrtví a těžce zranění, což však paradoxně způsobilo dočasné spojenectví předáků „Modrých“ i „Zelených“ – původně jen proti městským strážím a jejich veliteli Janovi z Kappadokie. Společně požadovali jeho sesazení a potrestání. Když císař jejich žádosti nevyslyšel, bouře den za dnem sílily. Nejprve vzplálo vězení, pak další veřejné budovy. Na stranu vzbouřenců postupně přešly i některé oddíly policie a městských stráží. Jelikož císař v této chvíli nepochopitelně váhal (na dlouhé hodiny se zavíral do své soukromé kaple, kde se modlil o Boží zázrak) jak povstání uklidnit, hořela brzy celá čtvrť a plameny přeskakovaly dále. Na ulicích se nepřehledně vraždilo a domy a paláce, veřejné i soukromé budovy byly rozdivočelou lůzou drancovány a podpalovány.\n\nPátý den, za již zcela nezvladatelného řádění povstalců ve velké části Konstantinopole vyslal císař deputaci biskupů „vyzbrojených“ pouze některými nejsvětějšími ostatky (relikviemi) volat povstalce ke křesťanskému smíru a odpuštění. Biskupové však „dostali“ od povstalců pouze příděl kamení a cihel a ztrácejíce odznaky svého důstojenství prchali do paláce Dafné. Teď teprve císař volal na pomoc stráže které pod Belisariovým vedením zaštítili prchající duchovní, načež organizovaným protiútokem brzy zahnaly rozvášněné vzbouřence na útěk a mnoho jich pobily. Jednota mezi „Modrými“ a „Zelenými“ ostatně již brala díky neshodám při dělení kořisti z rabování města za své a jednotlivé tlupy se krvelačně v hořícím městě pouštěly i do sebe. Povstalci se již rvali i o přístupy do zatím nevypleněných chrámů, paláců a veřejných budov. Vojsku po prvním úspěšném zásahu v ulicích překvapivě nebyl vydán pokyn k plošnému násilnému ukončení krvavých nepokojů a Justinián, prodchnut nezlomnou vírou ve vymodlenou Boží přízeň, se namísto toho vypravil osobně do improvizovaného hlavního stanu vzbouřenců na Hippodromu. Sotva však vystoupil z chodby do císařské lóže, začaly kameny a cihly dopadat i na ni. Ne příliš důstojně se císař urychleně vrátil zpět do bezpečí paláce pod ochranou zatím ještě loyálních stráží.\n\nLůza poté přivedla na Hippodrom jistého Hypatia, polozapomenutého synovce císaře Anastasia a brzy nato jej na Konstantinově náměstí provolali císařem. Nato vzbouřenci přitáhli do budovy senátu a nutili senátory přísahat novému císaři věrnost. Bezradný Justinián zatím naslouchal vzrušené debatě v paláci, kam se uchýlili mnozí senátoři a příslušníci městské aristokracie, třásl se strachy a se zoufalstvím se kdekoho ptal na radu, co teď dělat. Belisarius s dalším přítomným generálem Mundem volali po okamžitém tvrdém vojenském zásahu. Převažovalo však mínění, že je třeba spasit životy, zejména ten nejposvátnější, císařův a prchnout z Konstantinopole. Je pravděpodobné, že asi v této době navázal významný císařský hodnostář, eunuch Narses styk s démarchem (Démarchos – původně nejvyšší úředník dému, tj. okrsku v athénské republice. Zde nejvyšší hodnostář, představitel celého „dému“ – „Modrých“) „Modrých“ a kombinací úplatků, ústupků a amnestií se jej snažil přimět k ukončení rozsáhlých násilností. Veškerá vina měla být svalena na „Zelené“.\n\nIniciativy se nakonec chopila císařovna Theodora a přikázala Belisariovi a Mundovi shromáždit všechny zbývající použitelné vojenské oddíly, udeřit na povstalce a zejména zatknout „císaře“ Hypatia. Městské stráže a policie jako takové již dávno neexistovaly a nejspíše, pokud nebyli sami zabiti, se přidali k drancujícím zástupům. Belisarius s několika stovkami svých elitních vojáků a Mundus se svými Huny pronikli doutnajícími ulicemi zpět k Hippodromu. Po prvním marném pokusu vniknout dovnitř zabarikádovaným vedlejším vchodem vzal Belisarius ztečí hlavní bránu Hippodromu. Vpochodovali pak branou dovnitř a vyzvali hlučící obrovský dav, aby vydal zrádce Hypatia. Ihned nato byli vojáci napadeni mnoha tisíci přívrženci „Zelených“.\n\nRyk prudkého boje přiměl Munda, aby v ten moment udeřil přes vedlejší „Bránu Mrtvých“. Brzy se krutě bojovalo jak na ploše, tak v lóžích, řadách sedadel i ve vnitřních prostorách Hippodromu. Lůza, ozbrojená ponejvíce jen kamením a klacky, neměla proti profesionálům a těžkooděncům šanci. Démarchos „Modrých“ v tento rozhodující moment údajně sám zavraždil démarcha „Zelených“, načež se zmocnili „císaře“ Hypatia a předali ho Belisariovi. „Zelení“, těžce poškozeni svým zuřivým útokem na vojáky, neměli teď proti „Modrým“ šanci. Belisarius ve shodě s generálem Mundem (a možná i s instrukcemi ode dvora) se s vojskem stáhl s důležitým zajatcem do paláce. Modří mezitím po celém zle zpustošeném městě pořádali doslovné hony na zbývající „Zelené“.\n\nNavečer pak předák „Modrých“ oznámil, že všichni „Zelení“ zrádci císaře Justiniána jsou vybiti v celém městě. Prokopius z Cesareje uvádí 35 000 zabitých „Zelených“ a několik set „Modrých“ jen za poslední den povstání. Hypatius i jeho na Hippodromu rovněž zajatý přítel Pompeius byli neprodleně popraveni. Krvavé povstání „Niká“ skončilo.\n\n"}
{"id": "498488", "url": "https://cs.wikipedia.org/wiki?curid=498488", "title": "Richard Pohl (1983)", "text": "Richard Pohl (1983)\n\nRichard Pohl (* 6. února 1983 Ostrava) je český klavírista a pedagog.\n\nDětství prožil v Jeseníku. Od roku 1997 studoval na Konzervatoři v Brně u Evy Horákové. Je absolventem Janáčkovy akademie múzických umění v Brně, kde studoval u Prof. Zdeňka Hnáta, Prof. Aleny Vlasákové a doc. Jana Jiraského. V letech 2003 - 2006 studoval též u česko-kanadského pianisty Antonína Kubálka v rámci jeho mistrovských kurzů. \nRoku 2003 vytvořil spolu se basbarytonistou Josefem Škarkou \"Duo Škarka – Pohl\". Věnuje se především komorní hře a korepetici a spolupracuje s domácími i zahraničními operními sólisty. Pedagogicky působil na Gymnáziu Pavla Křížkovského s uměleckou profilací v Brně a na hudební fakultě JAMU. Pravidelně spolupracuje s multižánrovým festivalem ProArt. Od prosince roku 2015 působí jako docent klavírní hry na Jiujiang University v Ťiou-ťiangu (provincie Ťiang-si) v Číně a zároveň pořádá přednášky, recitály české hudby a kurzy české hudby a jazyka v několika provinciích ČLR.\n\nJeho ženou je čínská sopranistka Xingxing Wang.\n\n\n"}
{"id": "498492", "url": "https://cs.wikipedia.org/wiki?curid=498492", "title": "Hana a její sestry", "text": "Hana a její sestry\n\nHana a její sestry (anglicky \"Hannah and Her Sisters\") je komedie scenáristy a režiséra Woodyho Allena z roku 1986. Allen rovněž hraje jednu z hlavních rolí, televizního producenta Mickeyho.\n"}
{"id": "498493", "url": "https://cs.wikipedia.org/wiki?curid=498493", "title": "Seznam prezidentů Senegalu", "text": "Seznam prezidentů Senegalu\n\nToto je seznam prezidentů Senegalu od roku 1960, kdy tento stát získal nezávislost na Francii:\n\n\n\n"}
{"id": "498495", "url": "https://cs.wikipedia.org/wiki?curid=498495", "title": "Čtrnáct neomylných", "text": "Čtrnáct neomylných\n\nČtrnáct neomylných ( \"Ma‘sūmūn\") je v dvanáctnickém islámu 14 náboženských postav žijících v 6. - 9. století n. l., o kterých dvanáctníci věří, že byli neomylní, \"božsky obdařeni osvobozením od omylu a hříchu\". Tato schopnost neomylnosti se (anglickým pravopisem) označuje jako \"Ismah\". Čtrnáct neomylných tvoří Mohamed, jeho dcera Fátima a Dvanáct imámů.\n\n\n"}
{"id": "498504", "url": "https://cs.wikipedia.org/wiki?curid=498504", "title": "Fasádní skoba", "text": "Fasádní skoba\n\nFasádní skoba (v zednickém slangu zvaná „šponhák“) patří k základnímu, nezbytnému nářadí zedníka, omítkáře, fasádníka a štukatéra. Slouží k upevnění latí na zdi v poloze vodorovné nebo svislé a k omítání rohů a hran. Skob je mnoho druhů, navíc si je zedníci i sami zhotovují dle své potřeby.\n\nFasádní skoba se skládá z ocelové špičaté tyčky (dříku) a z raménka. Dřík je čtyřhranného profilu 8 x 8 mm, délky 160 mm. Raménko je ocelový plocháč 5 x 20 mm délky 140 mm se čtyřhranným otvorem na jednom konci. Druhý konec je prohnut do vlnky, aby raménko při přitlačení latě pružilo. Raménko uchopíme vodorovně vlnkou nahoru a do čtyřhranného otvoru shora volně vložíme čtyřhranný dřík špičkou dolů. Raménko se po dříku volně posunuje. Když však protilehlý konec raménka zatlačíme vzhůru, čtvercový otvor se na dříku zapříčí a raménko samosvorně drží t. j. čím větší tlak na konci raménka, tím pevněji.\n\nVedle čtyřhranného dříku je také dřík kulatý s raménkem s kulatým otvorem. Tato fasádní skoba je univerzálnější, raménkem je možno pootáčet i do stran dle potřeby. Hrot dříku čtyřhranného i kulatého může být ručně vykován kovářem a zakalen tak, aby šel zatlouct i do plné cihly. (Je to výhodné, když zatloukáme skobu do omítky, nemusíme hledat spáru mezi cihlami). Nebo může být čtyřhranný hrot zhotoven strojně na lisu a na kulatém se špička udělá na soustruhu. Nevýhodou však je, že špičky jsou hladké a skoba může z díry nečekaně vyletět, ručně kované hroty jsou nepravidelné, do zdi dobře \"táhnou\" a spolehlivě drží.\n"}
{"id": "498506", "url": "https://cs.wikipedia.org/wiki?curid=498506", "title": "Anna Uherská", "text": "Anna Uherská\n\nAnna Uherská (1226/27 – po 1270) byla mačevskou vévodkyní, manželkou Rostislava Haličského.\n\nAnna byla oblíbenou dcerou uherského krále Bély IV. a Marie z rodu Laskarisů. Roku 1243 se provdala za Rostislava Haličského, syna sv. Michala Černigovského z rodu Rurikovců, který na dvůr uherského krále uprchl před Tatary.\n\nRostislav se stal díky tchánově výpadu do Bosny po roce 1250 mačevským vévodou se sídlem v Bělehradě. Roku 1256 byl zprostředkovatelem mírového jednání mezi nikajským císařem Theodorem II. a Bulharskem, které se později pokoušel získat pro sebe. Pomáhal svému Bélovi při válce s Přemyslem Otakarem II., zúčastnil se bitvy u Kressenbrunnu a po uzavření míru se stal tchánem českého krále. Poté společně se švagrem Štěpánem (V.) napadl Bulharsko a o dva roky později zemřel. Synové si sice rozdělili otcovo území, ale neustále museli odolávat výpadům svého strýce Štěpána, mladšího uherského krále.\n\nOvdovělá Anna se zdržovala na uherském území asi do roku 1270, kdy zemřel její otec Béla IV., poté část uherské šlechty včetně Anny raději odešla do českého exilu. Anna s sebou tehdy na dvůr Přemysla Otakara II. a své dcery Kunhuty přinesla část královského pokladu a snad i korunu sv. Štěpána. Závišův kříž pravděpodobně pochází právě z této kolekce. Další osud vévodkyně není dostatečně znám.\n"}
{"id": "498510", "url": "https://cs.wikipedia.org/wiki?curid=498510", "title": "Všechno, co jste kdy chtěli vědět o sexu (ale báli jste se zeptat)", "text": "Všechno, co jste kdy chtěli vědět o sexu (ale báli jste se zeptat)\n\nVšechno, co jste kdy chtěli vědět o sexu (ale báli jste se zeptat) (anglicky \"Everything You Always Wanted to Know About Sex * But Were Afraid to Ask\") je americký povídkový film - komedie scenáristy a režiséra Woodyho Allena z roku 1972. Allen rovněž hraje ve většině povídek. Nejznámější je patrně jeho herecký výkon v roli spermie v povídce \"Co se děje při ejakulaci?\"\n\n\n"}
{"id": "498512", "url": "https://cs.wikipedia.org/wiki?curid=498512", "title": "Mistrovství světa juniorů v ledním hokeji 2010", "text": "Mistrovství světa juniorů v ledním hokeji 2010\n\nMistrovství světa juniorů v ledním hokeji se na přelomu let 2009 a 2010 konalo v kanadských městech Saskatoon a Regina.\n\nVe dvou základních skupinách hrálo vždy pět týmů každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a samostatné nájezdy. Tato kritéria rozhodla o držiteli bonusového bodu.\n\nVítězové základních skupin postoupili přímo do semifinále, druhý a třetí tým ze skupiny sehrály čtvrtfinálový zápas. Čtvrté a páté týmy z obou skupin se utkaly ve skupině o udržení, ze které sestoupily dva týmy. Také se hrál zápas o páté a třetí místo, ve kterých se střetli poražení z play-off.\n\nV play-off se v případě nerozhodného výsledku prodlužovalo deset minut, případně následovala trestná střílení.\n\nVšechny časy jsou místní (UTC-6) - pro převedení na SEČ je nutno přičíst 7 hodin.\n\nVšechny časy jsou místní (UTC-6) - pro převedení na SEČ je nutno přičíst 7 hodin.\n\n\"Poznámka:\" Zápasy Rakousko 1:7 Česko \"a\" Slovensko 8:3 Lotyšsko \"se započítávaly ze základní skupiny.\"\nVšechny časy jsou místní (UTC-6) - pro převedení na SEČ je nutno přičíst 7 hodin.\n\nVšechny časy jsou místní (UTC-5) - pro převedení na SEČ je nutno přičíst 7 hodin.\n\n\"Týmy Lotyšsko a Rakousko sestoupily do 1. divize na Mistrovství světa juniorů v ledním hokeji 2011.\"\n\nSkupina A se hrála od 14. do 20. prosince 2009 ve Francii (Megève a Saint-Gervais-les-Bains), skupina B ve stejném termínu v Polsku (Gdaňsk).\n\n\" Německo postoupilo mezi elitu, zatímco Francie sestoupila do 2. divize na Mistrovství světa juniorů v ledním hokeji 2011\"\n\n\" Norsko postoupilo mezi elitu, zatímco Polsko sestoupilo do 2. divize na Mistrovství světa juniorů v ledním hokeji 2011\"\n\nSkupina A se hrála od 13. do 19. prosince 2009 v Maďarsku (Debrecín), zatímco skupina B se hrála od 12. do 18. prosince 2009 v Estonsku (Narva).\n\n\" Velká Británie postoupila do 1. divize, zatímco Mexiko sestoupilo do 3. divize na Mistrovství světa juniorů v ledním hokeji 2011\"\n\n\" Litva postoupila do 1. divize, zatímco Srbsko sestoupilo do 3. divize na Mistrovství světa juniorů v ledním hokeji 2011\"\n\nVšechny časy jsou místní (UTC+2, SEČ+1).\n\nTřetí divize se hrála v Turecku (Istanbul) od 4. do 10. ledna 2010.\n\n7 týmů bylo rozděleno do dvou skupin (jedna měla tři a druhá čtyři týmy). Dva nejlepší z každé skupiny postupovali do semifinále, odkud vítězové postupovali do finále a poražení se utkali o 3. místo.\n\nOstatní týmy pokračovaly takto:\n\nTým na 5. místě po základní části se utkal s vítězem zápasu o 7. místo, kde 7. místo získal poražený (vítěz postoupil do boje o 5. místo). Poražený v souboji o 5. místo se umístil na 6. místě.\n\nNa Mistrovství světa juniorů v ledním hokeji 2011 (Divize II.) postupují dva nejlepší týmy.\n\n\" Austrálie a Nový Zéland postupují do semifinále.\"\n\n\" Island a Severní Korea postupují do semifinále.\"\n\n\" Bulharsko získalo 7. místo.\"\n\n\"5. místo získal Tchaj-wan, Turecko získalo 6. místo.\"\n"}
{"id": "498513", "url": "https://cs.wikipedia.org/wiki?curid=498513", "title": "Béla Mačevský", "text": "Béla Mačevský\n\nBéla Mačevský (po 1243 - listopad 1272, Markétin ostrov) byl vévoda mačevský a bosenský z dynastie Rurikovců.\n\nNarodil se jako syn uherské princezny Anny a Rostislava Haličského, syna sv. Michala Černigovského z rodu Rurikovců, který na dvůr uherského krále uprchl před Tatary. Anna byla oblíbenou dcerou uherského krále Bély IV. a Marie z rodu Laskarisů. Rostislav se stal díky Bélově výpadu do Bosny po roce 1250 mačevským vévodou se sídlem v Bělehradě. Roku 1256 byl zprostředkovatelem mírového jednání mezi nikajským císařem Theodorem II. a Bulharskem, které se později pokoušel získat pro sebe. Pomáhal svému tchánovi při válce s Přemyslem Otakarem II., zúčastnil se bitvy u Kressenbrunnu a po uzavření míru se stal tchánem českého krále. Poté společně se Štěpánem napadl Bulharsko a o dva roky později zemřel.\n\nSynové Michal a Béla si sice dědictví po zesnulém otci rozdělili, ale neustále museli odolávat výpadům svého strýce Štěpána, mladšího uherského krále, kterému Béla IV. ubral část pozemků a předal je svým dvěma vnukům. Ovdovělá Anna se pokusila omezit Štěpánovu rozpínavost stížností k papeži, leč marně. Béla stál v rodinném sporu o moc při dědovi. Na jaře 1266 byl na mírové smlouvě uzavřené mezi dědem a strýcem Štěpánem jmenován na straně děda společně s dalším strýcem Bélou Mladším.\n\nRoku 1270 král Béla zemřel a Anna společně s částí uherské aristokracie odešla do českého exilu. Béla Mačevský na pražský dvůr neodešel, zůstal v Uhrách, Štěpánovi zachoval věrnost a účastnil se jeho bojů s Přemyslem. Po Štěpánově smrti roku 1272 se Béla jako nejbližší mužský příbuzný nezletilého následníka mohl stát regentem, což se mu stalo osudným.\n\nV listopadu 1272 byl Jindřichem z Kyseka vylákán ke schůzce na Zaječí ostrov a tam zavražděn a na kusy rozsekán.\n\nZáminkou byla pro družinu Kyseckých, kteří se vrátili z exilu na pražském dvoře, údajná Bélova zrada, že prý se chtěl zmocnit uherského trůnu. Regentkou se stala královna vdova Alžběta Kumánská, Jindřich Kysecký získal titul slavonského bána a Přemysl Otakar II. musel odpovědět na potupnou smrt svého švagra. Mezi Uherskem a Čechami se chystala další válka.\n"}
{"id": "498514", "url": "https://cs.wikipedia.org/wiki?curid=498514", "title": "Barbara a Radim Neumann", "text": "Barbara a Radim Neumann\n\nBarbara a Radim Neumann je současná česká fotografická dvojice, zajímající se především o portrétní fotografii.\n\nBarbara Neumann se narodila roku 1987 v Berouně a dětství prožila v Dobřichovicích v blízkosti Prahy. V letech 2002-2006 studovala Střední průmyslovou školu grafickou v Praze. Současně se věnovala dalším uměleckým aktivitám jako například studiu vizuálního umění u akademické malířky Gaislerové nebo studiu fotografie na Pražské fotografické škole. Od roku 2006 studovala společně se svým manželem na Institutu tvůrčí fotografie, Slezské univerzity v Opavě.\n\nRadim Neumann se narodil roku 1971 v Přerově, kde prožil prvních 19 let svého života. Následně se přestěhoval do Prahy, kde se věnoval hudbě a grafickému designu v renomovaných pražských studiích. Kromě studia Lidové umělecké školy a Pražské fotografické školy začal v roce 2006 studovat se svou manželkou na Institutu tvůrčí fotografie, Slezské univerzity v Opavě, kde roku 2012 oba zdárně dokončili studium magisterského oboru.\n\nManželský pár Barbara a Radim Neumannovi působí na umělecké scéně od roku 2005. Od té doby vystavovali na mnoha společných a individuálních výstavách u nás i v zahraničí. Jejich největším úspěchem byla účast na projektu ReGeneration2 Elysejského muzea v Lausanne a s tím spojené výstavy po celém světě ve významných institucích nebo na renomovaných fotografických festivalech. Neumannovi tak své práce představili v newyorském Aperture Foundation, Musée de l'Elysée nebo na fotografickém festivalu Les Rencontres d'Arles. Velkým úspěchem byla také skupinová výstava “Lucky - Kindheit in zeitgenössischer Fotografie” v německé státní galerii Kunst Galerie Fürth (2011), kde měli možnost vystavovat vedle takových celebrit jako je Herlinde Koelbl, Bernhard Prinz, Anna Skladmann či Achim Lipoth. \n\nVe své tvorbě se věnují především tématu identity a manipulace fotografického média. V portrétních sériích se zabývají genetickou stavbou obličeje, když vytváří dětské klony slavných hvězd nebo děti fiktivních rodičů z řad svých přátel. Tyto cykly poukazují nejen na stav současných vědeckých možností, ale také na možné hypotetické vztahy mezi klonem a originálem, případně mezi matkou a fiktivním dítětem. \n\nDalší součástí tvorby manželů je krajinářská fotografie. Soubor “Riverside Paradise” dokumentuje prostředí na břehu řeky Berounky, které se stalo po povodni v roce 2002 v Dobřichovicích zajímavým úkazem. Tato krajina je již osm let nikým neupravována a pro mnoho obyvatel z Dobřichovic se stala místem relaxace. Nejmenovaná firma však měla velký zájem na “kultivování” tohoto místa a spolu s městským úřadem se rozhodla pro výstavbu asfaltové silnice lemující břeh řeky. Neumannovi podpořili petici místního obyvatelstva účastí v soutěži Czech Press Photo a za sérií “Riverside Paradise” získali 3. místo v kategorii životní prostředí. Projekt stavební firmy se nakonec nerealizoval.\n\nV další sérii “The River” se Neumannovi zaměřují na proměnu identity zimní krajiny. Vzdálený svět Antarktidy přiblížili pomocí počítačových montáží, když malé říční kry proměnili v monumentální pohoří prosvětlené sluncem. Sofistikovaná počítačová montáž protíná většinu sérií Neumannových. Nejedná se ale o jednoduché deformace pomocí filtrů Adobe Photoshopu, nýbrž o klasické výtvarné techniky jak je známe z pláten obrazů.\n\n\n\n\n\n"}
{"id": "498515", "url": "https://cs.wikipedia.org/wiki?curid=498515", "title": "Skógafoss", "text": "Skógafoss\n\nVodopád Skógafoss (česky \"Lesní vodopád\") na řece Skóga leží na jihu Islandu poblíž města Skógar. Padá z bývalých pobřežních útesů, které se dnes nacházejí asi 5 kilometrů od moře. Táhnou se stovky kilometrů a oddělují pobřeží od islandské vysočiny.\n\nSkógafoss je jedním z největších a také nejkrásnějších vodopádů na Islandu. Je 25 metrů široký a 60 metrů vysoký.\nNapájí jej řeka Skógá, na níž je vodopádů více. Díky vodní tříšti, která vodopád obklopuje, lze za slunného počasí pozorovat jednoduchou či dvojitou duhu.\n\nVýchodně od vodopádu vede turistická stezka ze Skógaru do vnitrozemí. Prochází průsmykem Fimmvörðuháls, který leží mezi ledovci\nEyjafjallajökull a Mýrdalsjökull, a končí v údolí Þórsmörk, kde se napojuje na slavnou Laugavegur vedoucí do Landmannalaugaru.\n\n"}
{"id": "498516", "url": "https://cs.wikipedia.org/wiki?curid=498516", "title": "Smrtonosná past", "text": "Smrtonosná past\n\nSmrtonosná past (anglicky \"Die Hard\") je americký akční film z roku 1988, jenž mezinárodně proslavil herce Bruce Willise. Režíroval jej John McTiernan. Jde o první z pěti filmů stejnojmenné série, přičemž Bruce Willis plánuje celkově 6 filmů.\n\nFilm byl nominován na 4 Oscary: vizuální efekty, střih, zvuk a střih zvukových efektů. Jeho rozpočet činil 28 milionů dolarů, tržby dosáhly celosvětově více než 138 milionů dolarů. Film obsahuje nemálo vulgarismů (zazní v něm 82 sprostých slov), byl ohodnocen body na IMDb: sex a nahota (7/10), násilí (8/10).\n\nNewyorský policista John McClane přijíždí do Los Angeles na Vánoce za svou manželkou, která se zrovna účastní vánočního večírku v rozestavěném mrakodrapu firmy Nakatomi. Vybírá si však špatný čas, neboť budovu obsadí německý terorista Hans Gruber (Alan Rickman) a zajme všechny účastníky vánoční párty včetně jeho ženy. Jako policista se rozhodne jednat a tím začíná jeho osobní a osamocený boj proti teroristům, kteří se zatím snaží dostat do sejfu, kde se nachází 600 milionů dolarů.\n"}
{"id": "498520", "url": "https://cs.wikipedia.org/wiki?curid=498520", "title": "Isidor z Milétu", "text": "Isidor z Milétu\n\nIsidor z Milétu (řecky: Ισίδωρος ο Μιλήσιος) byl řecký architekt, který spolu s Anthémiem z Trallu navrhl chrám Hagia Sofia v Konstantinopoli v letech 532–537. Také vytvořil první souhrnnou sbírku Archimédových prací.\n"}
{"id": "498524", "url": "https://cs.wikipedia.org/wiki?curid=498524", "title": "Neelix", "text": "Neelix\n\nNeelix je fiktivní mimozemská postava ze světa Star Treku. V seriálu \"\" se v roce 2371 dostal na palubu lodě Federace \"USS Voyager\", kde vykonával post velvyslance, kuchaře a tzv. morálního důstojníka. \"Voyager\" opustil v roce 2378, když byla objevena malá kolonie jeho druhu na asteroidu. Neelixe ztvárnil herec Ethan Phillips.\n\nNeelix je druhem Talaxian. Narodil se na Rinaxu, měsíci domovské planety Talax v kvadrantu delta. Jeho prapradědeček však pocházel z druhu Myleanů. Celá Neelixova rodina byla zabita ve válce s Haakoniany. \n\nDo roku 2371 se Neelix živil různě. Když se v roce 2371 setkal s lodí \"USS Voyager\", živilo ho to, co nalezl ve vracích zničených vesmírných lodí v blízkosti Ochráncovy vesmírné stanice. Poté, co pomohl posádce \"Voyageru\" setkat se s Ocampy, mimozemským druhem které Ochránce chránil, a poté, co byla Ochráncova stanice zničena, přidal se spolu se svou ocampskou přítelkyní Kes k posádce \"Voyageru\". Stal se šéfkuchařem, diplomatem a také takzvaným důstojníkem přes morálku. Jeho znalosti okolního vesmíru byli pro posádku \"Voyageru\" velmi cenné.\n\nNeelix považoval za svého přítele šéfa bezpečnosti Tuvoka, kterého se neustále snažil rozveselit. Během transportu Neelixe, Tuvoka a mimozemské rostliny došlo k poruše, a na čas se z těchto tří stala jedna osoba, která se nazývala \"Tuvix\". Neelix si byl také velmi blízký s Naomi Wildmanovou, i její matkou Samanthou. \n\nNeelixův pohled na náboženství nebyl nikdy plně osvětlen, ale po většinu času jeho pobytu na Voyageru věřil v talaxianskou verzi posmrtného života. Poté co byl po nehodě několik hodin klinicky mrtvý a neměl žádné posmrtné vize, ztratil v posmrtný život víru (epizoda „Mortail Coil“).\n\nNeelix opustil Voyager v epizodě sedmé série „Homestead“, kdy byla nalezena malá talaxianská kolonie v pásmu asteroidů. Kapitán Kathryn Janewayová jmenovala Neelixe \"oficiálním\" velvyslancem Hvězdné flotily v kvadrantu delta. Poté se Neelix objevil ještě v závěrečné epizodě „Endgame“, kdy navázal s Voyagerem dálkovou komunikaci před tím, než se loď dostala do alfa kvadrantu.\n\n"}
{"id": "498525", "url": "https://cs.wikipedia.org/wiki?curid=498525", "title": "Hory (Předín)", "text": "Hory (Předín)\n\nHory (s předložkou 4. pád \"na Hory\", 6. pád \"na Horách\") jsou vesnice, místní část Předína. Ve vesnici žije obyvatel.\n\nKatastrální území Hor leží v kraji Vysočina na západě okresu Třebíč. Na severu sousedí s Předínem, na severozápadě a západě s územím Sedlatic a Markvartic a na jihu s územím Svojkovic v okrese Jihlava, na východě pak s územím Želetavy.\n\nHory se rozkládají při silnici č. I/23, asi 1,5 km na jihozápad od Předína a asi 1,7 km od křižovatky se silnicí č. I/38. Velikost katastrálního území nedosahuje ani 1 km². Samy Hory leží na samém severu svého území při hranicích s územím Předína. Jejich území pokračuje jižním směrem do polí. Tam se zvedá až do výšky 683 m n. m. (kóta \"U obrázku\"). Nadmořská výška vlastního území vesnice se pohybuje kolem 667 m.\n\nPrvní písemná zmínka o Horách pochází z roku 1257.\n\nZ hlediska územní správy byly Hory v letech 1869–1930 vedeny jako obec v okrese Dačice, v roce 1950 jako obec v okrese Třešť a od roku 1961 jako část Předína v okrese Třebíč.\n\n\n\n"}
{"id": "498529", "url": "https://cs.wikipedia.org/wiki?curid=498529", "title": "Sahara (album, Orphaned Land)", "text": "Sahara (album, Orphaned Land)\n\nSahara je první album od izraelské kapely Orphaned Land.\n\n\n"}
{"id": "498534", "url": "https://cs.wikipedia.org/wiki?curid=498534", "title": "Captain Dynamo", "text": "Captain Dynamo\n\nCaptain Dynamo je počítačová hra vydaná společností Code Masters v roce 1992.\n\nHlavní hrdina Captain Dynamo musí sesbírat všechny diamanty. Jedná se o plošinovou hru, kdy hlavní hrdina začíná na dně propasti a musí se dostat až nahoru. V některých úrovních má ale propast i boční štoly. Hra má několik úrovní v závislosti na typu počítače, pro který byla vydána. Obvyklý počet úrovní je 12, verze pro počítač Sinclair ZX Spectrum jich má pouze 6.\n\nHra byla vydána pro počítače Amstrad CPC, Sinclair ZX Spectrum, C64, Atari ST, Amiga, PC (MS-DOS), Symbian.\n\n"}
{"id": "498535", "url": "https://cs.wikipedia.org/wiki?curid=498535", "title": "El Norra Alila", "text": "El Norra Alila\n\nEl Norra Alil je druhé album od izraelské kapely Orphaned Land.\n\n\n"}
{"id": "498536", "url": "https://cs.wikipedia.org/wiki?curid=498536", "title": "Náboženství Středoafrické republiky", "text": "Náboženství Středoafrické republiky\n\nNejrozšířenější náboženství ve Středoafrické republice jsou křesťanství, animismus a islám. Křesťanství vyznává 50%, animismus 35% a islám 15% obyvatelstva. Animismus, ačkoli oproti oběma zbylým náboženstvím není organizovaný, silně ovlivňuje křesťanskou většinu .\n\nKřesťané tvoří polovinu všech obyvatel. Dělí se na katolíky a protestanty, přičemž obě strany mají víceméně stejný počet vyznavačů (shodně 25%). Tamní římskokatolická církev spadá pod duchovní vedení papeže a kurie v Římě. V zemi existuje devět diecézí, z toho jedna arcidiecéze:\n\n\nVe Středoafrické republice se křesťanství značně prolíná s tradičním náboženstvím. Obyvatelé křesťanství přijali později pod vlivem misionářů a kolonizátorů, většina obyvatel se považují za křesťany, ale přitom u nich stále přetrvávají zvyky a rituály z tradičního náboženství. Pro obyvatele jde zcela o přirozenou věc. Z tohoto důvodu různé zdroje uvádějí rozlišné procentuální zastoupení věřících. Počet křesťanů se ve Středoafrické republice odhaduje na 35 – 50% populace. Vzhledem k mísení s tradičním náboženstvím však může být věřících ještě mnohem více.\n\nIslám je po křesťanství druhým nejvyznávanějším organizovaným náboženstvím v zemi. Většina muslimů žije na severu země, při hranicích se silně muslimským Čadem.\n\n"}
{"id": "498538", "url": "https://cs.wikipedia.org/wiki?curid=498538", "title": "Mabool", "text": "Mabool\n\nMabool: The Story of the Three Sons of Seven je třetí album od izraelské kapely Orphaned Land.\n\n"}
{"id": "498544", "url": "https://cs.wikipedia.org/wiki?curid=498544", "title": "Bry-sur-Marne", "text": "Bry-sur-Marne\n\nBry-sur-Marne je obec na východním předměstí Paříže přibližně 12,6 km od centra města. Obec Bry-sur-Marne je součástí sektoru Porte de Paris, jedné ze čtyř oblastí Nového Města Marne-la-Vallée.\n\nZemřel zde fotograf Louis Daguerre v roce 1851 a má tu věnovaný památník, který zdobí jeho hrob.\n\nPatrně nejcennější umělecké dílo ve městě Bry je diorama, které maloval sám Louis Daguerre. Obraz se proměňuje každý den - napodobuje denní nebo noční dobu, namalované svícny v noci svítí. Nachází se v místním kostele.\n\n"}
{"id": "498547", "url": "https://cs.wikipedia.org/wiki?curid=498547", "title": "Serge Gakpé", "text": "Serge Gakpé\n\nSerge Gakpé (* 7. května 1987, Bondy, Seine-Saint-Denis) je tožský fotbalový záložník, který hraje za FC Nantes druhou nejvyšší francouzskou soutěž Ligue 2.\n\nV roce 1995 začal hrát fotbal za UMS Pontault-Combault, odkud roku 2001 přestoupil do AS Monaka, kde hraje doposud. Tento francouzský záložník se narodil ve Francii, ale má občanství státu Togo. Svůj první profesionální kontrakt podepsal 4. ledna 2007 a nastupoval s číslem 17. Zde odehrál za tři a půl roku devadesát utkání. Zkušenosti sbíral i na hostování v Tours. V lednu 2011 mu vypršel kontrakt a stěhoval se zdarma do druholigového Nantes, kde je smluvně vázán do léta 2013.\n\nZa tožskou reprezentaci si odbyl debut 6. září 2009 v zápase proti Maroku. Dodnes odehrál 7 utkání ve kterých vstřelil jeden gól.\n"}
{"id": "498550", "url": "https://cs.wikipedia.org/wiki?curid=498550", "title": "Lawrence Johnson", "text": "Lawrence Johnson\n\nLawrence Johnson (* 7. května 1974, Norfolk, Virginie) je bývalý americký atlet, stříbrný olympijský medailista a halový mistr světa (2001) ve skoku o tyči.\n\nV roce 1993 získal v kanadském Winnipegu zlatou medaili na Panamerickém mistrovství juniorů. Reprezentoval na letních olympijských hrách v Atlantě 1996, kde ve finále skončil na osmém místě. O čtyři roky později získal na olympiádě v australském Sydney za výkon 590 cm stříbrnou medaili.\n\n\n"}
{"id": "498551", "url": "https://cs.wikipedia.org/wiki?curid=498551", "title": "Joan z Arkádie", "text": "Joan z Arkádie\n\nJoan z Arkádie (v anglickém originále Joan of Arcadia) je americký rodinný dramatický fantasy televizní seriál. Seriál se původně vysílal v pátek od 20 do 21 hodin na CBS od 26. září 2003 do 22. dubna 2005. Název vychází z legendy o Johance z Arku (anglicky \"Joan of Arc\") a je zasazen do fiktivního města Arkádie v americkém státě Maryland.\n\nBůh se zdá Joan a připomíná jí její sliby, které dala, když nechá jejího bratra Kevina po autonehodě žít. Kevin nakonec zůstane ochrnutý na nohy. Bůh se Joan zjevuje v podobě různých lidí jako jsou malé děti, dospívající chalpci, starší dámy nebo jen náhodní kolemjdoucí a žádá po ní plnění různých úkolů.\n\nPři jednom z úkolů je Joan požádána, aby pozvala na školní ples samotářského tyrana ze školy. I přes odpor její matky a zástupce ředitele školy pokračuje v plnění úkolu. Na plese se ukáže, že si Joanin partner vzal na ples alkohol. Zástupce ředitele ho proto vyhodí z plesu. V hněvu chlapec vyhrožuje pistolí náčelníku policie Willu Girardimu (Joaninu otci) a je zatčen. Joan se později od Boha dozví, že tak zabránila smrti tuctu studentů a učitelů, kteří by byli zastřeleni.\n\nV seriálu není žádná zmínka o „pravé“ víře. Spíše než bibli cituje Bůh Boba Dylana, Emily Dickinsonovou a Beatles. Kromě toho je Bůh zobrazován s velmi lidskou osobností.\n\n\nPanorama Arkádie a ostatní venkovní scény byly točeny ve Wilmingtonu ve státě Delaware.\n\nCelkem bylo v letech 2003–2005 natočeno a odvysíláno 45 dílů rozdělených do dvou řad.\n\nPrvní řada seriálu zažila úspěch a získala \"People's Choice Award\" (2004). Také byla nominována na cenu \"Emmy\" a \"Zlatý glóbus\" (2004). I přesto se úspěch první řady nezopakoval.\n"}
{"id": "498558", "url": "https://cs.wikipedia.org/wiki?curid=498558", "title": "Válka reunií", "text": "Válka reunií\n\nVálka reunií (1683–1684) byla konfliktem, který inicioval francouzský král Ludvík XIV. proti Španělsku a jeho spojencům. Potřeboval splatit narůstající dluhy a proto chtěl neustále rozšiřovat svá území podél severní a východní hranice, zejména v oblasti Španělského Nizozemí, aby mohl od tamějších poddaných vybírat daně. V podstatě tím navázal na války devoluční a francouzsko-nizozemskou, v těch totiž získal spousty měst kolem pohraničí a podle tradice spolu s městem změnily příslušnost i přiléhající oblasti; měly tedy uznat nového vládce. \n\nDefinovat velikost takovéto oblasti však tehdy bylo obtížné a proto Ludvík zřídil speciální \"radu reunií\" aby ověřila, jestli Francie ovládá všechna území, na která má nárok. Loajální rada po rozboru sporných středověkých spisů rozhodla, že určitá pohraniční území by podle práva měla patřit Francii. Tyto oblasti se skládaly převážně z menších měst a vesnic, a po příjezdu francouzských vojsk téměř nekladly odpor. Ludvík takto ovládl oblasti, které formálně patřily španělským Habsburkům a Svaté říši římské. K nejdůležitějším patří Alsasko, Štrasburk a Lucembursko (a jejich blízké okolí). \n\nFrancie již v září 1681 anektovala Štrasburk, v listopadu 1683 se zmocnila se Kortrijku a v červnu 1684 dobyla Lucemburk, kromě toho obsadila tato území: hrabství Vaudémont, město Sarrebourg, knížectví Salm, hrabství Saarbrücken, hrabství Zweibrücken a další. \n\nLucembursko se však odmítlo podřídit a španělská vojska v Holandsku podporovaná říšskými oddíly se Francii roku 1683 postavila na odpor. Jako trest za to, že Španělé mohli používat janovský přístav bylo město Janov 12 dní bombardováno. Francie v této válce vedla a navíc na rozkaz Ludvíka XIV. docházelo k tvrdým represím, které měly zastrašit a odradit nepřátele a udržet vládu v dobytých oblastech. Došlo také k vraždění civilního obyvatelstva, Ludvík nechal vypálit 20 vesnic jako odpověď na to, že Španělé zničili dvě stodoly na okraji území Francie.\n\nAčkoli Ludvík odmítl podpořit tehdejší Svatou alianci v boji proti Osmanům a dokonce Turky tajně podporoval, nebylo pro něj dále výhodné bojovat s Říší, proto souhlasil s Ratisbonským (řezenským) mírem (1684), který zaručoval 20 let příměří mezi Říší a Francií a nechal svého bratrance Karla II. (anglického krále), aby rozsoudil vlastnictví sporných území. Francie tedy dočasně připojila území Alsaska, Štrasburku a Lucemburska, ale podnítila proti sobě další evropské země, které se obávaly její rostoucí moci.\n"}
{"id": "498565", "url": "https://cs.wikipedia.org/wiki?curid=498565", "title": "Zdenek Seydl", "text": "Zdenek Seydl\n\nZdenek Seydl (29. dubna 1916, Třeboň – 17. června 1978, Dobřichovice) byl český malíř, grafik, scénograf, všestranný výtvarník a člen skupiny Sedm v říjnu ze čtyřicátých let 20. století.\n\nVyrostl po smrti rodičů v rodině sochaře Karla Pokorného. V roce 1929 poprvé vystavoval v Mánesu na \"Přehlídce dětských kreseb\" (kostýmy ke Smetanovým operám) a odnesl si cenu za dětskou kresbu. Vyučil se typografem, v období 1932/1933 navštěvoval jednoroční kurs kreslení na Státmí grafické škole a později vystudoval Uměleckoprůmyslovou školu v Praze, kterou v roce 1941 absolvoval ve třídě profesora Františka Kysely.\n\nJeho neobvyklý grafický projev charakterizuje grafická lapidárnost, dekorativní stylizace a svoboda projevu. Válečné zážitky se odrazily v tvorbě (\"Furor teutonicus,\" 1944, \"Nadčlověk,\" 1944), později přešel do groteskní nadsázky realizované výraznými liniemi a plošně pokládanými barvami (\"Brouk, Baba princmetálová\"). Po druhé světové válce se věnoval převážně grafice, ilustrování, loutkovému i kreslenému filmu (\"Paraplíčko,\" 1957, \"Lev a písnička,\" 1959, \"Biliár,\" 1961, \"Špatně namalovaná slepice,\" 1964). Byl autorem knížek pro děti, např. \"Co jsem viděl a slyšel v trávě\" (1965), \"Motýli\" (1966). Pracoval také jako výtvarný redaktor v nakladatelství Československý spisovatel.\n\nZa zmínku stojí též jeho scénografická tvorba. Již ve 30. letech spolupracoval s amatérskou skupinou \"Divadelní kolektiv mladých\", v 50. letech s Divadlem E. F. Buriana a od roku 1957 pak po mnoho let s pražským Národním divadlem, kde vytvářel nejen kostýmy (zvláště pro činohru), ale i celou výpravu (zejména pro operu a balet). Za soubor kostýmů ke Stravinského baletu \"Petruška\" získal na Pražském quadriennale 1967 stříbrnou medaili.\n\nJeho obálky a grafické úpravy textů Bohumila Hrabala patří k vynikajícím dílům české typografie. K malířské tvorbě se vrátil v šedesátých letech.\n\n\n\n\n"}
{"id": "498566", "url": "https://cs.wikipedia.org/wiki?curid=498566", "title": "Klíč (Strážci času)", "text": "Klíč (Strážci času)\n\nKlíč je třetí a poslední díl knižní trilogie \"Strážci času\" australské autorky Marianne Curleyové, který leží na hranici mezi žánry sci-fi a fantasy.\n\nPříběh se odehrává v Angel Falls, které je umístěno nad starobylým městem Veridian. Je situován do současnosti, nebo doby blízké. Některé z příběhů probíhají v minulosti, v různých časech a na různých místech. Také se odehrává v Podsvětí a v jiných sférách.\n\nVíce než v předchozích dílech děj probíhá ve Ztraceném městě a částečně i v mýtickém městě Atlantida před jeho potopením. Další místa jsou například Citadela (přenosy mezi časovými úseky) a škola v Angel Falls nebo třeba lesy v okolí, kde se mimo jiné strhne impozantní bitva.\n\nStejně jako u všech knih Strážci času, prolog je napsán ve třetí osobě, přičemž všechny kapitoly jsou psány v první osobě v přepínání úhlů pohledu mezi dvěma vypravěči. V tomto díle jsou vypravěči Rochelle a Matt.\n\n\n"}
{"id": "498571", "url": "https://cs.wikipedia.org/wiki?curid=498571", "title": "Vyvolený (Strážci času)", "text": "Vyvolený (Strážci času)\n\nVyvolený je první díl knižní trilogie \"Strážci času\" australské autorky Marianne Curleyové, který leží na hranici mezi žánry sci-fi a fantasy.\n\nPříběh se odehrává v Angel Falls, které je umístěno nad starobylým městem Veridian. Angel Falls je malé fiktivní město umístěno u australského Bushe. Z popisu střední školy vyplývá, že město je podprůměrné.\n\nPříběh se odehrává v současnosti, nebo v době blízké. Části příběhu se odehrávají v minulosti, v různých dobách a na různých místech. Například jedna z prvních výprav, které se účastní Isabela s Ethanem je středověká Anglie.\n\nStejně jako u všech knih Strážci času, prolog je napsán ve třetí osobě, přičemž všechny kapitoly jsou psány v první osobě v přepínání úhlů pohledu mezi dvěma vypravěči. Dva vypravěči jsou Ethan a Isabela.\n\n\n"}
{"id": "498573", "url": "https://cs.wikipedia.org/wiki?curid=498573", "title": "Burning the Witches", "text": "Burning the Witches\n\nBurning the Witches je první studiové album německé kapely Warlock. Bylo vydáno v roce 1984.\n\n"}
{"id": "498575", "url": "https://cs.wikipedia.org/wiki?curid=498575", "title": "Kočí (okres Chrudim)", "text": "Kočí (okres Chrudim)\n\nObec Kočí se nachází v okrese Chrudim, kraj Pardubický. Žije zde  obyvatel.\n\nPrvní písemná zmínka o obci pochází z roku 1399.\n\nNarodil se tu a působil rolník a politik Josef Kudrnka (1860–???), poslanec zemského sněmu.\n\nHasičské muzeum Kočí bylo založeno roku 2002 a desítky exponátů se rozkládají se na více než 542m .\n\n\n"}
{"id": "498576", "url": "https://cs.wikipedia.org/wiki?curid=498576", "title": "Argument o kradení strategie", "text": "Argument o kradení strategie\n\nArgument o kradení strategie (anglicky \"strategy stealing\") je matematická věta z oboru kombinatorické teorie her, která praví, že v každé silné poziční hře má začínající hráč neprohrávající strategii. Staví na jednoduché úvaze, sporu:\n\nDalší výsledky (např. Hales-Jewettova věta, nebo obecně věty Ramseyovské teorie) mohou takový argument zesílit tak, že označí hry, ve kterých má začínající hráč zaručenou existenci vyhrávající strategie. Věta dál postuluje existenci neprohrávající strategie, nenaznačuje však, jak se k ní dostat (je nekonstruktivní), což představuje další práci pro matematiky zkoumající jednotlivé hry.\n\nTento výrok se dá aplikovat kupříkladu na piškvorky, jak v prostorově omezené, tak i v neomezené variantě. Výrok se vztahuje jen na poziční hry, tj. dosti speciální třídu matematických her. Nevyslovuje se například o šachách.\n"}
{"id": "498579", "url": "https://cs.wikipedia.org/wiki?curid=498579", "title": "Holubinka smrdutá", "text": "Holubinka smrdutá\n\nHolubinka smrdutá je nejedlá houba z čeledi holubinkovitých.\n\n\nHolubinka smrdutá roste v jehličnatých i listnatých lesích. Lze ji nalézt od června do listopadu.\n"}
{"id": "498583", "url": "https://cs.wikipedia.org/wiki?curid=498583", "title": "Hellbound (album)", "text": "Hellbound (album)\n\nHellbouns je druhé studiové album od německé kapely Warlock. Bylo vydáno v roce 1985.\n\n"}
{"id": "498584", "url": "https://cs.wikipedia.org/wiki?curid=498584", "title": "Gymnázium Nad Kavalírkou", "text": "Gymnázium Nad Kavalírkou\n\nGymnázium Nad Kavalírkou je pražské osmileté gymnázium sídlící v Praze 5 v Košířích. Škola má v současnosti 18 tříd s 523 studenty. Na škole vyučuje celkem 48 učitelů. Škola má mnoho sportovních, kulturních i vědomostních úspěchů. Podporuje zejména tělovýchovu studentů a může se tak pyšnit množstvím ocenění ze sportovních akcí, kterých se účastní její reprezentanti.\n\nV současné době na Gymnáziu působí také sbor Besharmonie, který se pravidelně účastní nejrůznějších pěveckých soutěží a reprezentuje školu v Česku i v zahraničí. Vedoucím tohoto sboru je ing. Libor Sládek, který zvítězil v 7. ročníku ankety Zlatý Ámos (1999/2000) a pyšnil se tak titulem nejoblíbenější učitel.\n\n\n\n\n"}
{"id": "498589", "url": "https://cs.wikipedia.org/wiki?curid=498589", "title": "Pelé", "text": "Pelé\n\nPelé, vlastním jménem Edson Arantes do Nascimento (* 23. října 1940 Três Corações) je bývalý brazilský fotbalista, který je často označován jako nejlepší fotbalista všech dob. V roce 1970 se stal prvním hráčem, který získal tři tituly mistra světa. Za svou kariéru vstřelil 1284 gólů, jubilejní tisící zaznamenal 19. listopadu 1969.\n\nPoprvé startoval na mistrovství světa v roce 1958 a v 17 letech se hned stal jednou z hvězd brazilského týmu mistrů světa. O čtyři roky později na šampionátu v Chile získala Brazílie znovu světový titul, Pelé tentokrát kvůli zranění vypadl ze sestavy již v základní skupině. Při třetí účasti na šampionátu v roce 1966 se Pelé stal terčem záměrně tvrdé hry, zákroky soupeřů ho znovu zranily a přispěly k vyřazení Brazílie ve skupině. V roce 1970 se na mistrovství v Mexiku stal potřetí mistrem světa, když k tomu přispěl mj. vedoucím gólem ve finále a byl vyhlášen nejlepším hráčem turnaje. Ve stejném roce byl vyhlášen i nejlepším sportovcem planety.\n\nV barvách Santos FC vyhrál šestkrát brazilskou ligu a dvakrát Pohár osvoboditelů a Interkontinentální pohár.\n\nPelé se narodil jako Edson Arantes do Nascimento 23. října 1940 v Três Corações ve státě Minas Gerais. Pocházel z chudých poměrů. Jeho otec hrával profesionálně fotbal pod jménem Dondinho, po skončení kariéry pracoval jako sanitář. Jeho matka byla posluhovačka.\n\nSyna otec pojmenoval podle vynálezce Edisona. Kariéru Edson začal v místním klubu v Bauru ve státě São Paulo, kde ho trénoval Waldemar de Brito, účastník mistrovství světa ve fotbale 1934. Ten si povšiml chlapcova talentu a doporučil ho do klubu Santos FC. \n\n7. září 1956 vstřelil Pelé jako střídající hráč v utkání Santosu proti Corinthians de Santo André svůj první gól v profesionálním fotbale. Vyhrál soutěž střelců Campeonato Paulista a dostal pozvánku do národního týmu. V něm debutoval v roce 1957 ve věku 16 let.\n\nZa svou kariéru vstřelil 1284 gólů, jubilejní tisící zaznamenal v roce z penalty 19. listopadu 1969 proti Vascu da Gama. Celkem nastřílel 92 hat tricků, 31krát dal v jednom zápase čtyři góly, šestkrát pět gólů a jednou, v roce 1964, osm.  \n\nV roce 1958 poprvé startoval na mistrovství světa a získal světový titul, který o čtyři roky později obhájil, i když neodehrál celý turnaj. Potřetí získal titul v roce 1970.\n\nZa reprezentaci k mezistátnímu zápasu naposledy nastoupil v roce 1971, v roce 1974 ohlásil konec kariéry, ale nakonec si ji prodloužil až do roku 1977 v severoamerickém New York Cosmos.\n\nV letech 1966 až 1977 byl ženatý s Rosemeri Cholbiovou. Několikrát se objevil také v televizních či filmových rolích (seriál \"Os Estranhos\", film \"O Barão Otelo no Barato dos Bilhões\", hlavní role v \"A ma\"z roku 1972 ad.).\n\nV roce 1978 obdržel Mezinárodní cenu míru. Znovu si zahrál i ve filmu, zejména postavu útočníka z Trinidadu a Tobaga ve válečném filmu \"Vítězství\"\" \"z roku 1981, ale též v \"Os Trombadinhas\" (napsal i scénář) nebo v dramatu \"Hotshot\".\n\nOd roku 1994 působí jako vyslanec dobré vůle UNESCO v boji s dětskou chudobou a narkomanií. Organizaci UNESCO věnoval pro charitativní účely i některé ze svých památek a zúčastnil se v roce 2000 \"Zápasu srdce\" na podporu mírového urovnání palestinsko-izraelského sporu.\n\nV roce 1994 se podruhé oženil s Assírií Lemosovou, se kterou zůstal až do rozvodu v roce 2010.\n\nV letech 1995 až 1998 působil ve funkci brazilského ministra sportu. V roce 1998 stál u prosazení zákona, který měl pomoci k odstranění korupce v brazilském fotbale, tzv. Pelého zákon vstoupil v platnost v roce 2001.\n\nV roce 2005 propagoval Viagru a byl proto považován za člověka, který boří bariéry mlčení o erektilní dysfunkci.\n\nS brazilskou reprezentací získal 3 tituly mistra světa. Je dosud nejmladším hráčem v historii, který se stal držitelem titulu. Na mistrovství světa 1958, 1962, 1966 a 1970 odehrál 14 zápasů a vstřelil 12 branek a až do éry Ronalda byl nejlepším brazilským střelcem šampionátu. Se 77 brankami zůstává nejlepším kanonýrem brazilské reprezentace.\n\nZa národní tým debutoval 7. července 1957 v zápase s Argentinou o Rocův pohár na stadionu Maracanã a hned dal jediný brazilský gól (Argentina vyhrála 2:1). V odvetě se prosadil opět, přičemž Brazílie tentokrát vyhrála 2:0 a získala prestižní trofej do svého držení. Pelé se okamžitě stal hvězdou. 4. května 1958 zaznamenal proti Paraguayi svůj první reprezentační hattrick. Přesto na mistrovství světa ve Švédsku první dva zápasy nehrál, kvůli zranění i nedůvěře trenéra Vicenteho Feoly. Do turnaje tak sedmnáctiletý Pelé zasáhl až v utkání se Sovětským svazem 15. června v Göteborgu. Ve čtvrtfinále, ve kterém se proti Brazílii překonávali fotbalisté Walesu, dal jediný gól (svůj šestý v reprezentaci), který později označil za svůj nejdůležitější v kariéře. Pak Pelé zazářil v semifinále proti Francii.\n\nNa stadionu Råsunda ve stockholmské čtvrti Solna se hrál 24. června 1958 nejlepší zápas šampionátu. O přestávce byl stav 2:1 pro Brazílii. V druhém poločasu ale oslabené Francii dal Pelé hattrick během 20 minut a rozhodl o výhře 5:2. Ve finále nastoupili Brazilci o pět dní později na stejném stadionu proti domácím. Pelé dal tentokrát dva góly a po vítězství 5:2 se stal nejmladším mistrem světa v historii. Jeho první gól byl nádherný, když zády k brance na hranici pokutového území zpracoval hrudí míč, přehodil ho přes přes obránce, otočil se kolem něj a z voleje skóroval. Druhý gól dal hlavou.\n\nPo návratu z mistrovství světa brazilská vláda označila Pelého za národní poklad, čímž zajistila, že strávil celou vrcholnou část své kariéry v brazilském klubu, konkrétně v Santosu.\n\nHned v březnu 1959 se Pelé zúčastnil mistrovství Jižní Ameriky v Argentině. V šesti zápasech dal osm branek a byl vyhlášen nejlepším hráčem turnaje, Brazílie nicméně obsadila v turnaji až druhé místo o jediný bod za domácí Argentinou.\n\nJako mistři světa Brazilci nemuseli hrát kvalifikaci na následující světový šampionát, který se v roce 1962 konal v Chile.\n\nV prvním zápase na mistrovství Pelé vstřelil druhý gól Mexiku, kterým uzavřel skóre na 2:0. Hned v následujícím zápase s Československem, který skončil 2. června 0:0, si ale zranil stehenní sval a do turnaje už nezasáhl. Brazílie se v dalším průběhu mistrovství bez své největší hvězdy opírala hlavně o výkony Garrinchy, Vavá nebo Pelého náhradníka Amarilda a ve finále porazila Československo 3:1.\n\nUdálosti z roku 1962 si Brazilci připomínali na mistrovství světa v roce 2014 na domácí půdě, kde se ve čtvrtfinále zranila jejich největší hvězda Neymar. V podobný průběh turnaje věřil i Pelé, ale na rozdíl od roku 1962 Brazílie oba dva zbývající duely na šampionátu prohrála (1:7 s Německem a 0:3 s Nizozemskem) a skončila až čtvrtá.\nPelé se po zranění vrátil do reprezentace až 13. dubna 1963 v utkání Rocova poháru proti Argentině, který ale Brazilci k velkému zklamání prohráli v São Paulu 2:3. V odvetě na Maracaã dal tři góly a přispěl k vítězství 5:2 v prodloužení a k obhajobě trofeje. V následujících letech nastoupil v několika přátelských zápasech, které Brazílie hrála, jelikož jako světový šampion znovu nemusela projít kvalifikací mistrovství světa 1966.\n\nDo něho Brazílie vstoupila 12. července na stadionu Goodison Park v Liverpoolu vítězstvím nad Bulharskem 2:0. Pelé dal první gól \"kanárků\", ale Bulhaři na něj vyrukovali s tvrdou a zákeřnou hrou. Byl několikrát faulován, hřiště opustil na nosítkách a v dalším zápase s Maďarskem svému týmu chyběl. Vrátil se pro utkání s Portugalskem, které také vsadilo na tvrdost. Portugalci se dostali do vedení 2:0, pak byl Pelé poněkolikáté sražen a soupeř mu navíc stoupl na koleno. Zraněný Pelé zápas dohrál, ale po porážce 1:3 Brazílie z turnaje vypadla hned ve skupině a sám hráč po turnaji prohlásil, že už nikdy na mistrovství světa hrát nebude.\nI kvůli tomuto rozčarování trvalo dva roky, než se Pelé znovu objevil v reprezentačním dresu, ale hned dal 25. července 1968 dva góly v přátelském utkání Paraguayi. Od té doby byl znovu pevnou součástí národního týmu. V kvalifikaci o mistrovství světa 1970 Brazílie vyhrála všech šest zápasů s celkovým skóre 23:2, Pelé hrál všechny zápasy a dal v nich sedm branek. Tým kolem něj se mezitím vyměnil, a přestože vznikla velká diskuse o tom, jak budou spolupracovat Pelé s mladou hvězdou Tostãem, vznikla takto sestava, považovaná často za nejlepší fotbalové mužstvo historie.\n\nDo turnaje v Mexiku vstoupila Brazílie vítězstvím 4:1 nad Československem, Pelé dal jeden gól a obloučkem přes polovinu hřiště vylekal brankáře Ivo Viktora. V následujícím utkání s Anglií Pelé uvolnil Jairzinha před jediným gólem zápasu, sám ale nechal vyniknout brankáře Gordona Bankse, který brilantním zákrokem zastavil jeho hlavičku. V následujícím zápase dal Pelé dvě branky Rumunsku.\n\nItálie, která se v turnaji jako jediná soustředila na obranu, se na Pelého připravila. Osobní obranu na něj měl hrát Tarcisio Burgnich. Ten na to později vzpomínal se slovy: \"„Před zápasem jsem si řekl, že je z masa a kostí jako každý jiný, ale mýlil jsem se.“\" V 19. minutě rozehráli Brazilci aut, Rivelino odcentroval a Pelé zdánlivě nedosažitelný míč hlavou poslal do sítě. Byla to 100. branka Brazílie v historii mistrovstvích světa. Italové sice dokázali vyrovnat, ale převaha Jihoameričanů byla jasná, výsledek 4:1 zpečetil kapitán Carlos Alberto z Pelého ideální přihrávky. Nejen Pelé jako hráč, ale i Brazílie získala titul potřetí a stala se první zemí, které se to podařilo. Získala tak do trvalého držení originální trofej pro mistra světa, Pohár Jula Rimeta, tzv. \"Zlatou Niké\". Celkem dal Pelé v tomto turnaji čtyři branky a na dalších šest přihrál.\n\nReprezentační kariéru Pelé ukončil v přátelském utkání 18. července 1971 proti Jugoslávii, i když pak ještě 6. října 1976 sehrál v žlutém dresu jeden exhibiční zápas proti Bofatogu.\nNa profesionální úrovni hrál pouze za dva kluby, z toho za New York Cosmos až v samotném závěru kariéry, a nikdy nevyzkoušel angažmá v Evropě. To bývá označováno za jednu z mála skvrn na jeho vynikající kariéře. Souviselo to s tím, že už po roce 1958 byl vládou označen za brazilský národní poklad, což efektivně bránilo jeho odchodu do zahraničí.\n\nZa Santos FC hrál od roku 1956 do roku 1974. Měl průměr více než jednu branku na zápas a celkově v černobílých barvách nastřílel 784 branek.\n\nŠestkrát se stal mistrem Brazílie (1961, 1962, 1963, 1964, 1965 a 1968), v letech 1962 a 1963 vyhrál Pohár osvoboditelů a Interkontinentální pohár. Santos se díky Pelému stal jedním z nejznámějších klubů světa a podnikal časté zájezdy do zahraničí. 21. listopadu 1964 dal Pelé osm branek v zápase, v němž Santos smetl Botafogo 11:0. V roce 1967 vyhlásily bojující strany v Nigérii 48hodinové příměří, aby všichni mohli sledovat Pelého zápas.\n\nV roce 1974 Pelé ohlásil konec kariéry, ale v roce 1975 podepsal smlouvu ve Spojených státech amerických, kde se stal největší hvězdou vznikající severoamerické fotbalové ligy. S příjmem 7 milionů dolarů se stal jedním ze sportovců s největšími příjmy v té době na celém světě. V klubu New York Cosmos strávil dvě sezóny, během nichž nastřílel dalších 57 branek a rozloučil se v roce 1977 poté, co Cosmos ligu vyhrál.\nMěl vynikající techniku ovládání míče a kopací techniku. Vynikal také v předvídání hry.\nSvé dva údajně nejkrásnější góly kariéry dal Pelé za Santos. 5. března 1961 v zápase s Fluminense na stadionu Maracanã převzal míč u vlastního pokutového území od Dalma, přeběhl s ním celé hřiště, obehrál Pinheira, setřásl Jaira Marinha a překonal brankáře Castilha. Podle očitého svědka, zpravodaje deníku \"O Globo\", trvaly ovace diváků po tomto gólu dvě minuty a zapojily se do nich i fanoušci Fluminense, což bylo \"„před tím na Maracanã nevídané“\".\n\nSám Pelé ale za svůj nejkrásnější gól označil branku, kterou bohužel nezaznamenaly žádné kamery a kterou vidělo i velmi málo svědků. Vstřelil ji už 2. srpna 1959 v zápase Paulisty mezi Santosem a Juventusem. Pelé ho popsal takto: \"„Zpracoval jsem centr zprava, asi od Dorvala, a přehodil ho přes hlavu hned tří soupeřů, aniž by míč dopadl na zem, než jsem ho umístil do sítě.“\" Tento gól připomněla jak Pelého socha, vybudovaná v roce 2006 u malého stadionu klubu Juventus ve čtvrti São Paula Mooca, tak i rekonstrukce tohoto gólu pomocí počítačové grafiky, zařazená do dokumentu Anibala Massainiho \"Pele Eterno\" z roku 2004.\nMezinárodní fotbalová federace FIFA vyhlásila Pelého nejlepším fotbalistou 20. století. Stejnou cenu tehdy dostal i Diego Maradona, který zvítězil v hlasování fanoušků, zatímco Pelého zvolil panel odborníků, kde získal hlasy 72,75 % hlasujících, naopak na internetu získal jen 18,5 % hlasů. Brazilský fotbalový svaz napadl internetové hlasování jako zmanipulované organizovanou kampaní argentinského svazu.\nVyhrál ankety o nejlepšího fotbalistu 20. století vyhlášené Mezinárodní federací fotbalových historiků a statistiků IFFHS, časopisem \"France Football\", a další. Nadace fotbalových statistiků RSSSF sestavila seznam dvanácti prestižních anket podobného druhu a Pelé byl spolu s Beckenbauerem, Charltonem, Cruijfem, Müllerem a Maradonou jedním ze šesti hráčů, kteří se objevili ve všech těchto dvanácti seznamech. Jedním z nich byl i soupis 125 nejlepších žijících fotbalistů, který sestavil v roce 2004 sám Pelé a uvedl v něm i své jméno.\n\nMezinárodní olympijský výbor ho vyhlásil nejlepším světovým sportovcem dvacátého století.\n\nFranz Beckenbauer ho označil za nejlepšího hráče všech dob, Bobby Moore za nejkomplexnějšího hráče, kterého kdy viděl. Josef Masopust na něj vzpomínal slovy: \"„Jednou jsem ho viděl něco pokazit, špatně hodil aut.“\"\nPůvod přezdívky \"Pelé \"je nejasný, podle hráče samého nejspíš vznikla zkomolením jména tehdy populárního brankáře Bilého, kterého znal a se kterým hrál jeho otec. Podle dalších teorií mohlo jít o zkomoleninu slova \"„pelada“\", které znamená \"„holý“\" (nebo \"„hadrák“\"), nebo přezdívka znamená \"„vánek“\", \"„fotbal“\" v gaelštině nebo vznikla z reakce na jeho hru od jednoho z tureckých imigrantů.\n\nMěl ale i jiné přezdívky, které se neuchytily. Jako dítě hrál s přezdívkou \"Dico\". V Santosu mu např. krátce přezdívali \"Gasolina \"podle brazilské zpěvačky, o další přezdívky se postarali novináři, kteří ho označili např. za Krále nebo za Černou perlu (\"Pérola negra\").\n\nSám fotbalista připustil, že ho přezdívka Pelé zpočátku netěšila, sám chtěl, aby mu říkali Edson, jelikož to znělo seriózněji.\n\nByl dvakrát ženat, s Rosemeri \"Rose \"Cholbiovou (1966 až 1978) a s psycholožkou a zpěvačkou Assírií Lemosovou (1994 až 2010). S Cholbiovou měl tři děti, Kely, Edsona Cholbiho a Jennifer, s Lemosovou dvě Joshuu a Celeste. Rozvod s Rosemeri označil za jeden z nejtěžších okamžiků ve svém životě.\n\nMěl i dvě nemanželské děti. Ve věku 23 let prožil románek s Anisií Machadovou, ze kterého se narodila dcera Sandra. O jeho uznání jeho otcovství vedla Sandřina matka dlouhý spor, který rozhodl až test DNA. Sandra o všem napsala knihu \"Dcera, kterou král nechtěl\", která mu podle jeho slov v autobiografii ublížila. Sandra zemřela ve věku 42 let na rakovinu v roce 2006. Na stejném místě ve své autobiografii píše Pelé o své další dceři Fláviu Cristinu Kurtzovou, kterou porodila novinářka Lenita Kurtzová po krátkém vztahu v roce 1968.\n\nPelé přiznal i vztahy s dalšími ženami, např. s playmate, která proslula pod přezdívkou Xuxa, a několika královnami krásy, např. s Deise Nunesovou de Souza nebo Fláviou Cavalcantiovou.\n\n\n"}
{"id": "498590", "url": "https://cs.wikipedia.org/wiki?curid=498590", "title": "Koldín", "text": "Koldín\n\nKoldín () je obec v okrese Ústí nad Orlicí, nacházející se zhruba 4,5 km na severovýchod od města Choceň. Žije zde obyvatel.\n\nV obci funguje mateřská škola, obchod se smíšeným zbožím i pohostinství.\n\nPrvní písemná zmínka o obci pochází z roku 1309.\n\n\n\n"}
{"id": "498593", "url": "https://cs.wikipedia.org/wiki?curid=498593", "title": "True as Steel (album)", "text": "True as Steel (album)\n\nTrue as Stee je třetí studiové album od německé kapely Warlock. Bylo vydáno v roce 1986.\n\n"}
{"id": "498601", "url": "https://cs.wikipedia.org/wiki?curid=498601", "title": "Čakkan šidótó", "text": "Čakkan šidótó\n\nČakkan šidótó (: 着艦指導灯 ~ přistávací naváděcí světla) bylo světelné zařízení vyvinuté japonským císařským námořnictvem počátkem 30. let 20. století, které sloužilo k navedení palubního letounu k přistání na letadlovou loď. Využívalo soustavy dvou červených a čtyř zelených světel, která ukazovala pilotům správný úhel sestupu.\n\n\"Čakkan šidótó\" bylo vyvinuto v námořním arzenálu Kasumigaura v roce 1932 a jako první jím byla pokusně vybavena letadlová loď \"Hóšó\". Od roku 1933 se začal montovat i na další letadlové lodě císařského námořnictva. Původně byl vyvinut pro usnadnění nočního přistání, ale zjistilo se, že zařízení je užitečné i ve dne. Japonské letadlové lodě totiž de facto neměly LSO (\"Landing Signal Oficer\" ~ důstojník navádějící letadla na přistání) jako jejich americké a britské protějšky a pilot byl sám zodpovědný za přibližovací manévr. Pouze ve výjimečných případech byl pilot z mateřské lodě „odmávnut“ červeným praporkem na další okruh.\n\n\"Čakkan šidótó\" tvořily dvě sady světel umístěné horizontálně na bocích u zádě. První sadu na jednom společném nosníku (přimontovaném horizontálně a kolmo k podélné ose plavidla) tvořila dvě červená světla. Asi 10 až 15 metrů za nimi (při pohledu od zádi) se nacházel další nosník s druhou sadou čtyř zelených světel. Všechna světla měla výkon 1 kW a vytvářela úzké světelné kužely směřující za a mírně nad letovou palubu. Světelné kužely červených a zelených světel se částečně prolínaly: červená světla mířila do a pod sestupovou rovinu, zatímco zelená světla mířila do a nad sestupovou rovinu. Jejich průnik pak pilotovi ukazoval správnou sestupovou rovinu. Vertikální úhel světel se dal nastavit podle typu přistávajícího letounu. Pro palubní stíhací letouny (\"kansen\") byla sestupová rovina zpravidla 5,5 ° a pro těžší palubní útočné (\"kankó\") a bombardovací (\"kanbaku\") stroje se nastavovala na 5 °.\n\nPřistávající letoun byl na správné sestupové rovině, jestliže viděl červená světla a hned za nimi zelená. Jestliže však pilot viděl pouze červená světla, byl příliš nízko a hrozila kolize se zádí letadlové lodě. Jestliže naopak pilot viděl zelená světla příliš daleko od červených (když se dostal mimo světelný kužel červených světel), byl naopak nad sestupovou rovinou. V tom případě hrozilo, že buďto dosedne příliš prudce a nebo přeletí záď a může vletět do záchytné bariéry nebo do letadel na přídi (která přistála před ním, či se chystají odstartovat – císařské námořní letectvo, na rozdíl od US Navy, zpravidla nepraktikovalo parkování na letové palubě).\n\nKonec používání \"čakkan šidótó\" přišel s koncem války v Pacifiku, když Japonsko přišlo i o své poslední letadlové lodě.\n\n\"Čakkan šidótó\" byla umístěna na zádi, ale pokud se u letadlové lodě počítalo i s možností přistání přes příď (při plavbě vzad), bývala další sada umístěna i na přídi a světla směřovala dopředu (viz například \"Hirjú\"). V době mimo provoz se daly nosníky sklopit podél paluby.\n\nPříklady umístění:\n\nV roce 1999 oceánografická loď USNS \"Sumner\" (T-AGS-61) nalezla část vraku letadlové lodě \"Kaga\" potopené během bitvy u Midway. Jednalo se o kus pocházející ze zádě na pravoboku a obsahující kromě dvou palpostů 25mm kanonů (4. a 5. od zádě) i torzo nosníku zelených světel \"čakkan šidótó\".\n\n"}
{"id": "498606", "url": "https://cs.wikipedia.org/wiki?curid=498606", "title": "Hosejn Alí Montazerí", "text": "Hosejn Alí Montazerí\n\nÁjatolláh Hosejn Alí Montazerí (: , <nowiki></nowiki> 1922, Nadžáfábád – 19. prosince 2009, Qom) byl přední íránský duchovní, teolog, filosof a bojovník za lidská práva.\nStudoval teologii v Isfahánu a později u ájatolláha Rúholláha Chomejního v Qomu. Aktivně se zapojil do protestů proti íránské monarchii, za což byl vězněn v letech 1974 až 1978 a mučen.\n\nV roce 1979 byl jedním z klíčových vůdců islámské revoluce, která svrhla monarchii a nastolila islámský republikánský režim. Byl spolutvůrcem íránské ústavy, v níž byl ustaven princip velájat-e faqíh, vlády faqíha, tj. šíitského duchovního vůdce. Zatímco sám odvozoval tuto moc od vůle lidu a předpokládal, že reálnou moc bude vykonávat vláda, postupně převážilo mezi klíčovými duchovními pojetí skutečné moci soustředěné do rukou samotných kleriků v čele s imámem Chomejním.\n\nMontazerí byl považován za nástupce Chomejního, než se s ním dostal do ostrého sporu o násilí páchané na opozici na konci války s Irákem. Již před tím s Chomejním nesouhlasil v názoru na spisovatele Salmana Rushdieho, na kterého Chomejní vydal fatwu. Oficiální moc zdůvodnila odstavení Montazerího do disentu tím, že byl se svým kruhem spolupracovníků napojen na mudžáhedínské teroristy v Iráku.\n\nNa Chomejního místo se tak po jeho smrti dostal ájatolláh Chameneí. Chameneího legitimitu Montazerí otevřeně napadl v roce 1997, což vedlo k zavření jeho školy a k tomu, že byl držen v domácím vězení až do roku 2003.\n\nOpakované zvolení Mahmúda Ahmadínežáda prezidentem Íránu v roce 2009 otevřeně označil za podvod. Vydal dokonce fatwu na Ahmadínežádovu vládu. V září prohlásil, že íránská moc páchá „zločiny ve jménu islámu“. Jeho prohlášení napomohla k přímým útokům na Chameneího v průběhu demonstrací.\n\nV posledních letech života byl jeho vliv minimalizován zásahy cenzury - v médiích přestal být označován duchovním titulem a z náboženských knih byly odstraňovány jeho texty.\n\nStejně tak zamlčela oficiální média jeho titul, když zemřel ve věku 87 let v Qomu.\n\n"}
{"id": "498607", "url": "https://cs.wikipedia.org/wiki?curid=498607", "title": "Triumph and Agony", "text": "Triumph and Agony\n\nTriumph and Agony je čtvrté a poslední studiové album od německé kapely Warlock. Bylo vydáno v roce 1987\n\n"}
{"id": "498609", "url": "https://cs.wikipedia.org/wiki?curid=498609", "title": "Hod ha-Šaron", "text": "Hod ha-Šaron\n\nHod ha-Šaron ( הוֹד הַשָּׁרוֹן, doslova „\"Nádhera Šaronu\"“, هود هشارون, v oficiálním přepisu do angličtiny Hod HaSharon) je město v Izraeli, v Centrálním distriktu.\n\nLeží v Šaronské planině v nadmořské výšce 45 metrů, cca 15 kilometrů severovýchodně od centra Tel Avivu, v metropolitní oblasti Guš Dan. Je součástí územně souvislého pásu městského osídlení aglomerace Tel Avivu, který na severní straně pokračuje městy Ra'anana a Kfar Saba, na západní straně městem Herzlija, na jihozápadě Ramat ha-Šaron a na jižní straně městem Petach Tikva. Jihovýchodně od města protékají vádí Nachal Hadas a Nachal Kana. Torza původní zemědělsky využívané krajiny se zachovala pouze na západní straně, kde oddělují Hod ha-Šaron od Herzlije, a na jihu, podél toku řeky Jarkon. Na severní straně města pak leží mošav Kfar Malal – formálně stále zemědělské vesnické sídlo, byť téměř souvisle začleněné do městské aglomerace.\n\nMěsto je napojeno na četné dálniční a silniční dopravní tahy v aglomeraci Tel Avivu.\n\nPo severním okraji města, na pomezí Hod ha-Šaron, Ra'anany a Kfar Saby, byla trasována nová dálnice číslo 531 a podél ní i železniční trať Tel Aviv – Ra'anana. Jsou na ní zde železniční stanice Ra'anana darom (v provozu od roku 2018) a dále železniční stanice Kfar Saba Nordau (otevřena roku 2003) a železniční stanice Hod ha-Šaron Sokolov (v provozu od r. 2006). Hod ha-Šaron leží v oblasti s hustým osídlením, v naprosté většině židovským. Menší sídla izraelských Arabů se nacházejí pouze na východním okraji aglomerace Tel Avivu, cca 5 kilometrů odtud (města Džaldžulija nebo Kafr Kasim).\n\nHod ha-Šaron vznikl v roce 1964 sloučením čtyř do té doby samostatných obcí Magdiel, Ramatajim, Kfar Hadar a Ramat Hadar. Šlo o původně zemědělské obce založené ve 20. a 30. letech 20. století a specializující se zejména na pěstování citrusů (dodnes připomínané ve znaku města). Magdiel a Ramatajim byly založeny ve 20. letech v rámci Čtvrté aliji, která sice byla tvořena převážně městskými přistěhovalci, ale vznikla i některá venkovská zemědělská sídla.\n\nNově vzniklá obec Hod ha-Šaron pak získala statut místní rady, tedy menšího města a v roce 1990 byla povýšena na městskou radu, tedy velké město. Navzdory populaci blížící se 50 000 se Hod ha-Šaron definuje jako největší „venkovské město“ v Izraeli. Zhruba polovina zastavěné plochy města je tvořena individuálními rodinnými domky a hustota zalidnění je v tomto městě nejnižší ze všech měst v oblasti Šaronské planiny. Zástavba města zároveň netvoří souvislou plochu, ale jednotlivé původní obce, jejichž sloučením vzniklo nynější Hod ha-Šaron, si uchovávají samostatnou urbanistickou strukturu. Mezi těmito jednotlivými částmi města existují rozsáhlé volné a parkové plochy. Podíl ploch veřejné zeleně a individuální zástavby má podle územního plánu zůstat zachován i v následujícím rozvoji města. Ve městě fungují základní i střední školy, dále právnická vysoká škola \"Ša'arej Mišpat\" (שערי משפט) založená v roce 1995.\n\nHod ha-Šaron je město se smíšenou populací, tedy složenou ze sekulárních i nábožensky orientovaných obyvatel, přičemž ale sekulární obyvatelé převažují. Podle údajů z roku 2009 tvořili naprostou většinu obyvatel Židé – cca 46 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 47 100 osob).\n\nJde o středně velkou obec městského typu s dlouhodobě rostoucí populací. K 31. prosinci 2017 zde žilo 61 100 lidí. K roku 2025 by město mělo podle plánů místní radnice dosáhnout populace 80 000.\n\n"}
{"id": "498610", "url": "https://cs.wikipedia.org/wiki?curid=498610", "title": "Mandela", "text": "Mandela\n\nMandela může být:\n\n"}
{"id": "498611", "url": "https://cs.wikipedia.org/wiki?curid=498611", "title": "Camden County (Georgie)", "text": "Camden County (Georgie)\n\nCamden je okres (county) amerického státu Georgie založený v roce 1777. Správním střediskem je město Woodbine. Leží na jihovýchodě Georgie, u pobřeží Atlantského oceánu a u hranic se státem Florida.\n\nJe jedním z čtyř okresů tohoto jména v USA.\n\n\n"}
{"id": "498613", "url": "https://cs.wikipedia.org/wiki?curid=498613", "title": "Camden County", "text": "Camden County\n\nCamden County je název 4 okresů v USA:\n\n"}
{"id": "498614", "url": "https://cs.wikipedia.org/wiki?curid=498614", "title": "Státní shromáždění Republiky Slovinsko", "text": "Státní shromáždění Republiky Slovinsko\n\nStátní shromáždění Republiky Slovinsko (nebo též Národní shromáždění; : Državni zbor Republike Slovenije, zkráceně DZ RS) je z hlediska právní teorie dolní komorou slovinského parlamentu, z hlediska faktického je jediným skutečným slovinským parlamentem. Shromáždění je složeno z devadesáti poslanců slovinských občanů. Státní shromáždění Republiky Slovinsko vzniklo na základě Ústavy Republiky Slovinsko. První volby do Státního shromáždění se uskutečnily 6. prosince 1992. Dále pak v letech 1996, 2000, 2004 a 2008.\n\nSoučasným předsedou Státního shromáždění je Milan Brglez. Státní shromáždění zasedá ve velké dvoraně budovy parlamentu v Lublani.\n\nZákladním právním pramenem pro činnost Státního shromáždění je \"Ústava Republiky Slovinsko\". Významný je také \"Jednací řád DZ RS\" (ve znění novel: UL RS, št. 92/2007), \"zákon o volbách do Státního shromáždění\" (ve znění novel: UL RS, št. 109/2006) a \"zákon o stanovení volebních obvodů pro volby do Státního shromáždění\" (ve znění novel: UL RS, št. 24/2005).\n\nVolební systém do Státního shromáždění je klasifikován jako listinný poměrný systém. Z devadesáti poslanců je 88 voleno individuálně v 88 nominačních jednotkách. Poměr sil určuje celostátní obvod. Pro přerozdělení křesel se používá čtyřprocentní klauzule. Zbývající dvě křesla jsou určena pro jednoho poslance italské a jednoho maďarské národnostní skupiny. Zde je kandidatura v jednomandátovém obvodu individuální.\n\nVolby do Státního shromáždění se konaly v letech 1992, 1996, 2000, 2004 a 2008.\n\nPrvní volby do Státního shromáždění se konaly v roce 1992 a uspělo v nich osm stran, celkově propadlo 17,69 % hlasů, což bylo zatím nejvíce. Vítězství si připsala Liberálnědemokratické strana (LDS; po r. 1994 Liberální demokracie Slovinska) Janeze Drnovšeka, který sestavil i vládu. Volby znamenaly prohru stran bývalé koalice DEMOS. Předsedou Státního shromáždění se stal nejprve Herman Rigelnik (LDS), po něm Jožef Školč (LDS). Kromě liberálů (22 křesel) se do Státního shromáždění dostali Slovinští křesťanští demokraté (SKD; 15 křesel), Sjednocená kandidátka (ZL; 14 křesel), Slovinská národní strana (SNS; 12 křesel), Slovinská lidová strana (SLS; 10 křesel), Demokratická strana (DS; 6 křesel), Zelení Slovinska (ZS; 5 křesel) a Sociálnědemokratická strana Slovinska (SDSS; 4 křesla). Ve shromáždění zasedali ještě dva poslanci národnostních menšin. Koalice byla tvořena LDS, SKD, ZL a SDS. Koalici v dubnu 1994 opustila SDSS a od ledna 1996 byla koalice menšinovou, když ji opustila i ZL. Státní shromáždění v tomto volebním období přijalo 575 zákonů.\n\nVolby v roce 1996 skončily patem, pravice i levice (podpořená zástupci menšin) měly shodně po 45 křeslech. Liberální demokracie Slovinska (LDS) měla 25 poslanců, SLS 19, SDSS 16, SKD 10, Sjednocená kandidátka sociálních demokratů (ZLSD) 9, Demokratická strana důchodců Slovinska (DeSUS) 5 a SNS 4 křesla. V hlasování o důvěře 9. ledna 1997 ale Drnovšek získal většinu 46 hlasů, když pro něj hlasoval i Ciril Pucko, který den předtím opustil klub SKD. V nové situaci se SLS rozhodla vstoupit do koalice. Institut konstruktivní nedůvěry fakticky neumožňoval odvolání Drnovšeka, který v tomto volebním období vytvořil odlišnou vládní a parlamentní koalici, když ve vládě seděli ministři za jiné politické subjekty (LDS, SLS, DeSUS) než ty, které ve Státním shromáždění schvalovaly klíčové zákony (LDS, ZLSD, DeSUS, SNS, menšinoví poslanci). Předsedou Státního shromáždění byl ve druhém volebním období Janez Podobnik (SLS). V dubnu 2000 se spojila SLS s SKD a ministři za SLS opustili Drnovšekovu vládu. Drnovšek, který neměl povinnost po odchodu ministrů znovu žádat o důvěru, plánoval doplnit vládu zástupci své LDS a přitom spoléhal na svou parlamentní většinu i oporu v prezidentu Kučanovi. Drnovšekovi rivalové se rozhodli najít svého kandidáta a Drnovšekovi vyjádřit konstruktivní nedůvěru – nabídku nejprve odmítl guvernér Národní banky France Arhar, nakonec byl vybrán ekonom Andrej Bajuk. Když první dvě kola hlasování v dubnu 2000 o důvěře Bajukovi skončila pro pravici neúspěchem, obrátila se jejich pozornost k zástupcům národnostních menšin (přívrženci Drnovšeka), které obvinili ze záměrné destabilizace situace ve Slovinsku a navrhovali omezení jejich práv. Třetí kolo se konalo s několikadenním odstupem a skončilo výsledkem 46:44 pro Bajuka, když pro něj hlasovali dva blíže neznámí poslanci z levicového tábora. Pozice Bajukovy vlády nebyla vůbec jednoduchá a jediné téma, na kterém se koaliční strany shodly, byla čistka ve státním aparátu a státních podnicích. Bajukova vláda prohrávala také v průzkumech veřejného mínění. Navíc rozpory uvnitř SLS+SKD vyústily v odchod části členů – včetně premiéra Bajuka – a vznik nové křesťanskodemokratické strany: Nové Slovinsko – Křesťanská lidová strana (NSi). I ve zbytku volebního období byl předsedou Janez Podobnik. Za druhé volební období bylo přijato 633 zákonů.\n\nDalší volby se konaly v říjnu 2000 a přinesly vítězství LDS. Drnovšek získal důvěru v listopadu 2000 a jeho vláda byla tvořena LDS, ZLSD a SLS+SKD. Podporu měla vláda také v Demokratické straně důchodců Slovinska (DeSUS), která ale jako malá strana nezískala žádný post ve vládě. Po zvolení Drnovšeka prezidentem se premiérem stal Anton Rop a vládu opustila SLS+SKD. Ve Státním shromáždění měla LDS 34 křesel, SDSS 11, ZLSD 11, SLS 9, NSi 8 a po čtyřech křeslech měly DeSUS, SNS a Strana mladých Slovinska (SMS); dvě místa patřila zástupcům menšin. Předsedou Státního shromáždění v letech 2000 až 2004 byl Borut Pahor a poté, když byl Pahor zvolen v roce 2004 do Evropského parlamentu, Franc Horvat. Ve třetím volebním období bylo přijato 679 zákonů.\n\nVe volbách v roce 2004 zvítězila Janšova Slovinská demokratická strana (SDS; dřívější SDSS), ale rozložení křesel mezi pravici a levici skončilo stejně jako v roce 1996 patem (45:45). SDS měla 29 poslanců, LDS 23, ZLSD 10, NSi 9, SLS 7, SNS 6, DeSUS 4 a dvě křesla patřila zástupcům menšin. Po několikatýdenních jednáních byla vytvořena koalice pravicovými SDS, SLS, NSi a levicovou stranou DeSUS. Předsedou Státního shromáždění byl France Cukjati (SDS). V první polovině roku 2008 předsedalo Slovinsko Radě Evropské unie.\n\nVolby v roce 2008 přinesly vítězství Sociálním demokratům (SD), LDS například získala jen něco málo přes pět procent. Propad LDS byl způsoben jejím rozkolem v roce 2007, kdy část jejich členů a příznivců přešla do strany Zares. Sociální demokraté měli 29 křesel, SDS 28, DeSUS 7 a po pěti mandátech měly SNS, LDS a koalice SLS a SMS. Po ohlášení volebních výsledků byla zahájena jednání o koalici mezi SD, SLS a DeSUS. SLS se však po vnitrostranickém hlasování rozhodla odejít do opozice. Ani účast DeSUS nebyla jistá poté, co předseda SD Pahor odmítl možnost, aby funkci ministra obrany nadále zastával předseda DeSUS Karl Erjavec. Nakonec se Erjavec spokojil s postem ministra životního prostředí (vládu opustil v únoru 2010). Předsedou Státního shromáždění byl od listopadu 2008 Pavel Gantar (Zares).\n\nV průběhu roku 2011 se však dosavadní vládní koalice začala rozkládat, čemuž přispěla i neúspěšná referenda. Vládu opustila v dubnu 2011 po třech měsících ve funkci ministryně bez portfeje odpovědná za místní samosprávu a regionální politiku Duša Trobec Bučan (DeSUS), v květnu 2011 pak koalici opustila i samotná strana DeSUS s odůvodněním, že není brána za rovnocenného partnera. Ve vládě ale zůstal jeden z nominantů strany – prof. dr. Roko Žarnić. Počátkem června pak vládu opustil i Gregor Golobič (Zares), ostatní ministři zastupující Zares opustili vládu na konci června 2011. U příležitosti oznámení demise zbývajících ministrů za Zares se dosavadní předseda Státního shromáždění Gantar nechal slyšet, že funkci předsedy opustí 1. září 2011 i on, nakonec tak učinil již o den dřív – 31. srpna 2011. Nový předseda Ljubo Germič (LDS) byl zvolen 2. září 2011. Výkon ministerských funkcí uprázdněných po odchodu DeSUSu, Zaresu a Katariny Kresal (LDS) převzali ostatní ministři včetně premiéra Pahora. Premiér Pahor navrhl Státnímu shromáždění 20. září 2011 jména nových ministrů, avšak hlasy poslanců Slovinské demokratické strany, Slovinské lidové strany, Slovinské národní strany, DeSUSu a šesti poslanců strany Zares nebyl návrh přijat, čímž Pahorova vláda padla. Na konci září 2011 oznámil slovinský prezident Danilo Türk, že 21. října rozpustí Státní shromáždění a předčasné volby vyhlásí na 4. prosince 2011. V pátek 21. října 2011 minutu po půlnoci tak i učinil.\n\nVolby do Státního shromáždění se uskutečnily 4. prosince 2011 a přinesly vítězství nově vzniklé strany lublaňského župana Zorana Jankoviće, na druhém místě skončila pravicová Slovinská demokratická strana Janeze Janši, třetí Sociální demokraté. Na čtvrtém místě skončil politický subjekt někdejšího člena SDS a bratrance manželky Zorana Jankoviće – Gregora Viranta. Následuje Demokratická strana důchodců Slovinska, Slovinská lidová strana a Nové Slovinsko. Z bývalé koalice se do Státního shromáždění nedostal Zares (7 016 hlasů; 0,65 %) a Liberální demokracie Slovinska (15 898 hlasů; 1,46 %), do Státního shromáždění se nedostala ani doposud opoziční Slovinská národní strana (19 558 hlasů; 1,80 %). Dne 21. prosince 2011 byl zvolen nový předseda Státního shromáždění – Gregor Virant (DLGV), kterého podpořily hlasy poslanců NSi, SLS, DLGV, SDS, Desus a národnostních skupin. Dne 5. ledna 2012 navrhl slovinský prezident Türk do funkce premiéra předsedu vítězné strany – Zorana Jankoviće. V hlasování 11. ledna 2012 však Jankovićovi chyběly 4 hlasy. Poprvé v dějinách Slovinska se tak stalo, aby vítěz voleb nebyl zvolen premiérem. Poté se prezident Türk nechal slyšet, že do druhého hlasování navrhne slovinského ekonoma a mj. i člena dozorčí rady ČSOB Marka Voljče. Podporu nicméně Voljč měl jen v Pozitivne Sloveniji, s podporou NSi a SDS počítat nemohl, v SD a DLGV tento návrh vůbec nekomentovali. Dne 25. ledna 2012 předsedové SDS, DLGV, SLS a Desus a předsedkyně NSi předložili prezidentu republiky návrh podepsaný padesáti poslanci těchto stran na jmenování Janeze Janši premiérem. Premiérem byl Janša zvolen 27. ledna 2012, jeho vláda se ujala úřadu 10. února 2012\n\nPoslanci jsou voleni na čtyři roky. Pokud by mělo volební období skončit v době výjimečného nebo válečného stavu, skončí mandát poslanců šest měsíců po skončení takového stavu nebo i dříve, pokud se na tom Shromáždění usnese. Poslanci nejsou z dikce ústavy vázání žádnými pokyny, což mnozí poslanci využili v situaci, kdy jim Ústavní soud v minulosti přikázal přijetí návrhu v konkrétní podobě. Kompatibilita funkce je upravena zákonem, který stanovuje slučitelnost zejména s funkcí starosty nebo člena místního zastupitelstva. Pokud se poslanec stane předsedou nebo členem vlády, je jeho poslanecký mandát přerušen a na jeho místo nastupuje náhradník. Poslanci nemohou být trestně stíháni za svá vyjádření nebo hlasování na schůzi Shromáždění nebo jeho orgánů. Poslanec nemůže být bez souhlasu Shromáždění zadržen, ani podroben trestnímu řízení, pokud se odvolá na imunitu, přičemž tuto imunitu může Shromáždění poskytnou i takovému poslanci, který se na ni sám neodvolal.\n\nJednotliví poslanci jsou podle stranické příslušnosti rozděleni do poslaneckých klubů, který mohou založit nejméně tři poslanci. Platí, že v průběhu jednoho volebního období může vzniknout jen jeden klub nezávislých poslanců. Poslanecké kluby mohou požadovat přerušení schůze, svolání schůze a při třetím čtení zákona mohou předkládat pozměňovací návrhy. Poslanci mají také právo interpelace.\n\nOrgány Státní shromáždění jsou výbory, stálé a dočasné komise a delegace. Poslanec Státního shromáždění je průměrně členem čtyř až pěti výborů. Přetíženost poslanců vyvolala diskuse o kritickém minimálním množství poslanců a zvýšení počtu poslanců na sto dvacet, proti čemuž se ale postavila veřejnost.\n\nItalskou národnostní menšinu zastupuje od roku 1992 Roberto Battelli, maďarskou menšinu v letech 1992 až 2008 zastupovala Maria Pozsonecová a od roku 2008 László Göncz.\n\nZákonodárnou iniciativu ve Slovinsku má kromě vlády a skupiny pěti tisíc voličů také kterýkoliv jeden poslanec Shromáždění. Zákonodárný proces upravuje Jednací řád Státního shromáždění. Přijímání zákona probíhá ve třech čteních, je však také možnost přijetí zákona ve zrychleném procesu, kdy jsou všechna tři čtení shrnuta do jediného. Do roku 2000 přijalo Shromáždění více než polovinu zákonů právě v rychlém procesu. V prvním čtení je návrh zákona představen poslancům a vede se rozprava o důvodech, které vyvolávají potřebu přijetí zákona. Na konci prvního čtení může Shromáždění návrh poslat do druhého čtení, návrh upravit nebo návrh nepřijmout. Ve druhém čtení se hlasuje o částech a názvu zákona a je možné navrhovat změny a doplňky. O pozměňovacích návrzích se hlasuje zvlášť. Ve třetím čtení je vedena rozprava o návrhu jako celku. Pozměňovací návrhy může předkládat skupina minimálně deseti poslanců, poslanecký klub, výbor Shromáždění, předkladatel zákona nebo vláda, pokud není předkladatelkou. Pro přijetí návrhu jako celku je potřebná většina z přítomných, pokud ústava či zákon nestanoví jinak. Návrhy, které se týkají práv a právního postavení italské a maďarské národnostní skupiny, nemohou být přijaty bez souhlasu představitelů těchto skupin.\n\nNávrh zákona přijatý v Státním shromáždění musí být potvrzen Státní radou, která má na vyjádření suspenzivního veta sedm dní. Pokud Rada návrh zákona vetuje, hlasuje o něm Státní shromáždění znovu a návrh zákona je přijat, jestliže je schválen nadpoloviční většinou všech poslanců Shromáždění. Po schválení zákona ho do osmi dnů vyhlásí prezident republiky, do sedmi dnů může zákon vetovat Rada, pokud se nejedná o zákon přijatý přehlasováním veta.\n\nV čele Shromáždění je předseda zvolený většinou všech poslanců. Na předsedu Shromáždění také přecházejí do zvolení nového prezidenta pravomoci prezidenta republiky, pokud prezident nemůže svůj úřad trvale vykonávat, pokud zemřel, odstoupil nebo byl výkon funkce ukončen i jinak. Předseda má zvláštní poradní orgán – Kolegium předsedy Státního shromáždění (\"Kolegij predsednika državnega zbora\"), které je tvořeno předsedou a místopředsedy Shromáždění, předsedy poslaneckých klubů a poslanci národnostních menšin.\n\nFrance Bučar byl do účinnosti nové ústavy předsedou tříkomorového parlamentu – Skupščiny, která po účinnosti ústavy (1991) zanikla a na její místo nastoupilo Státní shromáždění.\n\n\n\n"}
{"id": "498624", "url": "https://cs.wikipedia.org/wiki?curid=498624", "title": "Blaťák", "text": "Blaťák\n\nBlaťák má více významů:\n\n"}
{"id": "498633", "url": "https://cs.wikipedia.org/wiki?curid=498633", "title": "Erotologie", "text": "Erotologie\n\nErotologie je zkoumání otázek týkajících se erótu, lásky pohlavního typu a jejích projevů. V současné době je v akademické vědě částečně zahrnuta v sexuologii, která ji od přelomu 19. a 20. století vytlačuje, avšak oproti ní není jejím primárním předmětem rozmnožování ani pohlavní diferenciace, ale erotické city a vztahy a jejich projevy a sociální a psychologický kontext. V současné době je erotologie málokde deklarována jako samostatná akademická disciplína, avšak například Institute for Advanced Study of Human Sexuality ji samostatně jmenuje vedle sexuologie mezi předměty své činnosti. Někteří odborníci (například Kurt Freund) kladou důraz na svébytnost erotologie například tím, že ve svých pracích píší o erotické preferenci namísto běžnějšího terminu sexuální orientace. \n\nOd starověku až do současnosti bylo erotologii věnováno mnoho systematických odborných teoretických i praktických děl, z nichž některá se zabývají filosofií, psychologií i sociologií lásky, jiná technickými otázkami tělesného kontaktu nebo namlouvání. \n\nZa díla konstituující Platónovu erotologii, která lásku (erós) považuje za umocněné přátelství (filia), jsou považovány dialogy jako Symposion a Faidros, druhotně i Lysis, vztahem lásky a přátelství se zabývá rovněž ve svých Zákonech (např. Nom. 837a). Mezi známá díla patří rovněž Ovidiovo Umění milovat, Ars amatoria. Platónská erotologie nalezla ohlasy i v křesťanské mystice, například v díle Bernarda z Clairvaux \"O lásce k Bohu\". \n\nMichel Foucault ve svých Dějinách sexuality (1. díl, Vůle k vědění, 3. kapitola) rozlišuje společnosti, které jsou obdařeny \"ars erotica\" (uměním milovat, například Čína, Japonsko, Řím, arabsko-muslimské společnosti), v němž poznání vychází ze zkušenosti, učení a iniciace a praxí své účinky násobí, od naší (západní) civilizace, v níž \"ars erotica\" není známa, avšak která jako jediná praktikuje \"scientia sexualis\", tedy postupy, v nichž hlavním rituálem pro produkci pravdy je doznání a aplikace těchto pravd má diskursivní a mocenský charakter. Ve středověku mělo doznání formu pokání, v novověku formu průzkumů, medicinalizace lásky a sexuality a další formy.\n\n"}
{"id": "498636", "url": "https://cs.wikipedia.org/wiki?curid=498636", "title": "Jihouralská státní univerzita", "text": "Jihouralská státní univerzita\n\nJihouralská státní univerzita () byla založena v roce 1943 jako Čeljabinská mechanicko-strojní instituce. V roce 1951 byla přejmenována na Čeljabinskou polytechnickou instituci a v roce 1990 na Čeljabinskou státní technickou univerzitu. Od roku 1997 se nazývá Jihouralská státní univerzita.\n\nDnes je JUSU v první desítce mezi 86 klasickými univerzitami v Rusku v hodnocení Ministerstva vzdělání a vědy Ruské Federace. Dále vede v hodnocení dobročinného fondu V. Potanina mezi vysokými školami v Rusku.\nKaždý rok opustí zdi univerzity více než osm tisíc absolventů. Za 64 let vystudovalo přes 160 tisíc specialistů s vyšším vzděláním, 45 tisíc důstojníků, 2400 kandidátů a 440 doktorů věd. V roce 2006, na tradiční slavnostní ceremonii, byl udělen diplom 150-tisícímu absolventu.\nV profesorsko-učitelském sboru JUSU je přes 360 profesorů a 1300 docentů. V univerzitě pracuje pět akademiků a osm členů-korespondentů Ruské akademie věd, dva akademici a čtyři členové-korespondenti z jiných státních akademií. Dále zde pracuje více než 160 akademiků z různých společností a zahraničních akademií. 162 lektorů má čestné státní uznání.\n\nUniverzita je složena z celkem 36 fakult, včetně fakulty určené pro vojenské studium a předvysokoškolskou přípravu. Z toho 2 fakulty jsou určené pro rekvalifikaci a zvýšení kvalifikace specialistů s vyšším vzděláním a také institut pro dodatečné vzdělávání. V Uralské oblasti se nachází dalších 13 poboček JUSU.\n\nSportovní komplex JUSU obsahuje lehkoatletickou halu, jeden z největších bazénů v Rusku (50m s 10 dráhami) a zimní stadion. Na břehu jezera Velký Sunukul se nachází centrum relaxace «Nauka», sportovně-ozdravovací tábor «Olimp» a dětský ozdravovací tábor «Běrezka». Relaxaci studentů a zaměstnanců organizuje turistická společnost «Interklub».\n\n"}
{"id": "498651", "url": "https://cs.wikipedia.org/wiki?curid=498651", "title": "Sukarno", "text": "Sukarno\n\nSukarno, starým pravopisem Soekarno, rodným jménem Kusno Sosrodihardjo (6. června 1901, Surabaya, Jáva – 21. června 1970, Jakarta) byl zakladatelem a prvním prezidentem Indonésie. Úřad hlavy státu zastával v letech 1945-1966. Sehrál důležitou roli v osvobození indonéského národa z nizozemské koloniální nadvlády. Indonésané ho často nazývají \"Bung Karno\" (bratr či soudruh Karno). Od moci byl násilně odstaven roku 1966 generálem Suhartem.\n\nVystudoval stavitelství (se zaměřením na stavbu silnic, mostů a přístavů) na vysoké technické škole v Bandungu, absolvoval roku 1926. Již na škole se stal indonéským nacionalistou a odpůrcem nizozemské nadvlády v Nizozemské východní Indii. Nizozemci ho za agitaci odsoudili k dvouletému vězení, později k devítiletému vyhnanství. Pět let pak žil ve městě Ende na ostrově Flores, a čtyři v Bengkulu na Sumatře. Když Indonésii obsadili za druhé světové války Japonci, mohl se Sukarno vrátit na Jávu a byl během japonské okupace politicky činný - de facto kolaboroval s Japonci, ovšem současně využíval situace k přípravě indonéské nezávislosti. \n\n15. srpna 1945 Japonsko podepsalo kapitulaci a dva dny poté Sukarno spolu s Mohammadem Hattou vyhlásil nezávislost Indonésie. Nový stát měl republikánské zřízení a Sukarno byl vzápětí zvolen prvním prezidentem (Hatta prvním viceprezidentem). Nezávislost státu musel Sukarno ovšem obhájit v následné válce s Nizozemci, která vypukla roku 1947, poté, co Holanďané započali tzv. \"policejní razii\". Byť byl Sukarno v tomto boji Nizozemci zajat, mezinárodní tlak donutil Nizozemce ho propustit a roku 1949 se na haagské konferenci nároků na indonéské území vzdát. \n\nJiž v roce 1945 Sukarno formuloval státní ideologii, kterou nazýval \"pancasila\". Politologové jeho ideologii většinou označovali za směs nacionalismu, marxismu a politického islámu. Zpočátku Sukarno umožňoval soutěž politických stran, avšak roku 1957 vyhlásil přechod k modelu tzv. „řízené demokracie“. V praxi to znamenalo, že šedesát politických stran direktivně sloučil v jedenáct. Na základě tzv. principu \"gotong royong\" musely tyto strany povinně harmonicky spolupracovat. Byla zavedena cenzura, protestující byli uvězněni. \n\nBrzy se ovšem Indonésie ocitla ve velikých problémech ekonomických (inflace dosáhla 650 procent) i mezinárodněpolitických - Sukarno vystoupil z OSN a zpřetrhal vazby se západem poté, co západ umožnil vzniknout Malajsii. Těmito kroky si Sukarno získal mnoho nepřátel na západě i ve vlastní armádě. 1. října 1965 vypukl záhadný komunistický puč. S ním je spjata řada spekulací (oblíbenou je, že ho inscenovala CIA), každopádně umožnil armádě vedené generálem Suhartem převzít moc. V březnu 1966 byl Sukarno donucen podepsat rezignaci (tzv. \"supersemar\", tj. \"surat perintah sebelas maret\" – rozkaz z 11. března) a odevzdat Suhartovi moc faktickou, rok poté mu předal i post prezidenta. Sukarno dožil v domácím vězení. \n\nÉra Sukarnovy vlády je v Indonésii někdy nazývána \"Orde Lama\" (starý režim), Suhartova pak \"Orde Baru\" (nový režim).\n\nSukarnova dcera Megawati Sukarnoputri byla v letech 2001-2004 prezidentkou Indonésie a dodnes je předsedkyní strany PDI-P.\n\n"}
{"id": "498661", "url": "https://cs.wikipedia.org/wiki?curid=498661", "title": "Sandnes", "text": "Sandnes\n\nSandnes je město a obec v jihozápadním Norsku v kraji Rogaland. Nachází se asi 12 kilometrů jižně od Stavangeru a tvoří s ním souměstí.\n\nNázev města pochází od zemědělské usedlosti Sandnæs z roku 1723, na jejímž místě bylo založeno. Statut města získalo v roce 1860 a městský znak v roce 1972. Na něm je zobrazena keramická nádoba symbolizující hrnčířskou produkci, která byla jedním z hlavních lokálních produktů od konce 18. století.\n\nObec se dělí na následující místní části: Lura, Trones, Stangeland, Soma, Malmheim, Sandved, Ganddal, Figgjo, Austrått, Sviland, Hana, Høle a Riska.\n\n"}
{"id": "498662", "url": "https://cs.wikipedia.org/wiki?curid=498662", "title": "Yogyakarta (město)", "text": "Yogyakarta (město)\n\nYogyakarta (vyslovováno spíše [dʒok'dʒa'karta], do reformy pravopisu v roce 1972 se psalo jako Jogjakarta) je indonéské město, hlavní město zvláštní oblasti Yogyakarta na Jávě. Při indonéské národní revoluci v letech 1945-1949 bylo hlavním městem Indonésie. V roce 2012 tu žilo 636 660 obyvatel. Je jediným místem v Indonésii, kde byla vláda formálně ponechána místnímu sultánovi - od roku 1998 je to sultán Hamengkubuwono X. Yogyakarta je též známa jako středisko klasické javánské kultury a tradičních řemesel (mj. batik).\n\nV okolí města se rozmáhá turistický ruch. Turisté vyhledávají místní jávskou kulturu, jejímž nejvýznamnějším klenotem jsou hinduistické chrámové kompley Borobudur a Prambanan.\n\n\n"}
{"id": "498663", "url": "https://cs.wikipedia.org/wiki?curid=498663", "title": "Vega (raketa)", "text": "Vega (raketa)\n\nRaketa Vega je evropská lehká nosná raketa pro náklady s hmotností do 2100 kilogramů. Provozovatelem je společnost Arianespace, která zajišťuje starty z kosmodromu Kourou ve Francouzské Guyaně.\n\nRaketa je určena pro vynášení malých vědeckých družic vypouštěných na nízkou nebo polární dráhu. Raketa je čtyřstupňová, přičemž první tři stupně jsou poháněny tuhými pohonnými látkami. Čtvrtý stupeň je vybaven jedním motorem na kapalné pohonné látky, který spaluje asymetrický dimethylhydrazin a oxid dusičitý (NO).\n\nVývoj Vegy započal roku 1998, kdy se projekt lehkého nosiče Italské kosmické agentury (ASI) stal mezinárodním projektem pod dohledem ESA. Vývoj z 60 % financovala Evropská kosmická agentura, z 25 % Francie. Na projektu se podílely i Belgie, Francie, Itálie, Nizozemsko, Španělsko, Švédsko a Švýcarsko. První start proběhl 13. února 2012.\n\nJako první byl postaven a otestován třetí stupeň nazývaný Zefiro 9. První testovací zážeh proběhl 20. prosince 2005 na italské raketové základně Salto di Quirra a byl úspěšný. Druhý test proběhl 28. března 2007 a během zážehu došlo k poklesu tlaku ve spalovací komoře a tím ke snížení tahu a prodloužení doby hoření. Příčiny tohoto jevu nebyly zveřejněny. Další test vylepšeného stupně s novou tryskou se uskutečnil 23. října 2008 a dopadl úspěšně. Poslední test proběhl 30. dubna 2009 a stupeň byl prohlášen za odzkoušený a připravený k provozu.\n\nDruhý stupeň zvaný Zefiro 23 byl poprvé zažehnut na základně Salto di Quirra 26. června 2006. První test byl úspěšný a 27. března 2008 byl proveden druhý úspěšný testovací zážeh, po němž byl stupeň prohlášen za způsobilý. Plášť druhého stupně je zhotoven z vinutého uhlíkového kompozitu CFRP a tryska je vyrobena z uhlík-uhlíkového laminátu.\n\nPrvní stupeň P80 je velmi podobné konstrukce jako Zefiro 23. Tryska je ovladatelná elektro-mechanickým systémem pro směrování tahu a řízení letu. První testovací zážeh proběhl na Guyanském kosmickém centru 30. listopadu 2006 a byl úspěšný. Druhý zážeh proběhl 4. prosince 2007 a motor pracoval 111 sekund a produkoval tah 190 tun.\n\nČtvrtý stupeň se nazývá AVUM (\"Attitude Vernier Upper Module\") a je složen z pohonného a avionického modulu. AVUM slouží pro konečné navedení na oběžnou dráhu. Motor pracuje na principu přetlakového cyklu a spaluje asymetrický dimethylhydrazin a oxid dusičitý (NO). Zajímavou, v dnešní době však zároveň nezbytnou funkcí je možnost návratu tohoto modulu do atmosféry, kde bezpečně shoří. Díky této funkci je prakticky eliminováno nebezpečí srážky s vesmírným smetím a tedy jeho znehodnocování a zvyšování nebezpečnosti. Funguje na podobném principu, jako např. návratové kapsle – využívá trysek studeného vzduchu (každá o tahu 50 N), uložených ve dvou oddílech po třech.\n\nBrněnská firma S.A.B. Aerospace vyvíjí novou plošinu pro raketu Vega, která má unést namísto dřívějších 4 satelitů 16 satelitů. Plošina se jmenuje \"\"Dispenser\"\". První let dispenzru by měl proběhnout na jaře roku 2019.\n\nPrvní start rakety Vega proběhl z kosmodromu Kourou 13. února 2012 v 10:00 GMT. Raketa vynesla devět družic – LARES (LAser RElativity Satellite) italské kosmické agentury ASI, ALMASat-1 Boloňské univerzity a sedm nanosatelitů evropských univerzit – italské e-St@r a UniCubeSat GG, rumunský Goliat, maďarský MaSat-1, polský PW-Sat, francouzský Robusta a španělský Xatcobeo. Maďarská, polská a rumunská družice se staly prvními družicemi dotyčných zemí.\n\n11. únor 2015 vyslala Vega k testovacímu suborbitálnímu letu zařízení IXV, první prototyp evropského raketoplánu (vztlakového tělesa). Let skončil úspěšně přistáním na hladinu Tichého oceánu.\n\n\n"}
{"id": "498668", "url": "https://cs.wikipedia.org/wiki?curid=498668", "title": "Kfar Saba", "text": "Kfar Saba\n\nKfar Saba ( כְּפַר סָבָא, doslova „\"Dědečkova vesnice\"“ nebo „\"Savova vesnice\"“, كفر سابا, v oficiálním přepisu do angličtiny Kefar Sava) je město v Izraeli, v Centrálním distriktu.\n\nMěsto leží v nadmořské výšce 30 metrů, cca 17 kilometrů severovýchodně od centra Tel Avivu, v metropolitní oblasti Guš Dan, na okraji územně souvislého pásu městského osídlení aglomerace Tel Avivu, který na severní straně od města přechází v zemědělsky využívanou krajinu s rozptýleným osídlení. Na západě sousedí Kfar Saba s městem Ra'anana, na jihu s Hod ha-Šaron. Na východě se Kfar Saba dotýká Zelené linie, která odděluje Izrael v jeho mezinárodně uznávaných hranicích od území Západního břehu Jordánu s palestinským městem Kalkílija. Východně od města protéká vádí Nachal Hadas.\n\nKfar Saba se nachází v nejužším místě středního Izraele, kde vzdálenost mezi nejzápadnějším výběžkem palestinských území (Kalkílija) a břehem Středozemního moře dosahuje jen cca 14 kilometrů. Město je napojeno na četné dálniční a silniční dopravní tahy v aglomeraci Tel Avivu. V severojižním směru jsou to dálnice číslo 4 (takzvaná \"Stará dálnice\") a zejména dálnice číslo 6 (nová takzvaná \"Transizraelská dálnice\"), která probíhá východně od města. Po jižním okraji města, na pomezí katastrů měst Kfar Saba a Hod ha-Šaron, byla trasována nová dálnice číslo 531 a podél ní i železniční trať Tel Aviv – Ra'anana. Jsou na ní zde železniční stanice Kfar Saba Nordau (otevřena roku 2003) a železniční stanice Hod ha-Šaron Sokolov (v provozu od r. 2006).\n\nMěsto leží v oblasti s hustým osídlením, v naprosté většině židovským. Menší sídla izraelských Arabů se nacházejí pouze na východním okraji aglomerace Tel Avivu, cca 5 kilometrů odtud (města Džaldžulija nebo Kafr Kasim).\n\nModerní Kfar Saba navazuje na stejnojmennou starověkou lokalitu zmiňovanou v díle Flavia Iosepha jako \"Capharsaba\". Později byla vesnice osídlena Araby a existovala zde až do poloviny 20. století jako Kafr Saba.\n\nModerní židovská Kfar Saba vznikla roku 1903. Už v roce 1892 zakoupila skupina židovských podnikatelů pozemky o rozloze 7000 dunamů (7 kilometrů čtverečních) v této lokalitě a plánovala jejich prodej individuálním zájemcům o farmaření. V této fázi zde ale nevzniklo žádné židovské osídlení. Až v roce 1903 západně od arabské vesnice vznikla židovská osada jako součást projektu židovských zemědělských osad spravovaných organizací Jewish Colonization Association, která pokračovala v předchozích sponzorských a podnikatelských aktivitách Edmonda Jamese de Rothschilda. 21. června 1904 dosáhla tato organizace dohody s obyvateli nedaleké zemědělské osady Petach Tikva ohledně předání některých zemědělských pozemků pro účely nově budované vesnice.\n\nKfar Saba byla organizována jako mošava, tedy individuálně hospodařící vesnice. V této rané fázi byla dceřinou osadou považovanou za součást Petach Tikva. Teprve v roce 1913 zde byly dokončeny první stálé obytné budovy. V srpnu 1910 byla Kfar Saba napadena a zdemolována arabskými útočníky z města Kalkílija. V roce 1917 se do Kfar Saby uchýlili mnozí židé z Tel Avivu a Jaffy vypuzení tureckými úřady. Během arabských výtržností v roce 1921 byla Kfar Saba opět napadena a zdejší obyvatelé se museli dočasně vystěhovat. Ve 20. letech 20. století šlo stále o menší sídlo vesnického typu s populací cca 450 lidí. Původní zaměření na pěstování citrusů bylo nahrazeno pěstováním mandlovníků. Populace začala růst a ve 40. letech 20. století už měla obec přes 3 a půl tisíce obyvatel. Formálně šlo stále o zemědělskou osadu, ale fakticky začala nabývat městského charakteru. V roce 1947 tu byla založena Me'irova nemocnice).\n\nV květnu 1948 ovládly oblast okolo Kfar Saba židovské síly (Hagana). Obyvatelé arabské vesnice Kafr Saba v té době opustili své domovy. Z jejich vesnice zůstala stát jen škola, dvě mešity a zbytky muslimského hřbitova. Po vzniku státu Izrael se Kfar Saba stala místem, kam směřovali mnozí noví přistěhovalci a byl zde pro ně zřízen uprchlický tábor (takzvané Ma'abarot). 1. dubna 1962 získala Kfar Saba status města.\n\nKfar Saba je město se smíšenou populací, tedy složenou ze sekulárních i nábožensky orientovaných obyvatel, přičemž ale sekulární obyvatelé převažují a tvoří cca 85 % obyvatelstva. Podle údajů z roku 2009 tvořili naprostou většinu obyvatel Židé - cca 80 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 83 500 osob).\n\nPo roce 1948 zažila Kfar Saba skokový nárůst populace, který ji prakticky okamžitě proměnil na sídlo městského typu. Následoval setrvalý růst. V současnosti jde o větší sídlo, které v roce 2017 dosáhlo stotisícové hranice. K 31. prosinci 2017 zde žilo 100 000 lidí.\n\n"}
{"id": "498673", "url": "https://cs.wikipedia.org/wiki?curid=498673", "title": "Antonín Baťa", "text": "Antonín Baťa\n\nAntonín Baťa (7. červen 1874, Zlín – 8. červen 1908, Zlín) byl starší bratr Tomáše Bati a na jeho jméno bylo vystaveno veřejnoprávní oprávnění k provozování živnosti, ze které vznikl koncern Baťa. Antonín zemřel jako svobodný a bezdětný na tuberkulózu.\n\n"}
{"id": "498675", "url": "https://cs.wikipedia.org/wiki?curid=498675", "title": "Richard Pohl", "text": "Richard Pohl\n\nJméno a příjmení Richard Pohl nosí více osobností:\n\n"}
{"id": "498677", "url": "https://cs.wikipedia.org/wiki?curid=498677", "title": "Hynek Pelc", "text": "Hynek Pelc\n\nHynek Pelc je jméno těchto osobností:\n\n"}
{"id": "498682", "url": "https://cs.wikipedia.org/wiki?curid=498682", "title": "Třída Arleigh Burke", "text": "Třída Arleigh Burke\n\nTřída Arleigh Burke je třída raketových torpédoborců (\"guided missile destroyer\") námořnictva Spojených států amerických, vybavených zbraňovým systémem Aegis, určeným k obraně proti balistickým raketám středního dosahu (jeho základem je radar AN/SPY-1). Hlavní úlohou těchto lodí je doprovod a ochrana svazů těžkých letadlových lodí. Torpédoborce jsou vybaveny pro protilodní, protiponorkový i protiletadlový boj.\n\nPo vyřazení torpédoborce třídy \"Spruance\" USS \"Cushing\" roku 2005 se třída \"Arleigh Burke\" stala jedinou třídou amerických torpédoborců v aktivní službě. Třída je pojmenována podle amerického admirála z období druhé světové války Arleigh Burkeho (velel například v bitvě u mysu svatého Jiří).\n\nCelkem 56 z 63 objednaných torpédoborců bylo ke konci roku 2009 v aktivní službě. Později bylo rozhodnuto o stavbě dalších torpédoborců třídy \"Arleigh Burke\", takže se celkový počet objednaných lodí zvýšil na 75.\n\nZ konstrukce třídy \"Arleigh Burke\" jsou rovněž odvozeny japonské torpédoborce třídy \"Kongó\" a \"Atago\" a jihokorejské torpédoborce třídy \"KDX-III\".\n\nStavba lodí byla rozdělena mezi dvě americké loděnice. Northrop Grumman Ship Systems v Pascagoule (původně \"Litton Ingalls Shipbuilding\") ve státě Mississippi staví celkem 29 jednotek a ostatních 34 jednotek bylo objednáno v loděnici Bath Iron Works (pobočka General Dynamics) v Maine. Postupnou modifikací konstrukce vzniklo několik variant – 21 kusů je označováno Flight I, následujících sedm kusů Flight II a zbylých 35 jednotek je ve verzi Flight IIA.\n\nJednotky třídy \"Arleigh Burke\":\nKonstrukce lodí je (s výjimkou komínů) celá z různých druhů oceli a jsou v ní použity prvky technologie Stealth. Důležité části lodí jsou chráněny kevlarovým pancířem. První postavené jednotky nenesly žádný hangár pro vrtulníky. To se ovšem neosvědčilo a vylepšené novější lodi mají hangár pro dva vrtulníky Sikorsky SH-60B.\n\nVýzbroj jednotlivých lodí se liší. Ve dvou vertikálních odpalovacích zařízeních Mk 41 nesou 56 střel s plochou dráhou letu Tomahawk TLAM, protiletadlové řízené střely Standard verzí SM-2MR (nejnověji též SM-3 schopné likvidovat balistické střely), střely RIM-162 ESSM (\"evolved Sea Sparrow missile\") chránící lodi proti protilodním střelám a střely protiponorkového systému ASROC. Protilodní výzbroj tvoří osm řízených střel Harpoon (kromě nejnovější verze Flight IIA). Obranné systémy doplňují dva 20mm systémy Phalanx CIWS. Torpédoborce nesou též jeden 127mm kanón, několik 12,7mm kulometů a dva tříhlavňové vrhače 324mm protiponorkových torpéd.\n\nLodě pohání čtyři plynové turbíny General Electric LM2500, z nichž každá má výkon 27 000 HP. Vždy jeden pár turbín je umístěn ve společné strojovně a pohání jeden lodní šroub. Nejvyšší rychlost je 30 uzlů. Všechna plavidla jsou chráněna proti biologickým a chemickým zbraním i radiaci. Vlečný sonar AN/SQR-19 byl u verze flight IIA odstraněn.\n\nPlavidla ponesou nový radar Raytheon AN/SPY-6(V).\n\nLodě třídy \"Arleigh Burke\" již byly nasazeny například ve válce v bývalé Jugoslávii, válce v Afghánistánu (2001), válce v Iráku (2003) či kampani proti somálským pirátům. Celkem 17 amerických námořníků zahynulo a dalších 39 bylo zraněno při útoku výbušninami naloženého sebevražedného člunu na torpédoborec USS \"Cole\" (DDG-67) v jemenském přístavu Aden dne 12. října 2000.\n\n"}
{"id": "498699", "url": "https://cs.wikipedia.org/wiki?curid=498699", "title": "Jan Jiří Balzer", "text": "Jan Jiří Balzer\n\nJan Jiří Balzer, něm. Johann Georg, (6. srpna 1738 v Kuksu – 14. prosince 1799 v Praze) byl český rytec a nakladatel, otec Antonína Karla Balzera. Jeho učitelem byl Michael Heinrich Rentz, který pracoval u hraběte Františka Antonína Šporka. Cestoval studijně po Německu, usadil se na sídle hraběte Šporka v Lysé a posléze v Praze, kde působil jako rytec a kreslíř.\n\nRytin jeho jest velké množství. Zvláštní zmínky zasluhují podobizny učenců a umělců českomoravských, ryté v letech 1773–1782 v latinském a většinou také v rozšířeném německém vydání jejich životopisů (\"Abbildungen böhm. und mähr. Gelehrten und Künstler\"), celkem 90 listů. Četné jsou také podobizny současníků, ryté podobně jako předešlé dle Kleinhardta, Jahna aj., pak různé obrázky svatých. Zvláštní hbitost osvědčil Balzer ve svých rytinách dle maleb přítele svého N. Grunda, jichž porůznu i v sériích vydal přes 50 listů. Při své technické zručnosti je často povrchnější než sám Grund, jenž nevěnoval svým obrázkům vždy stejnou píli. Dosti vzácné jsou jeho rytiny měst a pevností odňatých v l. 1788–1790 Turkům.\n\nZ rodiny Balzerovy pocházejí ještě jiní četní rytci, a to bratři jeho Řehoř a Matyáš, pak synové jeho Antonín Karel (1771–1807) a Jan Karel († 1805) Oba konali studie nejprve ve Vídni a v Drážďanech, Jan Karel též v Londýně a Benátkách, a oba věnovali se téměř výhradně rytí krajin. Od Jana jsou četné pohledy na krajiny české.\n\n"}
{"id": "498704", "url": "https://cs.wikipedia.org/wiki?curid=498704", "title": "Oset", "text": "Oset\n\nSlova oset a Oset mají tyto významy:\n\n"}
{"id": "498708", "url": "https://cs.wikipedia.org/wiki?curid=498708", "title": "Ekologicky šetrný výrobek", "text": "Ekologicky šetrný výrobek\n\nEkologicky šetrný výrobek je ekoznačkou České republiky používanou v národním programu environmentálního značení. Značka dává spotřebitelům možnost dobrovolně při nákupu preferovat výrobky zohledňující požadavky ochrany životního prostředí a trvale udržitelného rozvoje.\n\nSystém ekoznačení vznikl v roce 1994 a od roku 2007 zahrnuje i tzv. \"vlastní environmentální tvrzení\" a \"environmentální prohlášení o produktu\". \n\n\nZnačku propůjčuje Ministerstvo životního prostředí ČR, které pro ekologicky šetrné výrobky připravuje i směrnice k jejich hodnocení. Pro udělení značky jsou zavedena výběrová kritéria, které stanovují ekologické parametry výrobků jak při jejich provozu (např. emise, spotřeba energie, uvolňování chemických látek), tak během životní cyklus výrobku (např. spotřeba energie a surovin při výrobu nebo zda a jak se dá recyklovat), ale posuzuje se i obal. Výrobce musí o udělení značky sám požádat a zaplatit určitý poplatek. Udělení značky je podmíněno certifikaci produktu nezávislou třetí stranou.\n\nKoncem roku 2009 používalo ekoznačku přes 400 výrobků od více než 90 českých i zahraničních firem.\n\nNárodní program označování ekologicky šetrných výrobků se řídí normou ISO 14024 Environmentální značky a prohlášení - Environmentální značení typu I. - Zásady a postupy, proto je česká ekoznačka uznávána jako doklad o kvalitách výrobku i v zahraničí.\n\n\n"}
{"id": "498709", "url": "https://cs.wikipedia.org/wiki?curid=498709", "title": "Turecká hudba", "text": "Turecká hudba\n\nSoučasná turecká hudba zahrnuje různé prvky sahající od starověké byzantské hudby, přes arabskou a perskou klasickou hudbu, balkánskou hudbu, hudbu blízkého východu až k evropské a americké populární hudbě.\n\nKořeny tradiční turecké hudby sahají do doby, kdy seldžukové v 11. století kolonizovali Anatolii a Persii.\n\n"}
{"id": "498725", "url": "https://cs.wikipedia.org/wiki?curid=498725", "title": "Emil Kopřiva", "text": "Emil Kopřiva\n\nEmil Kopřiva (* 9. srpna 1956) je český hudebník, kytarista a skladatel, známý jako člen brněnských rockových skupin Synkopy a Futurum.\n\nKopřiva přišel do Synkop na začátku roku 1981 a působil zde jako jeden ze dvou kytaristů společně s jedním ze zakladatelů skupiny Petrem Smějou. První koncert s Emilem Kopřivou Synkopy odehrály 20. ledna toho roku. Kapela tehdy hrála art rockový koncertní audiovizuální program \"Sluneční hodiny\", který v létě 1981 nahrála a Panton jej vydal jako LP. V té době ale odešel Petr Směja a Emil Kopřiva tak zůstal ve skupině jediným kytaristou, takže se zřejmě podílel i na singlu „Mladší sestry vzpomínek“ z roku 1982.\n\nKopřiva v roce 1983 odešel (v Synkopách jej nahradil Miloš Makovský) a stal se členem nově vzniklé skupiny Futurum, kde byl opět jedním ze dvou kytaristů (tím druhým byl Miloš Morávek), kromě toho také hrál částečně na baskytaru. Futurum, kde byl vůdčí osobností klávesista a zpěvák Roman Dragoun, začalo hrát progresivní rock ovlivněný King Crimson, UK či Talking Heads a roku 1984 vydalo desku \"Ostrov Země\". V roce 1985 odešel Morávek, naopak novým hudebníkem v sestavě se stal baskytarista Lubomír Eremiáš. O dva roky později vyšlo druhé album \"Jedinečná šance\". Roku 1988 z kapely odešli Dragoun a bubeník Jan Seidl, kteří začali hrát se skupinou Stromboli. Futurum s Emilem Kopřivou v čele, jakožto jediným původním členem, ještě nějaký čas fungovalo jako předkapela právě Stromboli, během roku 1989 ale nakonec zaniklo.\n\nEmil Kopřiva následně založil vlastní skupinu Špilberk, která navázala na poslední období Futura. Špilberk ale existoval pouze krátkou dobu, roku 1990 vydala kapela jediný singl a později ukončila činnost. Kopřiva se poté začal věnovat podnikání, v roce 1994 vznikla společnost Studio Špilberk Production, která se věnuje produkci audio- i videonahrávek, jejich natáčení a rovněž se pohybuje i v oblasti dabingu.\n\nFuturum bylo v „klasické“ sestavě (Dragoun – Morávek – Kopřiva – Seidl) obnoveno v roce 2005 a od té doby příležitostně koncertuje, přičemž v roce 2009 opožděně oslavilo 25. výročí vzniku skupiny dvojkoncertem se všemi bývalými členy kapely.\n\nNa přelomu roku 2011–2012 začala opět existovat znovu obnovená skupina Špilberk, aby po více než 20 letech vystoupila 1. března 2012 na 3. Beat Festu v brněnském Semilasse. V listopadu roku 2013 bylo vydáno první album kapely, s názvem „Spielberg“ (křest CD se uskutečnil v brněnském Semilasse na Novemberfestu).\n\n\n\n"}
{"id": "498731", "url": "https://cs.wikipedia.org/wiki?curid=498731", "title": "Stéphane Sarrazin", "text": "Stéphane Sarrazin\n\nStéphane Sarrazin (* 2. listopadu 1974, Alès, Francie) je francouzský automobilový závodník.\n\nV letech 1988 až 1992 jezdil na motokárách. V roce 1993 vstoupil do francouzského šampionátu Formule Renault, který v roce 1994 vyhrál s 11 pódiovými umístěními z 12 závodů. Ve stejném roce se poprvé zúčastnil rallyeového závodu. Mezi lety 1995 – 1997 jezdil ve francouzském šampionátu Formule 3, který v posledním roce zakončil jako vicemistr. Pro rok 1998 přestoupil do Formule 3000 a ve své debutové sezoně vyhrál závod na Oscherslebenu, v konečném hodnocení byl klasifikován na 6. místě. V následující sezóně vyhrál závod na Hungaroringu a dvakrát se umístil na stupních vítězů. Celkově skončil pátý. V roce 2000 odjel jen několik závodů a jeho nejlepším umístěním bylo třetí místo v Monaku.\n\nV letech 1998 – 2001 působil jako testovací jezdec týmu Prost Grand Prix. V roce 1999 odjel svou první a prozatím také poslední velkou cenu, když nahradil při Grand Prix Brazílie 1999 zraněného Luku Badoera. Kvalifikoval se na 17. místě před týmovým kolegou Markem Geném. V samotném závodě vypadl v 31. kole. Pro rok 2002 se stal testovacím pilotem nové stáje Toyota F1.\n\nV roce 2003 jezdil World Series by Renault, kde obsadil s jednou výhrou sedmé místo. V letech 2004 – 2005 závodil jako tovární pilot Subaru World Rally Team Mistrovství světa v rallye 2004 a Mistrovství světa v rallye 2005. V prvním roce obsadil s 8 body 11. místo a o rok později získal 6 bodů a v konečném hodnocení klesl na 16. pozici. V roce 2006 přešel do American Le Mans Series, devět z deseti závodů odjel s kolegou Pedrem Lamym. Se třemi výhrami se stal vicemistrem třídy GT1. Zúčastnil se také 24 hodin Le Mans, kde v kategorii GT1 obsadil 5. pozici.\n\nV roce 2007 podepsal smlouvu s týmem Peugeot Sport a stal se továrním pilotem v American Le Mans Series. Společně s Pedrem Lamym a Sébastienem Bourdaisem celkově skončil druhý se 3 vítězstvími ze 6 závodů. O rok později skončil až pátý, tvořil posádku s Lamym a Alexem Wurzem. V roce 2009 opět zůstal druhý s kolegy Bourdaisem a Franckem Montagnym. Startoval také v šampionátu IRC 2009 s vozem Peugeot 207 S2000.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "498733", "url": "https://cs.wikipedia.org/wiki?curid=498733", "title": "Radion Gataullin", "text": "Radion Gataullin\n\nRadion Gataullin ( ; * 23. listopadu 1965, Taškent, Uzbecká SSR) je bývalý sovětský a později ruský atlet, reprezentant ve skoku o tyči.\n\nV roce 1983 se stal v rakouském Schwechatu juniorským mistrem Evropy. Je dvojnásobným mistrem Evropy, dvojnásobným halovým mistrem světa a dvojnásobným halovým mistrem Evropy. Na světové letní univerziádě v roce 1985 v japonském Kóbe získal zlatou, o dva roky později v Záhřebu stříbrnou medaili.\n\nJe jedním ze šesti tyčkařů, který překonali šestimetrovou hranici v hale i pod širým nebem. Totéž dokázali v celé historii jen Sergej Bubka, Jeff Hartwig, Maxim Tarasov, Steven Hooker a Renaud Lavillenie.\n\n\n"}
{"id": "498745", "url": "https://cs.wikipedia.org/wiki?curid=498745", "title": "Rudolf Tomášek", "text": "Rudolf Tomášek\n\nRudolf Tomášek (* 11. srpna 1937, Karlovy Vary) je bývalý československý sportovec, atlet, který se specializoval na skok o tyči.\n\nReprezentoval na letních olympijských hrách v Římě 1960, kde jako první československý tyčkař v historii překonal 450 cm. Celkově skončil ve finále na osmém místě. V roce 1962 v Bělehradě vybojoval na mistrovství Evropy stříbrnou medaili (460 cm). V témž roce se stal historicky prvním vítězem ankety Atlet roku. O dva roky později na olympiádě v Tokiu obsadil ve finále výkonem 490 cm šesté místo.\n\nV roce 1966 získal v Dortmundu stříbrnou medaili na prvním ročníku Evropských halových her (předchůdce Halového mistrovství Evropy). 3. září 1964 v norském Oslo se mu podařilo překonat jako prvnímu tyčkaři v Československu pětimetrovou hranici.\n\n"}
{"id": "498750", "url": "https://cs.wikipedia.org/wiki?curid=498750", "title": "Fytovirus", "text": "Fytovirus\n\nFytovirus je virus, který infikuje rostliny a způsobuje jim virové onemocnění.\n\nNěkteré rostlinné viry jsou specifické pro jednoho hostitele (např. virus proužkovitosti ječmene, BSMV), jiné jsou naopak schopné napadnout široké spektrum rostlin (virus okurkové mozaiky napadá více než 1300 druhů rostlin ve 100 čeledích).\n\nZnačné rozdíly v buněčné stavbě rostlin a živočichů se odrážejí i v různých životních strategiích živočišných a rostlinných virů. U živočišných virů dochází nejprve k vazbě viru na receptor na povrchu cílové buňky a k následnému aktivnímu přenosu virové částice dovnitř napadené buňky. Rostlinné buňky jsou ale chráněny buněčnou stěnou a nemají na svém povrchu receptory. Rostlinné viry tudíž potřebují nějakým způsobem překonat buněčnou stěnu. Pomáhá jim v tom tzv. vektor (přenašeč) – obvykle hmyz, houba nebo i mechanické poškození. Konkrétní viry jsou pak zpravidla úzce specializované na určitý druh přenosu – jsou například přenosné jenom určitým druhem hmyzu a již blízce příbuzné druhy virus buď nepřenášejí vůbec nebo jen neúčinně. Někdy je oním vektorem nechtěně i člověk – například při prořezávání stromů lze takto snadno přenést známé virové onemocnění šarku.\n\nDalším rozdílem je, že rostlinné buňky jsou navzájem propojeny pomocí plasmodesmat, takže k infekci sekundárních a dalších buněk dochází prostým pohybem virových replikačních center z jedné buňky do druhé. Tzn. infekce první buňky je principiálně odlišný proces od infekce všech ostatních buněk.\n\nNěkteré rostlinné viry lze pro účely výzkumu přenášet mechanicky na lehce poškozený povrch listu. Přenos se provede šťávou infikovaných rostlin společně s abrazivem a pufrem. Fosfátové pufry navíc u některých rostlin zvyšují infekčnost inokula. Abraziva pomáhají rozmělnit infikovaná pletiva a zvyšují úspěšnost umělé infekce. Oblíbenou modelovou rostlinou pro studium rostlinných virů je tabák (\"Nicotiana tabacum\" nebo \"Nicotiana benthamiana\").\n"}
{"id": "498756", "url": "https://cs.wikipedia.org/wiki?curid=498756", "title": "Roš ha-Ajin", "text": "Roš ha-Ajin\n\nRoš ha-Ajin ( רֹאשׁ הָעָיִן, doslova „\"Hlava pramene\"“ - podle arabského jména lokality \"Ras al-Ajn\" a nedalekého pramene řeky Jarkon, v oficiálním přepisu do angličtiny Rosh HaAyin) je město v Centrálním distriktu Státu Izrael. Starostou města je Moše Sinaj.\n\nMěsto leží v nadmořské výšce 30 metrů, cca 17 kilometrů východně od centra Tel Avivu, v metropolitní oblasti Guš Dan. Je situováno na okraji územně souvislého pásu městského osídlení aglomerace Tel Avivu, který na severní straně od města přechází v neosídlenou krajinu na pomezí Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Na severu a západě je město lemováno torzy zemědělsky obhospodařované krajiny v povodí Jarkonu, který zde v lokalitě Tel Afek pramení. Dále k západu leží město Petach Tikva a další sídla v aglomeraci Tel Avivu.\n\nMěsto je napojeno na četné dálniční a silniční dopravní tahy v aglomeraci Tel Avivu. Ve východozápadním směru je to dálnice číslo 5, v severojižním dálnice číslo 6 (takzvaná \"Transizraelská dálnice\"), která probíhá západně od města. Obec je také napojena na železniční trať Tel Aviv – Ra'anana. Funguje tu železniční stanice Roš ha-Ajin cafon. Bývalá železniční stanice Roš ha-Ajin darom byla zrušena.\n\nRoš ha-Ajin leží v oblasti s hustým osídlením, v naprosté většině židovským. Na severovýchodě ale sousedí s městem Kafr Kasim obývaným izraelskými Araby.\n\nModerní Roš ha-Ajin navazuje na stejnojmennou starověkou lokalitu \"Tel Afek\" neboli Antipatris. Později zde vznikla středověká turecká pevnost \"Ras al-Ajn\" a stejnojmenná malá vesnice obývaná Araby, která ale byla ve 20. letech 20. století opuštěna. V roce 1917 se do okolí nynějšího Roš ha-Ajin uchýlili mnozí židé z Tel Avivu a Jaffy vypuzení tureckými úřady. Ve 30. letech 20. století byl v okolí dnešního Roš ha-Ajin zbudováno ústí 60 kilometrů dlouhého vodovodu, který odtud zásoboval vodou Jeruzalém.\n\nV době britského mandátu zde britská armáda zřídila svou velkou vojenskou základnu. Během první arabsko-izraelské války v květnu 1948 se skupina židovských bojovníků z organizace Irgun pokusila o dobytí lokality, ale byli následujícího dne vypuzeni iráckou invazní armádou. V průběhu bojů byl přerušen zdejší vodovod a židovské čtvrti západního Jeruzalému byly proto v následujících týdnech odpojeny od dodávek vody. Teprve v červenci 1948 byla oblast nynějšího Roš ha-Ajin dobyta izraelskou armádou v rámci Operace Betek.\n\nV roce 1950 zde pak byl založen uprchlický tábor (ma'abara) pro židovské přistěhovalce, kteří do Izraele přišli z Jemenu v rámci Operace Létající koberec. K zřízení tábora byla využita opuštěná základna britské armády. Uprchlický tábor se pak postupně měnil v běžné sídlo městského typu. Po dlouhou dobu ale město čelilo značné chudobě.Původní obydlí sestávala ze stanů. Došlo tu i k hladovým bouřím a protestům. V roce 1951 došlo k výstavbě prvních trvalých domů. V roce 1953 se Roš ha-Ajin stal místní radou (malým městem). V červenci 1955 byl dokončen vodovod, který poblíž Roš ha-Ajin sbíral prameny Jarkonu a zásoboval vodou poušť Negev. V roce 1964 se pak Roš ha-Ajin stal jedním z uzlů nového vodovodního projektu národní rozvaděč vody, který do středního Izraele přivádí vodu z Galilejského jezera.\n\nV roce 1959 se zde narodil Ejtan Kabel, izraelský politik.\n\nPodle údajů z roku 2009 tvořili naprostou většinu obyvatel Židé - cca 38 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 38 500 osob). Roš ha-Ajin je město se smíšenou populací, tedy složenou ze sekulárních i nábožensky orientovaných obyvatel.\n\nJde o středně velké sídlo městského typu s trvalým růstem. K 31. prosinci 2014 zde žilo 42 200 lidí. V 70. a 80. letech 20. století prošlo město dlouhodobou stagnací, která se zvrátila až počátkem 90. let 20. století s příchodem velkého množství přistěhovalců z bývalého Sovětského svazu. Významnou, byť už ne většinovou část obyvatelstva tvoří stále potomci imigrantů z Jemenu.\n\n\n"}
{"id": "498761", "url": "https://cs.wikipedia.org/wiki?curid=498761", "title": "Jevgenij Pašukanis", "text": "Jevgenij Pašukanis\n\nJevgenij Bronislavovič Pašukanis (rusky \"Евгений Брониславович Пашуканис\", 23. února 1891 – 4. září 1937) byl sovětský právník a teoretik práva.\n\nJeho nejvýznamnějším dílem je spis \"Obecná teorie práva a marxismus\" (\"Общая теория права и марксизм\") (1924), v níž prezentuje ekonomický pohled na právo.\n\nPašukanis byl v rámci Velké čistky roku 1937 popraven jako \"nepřítel lidu\". Rehabilitován byl roku 1956.\n\n\n"}
{"id": "498762", "url": "https://cs.wikipedia.org/wiki?curid=498762", "title": "Flachau", "text": "Flachau\n\nFlachau je rakouská obec ve spolkové zemi Salcbursko, okrese St. Johann im Pongau.\n\nFlachau se nachází v oblasti Pongau (Okres Sankt Johann im Pongau) v Salcbursku. Leží v Radstadtských Taurách v nadmořské výšce 920 m. Kolem obce prochází dálnice A10. Sousedními obcemi jsou Altenmarkt im Pongau, Eben, Hüttau, Wagrain, Kleinarl, St. Johann, Untertauern, Zederhaus a Tweng.\n\nObec je tvořena místními částmi Feuersang, Flachau, Höch, Reitdorf a Flachauwinkl.\n\nAž do 19. století bylo Flachau hutnickým centrem Pongau. V současnosti tuto činnost dokládá jen několik místních názvů.\n\n\nVe Flachau se nachází sjezdařský areál, který je součástí Ski amadé – jednoho z největších lyžařských středisek v Rakousku. Konají se tu závody Světového poháru v alpském lyžování.\n\nNejznámější osobností pocházející z Flachau je lyžař Hermann Maier (* 1972), několikanásobný mistr světa a olympijský vítěz. Poté, co vyhrál olympiádu, byla po něm pojmenována ulice a když v roce 2009 ukončil svou sportovní kariéru přibyly v obci i náměstí Herrmanna Maiera a jeho socha.\n\n\n"}
{"id": "498763", "url": "https://cs.wikipedia.org/wiki?curid=498763", "title": "James McMahon", "text": "James McMahon\n\nJames McMahon je americký hutní inženýr a amatérský astronom, známý svými vizuálními pozorováními zákrytů hvězd planetkami. Nejznámější je jeho pozorování zákrytu hvězdy SAO 1220774 planetkou (532) Herculina v roce 1978. Zákryt trval 21 sekund, ovšem po něm neočekávaně zaznamenal další, který tentokrát trval 5 sekund. Když jeho pozorování potvrdila analýza světelné křivky zaznamenané Lowellovou observatoří v Arizoně, dospěli astronomové k závěru, že planetku zřejmě obíhá menší satelit. James McMahon tak byl považován za prvního objevitele asteroidního měsíce. Pozorování planetky Herculina Hubblovým vesmírným dalekohledem v roce 1993 však objev nepotvrdilo.\n\nRoku 1979 se McMahon stal prvním laureátem nově založené ceny \"\", kterou od té doby americká Pacifická astronomická společnost odměňuje úspěchy amatérských astronomů z celého světa.\n"}
{"id": "498764", "url": "https://cs.wikipedia.org/wiki?curid=498764", "title": "Přílbovník chocholatý", "text": "Přílbovník chocholatý\n\nPřílbovník chocholatý (\"Prionops plumatus\") je středně velký pěvec z čeledi přílbovníkovitých.\n\nJe celý převážně bílý s tmavým hřbetem, křídly, ocasem a zobákem a výrazným žlutým pruhem kolem oka. Obývá rozsáhlé území subsaharské Afriky. Jeho přirozeným biotopem jsou subtropické a tropické suché lesy, savany a křoviny.\n"}
{"id": "498769", "url": "https://cs.wikipedia.org/wiki?curid=498769", "title": "Zdeněk Pošíval", "text": "Zdeněk Pošíval\n\nZdeněk Pošíval (* 2. května 1937 Pelhřimov – 12. září 2013) byl český divadelní režisér, scenárista, dramatik a spisovatel.\n\nVystudoval režii na Divadelní fakultě Akademie múzických umění v Praze, pátý ročník strávil na stáži v Šumperku a po absolvování (1963) nastoupil do svého prvního angažmá v Divadle pracujících Gottwaldov (nyní Městské divadlo Zlín). V letech 1965 až 1969 působil v ostravském Divadle Petra Bezruče, hostoval ve Státním divadle (nyní Národní divadlo moravskoslezské) a spolupracoval s televizí. V roce 1969 opustil Ostravu a přijal nabídku, aby s dramaturgem Miloslavem Klímou umělecky vedl novou scénu NA FORBÍNĚ (v Malostranské besedě), orientovanou na zapomenuté české texty. Na návrh normalizačního komisaře byl provoz scény NA FORBÍNĚ zrušen ze dne na den. Následně nesměl být zaměstnáván v „nomenklaturním oboru“, kam patřila i režie. Část rodiny jeho ženy a starší syn emigrovali na Západ. Poté s nemalými obtížemi pokračoval v umělecké činnosti a teprve roku 1990 obdržel od rehabilitační komise Pražského kulturního střediska dekret s omluvou za politickou a sociální diskriminaci.\n\nBěhem normalizace působil převážně ve svobodném povolání a směl jako prověřovanou vedlejší činnost režírovat přes agentury pořady a činohry pro stagionové scény.\n\nJe autorem řady divadelních her a televizních scénářů. V knihách se cíleně věnoval české tematice a historii. Prvním pokusem o obsažnější beletrii se stal román z prostředí porevoluční české společnosti v silně chaotické demokratizační proměně, jenž vyšel pod názvem \"Vražedný týden\" (1998). Román \"Té noci svítil úplněk\" (1999) situuje do závěru prvního tisíciletí v údobí vyvrcholení sporů nejvýznamnějších rodů Přemyslovců a Slavníkovců. Další román \"Pokušení a pomsta\" (2000) se odehrává na Pelhřimovsku v údobí po třicetileté válce. Román \"Satanovi koně\" (2003) je samostatným pokračováním předchozího románu. Naznačuje však, že autorovou snahou je zároveň postižení pohnutých osudů českých zemanských rodů jako určité ságy, a proto píše další román \"Satanovo jaro\" (2005), jenž byl za rok 2006 oceněn Cenou Jiřího Marka. V roce 2010 vyšel další historický román z konce 17. století pod názvem \"Satanovy chvíle\". Za spolupráce s básnířkou Evou Mišíkovou vydal poslední dva romány své historické ságy \"Zakázané doteky\" (2012) a \"Kdo skrývá tvář\" (2013).\n\nJeho dosud poslední hru \"Případ klaunova omšelého kabátu\" (2008) uvedlo Městské divadlo v Českém Krumlově. V současné době již od jara 2009 uveřejňoval v internetových Pozitivních novinách v rubrice ROZPRAVY ZP diskuse se svými odborně a společensky významnými přáteli, kteří unikali pozornosti médií. Také zde vyšly jako seriál jeho vzpomínky \"Vůně čerstvých pilin, chleba a medu, kronika školního pololetí 1945\".\n\n"}
{"id": "498772", "url": "https://cs.wikipedia.org/wiki?curid=498772", "title": "Force Majeure", "text": "Force Majeure\n\nForce Majeure je debutové album německé zpěvačky Doro Pesch, bývalé zpěvačky skupiny Warlock.\n\n"}
{"id": "498773", "url": "https://cs.wikipedia.org/wiki?curid=498773", "title": "Flétňák černohrdlý", "text": "Flétňák černohrdlý\n\nFlétňák černohrdlý (\"Cracticus nigrogularis\") je středně velký pěvec z čeledi flétňákovitých obývající velkou část Austrálie. Dorůstá 35 cm, dospělí ptáci jsou převážně světlí s tmavou hlavou, hrdlem a hrudí, ocasem a částečně i křídly. Mladí ptáci mají místo černého zbarvení hnědé.\n\nObývá lesy, často žije i v blízkosti lidských sídel. Jeho potravu tvoří malí obratlovci a hmyz, které napichuje na trny a větve a které trhá svým silným, na konci hákovitě zahnutým zobákem (jeho anglický název – Butcharbird – znamená v překladu do češtiny ťuhýk, což je název ptáka, který se chová obdobně).\n"}
{"id": "498775", "url": "https://cs.wikipedia.org/wiki?curid=498775", "title": "Lejskovec nádherný", "text": "Lejskovec nádherný\n\nLejskovec nádherný (\"Terpsiphone viridis\") je 17 - 18 cm velký, jasně zbarvený pěvec z čeledi lejskovcovitých. Má velmi variabilní zbarvení, většinou je však svrchu celý kaštanově hnědý, hlavu a hrdlo má černé, kolem oka má tenký modrým prouh a spodinu těla bílou. Obě pohlaví jsou si přitom velmi podobná.\n\nLejskovec nádherný obývá otevřené lesy a savany na rozsáhlém území subsaharské Afriky. Je hmyzožravý, svou kořist přitom často loví za letu. Staví si jednoduché, miskovité hnízdo ve větvích stromů, do kterého klade 2 - 3 vejce.\n"}
{"id": "498778", "url": "https://cs.wikipedia.org/wiki?curid=498778", "title": "Doro (album)", "text": "Doro (album)\n\nDoro je druhé studiové album německé zpěvačky Doro Pesch. Bylo vydáno v roce 1990.\n\n"}
{"id": "498782", "url": "https://cs.wikipedia.org/wiki?curid=498782", "title": "Leclerc (tank)", "text": "Leclerc (tank)\n\nLeclerc je francouzský tank kategorie hlavní bojový tank (\"Main Battle Tank\" — MBT) čtvrté generace vyráběný zbrojovkou Nexter (původně GIAT Industries) v letech 1990–2008. Byl vyvinut jako náhrada typu AMX-30. V současnosti je ve výzbroji armády Francie (406 kusů) a armády Spojených arabských emirátů (388 kusů). Tank byl pojmenován po legendárním generálu Phillippovi Leclercovi, který se svou 2. tankovou divizí v roce 1944 jako první symbolicky vstoupil do okupované Paříže.\n\nPrvní studie možné náhrady tanku AMX 30 začaly být vypracovávány v roce 1964. Nový tank, označený Napoléon/Leopard 3 měl být původně vyvinut ve spolupráci v Bundeswehrem, ten se však roku 1982 rozhodl projekt opustit a dále používat pouze tehdy nové tanky Leopard 2. Ve Francii tak vývoj nového tanku pokračoval samostatně. První prototyp tanku Leclerc byl představen roku 1987, sériová výroba začala roku 1990 a první sériový kus byl francouzskou armádou převzat v lednu roku 1992. Po skončení studené války bylo namísto původně plánovaných 1400 Leclerců odebráno pouze 406 (+20 vyprošťovacích tanků Leclerc ARV). Kromě klasického bitevního tanku byl na jeho bázi stavěn též vyprošťovací tank Leclerc ARV vybavený hydraulickým jeřáběm o nosnosti 35 tun a dvěma navijáky a konstrukčně podobný ženijní tank Leclerc DNG. SAE provozují kromě 388 tanků Leclerc rovněž 46 vozidel Leclerc ARV a dva cvičné tanky. Arabské tanky se liší použitím německého motoru a převodovky a účinnější klimatizací.\n\nTank Leclerc se vyznačuje kompaktními rozměry a nízkou hmotností, což je dáno zejména jeho pouze tříčlennou posádkou, nově řešeným pancéřováním a vysokou mírou miniaturizace jeho komponentů. Celé fungování tanku je rovněž vysoce automatizováno.\n\nTank je vybaven vysoce efektivním systémem řízení palby. Pravděpodobnost zásahu cíle první ranou na vzdálenost 2 000 metrů za jízdy a za každého počasí je 95%. Kanón stabilizovaný ve dvou rovinách je spojen se zaměřovačem střelce, který ale pro zvýšení přesnosti za pohybu používá přídavnou stabilizaci. Velitel tanku má navíc samostatný zaměřovač. Palebný systém rovněž umožňuje automatické sledování vybraného cíle, což zmenšuje zatížení střelce. Fungování systému řízení palby zajišťují dva počítače firmy Electronique Serge Dassault (ESD).\n\nHlavní výzbroj tanku představuje kanón GIAT CN120-26/52 ráže 120 mm s hladkým vývrtem hlavně, který je upravenou verzí kanónu tanku AMX-40. Kanón je vybaven automatickým nabíjecím zařízením, díky kterému stačí k obsluze celého tanku pouze 3 osoby. V jeho zásobníku je celkem 22 nábojů a dalších 18 nábojů je vezeno v přední části korby vedle řidiče. Doplnění zásobníku trvá při zastavení 10–15 minut. Tank používá francouzské protipancéřové podkaliberní a kumulativní, jakož i protipěchotní střely. Teoreticky může používat též 120 mm standardní munici NATO.\n\nDalší výzbrojí je 12,7 mm kulomet MG a na pravé straně věže lafetovaný střešní kulomet ráže 7,62 mm. Ten je umístěný za vstupem střelce a dálkově jej ovládá velitel tanku. Ve věži tanku je osmnáct granátometů, ze kterých jsou odpalovány infračervené klamné cíle, dýmové granáty a protipěchotní granáty.\n\nU tanků Leclerc je použito jednak vyměnitelné modulární pancéřování vyrobené na bázi kompozitů, jednak vrstvený pancíř typu Chobham.\n\nPohon tvoří přeplňovaný vznětový vidlicový osmiválec Wärtsilä Uni Diesel V8X 1500. Má zdvihový objem 16,5 l, ze kterého vyvíjí největší výkon 1100 kW (1500 k) při 2500 otáčkách za minutu. Samočinná převodovka SESM ESM-500 má pět stupňů pro jízdu vpřed a dva pro jízdu vzad. Tank má elektroimpulsní ovládání, které se podobá systému Fly-by-Wire. Pásový podvozek sestává ze šesti pojezdových kol s neobvyklým hydropneumatickým pérováním. Na silnici tank dosahuje rychlosti až 71 km/h, v terénu je to 50 km/h a jeho dojezd je až 550 km.\n\nTanky Leclerc nebyly doposud bojově nasazeny. Francie a Spojené arabské emiráty je však vyslaly v rámci mise KFOR do Kosova. Další tanky tohoto typu slouží v Libanonu v rámci mise UNIFIL. SAE tyto tanky nasadily v Jemenu.\n\n"}
{"id": "498787", "url": "https://cs.wikipedia.org/wiki?curid=498787", "title": "Plášť (oblečení)", "text": "Plášť (oblečení)\n\nPlášť je svrchní část oblečení, kterou nosí muži i ženy. Pláště mohou být např. kožené, bavlněné nebo z PVC (plášť do deště – pršiplášť). Používají se nejen jako součást „běžného“ oblečení, ale i jako součást oblečení pracovního – nosívají jej zejména lékaři, veterináři (obecně zdravotníci), kuchaři, chemici, skladníci apod. Pláště mohou být také součástí vycházkových a slavnostních uniforem ozbrojených složek.\n\n\n"}
{"id": "498788", "url": "https://cs.wikipedia.org/wiki?curid=498788", "title": "Hrachovy Hory", "text": "Hrachovy Hory\n\nHrachovy Hory jsou základní sídelní jednotkou obce Svatý Jan nad Malší v okrese České Budějovice a součást katastrálního území Sedlce. Nachází se u vodní nádrže Římov v nadmořské výšce 530 m. Asi jeden kilometr jihozápadně od vesnice se nachází zřícenina hradu Velešín. Podle sčítání lidu zde k roku 2011 žilo 12 obyvatel.\n"}
{"id": "498790", "url": "https://cs.wikipedia.org/wiki?curid=498790", "title": "Jehud-Monoson", "text": "Jehud-Monoson\n\nJehud-Monoson ( יְהוּד-מוֹנוֹסוֹן, v oficiálním přepisu do angličtiny Yehud-Monosson) je město v Izraeli, v Centrálním distriktu, které vzniklo v roce 2003 sloučením dvou stávajících samostatných obcí: Jehud a Neve Monoson.\n\nMěsto leží v nadmořské výšce 40 metrů, cca 12 kilometrů východně od centra Tel Avivu, v metropolitní oblasti Guš Dan. Podél západního okraje města protéká drobné vádí Nachal Ono, které pak jihozápadně od obce ústí do většího vodního toku Nachal Jehud.\n\nLeží na okraji územně souvislého pásu městského osídlení aglomerace Tel Avivu, který na východ od města přechází v zemědělsky využívanou krajinu. Město leží cca 10 kilometrů od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Na severu a západě je město lemováno rozptýlenou zástavbou v aglomeraci Tel Avivu s torzy zemědělsky obhospodařované krajiny, na jižní straně se rozkládá Ben Gurionovo mezinárodní letiště.\n\nMěsto je napojeno na četné dálniční a silniční dopravní tahy v aglomeraci Tel Avivu. Ve východozápadním směru je to silnice číslo 461, která byla v 90. letech 20. století převedena do nové trasy podél jižního okraje města, v severojižním směru vede okolo Jehud-Monoson dálnice číslo 40, která probíhá východně od města. Jehud-Monoson leží v oblasti s hustým osídlením, v naprosté většině židovským.\n\nModerní Jehud navazuje na starověké židovské sídlo \"Jehúd\" zmiňované v bibli v Knize Jozue 19,45 Ve středověku zde stávala arabská vesnice nazývaná al-Jahudija. V roce 1932 byla přejmenována na \"al-Abbasija\". V obci stávala svatyně uctívaná muslimy i židy, v níž podle tradice byl pohřben biblický Juda – : \"al-Nabi Huda\", \"Jehuda ben Ja'akov\" (קבר יהודה בן יעקב). Během britského mandátu v 1. polovině 20. století se al-Abbasija vyvinula v město s více než 5000 obyvateli, dvěma školami a dvěma mešitami. Během první arabsko-izraelské války v květnu 1948 bylo město dobyto židovskou vojenskou organizací Irgun a arabské obyvatelstvo obec opustilo. 13. září 1948 pak byla zdejší zástavba z velké části zničena, zachována byla jen jedna mešita a hrobka Judy.\n\nJeště v roce 1948 se do vysídleného města nastěhovali židovští obyvatelé, zejména noví imigranti ze zemí jako Turecko, Jemen a Polsko (zejména z regionu okolo města Białystok, kteří zde zřídili čtvrt \"Kirjat Bialystok\"). Noví obyvatelé zpočátku využili zbytky původní arabské zástavby. Město bylo oficiálně založeno roku 1949. 13. října 1953 pronikla do Jehudu skupina fedajínů tedy arabských záškodníků ze Západního břehu Jordánu a zabila zde ženu a její dvě děti. V 60. letech došlo k výstavbě nových obytných čtvrtí. Výstavba města pokračovala v 90. letech čtvrtí \"Kirjat ha-Savijonim\" na západní straně města. V té době populaci města posílila vlna přistěhovalců ze zemí bývalého Sovětského svazu. Na východní straně města se rozkládá velká průmyslová zóna.\n\nV souvislosti s postupným zahušťováním osídlení okolní krajiny a její přeměně ze zemědělského regionu na rezidenční zázemí Tel Avivu vznikla v roce 1955 jihozápadně od města Jehud osada Neve Monoson, která byla pojmenována podle amerického židovského filantropa Efrajima Monossona. Vesnice měla poskytnout bydlení pro zaměstnance nedalekého Ben Gurionova mezinárodního letiště. Postupně se rozrůstala až počátkem 21. století dosáhla počtu obyvatel přes 3000. V roce 1955 byl Jehud povýšen na místní radu (malé město) a roku 1995 získal status městské rady (tedy velkého města). V roce 2003 došlo v rámci zjednodušení samosprávy v Izraeli k sloučení Jehudu s obcí Neve Monoson. Neve Monoson získala v rámci sloučeného města samosprávu. Ve městě funguje třicet mateřských škol, pět základních a dvě střední školy.\n\nV roce 1994 se v jednom z domů ve městě zabarikádovala skupina náboženských aktivistů okolo rabína Uziho Mešulama z řad židů z Jemenu, střílela na policejní síly a požadovala vyšetření kauzy zmizelých jemenitských dětí z doby počátku státu Izrael. Mešulam byl pak zatčen a vláda zřídila v otázce jemenitských dětí vyšetřovací komisi.\n\nPodle údajů z roku 2009 tvořili naprostou většinu obyvatel Židé – cca 26 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 26 500 osob).\n\nJehud-Monoson je středně velkým sídlem městského typu s trvalým demografickým růstem. K 31. prosinci 2017 zde žilo 29 700 lidí.\n\n\"* údaje od roku 2010 zaokrouhleny na stovky\"\n\n\n"}
{"id": "498804", "url": "https://cs.wikipedia.org/wiki?curid=498804", "title": "Marketa Lazarová (film)", "text": "Marketa Lazarová (film)\n\nMarketa Lazarová je český film natočený režisérem Františkem Vláčilem v roce 1967 podle stejnojmenné knihy Vladislava Vančury. Film se odehrává ve středověku na statku fiktivního loupeživého zemana Kozlíka a v jeho okolí.\n\nVláčil a jeho scenárista Pavlíček se na natáčení filmu připravovali zhruba tři roky. Režisér detailně rozkresloval scény a dopodrobna studoval středověkou dobu a její reálie, aby mohl nabídnout její co nejvěrnější průřez. Původně plánoval do filmu zahrnout i scény z královského dvora a jeho okolí, ty však nakonec nebyly realizovány – jak z finančních důvodů (\"Marketa Lazarová\" byla nejdražším československým filmem 60. let), tak i kvůli délce filmu (která je i bez těchto scén téměř 3 hodiny). Přesto dokázal Vláčil ve filmu brilantně prolnout lyrickou a epickou složku, nevinnost a lásku i vypočítavost a utrpení. Stejně tak postihl zemitost pohanství oproti odpoutanosti dematerializovaného křesťanství, podobně jako kontrast mezi vrchností a poddanými tehdejších časů.\n\nRoku 1998 byl film v anketě filmových kritiků a publicistů vyhlášen nejvýznamnějším filmem stoleté historie české kinematografie. Kritikou je vysoce hodnocen hned po několika stránkách: coby vrchol československého historického filmu, poetického filmu a samotného umění adaptace z literární předlohy.\n\nV roce 1961 Vláčil dokončil historický film Ďáblova past. Po jeho dokončení zahájil práce na Marketě Lazarové. Zpočátku zvažoval vznik dvoudílného filmu. Později se začal zvažovat dokonce čtyřdílný film. Tři roky trvaly práce na scénáři a tři roky se film natáčel. Celkově příprava trvala sedm let.\n\nNatáčení bylo velmi obtížné a herci mnohdy museli snášet těžké podmínky. Práce trvaly od roku 1964 do roku 1966. Natáčení probíhalo na různých místech, ale především na Šumavě. Některé části však byly natočeny i na Slovensku.\n\nCelkově film stál 13 milionů a stal se tak do té doby nejdražším československým filmem. Vysoké náklady měly za následek, že nedošlo k dokončení poslední části filmu Královské obrazy a Vláčil byl nucen natočit Údolí včel.\n\nKozlíkovi synové Mikoláš a Adam v zimě přepadnou karavanu saského knížete Kristiána. Kníže jediný unikne, jeho syn Kristián je zajat. Mikoláš přistihne vůdce soupeřícího klanu, Lazara, jak prohledává místo přepadu a okrádá mrtvé. Lazar jej prosí, aby se smiloval a nechal jej jít. Mikoláš se nad ním smiluje, když se Lazar modlí ke Kristu, aby se smiloval nad Mikolášovou duší. Mikoláš a Adam se vrátí na otcovu tvrz Roháček a přivedou i Kristiána. Kozlík se zlobí, že jeden z přepadených unikl a že synové přivedli zajatce.\n\nKozlík se poté vydává do Boleslavi, kde se setkává s královým hejtmanem Pivem. Ten se jej pokusí zajmout, ale Kozlík uniká a vrací se na Roháček. Klan poté opustí usedlost a přesune se hlouběji do lesa. Mikoláš navštíví Obořiště, Lazarovo sídlo. Má zde dojednat spojenectví proti královskému vojsku. Lazarovi lidé však Mikoláše zbijí, což šokuje Lazarovu dceru Marketu. Kozlík vyšle skupinu, aby se pomstila za zmlácení Mikoláše. Ta se však vrátí, jakmile zjistí, že královské vojsko již dorazilo. Přitom zabijí Pivova pobočníka Sovičku. Pivo poté přísahá spravedlnost a pomstu.\n\nLazar a Marketa navštíví klášter. Marketa se má stát jeptiškou, ale Lazar nemá dostatek peněz, a tak se s Marketou na Obořiště vrátí. Překvapí je zde však Mikoláš se skupinou svých ozbrojenců, zabijí Lazarova syna a unesou Marketu. Samotného Lazara přibijí na vrata Obořiště. Mikoláš se vrací do pevnosti svého rodu. V noci Mikoláš znásilní Marketu, zatímco jeho sestra Alexandra se pomiluje s Kristiánem. Ráno Kozlík vidí oba páry a zlobí se. Mikoláš ochrání Marketu před otcovým hněvem a ten nechá spoutat oba páry na kopci vedle pevnosti.\n\nDruhá část začíná putováním mnicha Bernarda krajinou. Bernard s sebou bere ovečku a rozmlouvá s Bohem. Doráží na Obořiště, kde je okraden. Bernard se probouzí mimo tvrz a hledá ovečku. V lesích nalézá pobité vojáky a stává se svědkem zajetí Kozlíkova syna Adama královským vojskem. Pivo chce, aby je Adam dovedl ke Kozlíkově pevnosti.\n\nKrálovské vojsko dorazí k pevnosti, Kozlík nechá oba páry odpoutat a pouští je zpátky do pevnosti. První útok je odražen, ale Adam je zabit. Druhý útok je úspěšný. Kristián je rozpolcený, zda si zvolit lásku k Alexandře nebo věrnost otci, a prchá do lesů. Mikoláš, Alexandra a Marketa úspěšně uniknou, ale Kozlík je zajat a vzat do Boleslavi. Alexandra v lesích nalézá zešílevšího Kristiána, a utluče ho velkým kamenem. Mikoláš je rozhodnut zachránit svého otce a chce, aby se Marketa vrátila na Obořiště. Věří, že Lazar ji neodmítne, protože byla odvedena násilím.\n\nMarketa se vrací ke svému otci. Ten ji však odmítá a Marketa jde do kláštera, kde začne skládat přísahu. Mezitím Mikoláš zahájí zoufalý pokus o zachránu otce z žaláře. Pokus je však neúspěšný a Mikoláš je vážně zraněný zajat. Marketa nedokončí obřad, když přichází Mikolášův malý bratr Václav a odvádí ji na boleslavské nádvoří. Zde nalézá umírajícího Mikoláše. Hejtman Pivo oddává Mikoláše s Marketou. Mikoláš a Kozlík jsou poté odvedeni na popraviště. Kozlík přitom Mikolášovi říká, že byl jeho nejmilejší. Marketa se prochází krajinou, zatímco vypravěč říká, že Marketě i Alexandře se narodili synové, které Marketa odkojila. Z obou vyrostli silní muži „v jejichž duši se sváří láska s ukrutností a jistota s pochybnostmi“.\n\nHudbu k filmu složil Zdeněk Liška. Je inspirována středověkými skladbami a obsahuje motivy gregoriánského chorálu. Je v ní zdůrazněn jeden z hlavních motivů filmu - střet křesťanského a pohanského světa.\n\nSoundtrack k film byl vydán teprve v roce 1996 jako součást edice vydavatelů ZÓNA a BONTON Music. Hudba musela být sejmuta z filmového pásu a následně zrekonstruována, protože se jinak nedochovala. Soundtrack proto obsahuje dialogy a ruchy.\n\nPetr Ostrouchov získal v roce 2015 svolení od Liškových dědiců, aby uspořádal koncert hudby z Markety Lazarové. K tomu došlo 9. října 2015 v pražském Foru Karlín v rámci hudebního festivalu Struny podzimu.\n\nFilm je adaptací románu Vladislava Vančury Marketa Lazarová z roku 1931. Nejedná se však o úplně věrnou adaptaci. Film přebírá některé motivy z jiného Vančurova románu - Obrazy z dějin národa českého. Patří mezi ně postava mnicha Bernarda, který se objevuje v kapitole Nepravý mnich. Nerealizované Královské obrazy také měly být převzaty z Obrazů z dějin národa českého. Z jejich nerealizace pak vychází další podstatný rozdíl mezi filmem a knihou - osud Alexandry není ve filmu uzavřen. Součástí Královských obrazů totiž měl být i soud s Alexandrou před královským dvorem.\n\nMezi rozdíly mezi filmem a knihou patří skutečnost, že Vláčil chtěl věrně zachytit středověký svět, zatímco Vančurovi šlo především o vytyčení monumentálních, nelomených charakterů postav. Vláčil navíc přidal motiv střetu křesťanského a pohanského světa. Došlo také k posílení syrovosti a primitivnosti životních podmínek postav. \n\n\"Královské obrazy\" jsou nezrealizovanou částí filmu. Měly se odehrávat na královském dvoře a dát filmu historický rámec. Vystupovat v nich měl král Václav I. a jeho syn Přemysl Otakar II. Film měl ukázat střet odlišného pohledu na vládnutí těchto dvou osobností. Film by, zakomponováním královských obrazů, ukazoval kontrast mezi královým bojem o moc a bojem jeho poddaných o přežití.\n\nFilm měl premiéru 24. listopadu 1967. V Československých kinech jej zhlédlo 1,3 milionu lidí. 30. srpna 1974 měla Marketa Lazarová premiéru ve Spojených státech. Zde však byla uveden ve výrazně zkrácené verzi, která měla asi 100 minut. Původní verze se začala dostávat k americkému publiku teprve v roce 2013, kdy Marketa Lazarová vyšla na DVD v rámci kolekce Criterion DVD.\n\nV roce 2011 byla Marketa Lazarová zrestaurována a měla obnovenou premiéru. Byla napřed uvedena na Karlovarském filmovém festivalu a od 13. října byla distribuována do kin. \n\n\"Marketa Lazarová\" je vysoce ceněna filmovými odborníky; už v době své premiéry obdržel tento film řadu pozitivních recenzí. Kritiky bývá označován za nejlepší český film všech dob a také jeden z nejlepších historických filmů vůbec. V roce 1994 byl na Mezinárodním filmovém festivalu Karlovy Vary zvolen nejlepším českým filmem všech dob. Tento titul obhájil i v anketě pořádané v roce 1998.\n\nFilm byl úspěšný i mezi diváky. V kinech jej zhlédlo po jeho uvedení v roce 1967 přes milion lidí. Časopis Film a doba pořádal v roce 1968 anketu o nejlepší film roku 1967. Marketa Lazarová vyhrála se ziskem 344 hlasy a porazila filmy jako Hoří, má panenko nebo Sedmikrásky.\n\nTato část obsahuje seznam ocenění a nominací pro film Marketa Lazarová.\n\nVýhra\n\nNominace\n\nV roce 2009 vyšla v nakladatelství Casablanca kniha \"Markéta Lazarová. Studie a dokumenty\", která obsahuje texty rozebírající Vláčilův film z mnoha oborů a úhlů pohledu. Kniha obsahuje i rozhovory s tvůrci filmu a reprodukce kostýmních návrhů Theodora Pištěka. Editorem publikace je Petr Gajdošík.\n\n\n\n\n"}
{"id": "498807", "url": "https://cs.wikipedia.org/wiki?curid=498807", "title": "WIKA", "text": "WIKA\n\nWIKA s.r.o. byla obchodní společnost se sídlem v Teplicích, kterou v únoru 1991 založili podnikatelé Petr Kellner a Milan Vinkler. Patřila mezi zakladatele investiční skupiny PPF, ve které měla až do roku 1994 majetkový podíl. V červnu 1995 byl na majetek společnosti prohlášen konkurs.\n\n25. října 1993 zapsal rejstříkový soud zvýšení základního kapitálu společnosti ze 100 tisíc Kč na 21 milionů Kč. Milan Vinkler navýšil svůj podíl o 10,6 milionu Kč a stal se majoritním vlastníkem společnosti s podílem 50,7 %. Petr Kellner navýšil svůj podíl o 10 milionů korun a jeho podíl klesl na 48 %. Libor Wohlrab, Radovan Simandl a Zdenka Dobránská, tři noví společníci, vložili do společnosti každý 100 tisíc Kč (podíl necelých 0,5 %).\n\nV roce 1994 se společnost WIKA účastnila zvyšování základního jmění společnosti SK Slavia Praha-fotbal, spol. s r.o. Její vklad činil 20 milionů Kč (podíl 25%). Vinkler se stal na několik měsíců jednatelem fotbalového klubu SK Slavia.\n\nKellner prodal svůj podíl ve společnosti WIKA Vinklerovi a odstoupil z pozice jednatele, tato skutečnost byla do rejstříku zapsána na konci dubna 1994.\n\nV polovině června 1994 byl Vinkler zatčen v souvislost s falšováním směnky, kterou vystavil jeho obchodní partner Tarek Bechara. Podle obžaloby na směnce před částku 60 milionů korun připsal čtyřku a následně začal po Becharovi vymáhat 460 milionů korun. WIKA podíl ve Slavii prodala společnosti DR.AG., spol. s r.o., ve funkci jednatele SK Slavia Vinklera nahradil Vladimír Leška. Vinkler strávil dva a půl roku ve vazební věznici, poté byl propuštěn.\n\nV roce 2002 začalo vyšetřování Milana Vinklera, Radovana Simandla a dalších osob spjatých se společností WIKA v souvislosti s falšováním dokumentů a podvodným získáváním bankovních úvěrů v letech 1991-1994. Obžaloba i obhajoba chtěly, aby svědčil i Petr Kellner, ten se však k soudu několikrát nedostavil. Soudkyně nakonec vynesla rozsudek i bez Kellnerova svědectví, 16. května 2008 poslala pět obžalovaných na tři až šest let do vězení.\n"}
{"id": "498809", "url": "https://cs.wikipedia.org/wiki?curid=498809", "title": "Rare Diamonds", "text": "Rare Diamonds\n\nRare Diamonds je kompilační album obsahující písně skupiny Warlock a skladby z prvních dvou sólových alb zpěvačky Doro\n\n"}
{"id": "498817", "url": "https://cs.wikipedia.org/wiki?curid=498817", "title": "Digama", "text": "Digama\n\nDigama (majuskulní podoba Ϝ, minuskulní podoba ϝ, řecký název δίγαμμα) je archaické písmeno řecké abecedy, používané především jako řecká číslice reprezentující číslo 6. Nejdříve se mu říkalo ϝαῦ, později díky své podobě získalo název δίγαμμα (digama – „dvojitá gama”).\n\nStejně jako ypsilon má původ ve fénickém písmenu waw. Vyvinulo se z něj písmeno F v latince.\n\nV Unicode je podporováno\n\n"}
{"id": "498820", "url": "https://cs.wikipedia.org/wiki?curid=498820", "title": "True at Heart", "text": "True at Heart\n\nTrue At Heart je třetí studiové album německé zpěvačky Doro Pesch. Bylo vydáno v roce 1991.\n\n"}
{"id": "498826", "url": "https://cs.wikipedia.org/wiki?curid=498826", "title": "Vodíkový kationt", "text": "Vodíkový kationt\n\nVodíkový kation (zkratka H) je kladně nabitý iont vodíku. Vzniká formálně odtržením elektronu z atomu vodíku (prakticky nejčastěji protolýzou), tzn. jedná se ve většině případů vlastně o pouhý proton. Ve vodném prostředí se však váže na molekulu vody, čímž vzniká oxoniový kationt (HO), podobně v alkoholu vznikají ionty ROH, v ketonu RCOH, v aminu RNH, a podobně. Výměna vodíkového kationtu je principem protolytických reakcí.\n"}
{"id": "498828", "url": "https://cs.wikipedia.org/wiki?curid=498828", "title": "Šunychl", "text": "Šunychl\n\nOsada Šunychl (, ) je část města Bohumína, která sestává ze dvou základních sídelních jednotek: Jednou je sama vesnice Šunychl, ležící v katastrálním území Nový Bohumín, druhou pak vesnice Kopytov (, ) s vlastním katastrálním územím (2,18 km²).\n\nJméno Šunychl je německého původu. Německý název \"Schönichel\" znamenal „krásné doubky“ (rostly tam duby) a do místní slezské řeči dál \"Šunychel\".\n\nPrvní zmínka o Kopytově je z roku 1480, kdy v bahnitém lese bylo postaveno devět dřevěných chalup. V tomto roce potvrzuje Štěpán z Vrbna výsady kopytovského fojtství. Obyvatelé byli většinou dřevorubci, zabývající se kácením lesa. Samotný Kopytov leží na ostrohu mezi Odrou a Olší, jméno je snad odvozeno od slova Kopanisko, ale není to jediný výklad.\n\nV roce 1482 vznikla obec Šunychl a vzhledem k tomu, že na sebe společně s Kopytovem navazovaly, jsou popisovány společně, ale samostatný Kopytov byl k Šunychlu připojen až v roce 1920. Vrchnost dala každému chalupníkovi kus pozemku, za což musel robotovat „na panském“. V roce 1820 již bylo napočítáno 52 usedlostí a v roce 1912 bylo zapsáno 62 domovních čísel. V české obecné škole v Šunychlu bylo od září 1922 zahájeno vyučování v jedné třídě, kterou škola používala společně s polskou školou. V roce 1924 se škola stala samostatnou. Česká škola byla organizátorkou kulturního dění v Šunychlu. Pořádaly se přednášky pro dospělé, ochotnická představení, slavnosti, besídky a vánoční nadílky. V roce 1924 také vznikl v Kopytově český hasičský sbor. V roce 1938 byla česká škola zrušena. Obě části, jak Kopytov, tak Šunychl, byly na konci druhé světové války značně poškozeny, zčásti bombardováním a zčásti přímou dělostřelbou. Zasažena byla také škola, ale vyučování v ní přesto v roce 1945 opět začalo. V souvislosti se zprůmyslněním zemědělské práce klesal počet pracovních míst v obci, mladí manželé se stěhovali do nových bytů ve středu města. Dětí ve škole ubývalo a v roce 1967 byla škola zrušena. Česká mateřská škola v Šunychlu byla v provozu od roku 1924 do roku 1964. V katastru obce se nachází také dětský diagnostický ústav.\n\nSoučasná filiální (přináležející do novobohumínské farnosti) kaple Jména Panny Marie v Šunychlu, v níž je umístěn obraz sv. Jana Nepomuckého z původní kaple (do roku 1912 stávala u statku čp. 14), byla postavena v letech 1906-1907 a vysvěcena dne 11. listopadu 1907. Také současná filiální (přináležející do starobohumínské farnosti) kaple sv. Jana Nepomuckého v sousedním Kopytově, kterou si Kopytováci postavili svépomocí a navíc pololegálně v roce 1950 (posvěcena dne 15. října 1950), není původní. – Původní Svatojánská kaple, která dosahovala pouze polovičních rozměrů té současné, byla značně poškozena během druhé světové války, kdy Kopytovem procházela bojová linie.\n\nNa území Šunychlu nechalo město postavit čistírnu odpadních vod pro celý Bohumín. Do zkušebního provozu byla čistírna uvedena v roce 1997. Nadále zde probíhá těžba štěrkopísku a nacházejí se zde také významné meandry řeky Odry. Povodí Odry na území této městské části buduje potřebné a rozsáhlé protipovodňové hráze.\n\nK rekreačním účelům i k rybolovu je dnes využíváno Kalischovo jezero (podle majitele pozemku Karla Kalische z Kopytova, který zde v roce 1936 začal jako první s těžbou štěrku). Mezi nejaktivnější spolky v obci patří sbor dobrovolných hasičů, který má dvě jednotky, a to v Šunychlu i v Kopytově, a svaz chovatelů drobného zvířectva.\n\n"}
{"id": "498831", "url": "https://cs.wikipedia.org/wiki?curid=498831", "title": "Astrid Kumbernussová", "text": "Astrid Kumbernussová\n\nAstrid Kumbernussová (* 5. února 1970 Grevesmühlen, Meklenbursko-Přední Pomořansko) je bývalá německá atletka, olympijská vítězka, trojnásobná mistryně světa, mistryně Evropy a dvojnásobná halová mistryně Evropy ve vrhu koulí.\n\nV začátcích své kariéry se věnovala především hodu diskem. První úspěch zaznamenala coby reprezentantka NDR v roce 1987 na juniorském mistrovství Evropy v Birminghamu, kde získala stříbrnou medaili. O rok později brala stříbro také na juniorském mistrovství světa v kanadském Sudbury. Hned dvě zlaté medaile vybojovala v roce 1989 na evropském šampionátu juniorů ve Varaždínu, kde uspěla v diskařském ale i v koulařském sektoru.\n\nV roce 1997 se stala vítězkou ankety Atlet Evropy.\n\n\n"}
{"id": "498836", "url": "https://cs.wikipedia.org/wiki?curid=498836", "title": "Angels Never Die", "text": "Angels Never Die\n\nAngels Never Die je čtvrté studiové album německé zpěvačky Doro. Bylo vydáno v roce 1993.\n\n"}
{"id": "498838", "url": "https://cs.wikipedia.org/wiki?curid=498838", "title": "Sýc americký", "text": "Sýc americký\n\nSýc americký (\"Aegolius acadicus\") je jen 18 cm velká sova z čeledi puštíkovitých.\n\nSvrchu je hnědý s bílými skvrnami, spodinu těla má světlou, tmavě pruhovanou, mezi očima má výraznou bílou skvrnu.\n\nHnízdí v jehličnatých lesích, občas i v lesích smíšených na rozsáhlém území Severní Ameriky. Je částečně tažný.\n\nLoví v noci z vhodné pozorovatelny a na svou kořist, kterou bývají malí hlodavci a občas i hmyz, útočí rychlým střemhlavým útokem. K hnízdění vyžaduje stromové dutiny, zejména ty vyhloubené datly, často využívá i vhodných hnízdních budek.\n"}
{"id": "498841", "url": "https://cs.wikipedia.org/wiki?curid=498841", "title": "Zcizení věci", "text": "Zcizení věci\n\nZcizení věci jako občanskoprávní termín znamená pozbytí vlastnického práva k věci, zejména při převodu tohoto práva ze \"zcizitele\" na \"nabyvatele\". \n\nV platném českém občanském zákoníku není termín \"zcizení\" přímo definován, avšak je použit v několika ustanoveních, v desítkách speciálních zákonů a dalších předpisů. Častá je například formulace typu „jiné formy zcizení než prodej“.\n\n\nMocenské formy zcizení věci mohou proběhnout přímo zákonem, nebo rozhodnutím na základě zákona:\n\nNěkdy bývá za formu zcizení považováno i opuštění věci, ačkoliv věc se tímto aktem původně nestávala věcí cizí, ale věcí ničí. V současném českém právu má však opuštění věci podobné následky jako propadnutí věci. Vzdání se vlastnického podílu má v různých právních systémech různou povahu, zpravidla blízkou opuštění věci, v římském právu však mělo za následek zvětšení podílu zbývajících spoluvlastníků.\n\nZcizením není akt, jímž nedochází ke změně vlastníka, například vypůjčení, pronájem, ztráta, svěření do správy, dání do zástavy, zadržení věci atd. Obvykle se za formu zcizení nepovažuje okupace věci, tedy přivlastnění si věci, která dosud nebyla ničí (české právo tyto pojmy nezná, římské právo je obsahovalo). \n\nNěkdy se termín zcizení používá jako synonymum pro krádež, ačkoli správný termín je \"odcizení\". Krádeží se totiž nemění vlastník věci, ale pouze její držitel.\n"}
{"id": "498846", "url": "https://cs.wikipedia.org/wiki?curid=498846", "title": "Mezinárodní letiště Male", "text": "Mezinárodní letiště Male\n\nMezinárodní letiště Male (IATA: MLE, ICAO: VRMM), dříve známé jako \"letiště Hulhule\", je hlavní mezinárodní letiště na Maledivách. Je umístěno na ostrově Hulhulé, v blízkosti hlavního města Male.\n\nDo modernizace mezinárodního letiště Gan bylo letiště Malé jediné mezinárodní letiště na Maledivách.\n\nProvoz byl na letišti v Malé zahájen dne 12. dubna 1966, pod současným názvem začalo letiště oficiálně fungovat 11. listopadu 1981. Je finančně a administrativně řízeno společností Maldives Airports Company Ltd. (Macl), jejíž představenstvo jmenuje prezident.\n\nLetiště má jednu vzletovou a přistávací dráhu o délce 3200 a šířce 45 metrů. Cestujícím je k dispozici moderně vybavený mezinárodní terminál a druhý terminál domácí.\n\nOficiální stránky\n"}
{"id": "498850", "url": "https://cs.wikipedia.org/wiki?curid=498850", "title": "Směna", "text": "Směna\n\nSměna je slovo, které má více významů: \n\n"}
{"id": "498851", "url": "https://cs.wikipedia.org/wiki?curid=498851", "title": "Jan Seidl", "text": "Jan Seidl\n\nJan Seidl je jméno těchto osobností:\n\n"}
{"id": "498855", "url": "https://cs.wikipedia.org/wiki?curid=498855", "title": "Ostravská laťka", "text": "Ostravská laťka\n\nOstravská laťka je mezinárodní halový atletický mítink ve skoku do výšky, který se koná každoročně v Ostravě od roku 2005. První tři ročníky mítinku byly součástí tzv. Moravské výškařské tour, do které patří v současné době Beskydská laťka a Hustopečské skákání. V roce 2011 byl mítink zapojen do nového výškařského seriálu Czech High Jump Grand Prix. Součástí seriálu, jehož záštitu přijal i premiér Petr Nečas jsou také mítinky Brněnská laťka a Novinářská laťka.\n\nRekordy mítinku drží Tomáš Janků (232 cm) a Iva Straková (194 cm).\n\n"}
{"id": "498858", "url": "https://cs.wikipedia.org/wiki?curid=498858", "title": "Viktor z Aveyronu", "text": "Viktor z Aveyronu\n\nViktor z Aveyronu ( \"Victor de l'Aveyron\"; známý jako divoký chlapec z Aveyronu, \"Enfant sauvage de l'Aveyron\") byl vlčí chlapec, který část svého dětství prožil v lese. Počátkem roku 1800 byl odchycen v Saint-Sernin-sur-Rance v departementu Aveyron. V té době mu bylo odhadem 12 let a ani přes snahu úřadů se nepodařilo vypátrat jeho rodinu ani původ. Již od počátku se o jeho případ zajímali vědci, což z divokého chlapce z Aveyronu činí jeden z nejlépe zdokumentovaných případů vlčích dětí; chlapce studovali naturalista Pierre Joseph Bonnaterre či zakladatel moderní psychiatrie Philippe Pinel, ale nejvíce se případem proslavil lékař Jean Marc Gaspard Itard, který se ho v letech 1801–1806 snažil vzdělávat.\n\nV době svého nalezení chlapec neuměl mluvit a ani neznal základní společenské chování. Itard s chlapcem však dosáhl jen dílčích úspěchů, mluvit se Viktor nikdy nenaučil. Od roku 1806, kdy byl Itardův projekt ukončen, žil Viktor i se svou opatrovnicí v Paříži a zemřel roku 1828. Od samého počátku případ provázel i velký zájem veřejnosti. Příběhu se na počátku 19. století dostalo divadelního ztvárnění a byl zpracován i v 20. a 21. století.\n\nJedenácti až dvanáctiletý chlapec lezoucí v lese na stromy byl v Caune ve Francii objeven a chycen třemi lovci koncem roku 1798. Chlapec nemluvil a ani nejevil známky, že by rozuměl lidské řeči. Byl svěřen staré ženě v nedaleké vesnici, odkud však po několika dnech utekl do hor, přičemž na sobě měl pouze tričko. Noci trávil na opuštěných místech, zatímco ve dne se odvažoval k lidem blíže. V červenci 1799 byl znovu zadržen, ale podařilo se mu uprchnout zpět do divočiny, kde byl občas viděn místními lidmi.\n\nNa počátku roku 1800 se začal potulovat po lesích v okolí Saint-Sernin-sur-Rance, přičemž vzpřímená chůze byla to jediné, co jej odlišovalo od zvířat. 9. ledna 1800 byl znovu odchycen místním koželuhem. První, kdo si jej převzal, byl vzdělaný místní komisař Constans-Saint-Estève, který dospěl k závěru, že chlapec je vlčí dítě, které většinu života muselo prožít v lese. Chlapec chycený v Saint-Sernin-sur-Rance byl ztotožněn s chlapcem, který se objevil o šest měsíců předtím jižně odtud. Místní policie pak po dvou dnech chlapce převezla do sirotčince v Saint-Affrique, kde zůstal téměř měsíc. Chlapec neuměl mluvit, pouze vydával skřeky a nechodil na toaletu. Odmítal také nosit oblečení; když jej oblékli, šaty ze sebe vzápětí strhal a také nechtěl spát v posteli. Nepřijímal žádné běžné jídlo vyjma brambor. Během času, kdy se o něho starali v Saint-Affrique, mu vybrali jméno Joseph, nicméně toto jméno nebylo nikdy úředně potvrzeno. Ze sirotčince se dvakrát pokusil o útěk a bylo velmi obtížné jej dopadnout.\n\nConstans-Saint-Estève mezitím případ zveřejnil; jeho dopis i dopis ředitele sirotčince Rainaldise Nougairolese vyšel v časopise \"Journal de débats\". Článek vzbudil velký ohlas mezi pařížskou inteligencí a brzy námět přebíraly noviny po celé Francii. V 18. století podobné případy opuštěných a zdivočelých dětí přitahovaly pozornost a dokonce pro ně existovala vědecká klasifikace jako \"homo sapiens ferus\". Dva týdny po chlapcově zajetí se tak případu ujal francouzský přírodovědec Pierre Joseph Bonnaterre žijící v Rodezu, kam na jeho přání komisař Saint-Estève nechal chlapce přemístit.\n\nBonnaterre však nebyl jediný vědec, který jevil zájem divokého chlapce zkoumat. Ředitel pařížského Národního institutu pro hluchoněmé (\"Institut National de Jeunes Sourds\") dokonce přiměl ministra vnitra Luciena Bonaparta, aby nařídil rodezskému komisaři chlapce vydat do Paříže. Komisař si však vyžádal čas na hledání jeho rodičů a vyjádřil též pochybnosti, zda nalezenec je skutečně vlčí dítě a nikoliv pouze mentálně postižený. Bonaparte argument komisaře přijal a věc odložil. Další necelý půlrok tak chlapec strávil u Pierra Josepha Bonnaterra, který jej důkladně vyšetřoval.\n\nPierre Joseph Bonnaterre s chlapcem provedl množství pozorování a experimentů. Lékařské vyšetření neodhalilo žádné tělesné postižení. Bonnaterre na jeho těle objevil množství jizev, které mohly být známkami týrání z doby před životem v lese. Podle Bonnaterra byly všechny chlapcovy smysly v pořádku, ale jejich důležitost byla posunuta: na prvním místě byl čich, na druhém chuť, hmat byl až poslední. Kromě jídla a spánku nejevil zájem o nic. Většinu času se o chlapce staral starý zahradník Claire Saussol, zatímco Bonnaterre jej studoval a také pátral po jeho minulosti. Po jeho původu pátraly též úřady. Za necelý půlrok se chlapci podařilo učinit drobné pokroky: toleroval, aby byl oblékán a zvykl si jíst i několik dalších jídel, než pouze brambory. Jednou mu bylo podáno více jídla, než mohl sníst a Bonnaterre mohl pozorovat, že chlapec jídlo po vzoru zvířat zahrabal na zahradě.\n\nBonnaterre chlapci podal zrcadlo; výsledek byl, že chlapec se v zrcadle viděl, ale nepoznal sám sebe, místo toho se podíval za zrcadlo. Chlapci byl opakovaně v zrcadle ukazován brambor, ale ten se snažil zmocnit se jej tak, že se snažil prostrčit ruku zrcadlem. Po několika pokusech ohnul ruku za hlavu, přičemž nehnul hlavou a koukal stále dopředu do zrcadla. Bonnaterre poté napsal:\n\n„Všechny tyto drobnosti – a ještě mnohé jiné, jež bychom mohli připojit – dokládají, že tomuto dítěti inteligence, odhad a úsudek úplně nechybí. Přesto však musíme říci, že ve všem, co se netýká jeho přirozených potřeb nebo uspokojení hladu, lze jeho chování považovat za čistě zvířecí. Má-li nějaké pocity, nerodí se v nich žádné myšlenky. Nedokáže je dokonce ani vzájemně srovnávat. Zdálo by se, že není žádného spojení mezi jeho duší či myslí a jeho tělem.“\n\nZatímco Pierre Joseph Bonnaterre chlapce studoval, úřady pátraly po jeho původu a rodičích. Pátrání po chlapcově původu měl na starosti saintaffriqueský úředník jménem Guiraud, který na koni podnikl výpravu do hor. Guiraud objížděl usedlosti a vesnice v oblasti, kde se chlapec pohyboval a zjistil, že místní lidé o něm věděli dva až tři roky a po několik měsíců s ním byli i v kontaktu. Dávali mu občas jídlo, ale nepokoušeli se ho odchytit ani převychovávat, jeho způsob života respektovali. Díky tomu, ačkoliv byl chlapec naprosto necivilizovaný, obecně se lidí nebál.\n\nMezitím se úřadům přihlásili dva muži, kteří od bouřlivých dob Velké francouzské revoluce pohřešovali své syny, nicméně ani jeden nakonec nalezence za svého syna neprohlásil.\n\n14. července 1800 přišel Bonnaterrovi příkaz k převozu chlapce do Paříže, kam v doprovodu zahradníka Claira Saussola dorazil 20. července. Příjezd divokého chlapce z Aveyronu byl bedlivě sledován širokou pařížskou veřejností a o jeho příjezdu informovaly i přední francouzské noviny \"Gazette de France\" nebo \"Journal du commerce\".\n\nUmístěn byl do Národního institutu pro hluchoněmé, jehož ředitelem byl Roch-Ambroise Cucurron Sicard. Zde případu ujala Společnost pozorovatelů člověka (\"Société des observateurs de l’homme\"), skupina naturalistických filosofů, která zkoumala přírodní historii člověka. Společnost sestavila výzkumný tým v čele se známým lékařem, zakladatelem moderní psychiatrie Philippem Pinelem; dále v týmu byl Frédéric Cuvier, Joseph-Marie de Gérando či ředitel Sicard.\n\nDoktor Pinel v posudku, postaveném na základě pozorování chlapcovy psychomotoriky a chování, dospěl k závěru, že chlapec trpí idiocií, což považoval i za důvod, proč byl opuštěn. Šance na jeho socializaci viděl jako mizivé.\n\nProti tomuto závěru se ale postavil další z členů Společnosti, Julien-Joseph Virey, který měl možnost chlapce vyšetřit krátce po jeho příjezdu do Paříže. Virey se např. domníval, že chlapcův egocentrismus a primitivnost je důkazem jeho svobodné a čisté duše; přirovnává jej např. k nešťastnému rolníku z Rousseauovy \"Rozpravy o původu a základech nerovnosti mezi lidmi\" či k Díogenovi ze Sinópé:\n\n„Před ním nebude rozdílu mezi králem a tím nejnuznějším ze smrtelníků; jako nový Díogenés řekne modernímu Alexandrovi: ‚Ustup mi ze slunce.‘“\n\nJulien-Joseph Virey tak dospěl k názoru, že chlapec je mentálně v pořádku a byl přesvědčen, že se ho řediteli Sicardovi podaří zcivilizovat. Obecně pak mnozí soudobí odborníci měli vysoké mínění o možnostech moderní medicíny a chlapcovo vyléčení tak nebylo zdaleka považováno za nereálné; jedním z nich byl i Jean Marc Gaspard Itard.\n\nItard byl koncem roku 1800 do Institutu dosazen na pozici lékaře, ale je možné, že s aveyronským nalezencem pracoval ještě předtím. A byl to Jean Marc Gaspard Itard, kdo chlapci dal jméno Viktor (podle hlavní postavy z melodramatu \"Victor, ou L'enfant de la forêt\", jež bylo uveřejněno roku 1803), do té doby se mu stále říkalo Joseph. Itard se snažil pomocí řady pokusů odstranit Viktorovy mentální bariéry a stimulovat jeho paměť. Jeho úsilí bylo korunováno jen dílčími úspěchy: Viktor se nikdy nenaučil mluvit, pouze rozpoznávat objekty podle jejich názvů a jeho komunikace s ostatními lidmi se omezovala na jednoduchá gesta. Vyslovovat se naučil pouze dvě věci: \"lait\" (francouzsky mléko) a \"oh, Dieu\" (ach, Bože).\n\nAčkoliv v době, kdy se Itard chlapce ujal, zájem širší veřejnosti o případ již opadl, Společnosti pozorovatelů člověka se podařilo přesvědčit nového francouzského ministra vnitra Jean-Antoina Chaptala, aby stát financoval mzdu chlapcovy ošetřovatelky Guérrinové, jakož i další náklady na jeho vzdělávání. Itardova zpráva z roku 1801 vzbudila ve vědecké obci nadšení a jeho kniha, vydaná o rok později, byla přeložena i do angličtiny a stala se bestsellerem, za který se Itardovi dostalo širokého uznání. Přesto však Itard nadále narážel na nechuť ministra Chaptala projekt financovat. O pět let později roku 1806 vydal Itard druhou zprávu, kde však již opustil svůj dřívější optimismus; v té době již nikdo nepředpokládal, že by Viktor mohl dosáhnout dalších pokroků. Ostatně ani dnes nelze stoprocentně vyloučit Viktorovu vrozenou retardaci, kvůli které se nemohl plně socializovat. Téhož roku pak ministr vnitra Jean-Baptiste Nompere de Champagny financování projektu zastavil úplně.\n\nO dalším Viktorově osudu se ví velmi málo. I se svou opatrovatelkou Guérrinovou nadále žil v Národním institutu pro hluchoněmé, odkud se museli se vystěhovat v roce 1810. V pozdějších letech žili v domě nedaleko odtud. Paní Guérrinová na chlapce pobírala státní penzi. Zemřel roku 1828 v zapomnění. Není známo, jaké byly poslední roky jeho života, ani žádné záznamy, které by dokumentovaly okolnosti jeho smrti či místo, kde byl pohřben.\n\nDíky velké medializaci a ohlasu, kterému se Viktorovu případu dostalo, se chlapcova postava stala předmětem dramatizace již v době, kdy ještě ani nebyl v Paříži. V březnu 1800 byla uveřejněna hra \"Le Sauvage du département de l'Aveyron ou Il ne faut jurer de rien\" a v březnu 1803 pak ještě populárnější melodrama \"Victor, ou L'enfant de la forêt\".\n\nVe dvacátém století se příběhu dostalo filmového zpracování ve snímku \"l'Enfant Sauvage\" (1970) francouzského režiséra Françoise Truffauta. V roce 2001 byl příběh znovu zpracován v divadelním dramatu \"The Wild Child\" oregonskou divadelní skupinou Hand2Mouth Theatre.\n\nV jihofrancouzském městečku Saint-Sernin-sur-Rance, kde byl chlapec roku 1800 odchycen, se od roku 1987 nachází socha Viktora z Aveyronu, jejímž autorem je francouzský sochař Remi Coudrain.\n\n"}
{"id": "498859", "url": "https://cs.wikipedia.org/wiki?curid=498859", "title": "Michiel Daniel Overbeek", "text": "Michiel Daniel Overbeek\n\nMichiel Daniel Overbeek (15. září 1920 – 19. července 2001), též známý jako Danie Overbeek, byl jihoafrický amatérský astronom a jeden z nejaktivnějších pozorovatelů proměnných hvězd.\n\nDaniel Overbeek se narodil 15. září 1920 v Ermelu v jihoafrické provincii Mpumalanga. Vystudoval obor hornictví a hutnictví na jihoafrické . Během druhé světové války sloužil v Jihoafrických vzdušných silách, kde byl oceněn vyznamenáními a  (vyznamenání za statečnost udělované formou zmínky v hlášení nadřízeného velitele). Po válce pracoval pro společnosti a .\n\nV roce 1945 si vzal Jean Preddyovou, s níž měl čtyři děti, dva chlapce a dvě dívky. Zemřel 19. července 2001 v Johannesburgu.\n\nDaniel Overbeek se vážně zabýval astronomií od roku 1951, kdy začal pozorovat zákryty a proměnné hvězdy. V roce 1958 získal titul B.Sc. v oborech matematika a astronomie na (UNISA) v Pretorii. Během svého života přispěl do databáze Americké asociace pozorovatelů proměnných hvězd (AAVSO) 287 240 pozorováními a stal se tak jejím nejaktivnějším přispěvatelem. V roce 1998 se stal prvním amatérským astronomem, kterému se podařilo zachytit dozvuky záblesku gama záření, který vznikl při výbuchu supernovy. Zabýval se též studiem magnetického pole Země a seismické aktivity, k čemuž využíval magnetometr a seismometr vlastní výroby. Zkoumal také náhlé ionosférické poruchy.\n\nV roce 1956 se Daniel Overbeek stal předsedou Transvaalského centra Jihoafrické astronomické společnosti (ASSA). Dvakrát byl zvolen prezidentem ASSA – v roce 1961 a 1999.\n\nV roce 1984 mu byla udělena \"Gill Medal\", což je nejvyšší ocenění udělované Jihoafrickou astronomickou společností. Americká asociace pozorovatelů proměnných hvězd mu v roce 1986 udělila ocenění a v roce 1994 . Několikrát získal také ocenění : v roce 1994 za 100 000 zaznamenaných pozorování proměnných hvězd, v roce 1997 za 200 000 a v roce 1999 za 250 000 pozorování. V roce 1995 mu Transvaalské centrum ASSA udělilo a o rok později obdržel \"Amateur Achievement Award\" od americké Pacifické astronomické společnosti. V roce 2000 po něm byla pojmenována planetka (5038) Overbeek, která patří mezi tzv. křížiče Marsu.\n"}
{"id": "498860", "url": "https://cs.wikipedia.org/wiki?curid=498860", "title": "Stigma (řecké písmeno)", "text": "Stigma (řecké písmeno)\n\nStigma (majuskulní podoba Ϛ, minuskulní podoba ϛ) je ligatura řeckých písmen sigma (C) (srpkovitá) a tau (T), C, někdy používaná jako symbol pro řeckou číslici 6. \n\nV moderních rodinách písma je majuskulní stigma velmi podobná sigmě na konci slova (ς), ale vršek bývá větší a roztahuje se více do pravé strany.\n\nV Unicode je podporováno\n\n"}
{"id": "498863", "url": "https://cs.wikipedia.org/wiki?curid=498863", "title": "Jan Seidl (hudebník)", "text": "Jan Seidl (hudebník)\n\nJan Seidl (* 9. září 1957) je český bubeník, známý jako člen skupin Futurum a Stromboli.\n\nJan Seidl začal hrát v amatérské rodinné skupině Andy Seidl Band společně se svými bratry Adolfem („Andym“; kytara) a Jiřím (baskytara). V květnu 1981 spoluzaložil společně s baskytaristou Antonínem Smrčkou (ex Abraxas) a kytaristou Michalem Němečkem (ex Alternativy a Kramle) pražskou hard rockovou skupinu Pumpa. V podobě tria kapela vystupovala pouze několik měsíců, již v září 1981 byla doplněna o další hudebníky a Seidl nahrazen Jiřím Horálkem. V roce 1983 vznikla v Brně art rocková skupina Futurum, jejíž hlavní vedoucí osobností byl klávesista a zpěvák Roman Dragoun, Seidlův kamarád z dětství, který jej také do nové kapely přizval. Futurum nahrálo v 80. letech dvě desky, v roce 1988 ale Seidl s Dragounem skupinu opustili a stali se členy pražských Stromboli, kde nahradili bubeníka Klaudia Kryšpína a klávesistku Vendulu Kašpárkovou, kteří emigrovali. Ve Stromboli se podíleli na nahrávání alba \"Shutdown\", kapela se ale ve koncem roku 1989 rozpadla.\n\nV první polovině 90. let 20. století byl Jan Seidl členem skupiny Pavitram, od té doby také spolupracuje s Romanem Dragounem na jeho sólových albech, s bubeníkem Radimem Kovářem napsal též knihu \"Výuka kreativní hry na bicí nástroje aneb bouchej, bude ti otevřeno\".\n\nV roce 2005 byla obnovena činnost Futura, které v původní sestavě Roman Dragoun – Miloš Morávek – Emil Kopřiva – Jan Seidl dodnes příležitostně vystupuje. Skupina v roce 2009 opožděně oslavila 25. výročí založení dvojkoncertem se všemi bývalými členy kapely.\n\n\n\n"}
{"id": "498873", "url": "https://cs.wikipedia.org/wiki?curid=498873", "title": "Koppa", "text": "Koppa\n\nKoppa (majuskulní podoba Ϙ, novější Ϟ, minuskulní podoba ϙ, novější ϟ) je písmeno, které se používalo v začátečních verzích řecké abecedy, vzniklo z fénického písmene kóf. V řečtině se používalo jako /k/ před samohláskami Ο, Υ a Ω. Koppa byla později nahrazena kappou (Κ).\n\nJako všechna řecká písmena se koppa používala i jako číslice, měla hodnotou 90. Vyvinulo se z něj písmeno Q v latince.\n\nKoppa se také používala jako symbol pro město Korint, které se zprvu psalo Ϙόρινθος.\n\nV Unicode je podporováno\n\n"}
{"id": "498887", "url": "https://cs.wikipedia.org/wiki?curid=498887", "title": "Brownsea", "text": "Brownsea\n\nBrownsea Island je největší z osmi ostrovů v zálivu u města Poole v anglickém hrabství Dorset. Jeho podstatnou část zabírá přírodní rezervace, která je důležitým sídlištěm ptačích druhů. Ostrov je přístupný veřejnosti, ale množství návštěvníků rezervace je omezené.\n\nZa vlády Jindřicha VIII. bylo na ostrově vybudováno opevnění a během anglické občanské války zde měla své pozice parlamentní vojska. Místní zámek byl částečně zničen požárem v 19. století.\n\n29. července 1907 zde sir Robert Baden-Powell zorganizoval historicky první skautský tábor s 20 chlapeckými účastníky.\n\nBěhem 2. světové války zde byla umístěna osvětlení, která se přes den ukrývala. Jejich účelem bylo zmást nepřátelské bombardéry a současně chránit blízká města Poole a Bournemouth, vojenské tábory u poloostrova Purbecks a důležitou námořní základnu na ostrově Portland. Krátery vzniklé při bombardování ostrova jsou dnes domovem mnoha ohrožených druhů.\n\n"}
{"id": "498888", "url": "https://cs.wikipedia.org/wiki?curid=498888", "title": "Chloristan draselný", "text": "Chloristan draselný\n\nChloristan draselný je látka s chemickým vzorcem KClO.\n\nJde o za běžných podmínek bezbarvou krystalickou látku a silné oxidační činidlo. Má nejmenší rozpustnost ve vodě ze všech chloristanů, jen 1,5 g na 100 g ve vodě při teplotě 25 °C). Na základě toho lze využít vznik KClO jako důkazové reakce pro ionty draslíku. Tato reakce má ovšem poměrně nízkou citlivost. K zpřesnění stanovení lze využít toho, že rozpustnost chloristanu draselného je možné snížit přidáním alkoholu. Chloristan draselný se v přírodě vyskytuje v malých množstvích v surovém chilském ledku. Protože je silným rostlinným jedem, musí se odstranit, má-li se ledek použít jako hnojivo. manganistan draselný KMnO je izotopický s KClO. Dále je izostrukturní s chromanem barnatým BaCrO, síranem olovnatým PbSO, chromanem olovnatým PbCrO aj. Vodné roztoky chloristanů mají při normální teplotě pouze mírné oxidační účinky, avšak při zvýšené teplotě se stávají živě až bouřlivě reagujícími oxidačními činidly. Při manipulaci s těmito sloučeninami musí být zachovávána značná opatrnost a zvláště je potřeba dbát na to, aby nedošlo ke styku se snadno oxidujícími organickými i anorganickými látkami, které mohou způsobit až explozivně probíhající reakci.\n\nChloristan draselný byl poprvé připraven (byl to vůbec první připravený chloristan) v letech 1816 až 1819 F. von Stadion reakcí taveniny chlorečnanu draselného s kyselinou sírovou, při které se uvolňoval plynný ClO a vznikal krystalický KClO.\n\nDisproporcionace chlorečnanu na chloristan a chlorid je termodynamicky velmi výhodná, ovšem tato reakce v roztoku probíhá jen velmi zvolna a nemůže být využita jako preparativní metoda. Zahříváme-li opatrně pevný chlorečnan draselný, disproporcionuje takto:\n\n4 KClO = 3 KClO + KCl.,\n\nU této reakce je potřeba zdůraznit, že KClO taje při 368 °C, při teplotě 400 °C už ovšem probíhá rozklad chloristanu draselného na chlorid draselný a kyslík.\nNicméně, nejběžněji se chloristany připravují elektrolytickou oxidací chlorečnanů. Chlazený roztok chlorečnanu draselného se elektrolyticky oxiduje při velké proudové hustotě. Reakční směs obsahuje vedle kýženého chloristanu i trochu nezragovaného chlorečnanu. K jeho odstranění se používá frakční krystalizace, viz nízká rozpustnost KClO. V ostatních případech chlorečnanů (např. sodný) se používá kyselina chlorovodíková, s níž chloristany nereagují.\nChloristan draselný lze také ještě připravit mírným pálením chloristanu sodného a chloridu draselného tímto podvojným rozkladem:\n\nNaClO + KCl = KClO + NaCl.\n\nGrafit reaguje se suspenzí KClO ve směsi koncentrované kyseliny dusičné HNO a kyseliny sírové HSO na citrónově žlutý oxid grafitu proměnlivého složení a struktury empirického vzorce CO(OH) (kde x odpovídá 1,0 - 1,7 a y 2,25 - 1,7).\nZ KClO lze připravit kyselinu chloristou dle reakce\n\nKClO + HSO = KHSO + HClO\n\na pak opatrným zahříváním reakční směsi za sníženého tlaku oddestilovat.\n\nPatří mezi nejpoužívanějších oxidovadla v ohňostrojích a rozbuškách, ale je používán i ve střelivech, zápalných prášcích a v prskavkách.\nK vytvoření bílých záblesků a zvukových efektů hromu se používá směs KClO se sírou a hliníkem; směs používaná ke světelným efektům při divadelních představeních a koncertech rockové hudby obsahje KClO a hořčík. Pravděpodobně nejobtížnějším problémem pro pyrotechniky je jasně modré zbarvení světelných efektů; toto zbarvení se získá nízkoteplotní emisí (teplota pod 1 200 °C) CuCl v oblasti 420 až 460 nm. Z důvodu malé tepelné stálosti chlorečnanu a chloristanu měďnatého se jasně modré zbarvení světelného efektu získá zapálením směsi obsahující 38 % KClO, 29 % chloristanu amonného a 14 % uhličitanu měďnatého doplněnou červenou gumou (14 %) a dextrinem (5 %).\n\nV medicíně může být použit jako antithyreoidní substance pří léčbě hyperthyreoidismu (hyperfunkce štítné žlázy, většinou v kombinaci s dalšími léky).\n"}
{"id": "498889", "url": "https://cs.wikipedia.org/wiki?curid=498889", "title": "H+", "text": "H+\n\nH+ má několik významů.\n\n"}
{"id": "498890", "url": "https://cs.wikipedia.org/wiki?curid=498890", "title": "Doro Live", "text": "Doro Live\n\nDoro Live je první koncertní album německé zpěvačky Doro Pesch. Bylo vydáno v roce 1993.\n\n"}
{"id": "498900", "url": "https://cs.wikipedia.org/wiki?curid=498900", "title": "Machine II Machine", "text": "Machine II Machine\n\nMachine II Machine je páté studiové album německé zpěvačky Doro Pesch. Bylo vydáno v roce 1995.\n\n"}
{"id": "498907", "url": "https://cs.wikipedia.org/wiki?curid=498907", "title": "Sněhové řetězy", "text": "Sněhové řetězy\n\nSněhové řetězy jsou součástí autopříslušenství a zimním doplňkem povinné výbavy automobilu. Nasazují se na kola automobilu a jejich úkolem je zajistit zvýšenou přilnavost pneumatik při jízdě na sněhu a ledu v zimních podmínkách.\n\nSněhové řetězy by se měly použít vždy, když pneumatiky ztrácejí schopnost přenosu sil na vozovku. Ideální je nasadit řetězy na všechna čtyři kola, ale v praxi se obvykle obouvají jen na hnací nápravu.\n\nSněhové řetězy zlepšují jízdní vlastnosti vozidla na kluzkých površích, na druhou stranu má jejich použití mnoho omezení. Konstrukční řešení řetězů většinou umožňuje jízdu maximálně rychlostí 50-60 km/h. V ČR při použití sněhových řetězů na vozidle smí jet řidič rychlostí nejvýše 50 km.h. Jízda s nasazenými řetězy po nezasněžené vozovce vede k nadměrnému opotřebení řetězů a zároveň má vozidlo horší jízdní vlastnosti. S nasazenými řetězy mají kola automobilu větší valivý odpor, což může značně zvýšit spotřebu paliva.\n\nPro použití sněhových řetězů je nezbytně nutné mít řetězy vhodné velikosti, které přesně pasují na kola vozidla. Obvykle je možné jeden rozměr řetězů použít na několik podobných rozměrů pneumatik. Příliš malé nebo příliš velké řetězy není možné na kolo nasadit nebo je vhodným způsobem upevnit.\n\nSněhové řetězy lze dělit do tří skupin: akční mají pomoci při uvíznutí, běžné poslouží řidičům, kteří je využijí jen občas. Nejlepší jsou řetězy špičkové kvality, s nimiž si lze na sněhu užívat dlouhodobě a v ostřejším stylu.\n\nPoužívání sněhových řetězů v ČR upravují na vybraných místech příkazové značky č. C 5a a č.C 5b dané vyhláškou ministerstva dopravy a spojů 30/2001 Sb. (na modrém terči je bílá pneumatika se sítí řetězových článků), jinde je jejich použití prozatím ponecháno na rozhodnutí řidiče.\n\nKvalitní řetězy se vyrábějí ze speciální legované oceli s různými přísadami a povrchovým tvrzením, přičemž se používá i titan. Důležité je i kvalitní zpracování drobných součástek včetně upínacích a napínacích mechanismů řetězů. Existují i samonapínací řetězy, jimž se říká \"Klack and Go\". Tyto řetězy se dnes vyvíjejí přímo na „tělo“ novým typům pneumatik a ve spolupráci s jejich výrobci procházejí celou řadou náročných zkoušek, neboť musí perfektně fungovat i při extrémním zatížení.\n\nVýrobci se snaží nabízet i různé náhražky řetězů, se kterými má být především snazší manipulace při nasazování a demontáži. Bývají vyrobeny z plastů kombinovaných s kovem. Na rozdíl od řetězů odpadá nutnost je podvlékat za vnitřní stranou kola. Upínají se jednoduchou manipulací z jeho vnější strany. Přestože v krizové situaci obvykle dokáží posloužit, pro běžnou jízdu na sněhu nejsou vhodné.\n\nDále se používají návleky z textilu tzv. ponožky, ale pouze pro nouzové případy.\n\nNejvhodnější jsou kovové kleštiny, které obepínají celé kolo. Nasazení je velice rychlé i za tmy, mrazu, mlhy a snížené viditelnosti.\n\nAlternativou ke sněhovým řetězům jsou také pneumatiky s kovovými hroty. Tento typ pneumatik ale není v ČR povolen pro provoz na veřejných komunikacích. Pneumatiky s hroty se používají například v severských zemích nebo v některých alpských oblastech. Pneumatiky s hroty se také používají pro sportovní účely.\n\nPřed odjezdem do zasněžených oblastí, tedy především na hory, se doporučuje vyzkoušet si v klidu a suchu nasazování sněhových řetězů.\nPřed jízdou se vždy doporučuje zkontrolovat stav řetězů, neboť jsou-li řetězy značně nebo nerovnoměrně opotřebené mohou se při dalším užívání přetrhnout a poškodit vozidlo.\nNejezdit s řetězy vyšší než doporučenou rychlostí. Může to vést k přetržení řetězů nebo ke smeknutí řetězů z kola a následnému poškození vozidla.\n\nPostup jak použít - nasadit sněhové řetězy\n"}
{"id": "498908", "url": "https://cs.wikipedia.org/wiki?curid=498908", "title": "24 (číslo)", "text": "24 (číslo)\n\nDvacet čtyři (24) je přirozené číslo, které následuje po čísle dvacet tři a předchází číslu dvacet pět. Římskými číslicemi se zapisuje XXIV a jeho prvočíselný rozklad je 24 = 2·3.\n\n\n\n"}
{"id": "498913", "url": "https://cs.wikipedia.org/wiki?curid=498913", "title": "Jan Spousta", "text": "Jan Spousta\n\nJan Spousta (* 12. července 1966) je český sociolog, křesťanský publicista, aktivista a překladatel.\n\nVystudoval matematické inženýrství na FJFI ČVUT (1991) a sociologii na Fakultě sociálních věd Univerzity Karlovy (1998), v 80. letech studoval neoficiálně teologii pod vedením tajného biskupa Jana Konzala.\n\nPracoval jako redaktor nakladatelství Vyšehrad, poté byl vedoucím konzultačního a analytického oddělení agentury SC & C, nyní pracuje jako banovní analytik (do roku 2017 v České spořitelně, pak v Moneta Money Bank). Přednáší sociologii náboženství na Evangelické teologické fakultě Univerzity Karlovy.\n\nPřispívá do mnoha periodik zejména články a překlady článků na témata sociologie a dnešního křesťanství. Přeložil z angličtiny a němčiny do češtiny nejméně 14 knih týkajících se převážně křesťanství a religionistiky.\n\nOd roku 1996 je třetím šéfredaktorem časopisu Getsemany, který původně vznikl v roce 1990 jako interní tiskovina pražské obce tzv. mlčící (podzemní) církve, skupiny v katolické církvi zformované v době komunistického režimu. Dlouhodobě je členem redakční rady časopisu Souvislosti – Revue pro literaturu a kulturu, do kterého sám přispíval například překlady textů Bernharda Häringa a Eugena Drewermanna. Je členem redakční rady českého vydání Sociologického časopisu, vydávaného Sociologickým ústavem AV ČR.\n\nByl po Ivanu Štampachovi druhým mluvčím iniciativy Kairos 98, výzvy intelektuálů ke kritické diskusi o stavu katolické církve, usilující o větší otevřenost a modernost církve. Za tuto iniciativu spolupodepsal v roce 2000 \"Reakci na Prohlášení o „tajné církvi“\", vyjadřující se kriticky k dokumentu vatikánské Kongregace pro nauku víry, kterou tehdy vedl kardinál Joseph Ratzinger; další veřejná prohlášení za působení Jana Spousty v roli mluvčího Kairos 98 již nevydal.\n\nJan Spousta kritizuje anachroničnost struktur katolické církve a klade důraz na to, že zločiny umožněné činností církve nejsou jen selháním jednotlivců, ale jsou i důsledkem celkově špatné konstrukce církevních a společenských vztahů, umožňující podobné hrozné činy.\n\nV letech 2009, 2010 a 2011 se za generálního partnera – Českou spořitelnu – podílel jako člen či předseda řídicího výboru na sponzorované akci . V polovině roku 2011 se na několik let stal radním ve sdružení Wikimedia ČR.\n\nJe ženatý a se svou ženou Jarmilou má dvě děti; Jana a Magdalenu. Žijí v Hostivici.\n\n"}
{"id": "498915", "url": "https://cs.wikipedia.org/wiki?curid=498915", "title": "Fuchsova spořitelna", "text": "Fuchsova spořitelna\n\nFuchsova spořitelna je funkcionalistická budova na severozápadním rohu Karlova náměstí v Třebíči. Autory budovy jsou Bohuslav Fuchs, od jeho jména se odvozuje i lidový název budovy, tzv. Fuchsova spořitelna a Jindřich Kumpošt. Tehdejší městská spořitelna v Třebíči byla postavena v roce 1933. Nyní v této budově sídlí Okresní správa sociálního zabezpečení.\n\nBudova byla postavena ve výšce tří pater, aby navazovala na zástavbu ve třicátých letech, sousední budova radnice byla tehdy také třípatrová. V druhé polovině 20. století bylo přistavěno další patro, tak již není linie budov přesná. Také je i na obrázku vidět, že poslední patro je lehce ustoupeno dozadu, důvodem opět bylo citlivé vestavění do zástavby.\n\n"}
{"id": "498922", "url": "https://cs.wikipedia.org/wiki?curid=498922", "title": "Alexandr Legkov", "text": "Alexandr Legkov\n\nAlexandr Gennaďjevič Legkov (; * 7. května 1983, Krasnoarmejsk) je bývalý ruský reprezentant v běhu na lyžích. Během závodní kariéry byl poměrně univerzálním lyžařem - prosazoval se v závodech klasickou i volnou technikou. Žije v Chanty-Mansijsku a závodil za místní klub Dinamo.\n\nV prosinci 2016 mu podle oznámení šéfky ruského běžeckého lyžování Jeleny Vjalbeové a reprezentačního trenéra Olega Perevozčikova pozastavila FIS činnost a nemohl se tak zúčastnit Tour de Ski 2016/17. V listopadu 2017 byl Legkov kvůli dopingu zbaven možnosti startovat na ZOH v Pchjongčchangu a výsledky dosažené na olympiádě v Soči anulovány. Po úspěšném odvolání k Mezinárodní sportovní arbitráži byly začátkem roku 2018 jeho výsledky ze ZOH 2014 potvrzeny. V dubnu 2018 oznámil ukončení aktivní sportovní kariéry.\n\n\n"}
{"id": "498924", "url": "https://cs.wikipedia.org/wiki?curid=498924", "title": "Gish (počítačová hra)", "text": "Gish (počítačová hra)\n\nGish je akční počítačová hra pro operační systémy Linux, Microsoft Windows a Mac OS X. Je možné ji hrát v módu pro jednoho hráče, ale i ve více hráčích.\nHra v počítači má 45 kol, nějaké boje s bossy a 5 hřišť, které získáváte, když hledáte tajné místnosti. Těch je celkem 71. Byla vytvořena verze i pro mobilní telefony.\n\nDehtové postavy se po smrti rozletí na hromadu malých kuliček, jejichž nasbíráním lze znovuoživit\n\nNeukazující se postava.\nspatříte ji v multiplayeru. Multiplayer: 1P.Gish 2P.Hera 3P.Gisha. Je stejná jako gish akorát má oči jako hera a je hodná.\n\nKladná postava. Gish je černá dehtová kulička. Umí svůj povrch změnit z normálního na lepivý (který mu pomáhá lézt po stěnách) nebo kluzký (který mu pomáhá proklouznout úzkými škvírami). Váží zhruba 5,5 kg (12 liber). Je tvořen měkkým polygonem.\n\nZáporná postava. Hera je bílá dehtová kulička, Gishova ex-přítelkyně, chce ho zničit za každou cenu a sežrat jeho děti (očička).\nJejí úrovně jsou:\n\nNeutrální postava. Očičko je dítě Gishe a člověka jménem Brea. Má jedno lidské oko a je o něco menší než Gish. Očička jsou trojčata.\n\nZáporná postava. Gimp je přisluhovač Hery. Má sivou hlavu a růžové tělo. Gimpové jsou vypravěčovi oblíbení \"záporňáci\" a ve verzi Gish Reloaded vám dokonce v několika levelech pomáhají pod podmínkou, že je nezabijete.\n\nZáporná postava. Khafe je duch se kterým se setkáte v Egyptě. Snaží se vás zabít a zahřát se vaší duší (kterou podle jeho slov zachytí do igelitového pytlíku, který má s sebou). Bojí se světla.\n\nZáporná postava. Je masožravá rostlina, která má ostnatý chapadla vyrůstající ze země.\n\nZáporná postava. Je kyblík, který vyhazuje ze sebe zubatá stvoření; je možné ho zničit velikou skálou.\n\nNadpostavy se ve hře vůbec nevyskytují, ale stejně mohou mluvit k postavám.\n\nVypravěč je postava, která má na průběh hry zásadní vliv. Je to něco jako Bůh ve světě Gishe.\n\nNápověda (nebo také Pan Otazník – Mr. Questionmark) je postava, která vás provede základním ovládáním a občas bude mít nějaké poznámky k rozhovorům mezi různými postavami.\n\nPrvní lokalita, do které se dostanete po začátku hry, kde se naučíte funkce věcí a seynámíte se s monstry. Boss nacházející se tam je Kýblik.\n\nDruhá lokalita. Nachází se tam různá tlačítka a hlavolamy. Boss je Khafe.\n\nTřetí lokalita. Je tam hodně lávy, která vám ubere hodně života no monstrům jej neubírá. Boss je Ev'ill.\n\nNamísto pekla se v této verzi hry nachází džungle. Džungle se dostává do příběhu na začátku hry. Vypravěč jí nemá rád protože mu kazí originální příběh. Boss je pořád Ev'ill.\n\n"}
{"id": "498925", "url": "https://cs.wikipedia.org/wiki?curid=498925", "title": "Dexter Morgan", "text": "Dexter Morgan\n\nDexter Morgan je fiktivní postava vystupující v sérii knih, které napsal Jeff Lindsay, a které zahrnují knihy \"Drasticky děsivý Dexter\" (2004), \"Drasticky dojemný Dexter\" (2005), \"Dexter v temnotách\" (2007), \"Dexter v hlavní roli\" (2009), \"Delikátní Dexter\" (2010), \"Dvojí Dexter\" (2011) .\n\nV roce 2006 byla první kniha natočena jako seriál s názvem \"Dexter\" pro televizní stanici Showtime. V televizním seriálu hraje Dextera Michael C. Hall. Dále potom bylo natočeno dalších 7 sérií, které se ale od knih již dějově liší.\n\nDexter žije v Miami a pracuje jako forenzní analytik krevních skvrn pro Policejní oddělení vražd města Miami, ale ve svém volném čase je také sériovým vrahem. Jeho adoptivní otec Harry jej naučil zásadu, podle níž smí zabíjet jen ty, „kteří si to zaslouží“, především pak ostatní vrahy, kterým se podařilo vyhnout tradičnímu systému zákonů anebo se nikdy nestali ani podezřelými.\n\nHistorie Dexterova života je představena v první knize. Začíná tím, že zabíjí domácí zvířata ve svém okolí. Jeho adoptivní otec Harry nalezne zbytky těchto zvířat a začne mladého Dextera podezírat z toho, že je sociopatem s vrozenou potřebou zabíjet. Harry se rozhodne vychovat Dextera tak, aby směroval své násilnické potřeby „pozitivním“ směrem: učí svého syna tomu, aby byl opatrným, pečlivým a výkonným zabijákem, a ukáže mu, jak po sobě nezanechat žádné stopy. Učí Dextera také tomu, aby vedl spořádaný veřejný život, jež nebude budit žádná podezření, a učí jej, jak předstírat emoce a emoční reakce, které se od něj očekávají, ale které ve skutečnosti vůbec neprožívá. Harry mu dá ale něco mnohem důležitějšího, a to systém morálních principů, které Dexter začne nazývat „Harryho kodex“. Hlavní zásadou tohoto kodexu je zabíjet pouze lidi, kteří jsou také vrahy.\n\nDexter zabije svou první oběť ve svých 18 letech. Harry, jenž umírá na zánět koronárních tepen, dá Dexterovi „svolení\" k zavraždění nemocniční sestry, která zabíjí pacienty pomocí předávkování morfiem.\n\nV seriálu vystupuje také Dexterova adoptivní sestra Deborah, jež je policejním důstojníkem; Rita, jeho přítelkyně a později manželka, a Ritiny dvě děti, Astor a Cody. \n\nPrvní kniha a první série televizního seriálu se točí kolem Dexterovy pohnuté minulosti: Když byly Dexterovi tři roky, byl společně se svým starším bratrem Brianem svědkem vraždy jejich vlastní matky a tří dalších lidí, jež zavraždil drogový dealer, a poté byli ponecháni v přepravním kontejneru, obklopeni čtyřmi rozsekanými těly a v pěti centimetrech krve, což v obou chlapcích zanechalo emocionální otupělost a sklony k násilí. Harry Morgan Dextera odvedl z místa činu a následně jej adoptoval. Brian byl mezitím poslán do psychiatrické léčebny pro mentálně narušené děti a vyrostl z něj sériový vrah a pracovník na protetickém oddělení nemocnice v Miami. O mnoho let později zanechává Dextorovi různé stopy jako formu „přátelského soutěžení“ mezi nimi. Když Dexter nakonec zjistí identitu pachatele, nechá Briana uniknout (v televizním seriálu jej Dexter neochotně zabije, když mu Brian sdělí, že nebude mít klid dokud nezabije Deboru, jež pro něj představuje rivala v otázce Dexterovy náklonnosti.)\n\nV televizním seriálu prokáže Dexter během souboje se seržantem Jamesem Doakesem své slušné schopnosti v boji muže proti muži. Poté Doakes zjistí, že se Dexter věnoval Jui-jitsu na vysoké škole. Také se dozví, že Dexter byl jedním z nejlepších studentů ve své třídě na lékařské škole, ale ze školy odešel, aby se mohl stát forenzním specialistou.\n\nDexter považuje sám sebe za emocionálně odloučeného od zbytku lidstva a v popisu děje často naráží na „lidi“ jako by ani nebyl jedním z nich. Nakonec ale ve čtvrté sérii v epizodě „Road Kill“ dochází k závěru, že pokud cítit výčitky svědomí znamená být člověkem, tak musí být člověkem i on.\n\nDexter často popisuje pocit vnitřní prázdnoty a tvrdí, že zabíjení jej udržuje naživu. Dexter tvrdí, že nemá žádné city ani svědomí a že veškeré jeho emocionální reakce jsou součástí dobře natrénovaného systému, jak zakrýt kdo – nebo co – doopravdy je. Nemá žádný zájem o milostné vztahy nebo sex a svůj vztah s Ritou považuje za součást jeho „přestrojení“.\n\nV Dexterově emocionálním brnění však existují díry. Dává najevo svou loajálnost k rodině, především ke svému adoptivnímu otci. „Jak moc bych miloval Harryho, kdybych byl schopen lásky.“ Jedinou Dexterovou rodinou po Harryho smrti je jeho sestra, Debra, Harryho biologická dcera. Na konci první knihy Dexter připouští, že nedokáže Debře ublížit nebo dovolit Brianovi, aby jí něco provedl, protože ji „má rád“. V poslední epizodě druhé série konečně připouští, že lidi ve svém životě potřebuje. V seriálu si po smrti Rity uvědomí, že ji miloval.\n\nDexter má rád děti a považuje je za mnohem zajímavější než jejich rodiče. Kvůli této jeho náklonnosti přistupuje Dexter s velkým hněvem ke svým obětem, jež ubližují dětem. V knize Drasticky dojemný Dexter zjišťuje, že Ritin syn Cody vykazuje stejné sociopatické příznaky, jaké vykazoval Dexter v jeho věku, a těší se, že mu poskytne podobné „vedení“, jakého se mu dostalo od Harryho. Svým způsobem vidí v Codym svého vlastního syna. To mu také dává důvod k tomu, aby pokračoval ve vztahu z Ritou. V knize Drasticky dojemný Dexter se s ní díky nedorozumění dokonce zasnoubí (Rita najde v Dexterově kapse prsten, který ve skutečnosti pochází z odříznutého prstu). Úvodní část třetí knihy odhaluje, že Cody není jediný, u koho se projevují sklony k násilí, a obě děti jej tlačí k tomu, aby je „učil“. Dexter přijme roli náhradního otce velice vážně v knize Dexter v temnotách, i když jemu typickým způsobem. Například ve chvíli, kdy sleduje svou oběť, začíná přemýšlet o tom, jestli si Cody vyčistil před spaním zuby a jestli si Astor připravila velikonoční šaty pro zítřejší focení ve škole. Tyto myšlenky odvádějí jeho pozornost při lovu jeho budoucích obětí, což ho dosti obtěžuje. V televizním seriálu se Dexter jednou také odchýlí od svého kodexu, jež říká, že smí zabíjet pouze vrahy, a odstraní z cesty pedofila, jež sleduje Astor. V seriálu ale Cody a Astor neprojevují známky násilí. Dexter má spíše obavy o svého biologického syna Harrisona.\n\nV první epizodě třetí řady televizního seriálu Dexter zjistí, že Rita čeká jeho dítě.\n\nZvířata nemají Dextera rády, což může způsobit potíže s hlukem při sledování obětí, jež mají domácí zvířata. Říká se, že kdysi měl psa, jenž na něj štěkal a vrčel tak dlouho, až byl nucen se jej zbavit, a také želvu, jež se skrývala ve svém krunýři a raději zemřela hlady, než aby s ním přišla do styku.\n\nCílem Dexterových zásad je nejen maximalizovat uspokojení, jež od obětí získá, ale také minimalizovat, ne-li eliminovat veškeré možné stopy a důkazy, a zajistit, že jeho oběťmi se nestanou nevinní lidé. Dexter tráví obrovské množství času tím, že si každou oběť vybírá na základě kodexu jeho adoptivního otce. Poté vražedné místo kompletně zakryje čistou igelitovou plachtou tak, aby zachytila veškerou krev, a na místě činu nezůstaly žádné známky vraždy. Často takovéto místo vyzdobí fotkami s důkazy o zločinech jeho oběti a v některých případech zde vystaví i exhumovaná těla jejich obětí.\n\nZpůsob, jakým Dexter dopadá své oběti, se v knihách a seriálu liší. V seriálu to většinou provádí tak, že se přiblíží ke své oběti zezadu a píchne ji anestetikum (jedná se o Etorphin hydrochlorid zvaný též M99), jež uvede jeho oběti do dočasného stavu bezvědomí. Tato injekce představuje tradici, jež začala u jeho první oběti, nemocniční sestry. K získání těchto uspávacích prostředků používá falešné jméno Patrick Bateman (jméno sériového vraha z knihy Americké psycho od spisovatele Breta Eastona Ellise). V jiných případech znehybní svou oběť za použití svých rukou nebo garoty k přerušení přísunu krve do mozku. V knihách, stejně jako v úvodní scéně prvního dílu seriálu, se ukrývá na zadním sedadle auta, a přetáhne své oběti přes krk rybářský vlasec, když si sedne. Poté přinutí svou oběť pod hrozbou udušení zamířit směrem k připravenému místu vraždy.\n\nKdyž dorazí na místo, tak své oběti buď uvede škrcením do bezvědomí, nebo použije smyčku kolem krku a odtáhne je na místo vraždy. V takovém případě je uspí do bezvědomí poté co je seznámí se svým rozsudkem. Když se oběti probudí jsou zbaveny šatů a bezpečně připoutané igelitovou páskou ke stolu, silnější oběti jsou zajištěny také izolepou. Pokud tak neučinil již dříve, konfrontuje své oběti se získanými důkazy o jejich zločinech. Vražedná metoda v knize většinou sestává z rozsáhlého „zpracování“ pomocí různých řezných nástrojů. V televizním seriálu je Dexterovou oblíbenou metodou okamžité zasazení smrtelné rány do srdce, krku nebo břicha za pomocí různých zbraní. Jednou za čas své metody mění tak, aby se hodily k typu konkrétní oběti. Briana zabije tak, že mu podřízne hrdlo stříbrným příborovým nožem, vůdci gangu Little Chino zasekne mačetu do hrudníku a Lilu Westovou zapíchne nožem. Vraha své matky, Jimeneze Santose, zabije stejným způsobem jakým on zabil jeho matku, tedy rozřeže jej na kusy motorovou pilou.\n\nTěsně před každou vraždou si Dexter od svých obětí odebírá trofej, aby mohl tento zážitek později prožít znovu. Dexter tyto trofeje získává tak, že každou oběť řízne chirurgickým skalpelem na tváři pod pravým okem a zachytí malý vzorek krve, jež poté uchovává mezi dvěma laboratorními sklíčky. V seriálu Dexter tyto krevní vzorky uchovává uspořádané v dřevěné krabičce, kterou má ukrytou uvnitř klimatizační jednotky. V knize je uchovává v palisandrové krabičce na knihovně.\n\nNakonec rozporcuje tělo svých obětí na několik částí, zabalí společně s igelitovou plachtou do biologicky rozložitelných pytlů na odpad, přidá několik kamenů z doku, kde kotví jeho loď, tak aby je zatížil, a vše zapečetí izolepou. Tyto zabalené pytle poté naloží na svou loď a vyhodí je do oceánu na předem vytipovaném místě. V seriálu mu k tomuto účelu slouží prohlubeň v mořském dně v blízkosti pobřeží. V jedné epizodě je však toto místo náhodně objeveno skupinkou potápěčů, načež Dexter změní svou taktiku, a odváží mrtvá těla dál od pobřeží, kde jsou zachyceny Golfským proudem a odneseny do moře. V knihách je těmto metodám věnován mnohem menší prostor a Dexter při nich často improvizuje v závislosti na konkrétní oběti. Několika svých obětí se zbavil na moři díky tomu, že vlastnily loď, ale použil při tom kotvu pro zatížení pytlů. Několika jiných obětí se zbavil tak, že jejich tělo vhodil do sudu s kyselinou chlorovodíkovou.\n\nTelevizní seriál i první kniha přicházejí s odhalením, že Dexter a jeho starší bratr Brian byli jako děti dva dny uvězněni v nákladním kontejneru v Miamských docích. Byli obklopeni mrtvými těly, hladověli, a při tom seděli v kaluži krve. Jedno z mrtvých těl patřilo jejich matce. Bezvýznamný kriminálník ji zabil motorovou pilou a Dexter i Brian tomu museli přihlížet. Dexter byl poté adoptován vyšetřujím detektivem Harry Morganem, zatímco Brian byl poslán do výchovného ústavu. Dexter tento fakt zjistí až v dospělosti, když se setká se svým bratrem při vyšetřování série vražd. Dexterovo zapojení se do rodiny Morganů probíhá v knihách lehce odlišně. Harry například nikdy není identifikován jako vyšetřující důstojník, jenž Dextera našel. Seriál se odlišuje také v tom, že popisuje matku obou chlapců jako policejní informátorku, s níž měl Harry milostný poměr v době její smrti. Konec první knihy naznačuje, že Harry celou dobu věděl, že Dexter má bratra, ale rozhodl se jej neadoptovat, protože byl starší, a bylo tudíž pravděpodobnější, že utrpěl trauma.\n\nV knihách je Dexterův bratr nazýván jednoduše Brian. Když byl Dexter malý, měl potíže správně vyslovit jméno Brian a proto říkal svému bratrovi „Bájní“. V televizním seriál se Dexterova matka jmenuje Laura Moser.\n\nV televizním seriálu je za jeho otce považován muž jménem Joe Driscoll, ale Dexterovi se nepodaří najít jakýkoliv důkaz o tom, že by někdo takový před více než 30 lety existoval. K jedinému kontaktu mezi otcem a synem dojde, když mladý Dexter pošle svému otci děkovný dopis za to, že mu po nehodě poskytnul krevní transfuzi (je odhalena skutečnost, že Dexter má vzácnou krevní skupinu, AB negativní). Protože Harry přesvědčil Driscolla k tomu, aby daroval svou krev tajně, Dexter vůbec netuší odkud krev pochází. Je zde také naznačeno, že Brian Driscolla zabil pomocí injekce inzulínu tak, aby to vypadalo jako zástava srdce, a je zde odhaleno, že Driscolla navštívil těsně před jeho smrtí technik z kabelové televize a jeho sousedka v tomto technikovi pozná Briana (ten ji později „navštíví“, aby ji umlčel). Jeho tělo je však zpopelněno dříve, než se Dexterovi podaří získat nějaký důkaz. Na konci druhé knihy se Brian a Dexter setkají v nákladovém kontejneru podobném tomu, v kterém byli zadržováni jako děti, a Brian začne vyprávět, co se stalo. Řekne Dexterovi, že jedno z těl, kterými byli obklopeni, mohlo klidně patřit jejich otci.\n\nV knize Brian uteče z Miami poté, co zabije Laguertovou, a v žádné další knize se zatím neobjevil. V seriálu však Dexter svého bratra chytí a velice nerad zabije, protože ví, že by se nikdy nepřestal pokoušet zabít Debru nebo další nevinné lidi.\nDexter Morgan je nucen zabíjet, aby uspokojil svůj vnitřní hlas, který nazývá „Temný pasažér“. Vždy, když již tento hlas nemůže být déle ignorován, „dovolí Temnému pasažérovi, aby jej řídil.“\n\nVe třetí knize, Dexter v temnotách, je prostřednictvím vyprávění třetí osoby, jež je označována prostě jako „To“, odhaleno, že Temný pasažér je spíše nezávislou entitou obývající Dextera, než nějakou psychologickou úchylkou. Později Dexter zjistí, že Temný pasažér má něco společného s Molochem, bohem ze Středního východu, jež byl uctíván v biblickém období. Temný pasažér je jedním z jeho mnoha potomků. Moloch měl mnoho potomků (byli zrozeni skrze lidské sebeobětování) a naučil se sdílet s nimi své znalosti. Nakonec jich existovalo tolik, že Moloch většinu z nich zabil. Několika z nich se však podařilo uniknout do světa. V knize Dexter zjistí pravou povahu Temného pasažéra, když jej na krátkou dobu „opustí“, což jej vyděsí natolik, že začne hledat možné důvody pro jeho existenci, Dexter sám začíná věřit že Temný pasažér neexistuje.\n\n\n"}
{"id": "498926", "url": "https://cs.wikipedia.org/wiki?curid=498926", "title": "Frans Lanting", "text": "Frans Lanting\n\nFrans Lanting (* 13. července 1951 Rotterdam) je světově proslulý fotograf divoké přírody, pracuje pro National Geographic, jeho fotografie se objevují ale i v Audubon, Time, Life, Outdoor Photographer a dalších. Se svojí ženou Chris Eckstromovou, která je spisovatelkou, editorkou a producentkou, žijí v Santa Cruz v Kalifornii.\n\nPo více než dvě desetiletí dokumentoval život v divočině a vztah člověka k přírodě od Amazonky po Antarktidu. Zachycuje divokou zvěř jako velvyslanec pro ochranu ucelených ekosystémů, množství jeho publikací zvýšilo celosvětové povědomí o ohrožených ekologických vzácnostech ve vzdálených koutech planety. Několik posledních let pracoval s vědci od paleobiologů po astrofyziky na nové knize o evoluci života na zemi, osobní fotografické interpretaci života a jeho kořenů.(kniha \"Life\", 2006)\n\n„Žít společně s albatrosy na malém ostrůvku uprostřed Tichého oceánu, toulat se se skupinou lemurů po lesích Madagaskaru… to byly chvíle, kdy jsem se učil vidět svět jinýma očima“, říká Lanting. „Na svých fotografiích usiluji o dokonalost, vyjadřující sílu, moc a důstojnost zvířat žijících ve volné přírodě.“\n\n\n"}
{"id": "498931", "url": "https://cs.wikipedia.org/wiki?curid=498931", "title": "Vox populi, vox Dei", "text": "Vox populi, vox Dei\n\nVox populi, vox Dei je latinská fráze, která znamená „hlas lidu, hlas Boží“.\n\nTato myšlenka je obsažena už v básni \"Práce a dni\" starořeckého autora Hésioda z 8./7. století př. n. l. V uvedeném znění se poprvé objevuje u Alcuina, v jeho dopise Karlu Velikému z roku 798, ačkoli je pravděpodobné, že spojení bylo použito již dříve. Plná citace od Alcuina zní:\nČeský překlad:\n\nSlovní spojení je někdy chybně přisuzované Vilému z Malmesbury z 12. století.\n\nVox populi je v anglofonním světě často užívané v médiích pro interview s „běžnými řadovými občany“ (anketa), Vox populi se jmenoval i pořad TV Nova.\n\n\n"}
{"id": "498933", "url": "https://cs.wikipedia.org/wiki?curid=498933", "title": "Babesia canis", "text": "Babesia canis\n\nBabesia canis je parazitický prvok řazený mezi babézie, který způsobuje babesiózu psů.\n\nBabesióza psů je infekční onemocnění psů přenášené klíšťaty rodu \"Dermacentor\" a v menší míře i klíšťati rodu \"Rhipicephalus\". Je to onemocnění, při němž dochází k rozpadu červených krvinek (erytrocytů). Mezi hlavní příznaky patří slabost, anémie (chudokrevnost), někdy žloutenka. Velmi často se vyskytuje u psů i krev v moči. Je to vlastně výskyt krevního barviva v moči, které je způsobeno rozpadem červených krvinek přítomných v moči. Pes náhle vylučuje tmavočervenou moč. Nejčastější příčinou smrti je selhání ledvin. Často je pozorováno i zvýšení tělesné teploty.\n\nDiagnostika se provádí podle klinických příznaků a podle vyšetření krevního stěru (v červených krvinkách se vyskytují merozoiti).\n\nLéčba je možná v případě časného odhalení původce předtím, než dojde k selhání ledvin. Léčba se provádí účinnou látkou imidocarb. Existuje i očkování. Prevence spočívá v ochraně psa před napadením klíšťaty (různé přípravky, obojky).\n"}
{"id": "498935", "url": "https://cs.wikipedia.org/wiki?curid=498935", "title": "Drasticky děsivý Dexter", "text": "Drasticky děsivý Dexter\n\nDrasticky děsivý Dexter je kniha, kterou napsal Jeff Lindsay v roce 2004. Posloužila jako předloha pro televizní seriál \"Dexter\" z produkce studia Showtime. V roce 2005 získala ocenění Dilys Award.\n\nHlavní postava knihy, Dexter Morgan, pracuje pro policejní oddělení města Miami (fiktivní verze policejního oddělení Miami-Dade), jako forenzní specialista pro analýzu krevních skvrn. Ve svém volném čase je však Dexter sériovým vrahem s jednou zvláštností: zabíjí pouze vrahy, již podle něj unikli potrestání ze strany justice.\nDexterovy vraždy jsou řízeny vnitřním hlasem, jejž nazývá \"Temným pasažérem\", a který ho nutí pokračovat v zabíjení. Po každé vraždě je tento hlas na chvíli umlčen, ale vždy se znovu objeví.\nVzpomínky na minulost odhalují, že jeho nevlastní otec, policejní detektiv jménem Harry Morgan, rozpoznal jeho sklony k zabíjení již v počátcích a naučil jej jak zabíjet lidi, již se dopustili vraždy a unikli spravedlnosti, tak aby jeho potřebu zabíjet nasměroval \"pozitivním\" směrem. Harry mladého Dextera naučil také tomu, aby byl opatrným a pečlivým vrahem, jenž po sobě nezanechává žádné stopy, a aby si byl absolutně jistý, že jeho oběti jsou opravdu vinny. Dexter tato pravidla nazývá \"Harryho kodex\".\nDexterovi se úspěšně daří vést dvojí život po celá léta, ale když sériový vrah nazývaný \"Vrah s chlaďákem\" s velmi uměleckým a hravým stylem, jenž na Dextera dělá velký dojem, začne terorizovat prostitutky v Miami, Dexter na to není vůbec připraven. Zatímco \"Vrah s chlaďákem\" vyvolává ve městě zděšení, začíná posílat zprávy Dexterovi, jenž považuje tuto sérii děsivých zločinů za strhující a fascinující. Jeho sestra Deborah však spatřuje v této sérii vražd příležitost, jak se dostat z mravnostního oddělení na vraždy. Dexter se musí rozhodnout, zda jí pomůže vraha chytit, anebo ustoupí do pozadí a bude obdivovat umění a schopnosti vrahovy práce.\n\nDrasticky děsivý Dexter přestavuje příběh, jenž je vyprávěn samotným sériovým vrahem v první osobě. Dexter tvrdí, že postrádá jakékoliv lidské emoce, ale občas se u něj projevují jisté city k lidem v jeho životě, tedy k jeho sestře Deborah, jeho přítelkyni Ritě, a k jejím dvěma dětem Astor a Codymu. Na konci knihy sám sobě přiznává, že je \"má rád\", což je pocit nejblíže k lásce, jakého je schopen.\nJako vypravěč si Dexter snaží udržet smysl pro černý humor i v ponurých chvílích. Často používá zvláštní aliterační výrazy, většinou takové, které začínají na tři písmena D (např. Drasticky děsivý Dexter).\n\nKniha posloužila jako předloha pro originální televizní seriál Dexter na stanici Showtime. Zatímco první série se z poměrně velké části drží děje z knihy Drasticky děsivý Dexter, další série jsou založeny na vlastních dějových liniích, které nejsou přímo inspirovány následujícími knihami o Dexterovi.\n\nDrasticky děsivý Dexter se také objevil v jedné epizodě kanadského seriálu Booked, jenž vyšetřuje fiktivní knižní zločiny za pomoci skutečných CSI vyšetřovatelů.\n\nDrasticky děsivý Dexter byl v roce 2005 oceněn cenou Dilys od Asociace nezávislých prodejců tajemné literatury (Independent Mystery Booksellers Association).\n"}
{"id": "498937", "url": "https://cs.wikipedia.org/wiki?curid=498937", "title": "Seznam prezidentů Gambie", "text": "Seznam prezidentů Gambie\n\nToto je seznam prezidentů Gambie.\n\nV následující tabulce jsou uvedeni všichni prezidenti, kteří stáli v čele země od roku 1970, kdy byla vyhlášena Gambijská republika.\n\n\n\n"}
{"id": "498938", "url": "https://cs.wikipedia.org/wiki?curid=498938", "title": "Jan Karel Liebich", "text": "Jan Karel Liebich\n\nJan Karel Liebich, rodným jménem Johann Carl Liebich (5. srpna 1773, Mohuč, Porýní – 21. prosince 1816, Praha) byl německý divadelní režisér a ředitel.\n\nTento německý divadelník a divadelní režisér proslul u nás především jako nájemce a ředitel Stavovského divadla v Praze. Nájemcem divadla se stal po úmrtí předchozího ředitele Domenica Guardasoniho v roce 1806 a byl jím až do své smrti 21. prosince 1816.\n\nJako divadelní ředitel přestal uvádět ve Stavovském divadle české hry, do té doby zde, navzdory stížnostem německého publika, uváděné, dokonce ustoupil i od uvádění italských oper a upřednostňoval především německé zpěvohry. Podařilo se mu zmodernizovat výpravu uváděných představení, povznesl činohru na úroveň opery.\n\nPo jeho smrti převzala vedení divadla a příslušné divadelní podnikatelské oprávnění jeho žena Jana Liebichová s tím, že si musí přibrat zkušenějšího společníka.\n\nV našich zemích se ale stal nejvíce proslulým tím, že jako první v Praze překvapil své přátele na Vánoce 1812 nazdobeným vánočním stromečkem, postaveným v jeho libeňském zámečku Šilboch.\n\n\n"}
{"id": "498942", "url": "https://cs.wikipedia.org/wiki?curid=498942", "title": "Třída Daring (typ 45)", "text": "Třída Daring (typ 45)\n\nTřída Daring (známa i jako typ 45) je třída raketových torpédoborců Royal Navy určených pro protivzdušnou obranu floty i pozemních sil vůči letounům i řízeným střelám. Jsou to největší a nejsilnější postavené britské torpédoborce. Ve službě nahrazují torpédoborce typu 42. Třída se skládá z jednotek HMS \"Daring\" (D32), HMS \"Dauntless\" (D33), HMS \"Diamond\" (D34), HMS \"Dragon\" (D35), HMS \"Defender\" (D36) a HMS \"Duncan\" (D37) (původně byla plánována objednávka 12 kusů).\n\nDodavatelem lodí jsou společnosti BAE Systems a VT Group, které pro tento účel vytvořily společný podnik BVT Surface Fleet. Jako první v březnu 2003 začala stavba torpédoborce \"Daring\", který jako první loď své třídy 23. července 2009 vstoupil do služby. V roce 2010 následoval \"Dauntless\", v roce 2011 \"Diamond\" a v roce 2012 \"Dragon\". Roku 2013 byly zařazeny poslední dvě jednotky \"Defender\" a \"Duncan\".\n\nJednotky třídy \"Daring\":\n\nKonstrukce třídy \"Daring\" je ovlivněna britskou účastí na britsko/italsko/francouzském projektu \"Horizon\" – společném vývoji fregat nové generace, z něhož Velká Británie roku 1999 vystoupila. Má však například pro tento projekt vyvinutý protiletadlový systém PAAMS (Principal Anti Air Missile System) využívající radar SAMPSON a šest osminásobných vertikálních vypouštěcích zařízení Sylver A50 pro střely Aster 15 a Aster 30. Systém PAAMS by měl být účinný i proti protilodním střelám.\n\nLodě dále nesou jeden 114mm kanón (4.5\" Mark 8 Mod 1) a dva 30mm kanóny Oerlikon. Všechny lodě třídy \"Daring\" jsou schopné nést protizemní střely či obranné systémy typu Phalanx CIWS, v současnosti však tyto nejsou instalovány.\n\nJsou rovněž vybaveny hangárem pro jeden protiponorkový vrtulník typu Westland Lynx (v současnosti provozovaný) či AgustaWestland AW101. Vrtulníky mohou nést protilodní střely Sea Skua, protiponorková torpéda Stingray, hlubinné pumy a kulomety. Všechny lodě jsou schopny nést 60 námořních pěšáků.\n\nTrup lodí využívá prvky technologie stealth. Pohon tvoří dvě plynové turbíny Rolls Royce WR21. Rychlost je až 27 uzlů a dosah 7000 námořních mil při 18 uzlech.\n\n\"Dauntless\" byl v nasazen k podpoře operací proti Islámskému státu. V Perském zálivu se připojil k doprovodu letadlové lodě USS \"Carl Vinson\"\n\nTřídu \"Daring\" dlouhodobě sužují problémy s nedostatečným chlazením turbín, které způsobily několik havárií pohonného systému a ztěžují její nasazení v oblastech s horkým klimatem. Ministerstvo obrany v  lednu 2016 potvrdilo, že odstranění tohoto problému si vyžádá nákladnou úpravu pohonu plavidel.\n\n"}
{"id": "498947", "url": "https://cs.wikipedia.org/wiki?curid=498947", "title": "Seriema rudozobá", "text": "Seriema rudozobá\n\nSeriema rudozobá (\"Cariama cristata\") je velký jihoamerický pták, jeden ze dvou zástupců čeledi seriemovitých a jediný představitel rodu \"Cariama\".\n\nDorůstá 75–90 cm, je štíhlá s dlouhým krkem, ocasem a končetinami. Je celá hnědá se světlejším zbarvením na hlavě a břiše, červeným zobákem a končetinami, tmavými letkami a opeřením na ocase. Je výrazná také svými prodlouženými vztyčenými pery u kořene zobáku a na čele. Velmi často a nápadně se ozývá.\n\nObývá otevřené krajiny, jako jsou pastviny, savany či louky na relativně rozsáhlém území jihoamerického kontinentu, které se rozkládá v rozmezí od Brazílie po Uruguay a sever Argentiny.\n\nŽije většinou jednotlivě, případně i v párech nebo malých skupinách. Je všežravá, ve své stravě však preferuje živočišnou složku. Požírá hlodavce, malé ptáky, ale i hady. Zdržuje se přitom téměř výhradně na zemi, kde dokáže velmi rychle běhat a vyvinout rychlost až 25 km/h. Hnízdí na zemi, občas i v keřích nebo na stromech maximálně 3 m nad zemí.\n\n"}
{"id": "498949", "url": "https://cs.wikipedia.org/wiki?curid=498949", "title": "Baba O'Riley", "text": "Baba O'Riley\n\n„Baba O'Riley“ je skladba britské skupiny The Who složená kytaristou Petem Townshendem z alba \"Who's Next\". Roger Daltrey zpívá většinu skladby a Townshend zpívá zhruba v polovině verše „Don't cry/don't raise your eye/it's only teenage wasteland“. Název skladby je odvozen od jmen filozofických a hudebních osobností Mehera Baby a Terry Rileyho.\n\nZnámá pro svou inovativní fúzi hard rockového zvuku The Who a Townshendovu elektronickému hudebnímu experimentování, a riff s opakováním akordů F-C-B.\n\nPete Townshend původně napsal Baba O'Riley pro jeho projekt \"Lifehouse\", rockovou operu, která měla následovat operu The Who - \"Tommy\" (1969).\n\nTownshend skladbu odvodil z jeho experimentálního nahrávání varhan Lowrey Berkshire TBO-1. Baba O'Riley měla být skladba, kterou by zpíval Ray, skotský farmář na začátku alba jak shromažďuje svou ženu Sally a jeho dvě děti, aby začali jejich exodus do Londýna. Když byl \"Lifehouse\" vyřazen většina songů byla později vydána na albu \"Who's Next\" (1971). Baba O'Riley se stala první písní na Who's Next. V několika evropských zemích byla vydána jako singl, ale ve Spojených státech a Spojeném království byla vydána pouze jako součást alba.\n\nBubeník Keith Moon dostal nápad přidání houslí v závěrečné části skladby v níž změní svůj styl z rocku do irského folk-style beatu. Dave Arbus (East od Eden) je hrál na studiové nahrávce a na koncertě je nahradili Rogerem Daltreym a foukací harmonikou. Na koncertě v Royal Albert Hall (2000) hrál housle Nigel Kennedy.\n\nHouslové sólo je založeno na indické klasické hudbě jako pocta Meheru Babovi, indickému mystikovi, který inspiroval tuto píseň.\n\nDoprovodná stopa byla odvozena z hloubi konceptu \"Lifehouse\". Towhshend chtěl vzít životní informaci Mehera Baby a vložit ji do syntetizátoru, který by generoval hudbu založenou na té informaci. Tato hudba měla být backing track pro Baba O'Riley, ale nakonec Towhshend pro vytvoření backing tracku použil varhany Lowrey Bekshire TBO-1 a jejich funkci \"Marimba Repeat\".\nV roce 2004 byla skladba Baba O'Riley použita jako úvodní znělka v seriálu Kriminálka New York.\n\nSkladba bývá často chybě nazývána \"Teenage Wasteland\" podle fráze, která se v ní často opakuje. Teenage Wasteland byl vlastně pracovní název pro skladbu v jejích prvních inkarnacích. Později byl název Teenage Wasteland přiřazen úplně jiné, ale související skladbě od Townshenda, která je pomalejší, obsahuje více textu a akordů. Verze \"Teenage Wasteland\" se vyskytuje na \"The Lifehouse Chronicles\" (2000), což je sada šesti disků souvisejících s projektem Lifehouse.\n\n"}
{"id": "498956", "url": "https://cs.wikipedia.org/wiki?curid=498956", "title": "Šmarja Gutman", "text": "Šmarja Gutman\n\nŠmarja Gutman ( שמריה גוטמן), také Šmarjahu Guttman (15. ledna 1909 - 22. října 1996) byl izraelský archeolog.\n\nGutman se narodil roku 1909 ve skotském městě Glasgow, kam se jeho rodina přestěhovala roku 1905 z Ruska. Roku 1912 se nakonec celá rodina (Gutman měl pět sourozenců) vystěhovala do tehdejší osmanské Palestiny. Roku 1930 byl Gutman zakládajícím členem hnutí Ha-noar ha-oved (Pracující mládež), kde pracoval jako vedoucí v Tel Avivu, Haifě a Jeruzalémě. V roce 1935 byl vyslán do Polska.\n\nGutman studoval archeologii a geografii, ale v podstatě byl autodidaktem.\n\nV letech 1942 - 1945 byl Gutman vyslán do Iráku, aby tu organizoval podzemní činnost. Roku 1945 se stal členem výzvědných složek Hagany a Palmachu, kde byl vedoucím arabské sekce. Po založení státu byl zpravodajským důstojníkem. Organizoval mimo jiné dobytí Ejn Gedi v roce 1949.\n\nGutmanovo jméno je spojeno s vykopávkami na Masadě, kam prvně vystoupil v roce 1933. V letech 1955 - 1956 tu proběhly první vykopávky Hebrejské univerzity, na jejichž vedení se podílel. Roku 1961 provedl vykopávky na jednom z římských obléhacích táborů u Masady, jejichž výsledky publikoval hebrejsky roku 1964. V letech 1963 - 1964 se zúčastnil vykopávek na Masadě pod vedením Jigaela Jadina.\n\nBěhem let 1968 - 1969 stál v čele archeologického výzkumu Hebronského pohoří, kde bylo v době Druhého chrámu, v době Mišny a v talmudské době silné židovské osídlení. Vedl výzkum synagogy v nalezišti Susija.\n\nRoku 1970 Guttman začal s výzkumem Gamly na Golanských výšinách. Od roku 1976 vedl na tomto místě jedenáct archeologických expedicí.\n\nV roce 1982 obdržel cenu Jig’ala Alona a roku 1991 čestný doktorát haifské univerzity.\n\n\n"}
{"id": "498958", "url": "https://cs.wikipedia.org/wiki?curid=498958", "title": "Lee Leffingwell", "text": "Lee Leffingwell\n\nLee Leffingwell (* 13. října 1939, Austin, Texas, USA) je americký pilot, enviromentalista a politik, bývalý starosta texaského hlavního města Austinu. \n\nNejdříve se v roce 2005 stal členem austinské městské rady, znovuzvolen byl roku 2008. Úřad starosty zastával v letech 2009 – 2015. \n\nVe volbách získal více jak 52% hlasů.\n\n"}
{"id": "498960", "url": "https://cs.wikipedia.org/wiki?curid=498960", "title": "Jaguar D-Type", "text": "Jaguar D-Type\n\nJaguar D-Type, představený v roce 1954, byl závodní automobil vyráběný britskou automobilkou Jaguar Cars. Navázal na četné úspěchy svého předchůdce, modelu C-type, především vítězstvími ve slavném závodě 24 hodin Le Mans (1955, 1956 a 1957). Do roku 1957 bylo vyrobeno 71 exemplářů.\n\nModel D-Type byl vyvíjen s cílem navázat na úspěch předchozího typu C, který již v sezonách po roce 1953 nedosahoval předchozích výsledků. Od něj se D-type lišil především zcela novou skořepinovou konstrukcí. Byla vyrobena z hořčíkových slitin, přičemž motor a zavěšení v přední části vozu byly neseny trubkovým rámem. Design vozu byl opět dílem Malcolma Sayera (C-type), který měl bohaté zkušenosti z práce v leteckém průmyslu. Navrhl na svou dobu velmi aerodynamickou karoserii s plynulými a dnes již klasickými liniemi. Slabšího odporu vzduchu bylo dosaženo také nižším umístěním kapoty. Toho bylo dosaženo použitím suché klikové skříně, separátní horní nádržky chladiče a nakloněním motoru o 8°. Nízké umístění motoru také snížilo těžiště celého vozu, který tak získal lepší jízdní vlastnosti. Přese všechno je koeficient odporu vzduchu 0,5 z dnešního pohledu vysoký i na osobní automobily.\n\nPohon vozu obstarával slavný řadový šestiválec XK o objemu 3 442 cm, který používal již jeho předchůdce a většina ostatních sériových modelů značky. Kompresní poměr byl zvýšen na 9:1 a dvojice karburátorů SU byla nahrazena trojicí karburátorů Weber. Takto upravený motor dával výkon 245 koní (183 kW) při zhruba 6 000 ot./min. Max. rychlost dosahovala až 280 km/h, pro jízdu nad 240 km/h se později používala charakteristická ploutev vybíhající z řidičovi opěrky hlavy. D-type dostal zcela nové na zakázku vyrobené nízkoprofilové pneumatiky Dunlop. Tradiční drátová kola byla kvůli lepšímu chlazení kotoučových brzd (Typ D byl druhým závodním vozem v historii, který je použil, první byl typ C) nahrazena slitinovými děrovanými disky. Zcela nová byla také čtyřstupňová převodovka, synchronizovaná od 2. stupně. Podle soudobých pravidel pro závodní vozy byl kokpit vozu vybaven symbolickým sedadlem pro spolujezdce, oddělené od řidiče pevnou přepážkou. Interiér byl stejně jako u předchůdce velmi stísněný, zejména kvůli velkému volantu a co největší úspoře hmotnosti.\n\nNa základě modelu D-Type vznikla v roce 1957 jeho cestovní verze určená pro jízdu na běžných silnicích. Vůz dostal jméno Jaguar XKSS a na první pohled byla jasná jeho spřízněnost s výchozím modelem. 12. února 1957 však postihl továrnu Jaguaru v Browns Lane (Coventry) požár, který násilně ukončil výrobu tohoto speciálního modelu. Kromě devíti zničených vozů XKSS byly zničeny také čtyři modely D-type. Celkově se vyrobilo 71 exemplářů modelu D-Type (z toho 18 v tovární verzi) a 16 exemplářů modelu XKSS.\n\nJaguar D-Type se poprvé představil v závodě 24 hodin Le Mans v roce 1954. Nový závodní vůz s označením XKC 401 pilotovaný dvojicí Rolt/Hamilton skončil druhý o pouhých 105 sekund za vítězným Gonzálesovým Ferrari. Na vině bylo nečistotami zanesené palivo, díky němuž se snížil výkon motoru. Ale už v dvanáctihodinovém závodě ve francouzské Remeši konaném o měsíc později si D-type dojel pro dvojité vítězství.\n\nV roce 1955 startoval v Le Mans D-Type s prodlouženou přídí zvyšující max. rychlost nazývanou \"long nose\" („dlouhý nos“). Došlo i k úpravě motoru v hlavách válců. V tomto roce typ D poprvé zvítězil zásluhou jezdců Bueb/Hawthorn, ovšem celý závod byl poznamenán nejtragičtější havárií v dějinách motosportu. Vznikla srážkou do boxů zajíždějícího vozu Austin Healey a Mercedesu 300SLR pilotovaného Pierrem Leveghem, který byl i se svým vozem vymrštěn na blízkou diváckou tribunu. Zahynul Levegh a dalších více než osmdesát diváků. Kvůli této nehodě byl ze závodu stažen druhý mercedes pilotovaný Fangiem a Mossem jedoucí na průběžném prvním místě.\n\nV roce 1956 získal vítězství v Le Mans Jaguar D-Type britské stáje Ecurie Ecosse. Dva vozy továrního týmu havarovaly již v prvních kolech závodu a vítězové minulého ročníku skončili na šestém místě. Také s přispěním tohoto neúspěchu a přílišným přetěžováním vývojového oddělení, které bylo potřeba pro práci na osobních modelech, se vedení automobilky v říjnu 1956 rozhodlo stáhnout ze závodní scény. Poslední vyrobené kusy typu D byly prodány stáji Ecurie Ecosse.\n\nTa se v roce 1957 zúčastnila Le Mans s dvěma Jaguary D-Type a dojela si pro dvojité vítězství. Na prvním místě dojela dvojice Flockhart/Bueb s vozem s 3,8 litrovým motorem. Třetí místo obsadil D-type francouzské soukromé stáje Equipe Los Amigos a čtvrtou pozici získal také D-type belgického národního týmu. V roce 1958 byl povolený objem motoru pro vozy startující v Le Mans snížen na tři litry, díky čemuž již nebyl dříve vítězný stroj konkurence schopný. Naposledy se bez úspěchu Jaguar D-Type objevil v Le Mans v roce 1960.\n"}
{"id": "498971", "url": "https://cs.wikipedia.org/wiki?curid=498971", "title": "Husa sněžní", "text": "Husa sněžní\n\nHusa sněžní (\"Chen caerulescens\") je severoamerický druh husy. Zařazení do systému je u ní v současné době sporné, ačkoli bývá totiž obvykle nově řazena do rodu \"Chen\", někteří autoři se stále přiklání k původnímu řazení do rodu \"Anser\" a uvádí ji tak pod latinským názvem \"Anser caerulescens\".\n\nHusa sněžní se vyskytuje ve dvou poddruzích, které se viditelně liší ve velikosti, průměrně však dorůstá 65–75 cm a dosahuje hmotnosti mezi 2,4–3,4 kg. Tvoří dvě barevné formy, které se často vzájemně kříží: světlou, kdy je celá sněhově bílá s tmavými letkami a tzv. modrošedou, kdy na jejím těle převládá modrošedé zbarvení. Formy jsou tak odlišné, že byly v minulosti považována za odlišné druhy.\n\nHnízdí v tundrách v Grónsku, Kanadě, Aljašce a v severovýchodním cípu Sibiře. Je tažná se zimovišti v teplejších oblastech Spojených států a v Mexiku. Jako vzácný tulák se objevuje i v Evropě, velká část zde volně žijících hus sněžních má však původ v jedincích uprchlých ze zajetí. Během první poloviny 20. století byla její populace na viditelném poklesu, dnes je však již opět stabilizována.\nJedná se o společenský druh, který hnízdí, táhne a přes zimu se zdržuje v hejnech. Ve věku dvou let si začínají husy sněžné hledat partnery, ale hnízdit obvykle nezačínají před dosažením věku 3 let. Samice jsou přitom vysoce filopatrické, což znamená, že se během hnízdního období pravidelně vrací na místo, kde se sami vylíhly.\n\nHnízdit začíná obvykle na konci května a v průběhu několika prvních dnů v červnu, v závislosti na sněhových podmínkách. Místo pro hnízdění vybírá samice, která se následně podílí i na budování samotného hnízda. V konečném stádiu jej tvoří důlek důkladně vystlaný rostlinným materiálem a peřím. Snůška čítá 3–5 vajec, na kterých sedí samotná samice po dobu 22–25 dnů. Vejce i malá mláďata bývají velmi oblíbenou kořistí polárních šelem, jako jsou lišky či chaluhy, rodiče však vždy své hnízdo urputně brání. Po 42–50 dnech jsou mláďata již schopna letu, ale až do období, kdy se začínají rozmnožovat zůstávají se svými rodiči.\n\n"}
{"id": "498982", "url": "https://cs.wikipedia.org/wiki?curid=498982", "title": "Bell YFM-1 Airacuda", "text": "Bell YFM-1 Airacuda\n\nBell YFM-1 Airacuda byl první vojenský bojový letoun vyráběný společností Bell Aircraft Corporation, který byl určen k ničení nepřátelských a doprovodu vlastních bombardérů. Poprvé vzlétl 1. září 1937. Kromě prvního prototypu byla vyrobena pouze dvanáctikusová ověřovací série, kterou byla vyzbrojena jedna stíhací peruť, v níž tato letadla pro svou poruchovost létala poměrně málo v letech 1938 až 1940.\n\nÚdaje platí pro první prototyp XFM-1\n\n\n\n"}
{"id": "498985", "url": "https://cs.wikipedia.org/wiki?curid=498985", "title": "Drasticky dojemný Dexter", "text": "Drasticky dojemný Dexter\n\nDrasticky dojemný Dexter je kriminální a hororová novela od amerického spisovatele Jeffa Lindsaye v originále poprvé vydaná roku 2005.\n\nDo Miami se vrací známá temná sadistická postava z minulosti seržanta Doakese a začíná zabíjet všechny své bývalé kolegy z americké armády, kteří bojovali v občanské válce v Salvadoru. Tento vrah využívá opravdu podivný styl mučení, za která si vysloužil i jméno \"Dr. Danko\" – svou oběť unese, nadopuje sedativy a poté po několik dní odstraňuje končetiny, části obličeje, genitálie a další části těla a nechává své oběti na to koukat v pečlivě nastaveném zrcadle.\n\nMezitím je Dexter stále více podezříván seržantem Doaksem. Doakes ho hlídá ve dne v noci a Dexter si teda nemůže najít čas na své vražedné choutky což je pro Dextera velmi znepokojující. Na Miamskou policii je nečekaně přizván zvláštní agent Kyle Chutsky, který do vyšetřování zločinů přizve Dextera. Dr. Danko si vyhlíží další oběť. Dexter si však případu začíná více všímat teprve až když agent Chutsky, který je zároveň novým přítelem Deborah, je na Dr. Dankově seznam obětí jako první.\n\nUprostřed tohoto chaosu se navíc nechtěně zasnoubí s Ritou. Na povrch vyplývají nové věci – Cody, syn Rity, začíná projevovat stejné sociopatické sklony, které Dexter prožíval, když byl malý.\n\n\"Pro démonického dobrodruha Dextera taky platí skautské heslo: Buď připraven!\"\n"}
{"id": "498991", "url": "https://cs.wikipedia.org/wiki?curid=498991", "title": "Geotechnické inženýrství", "text": "Geotechnické inženýrství\n\nGeotechnické inženýrství je součást stavitelství, která se zabývá chováním hornin a zemin při výstavbě. Mezi hlavní obory patří zakládání staveb, podzemní stavitelství a zemní práce.\n"}
{"id": "499002", "url": "https://cs.wikipedia.org/wiki?curid=499002", "title": "Drozd stěhovavý", "text": "Drozd stěhovavý\n\nDrozd stěhovavý (\"Turdus migratorius\") je středně velký pěvec z čeledi drozdovitých. Jedná se také o nejběznějšího a nejrozšířenějšího drozda Severní Ameriky, který se vyskytuje prakticky na celém jejím území. Hnízdí přitom v její severní části a na zimu táhne jizněji od Kanady až po střed Mexika. Vyskytuje se přitom v 7 poddruzích, z nichž nejvýraznějšího zbarvení je na jihozápadě žijící \"T. m. confinis\". Je také státním ptákem států Connecticut, Michigan a Wisconsin.\nDorůstá 25–28 cm, v rozpětí křídel měří 31–41 cm a dosahuje hmotnosti zhruba 77 g. Je velmi výrazně zbarven, svrchu celý šedý, hlavu má černou, výjimkou je jen bílý proužek kolem oka a světlá skvrna pod jinak oranžovým ocasem, oranžové zbarvení má i jeho spodina těla. Odtud pochází i jeho anglický název – American Robin – který lze přeložit jako \"americká červenka\" a který vznikl podle eurasijské červenky obecné, jejíž hruď má taktéž jasné oranžové zbarvení. Obě pohlaví jsou si velmi podobná, samice jsou však v porovnání se samci celkově světlejší.\n\nObývá lesy, parky a zahrady. Je aktivní zejména přes den a hřaduje v početných hejnech. V jeho potravě se objevují bezobratlí (např. brouci, housenky, žížaly), plody a bobule. Je také jedním z vůbec nejčasněji hnízdících druhů – hnízdo ze stébel trav, větví, papíru a jiných materiálů, které ve svém okolí nalezne, si začíná budovat hned po časném návratu ze zimovišť a pro zpevnění jej vymazává vrstvou bláta. Velikost snůšky se pohybuje mezi 3–5 modrými vejci. Je známý také svým výrazným zpěvem, kterým se začíná ozývat již časně za úsvitu.\n"}
{"id": "499003", "url": "https://cs.wikipedia.org/wiki?curid=499003", "title": "Obřany (rozcestník)", "text": "Obřany (rozcestník)\n\nObřany můžou být:\n"}
{"id": "499007", "url": "https://cs.wikipedia.org/wiki?curid=499007", "title": "Chondrocyt", "text": "Chondrocyt\n\nChondrocyt (z řec. \"chondros\"–chrupavka, \"kytos\"–buňka) je hlavní buňka vyskytující se v chrupavce. Vzniká z mezenchymálních chondroblastů, buněk schopných se dělit. Chondrocyty se nachází v dutinách zvaných lakuny a produkují mimobuněčnou hmotu (především kolagen, elastin, hyaluronan, proteoglykany). Mají eliptický nebo kulovitý tvar a často se vyskytují ve skupinách po osmi. Jejich energetické možnosti jsou velice omezené. Ačkoliv musí vyrábět velké množství proteinů, většinu energie k tomu získávají pouze pomocí anaerobního dýchání, protože v chrupavce je nedostatek kyslíku (není vůbec prokrvena).\n\nProdukce chrupavkové tkáně je velice striktně řízena hormony. Růst chrupavky podporuje thyroxin, testosteron a nepřímo i somatotropin; opačně působí kortizon, hydrokortizon a estradiol. Rakovinné bujení chondrocytů je buď benigní chondrom nebo maligní chondrosarkom.\n"}
{"id": "499012", "url": "https://cs.wikipedia.org/wiki?curid=499012", "title": "Ofarim", "text": "Ofarim\n\nOfarim může znamenat:\n\n\n"}
{"id": "499015", "url": "https://cs.wikipedia.org/wiki?curid=499015", "title": "Be'er Ja'akov", "text": "Be'er Ja'akov\n\nBe'er Ja'akov ( בְּאֵר יַעֲקֹב, doslova „\"Jákobova studna\"“, v oficiálním přepisu do angličtiny Be'er Ya'aqov, přepisováno též Be'er Ya'akov) je místní rada (menší město) v Izraeli, v Centrálním distriktu.\n\nLeží v nadmořské výšce 75 metrů, cca 15 kilometrů jihovýchodně od centra Tel Avivu, v metropolitní oblasti Guš Dan. Leží na jihovýchodním okraji územně souvislého pásu městského osídlení aglomerace Tel Avivu, který na východ a na jih od města přechází v torzovitě dochovanou zemědělsky využívanou krajinu.\n\nNa západě Be'er Ja'akov sousedí s velkoměstem Rišon le-Cijon, na jihozápadě s městem Nes Cijona a na východní straně, v jistém odstupu leží konurbace měst Lod a Ramla. Město je napojeno na četné dálniční a silniční dopravní tahy v aglomeraci Tel Avivu. Ve východozápadním směru je to silnice dálničního typu číslo 431. Ve městě stojí železniční stanice Be'er Ja'akov. Prochází tudy železniční trať Tel Aviv-Aškelon. K severozápadu zde z ní odbočuje krátká železniční trať Tel Aviv-Rišon le-Cijon. V roce 2002 místní obyvatelé opakovaně blokovali provoz na této trati a protestovali tak proti omezení počtu vlaků, které zde zastavovaly.\n\nBe'er Ja'akov leží v oblasti s hustým osídlením, v naprosté většině židovským.\n\nBe'er Ja'akov byl založen roku 1907 jako mošava, tedy individuálně hospodařící zemědělská vesnice. Roku 1906 zakoupila organizace Chevrat Geula (חברת גאולה) vedená Meirem Dizengoffem (pozdějším starostou nově zbudovaného Tel Avivu) 2000 dunamů (2 kilometry čtvereční) pozemků od německých luteránů. Skupina budoucích osadníků se sešla v Jaffě, kde se rozhodla rozdělit mezi jednotlivé rodiny pozemky o ploše 50 a 100 dunamů. Zároveň bylo rozhodnuto, že polovinu osadníků budou tvořit židovští přistěhovalci z Kavkazu, kteří měli ze své původní vlasti zkušenosti se zemědělstvím. Druhá polovina obyvatel pocházela z Polska, Ruska, Rumunska, Bulharska, Argentiny a z tehdejší Persie, kteří už předtím prošli zemědělským výcvikem. V roce 1907 se pak tito osadníci nastěhovali do této lokality (arabsky nazývané Vádí Limon) a slavostně tu založili novou židovskou vesnici. K založení osady došlo v prosinci 1907 a šlo o jedinou novou židovskou osadu zřízenou toho roku v tehdejší Palestině.\n\nJméno osady odkazuje na rabína Ja'akova Jicchaka, který patřil k zakladatelům vesnice a pocházel z přední rabínské rodiny na Kavkazu. Ve vesnici zpočátku chyběl zdroj vody a ta musela být dovážena z okolních židovských sídel Rišon le-Cijon a Nes Cijona. Později osadníci zrenovovali studnu z křižáckých dob. To inspirovalo k pojmenování obce \"Jákobova studna\". V roce 1910 zde byla založena základní škola.\n\nBěhem první arabsko-izraelské války zde byla založena ješiva \"Ješivat Be'er Ja'akov\" (ישיבת באר-יעקב) - jedna z nejvýznamnějších v zemi. Od 30. let 20. století se vesnice stále více zaměřovala na pěstování citrusů (dodnes připomínáno v městském znaku). V roce 1949 byla povýšena na místní radu (menší město). V letech 1949–1953, 1958–1965 a 1969–1973 byl starostou obce Avraham Lichtenstein (אברהם ליכטנשטיין), za jehož úřadování se Beer Ja'akov snažila uchovat svůj zemědělský charakter navzdory tomu, že byla postupně začleňována do aglomerace Tel Avivu. V letech. V letech 1953–1958 byl starostou obce Šalom Reinitz (שלום רייניץ) původem z Československa. Za jeho vlády byla v Be'er Ja'akov zavedena elektřina. V letech 1965–1967 v době, kdy v čele obce stál Dabi Chaj (דבי חי) byla vyasfaltována silnice do Ramle a obec se rozrostla o novou čtvrť. V letech 1973–1989 pak v čele obce stál Nachum Itzkowitz (נחום איצקוביץ). Tehdy byla Be'er Ja'akov napojena na kanalizaci a obec získala městský charakter. V této době byla zrušena provizorní zástavba na jižní straně obce v lokalitě Choter (חוטר) a vznikla zde čtvrť rodinných domů. V letech 1989–2003 působil jako starosta Jo'av Rafa'el (יואב רפאל). V této době začaly práce na novém územním plánu, který předpokládá postupnou proměnu obce na skutečné městské sídlo. Severně od města se rozkládá velká průmyslová a vojenská zóna Crifin.\n\nPopulace Be'er Ja'akov je smíšená, tedy sestávající ze sekulárních i nábožensky založených obyvatel. Podle údajů z roku 2009 tvořili naprostou většinu obyvatel Židé - cca 10 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 10 400 osob).\n\nJde o středně velké sídlo městského typu s trvalým růstem. K 31. prosince 2017 zde žilo 22 900 lidí.\n\n\n"}
{"id": "499016", "url": "https://cs.wikipedia.org/wiki?curid=499016", "title": "Dělová šalupa", "text": "Dělová šalupa\n\nDělová šalupa (: \"sloop-of-war\") byla v období 17. století a počátku 18. století typ malé plachetní válečné lodi. Tento typ lodi měl jednu dělovou palubu, na které bylo umístěno až osmnáct děl. Ve 20. století byl termín \"sloop\" Royal Navy oživen jako označení menších válečných lodí ochraňujících konvoje, například třídy \"Flower\" za první a \"Black Swan\" za druhé světové války. Jednalo se o plavidla větší, rychlejší a silněji vyzbrojená než korvety, ale menší než fregaty.\n\nDělová šalupa je zcela odlišná od osobní nebo obchodní šalupy, což byl obecný termín pro jednostěžňové plavidla, z nichž některá v 18. století sloužila v Royal Navy a částečně také va Velkých jezerech Severní Ameriky.\n\nV první polovině 18. století byla většina námořních šalup dvoustěžňová. K nim patřily lodě typu \"ketch\" nebo \"snow\". \"Ketch\" měl hlavní a zadní stěžeň, ale nikoliv přední stěžeň, zatímco \"snow\" měl přední a hlavní stěžeň, ale neměl zadní stěžeň.\n\nPrvní třístěžňové šalupy se objevily během čtyřicátých let 18. století a od poloviny padesátých let 18. století měla většina nově postavených šalup tři stěžně.\n\nDělová šalupa byla menší než fregata. Obecně byla pod velením námořního důstojníka ve funkci Master and Commander, nikoliv kapitána. Až do roku 1794 měli funkci \"Master and Commander\" důstojníci v hodnosti poručík. Roku 1794 byla vytvořena nová důstojnická hodnost: \"Commander\". Dělová šalupa byla ekvivalentní menší korvetě francouzského vojenského námořnictva (ačkoliv tento francouzský termín zahrnoval lodě vyzbrojené až 24 děly).\n\n"}
{"id": "499025", "url": "https://cs.wikipedia.org/wiki?curid=499025", "title": "Aston Martin One-77", "text": "Aston Martin One-77\n\nAston Martin One-77 je zatím poslední „supersport“ slavné anglické aristokratické automobilky Aston Martin. Koncept se poprvé objevil na pařížském autosalonu 2008, ale zůstal po celou dobu skrytý pod přehozem. Plně představen byl až v roce 2009 na Ženevském autosalonu, kde byl však k vidění pouze model 1:1. Skutečný vůz byl představen na přehlídce Concorso d’Eleganza Villa d’Este. One-77 je limitovaná edice a vyrobeno bude pouze 77 automobilů, z čehož je také odvozen název vozu. \n\nOne-77 vyniká nejen motorem, ale jak je běžné u vozů Aston Martin, tak i svým designem a exkluzivitou. Maketa 1:1 prototypu One-77 získala cenu za design na Concorso d’Eleganza Villa d’EsteModel v kategorii koncepčních aut a prototypů. Vůz je kompletně vyráběný ručně. Pod kapotou se nachází atmosférický vidlicový dvanáctiválec o obsahu 7.3 litru, který je schopný výkonu přes 520 kW (>700 koňských sil). Pohonná jednotka byla navíc oproti ostatním modelům s motorem V12 posazena níže, což posouvá i těžiště modelu One-77 o pár milimetrů níže, navíc byly na celém voze použity hi-tech materiály, které vůz odlehčily na pouhých 1,5 tuny. Hnací síla motoru je převáděna do zadní nápravy skrze šestistupňovou sekvenční převodovkou s možností řazení pádly pod volantem. One-77 dokáže zrychlit z 0 na 100 km/h za pouhé 3,5 sekundy a maximální rychlost vozu přesahuje 320 km/h. \n\nCena vozu One-77 je 1 150 000 liber.\n\n"}
{"id": "499028", "url": "https://cs.wikipedia.org/wiki?curid=499028", "title": "Páni z Osového", "text": "Páni z Osového\n\nPáni z Osového byli starobylým moravským šlechtickým rodem, který byl odnoží Ronovců. Štít jejich erbu měl žlutou barvu s černými ostrvemi a zelenými suky. (Páni se psali po Osové, které se jmenovala až roku 1924 jako Osové - tedy páni z Osového).\n\nNejstarším známým členem rodu je Jindřich z Osového, který se uvádí na Osové roku 1328. Ten byl potomkem Heřmana z Přemyslav a měl bratry Smila z Ronova a Heřmana z Přemyslav. Jindřich měl majetky v Bíteši a jejím okolí. Roku 1353 se uvádí na listině Žďárského kláštera, kde je uveden mezi přítomnými šlechtici. Jeho syn Hynek z Osového prodal před rokem 1372 svůj majetek v Osové pánům z Ronova a patrně získal majetky jinde. \n\nPokračovateli rodu byli bratři Hynek a Smil z Osového, kteří prodali v roce 1392 Zvoli. Vlastnili však tvrz a ves Petrovice, Vavřinec a Podolí (ve středověku zaniklou ves u Petrovic). Smil z Osového, který měl manželku Bětku ze Zvole, zemřel před rokem 1406. V tomto roce vypálil Vok IV. z Holštejna vdově Bětce tvrz v Petrovicích. Roku 1414 se uvádí Smilův potomek Hynek, který Petrovice s Vavřincem a Podolím roku 1418 prodal. \n\nHynek z Osového byl posledním mužským potomkem Osovských, kteří pocházeli z rodu Ronovců a měli jejich erb s ostrvemi. Smil a Zbyněk z Osového, kteří se uvádějí v polovině 15. století na Osové, pocházejí z rodu z Doubravice, která měla erb zavinuté střely a patřila k Benešovcům.\n\n"}
{"id": "499030", "url": "https://cs.wikipedia.org/wiki?curid=499030", "title": "Drozdovití", "text": "Drozdovití\n\nDrozdovití (\"Turdidae\") je početná čeleď řádu pěvců, zastoupená zejména na kontinentech východní polokoule.\n\nDrozdovití jsou mírně zavalití, malí až středně velcí ptáci žijící v lesích. Jejich velikost se pohybuje v rozmezí od 14,5 cm velkého skalníka lesního (\"Monticola sharpei\") až po 33 cm velkého modravce siného (\"Myophonus caeruleus\"). Opeření většiny druhů je šedé nebo hnědé, často se skvrnami.\n\nJsou hmyzožraví, ale většina jejich zástupců požírá také červy, žížaly, plže a různé plody. Druhy z teplých oblastí bývají obvykle stálé, zatímco ty z oblastí chladnějších na zimu migrují směrem na jih a často přitom překonávají i značné vzdálenosti.\n\nDrozdovití si staví pohárovitá hnízda, která bývají často vymazána tvrdou hlinitou vrstvou. Jejich typická snůška čítá 2–5 většinou skvrnitých vajec, často přitom hnízdí 2× i vícekrát za rok. Na péči o mláďata se podílí oba rodiče.\n\nNěkteré druhy, zejména zástupci rodů \"Catharus\", \"Myadestes\" a \"Turdus\", jsou známí i díky svému výraznému a melodickému zpěvu, který bývá často označován za nejkrásnější v celé ptačí říši vůbec.\n\nTaxonomické řazení této početné čeledi prošlo během několika uplynulých let výraznými změnami. V minulosti byl např. mezi drozdovité do podčeledi \"Saxicolini\" řazen i slavík a červenka obecná, nyní je však většina autorů řadí do čeledi lejskovitých (\"Muscicapidae\").\n\n"}
{"id": "499033", "url": "https://cs.wikipedia.org/wiki?curid=499033", "title": "Walter H. Haas", "text": "Walter H. Haas\n\nWalter H. Haas (3. července 1917 – 6. dubna 2015) byl americký amatérský astronom. Astronomickými pozorováními se začal zabývat ve 30. letech 20. století. V roce 1947 založil Asociaci pozorovatelů Měsíce a planet (, ALPO), kterou pak sám vedl až do poloviny 80. let. Poté působil ve správní radě tohoto sdružení jako čestný předseda.\n\nZa svůj přínos astronomii obdržel několik ocenění: v roce 1952 mu americká Astronomická liga, sdružující různé amatérské astronomické organizace, udělila cenu , v roce 1994 obdržel od Pacifické astronomické společnosti a v roce 2004 mu Astronomická liga udělila , speciální cenu příležitostně udělovanou prezidentem této společnosti.\n"}
{"id": "499034", "url": "https://cs.wikipedia.org/wiki?curid=499034", "title": "Sampí", "text": "Sampí\n\nSampí (majuskulní podoba Ͳ/Ϡ, minuskulní podoba ͳ/ϡ) je archaické písmeno řecké abecedy, používané především jako řecká číslice reprezentující číslo 900. \n\nPůvod sampí je nejasný; může být buď odvozeno ze staršího písmene san, kdy by „sampí” znamenalo san + pí. Ale fakt, že je na konci abecedy s hodnotou 900, naznačuje, že vzniklo později. Jestliže je to tak, pak by „sampi” mohlo znamenat \"(hō)s an pei\", „jako pí”.\n\nSampí se v současnosti většinou zobrazuje jako π se třemi svislými pruhy.\n\nV Unicode je podporována \n\n"}
{"id": "499035", "url": "https://cs.wikipedia.org/wiki?curid=499035", "title": "Páni z Doubravice", "text": "Páni z Doubravice\n\nPáni z Doubravice byli starobylým moravským rodem, který byl odnoží Benešovců.\n\nZa zakladatele rodu je považován Zbyněk z Doubravice, který se účastnil výpravy Jana Lucemburského do Rakous. V roce 1331 se účastnil bitvy u Treffenu, při které padl. Pochován byl v Kremži, kde mu byl vystavěn pomník. Jeho potomci obdrželi od krále za tyto služby Doubravici. V roce 1335 se po hradu Doubravice píše Ješek z Doubravice a na Skalici. V roce 1376 prodali bratři Ješek a Smil Doubravici s panstvím Oldřichu z Boskovic. Ješek však byl vlastníkem dvora v Brně a vlastnil i jiné majetky. Jeho ženou byla Markéta z Pernštejna. Ješek zemřel roku 1415 a jako donátor kláštera Minoritů byl pochován v Brně v jejich kostele. \nJešek zanechal pět dětí:\n\nSmil z Doubravice na Osové postupně přebral majetek po zemřelých bratrech Jimramovi a Zbyňkovi. Po jeho smrti zdědili majetek jeho synové ale jelikož tři z nich zemřeli bez potomků, majetek zdědil Hynek z Doubravice na Osové. Ten se oženil s Valpurgou z Mošnova, se kterou měl syny Smila a Jana a dcery Annu a Elišku. Koupil tvrz ve Valči, kde přesídlily jeho dvě děti Anna a Jan (zemřel bezdětný). Hynkův syn Smil Osovský z Doubravice sídlil v Osové do roku 1530, kdy ji prodal Janovi z Pernštejna a odstěhoval se na Valeč. Roku 1517 se oženil s Ofkou Bítovskou z Lichtenburka a spolu měli čtyři děti: Buriana, Karla, Jaroslava a Johanku. \nSmil nechal postavit ve Valči renesanční zámek a zveleboval a rozšiřoval své panství. Ve své politické kariéře působil ve službách Ferdinanda I. Habsburského. Smil zemřel roku 1547, v tomtéž roce skonal i jeho syn Karel. Jelikož Jaroslav zemřel bez mužského potomka, zboží Osovských z Doubravice připadlo Burianovi Osovskému. Ten si vzal za manželku Elišku Bítovskou z Lichtenburka, se kterou měl syny Jana a Smila. Burian Osovský založil roku 1556 ve Valči pivovar a v tomtéž roce se mu naskytla nabídka ke koupi třebíčského panství. Burian postupně odprodával své zboží včetně svého sídla ve Valči. \n\nTřebíčské panství díky Burianu Osovskému doznalo pozitivních změn, byl zde postaven nový renesanční zámek, povzneseno hospodářství, rozvíjeno zemědělství, lesnictví obchod a další obory. Burian zemřel roku 1563 a o čtyři roky později i jeho manželka, která zastupovala nezletilé syny. Rok nato zemřel i syn Jan Osovský, a tak zůstal jediný syn Smil Osovský z Doubravice na Třebíči. Ten pokračoval ve šlépějích svého otce a zveleboval panství. Byl to vzdělaný muž, který se stal donátorem při prvním vydání Bible kralické a který vydal knihy \"\"Zřízení selské\"\" a \"\"Zřízení zemské.\"\" V roce 1572 si vzal za ženu Bohunku ze Žerotína, která zemřela roku 1588, aniž by mu zanechala potomků. O rok později se stal královským radou. Kromě toho působil ve funkcích nejvyššího moravského písaře, místodržícím nejvyššího komornictví a nejvyššího moravského sudího. Důležitým Smilovým dílem se stal \"\"Kodex Dubravicion.\"\" Roku 1589 se Smil oženil podruhé s Kateřinou z Valdštejna, ale ani ta mu nedala potomka. Smil Osovský zemřel 13. února 1613 a byl pohřben v Třebíči. Rod Osovských z Doubravice tímto vymřel po meči. Smilova žena Kateřina se po roce provdala za Karla staršího ze Žerotína, s nímž po Bílé hoře emigrovala.\n\nStejně jako Benešovci měli ve svém erbu zavinutou střelu. \n\n\n"}
{"id": "499036", "url": "https://cs.wikipedia.org/wiki?curid=499036", "title": "Achaz", "text": "Achaz\n\nAchaz (hebrejsky: , \"Achaz\"), v českých překladech Bible přepisováno též jako Achas, byl z Davidovské dynastie v pořadí jedenáctý král samostatného Judského království. Jeho jméno se vykládá jako \"„(Bůh) uchopil“\". Moderní historikové a archeologové uvádějí, že vládl asi v letech 743 př. n. l. až 727 př. n. l. Podle kroniky Davida Ganse by však jeho kralování mělo spadat do let 3183–3199 od stvoření světa neboli do let 579–562 před naším letopočtem, což odpovídá 16 letům vlády, jak je uvedeno v Tanachu.\n\nAchaz usedl na judský trůn v Jeruzalémě ve svých 20 letech, a to po smrti svého otce, krále Jótama. Do dějin se zapsal jako odporný modloslužebník, který v Údolí syna Hinómova \"„spaloval své syny ohněm podle ohavností pronárodů, které Hospodin před Izraelci vyhnal.“\" Za jeho vlády bylo Judsko napadeno koaličním vojskem aramejského krále Resína a izraelského krále Pekacha. V boji bylo pobito 120 tisíc judských mužů a zajato 200 tisíc judských žen a dětí. Tito zajatci byli odvedeni do Samaří za účelem prodeje do otroctví, ale proti tomuto postupu ostře vystoupil prorok Obéd a na svou stranu získal význačné představitele severo-izraelského království. Ti nakonec tyto zajatce vrátili zpět na území judského království. Místo, aby se Achaz z celé situace poučil, a dal na rady proroka Izajáše, i nadále pokračoval v modloslužbě. Když pak začal mít problém s nájezdy Edómců a Pelištejců, obrátil se s žádostí o vojenskou pomoc k asyrským králům. Nakonec k němu přitáhl asyrský král Tiglat-pileser, ale místo účinné pomoci se od něj dočkal vydrancování královské pokladny. Aby pokladnu znovu naplnil, nechal z jeruzalémského Chrámu osekat veškeré zlato a zavřel jeho dveře. Achaz umírá v době naprostého náboženského úpadku judských obyvatel a na judský trůn usedá Achazův syn Chizkijáš.\n\nZa neslavné vlády Achazovy působili bibličtí proroci Izajáš, Ozeáš a Micheáš.\n\n\n"}
{"id": "499037", "url": "https://cs.wikipedia.org/wiki?curid=499037", "title": "Pigs (Three Different Ones)", "text": "Pigs (Three Different Ones)\n\n„Pigs (Three Different Ones)“ je skladba skupiny Pink Floyd, která vyšla na albu \"Animals\" v roce 1977. Ve třech částech, které album má („Dogs“, „Pigs“ a „Sheep“) pigs (tedy prasata) reprezentují lidi, které Roger Waters považuje za vrchol společnosti, tedy bohaté a mocné jedince, kteří také manipulují s ostatními.\n\nV prvním verši se o nikom konkrétním nezpívá, ale o businessmenech jako takových. V druhém verši se zpívá o Margaret Thatcherové, toho času vůdcem opozice, i když její jméno není v textu zmíněno.\n\nTřetí verš zmiňuje konkrétně Mary Whitehouse – prudérní, sexuálně potlačovanou „house-proud “ (odkaz na Ezopovu bajku), která se album pokusila cenzurovat.\n\n"}
{"id": "499048", "url": "https://cs.wikipedia.org/wiki?curid=499048", "title": "Flavius Severus", "text": "Flavius Severus\n\nFlavius Valerius Severus ( – 16. září 307 Tres Tabernae u Říma) byl římský císař panující od srpna 306 do března či dubna 307 v rámci tzv. třetí tetrarchie. Od 1. května 305 do července 306 byl v rámci tetrarchie druhé \"caesarem\" západního císaře Constantia I.\n\nFlavius Severus se narodil v Ilýrii někdy po polovině 3. století, aniž se o jeho rodičích a příbuzenstvu ví něco bližšího. Sloužil od mládí v armádě, kde se vypracoval na důstojníka, a oženil se s neznámou ženou, která mu porodila syna Severiana. Po abdikaci císařů Diocletiana a Maximiana byl 1. května 305 ustanoven \"caesarem\" pro oblast Itálie, Afriky a snad i Panonie. Jeho formálním nadřízeným se stal západní císař Constantius, který převzal moc po Maximianovi.\n\nKdyž v červenci 306 zemřel císař Constantius, stal se Severus ve smyslu následnického systému tetrarchie novým pánem západu a v srpnu téhož roku přijal proto plný císařský titul. Vojsko v Británii však prohlásilo za panovníka Constantiova syna Konstantina a o vládu začal v Římě usilovat i syn excísaře Maximiana Maxentius. Tyto zmatky hrozily podkopat celý složitý systém tetrarchie, zavedený Diocletianem.\n\nZ popudu východního císaře Galeria se Severus rozhodl nejprve potlačit Maxentiovu revoltu. Počátkem roku 307 zahájil tažení na Řím, aby obnovil moc tetrarchů v centru západní poloviny impéria. Avšak hradby hlavního města a četné dezerce ho přiměly stáhnout se do Ravenny, kde ho excísař Maximianus donutil asi v březnu nebo dubnu 307 k abdikaci (bylo mu zaručeno, že nebude popraven). Severus pak žil fakticky jako zajatec až do 16. září 307, kdy ho během války Maxentia s Galeriem na Maxentiův příkaz zavraždili. Pohřben byl v hrobce císaře Galliena na via Appia.\n\n\n"}
{"id": "499049", "url": "https://cs.wikipedia.org/wiki?curid=499049", "title": "Peugeot 605", "text": "Peugeot 605\n\nPeugeot 605 byl nástupcem neúspěšného modelu 604 a předchůdce současného modelu 607. Jedná se o vůz vyšší střední třídy francouzské automobilky Peugeot, vyráběný mezi lety 1989 a 1999.\n\n605 měl mnoho společných dílů s vozem Citroën XM (motor, převodovka, ap), ale stál oproti XM na běžném podvozku. Spolu s modelem Peugeot 405 měl na trhu nahradit populární Peugeot 505. 605 se vyznačoval vysokou úrovní vybavení, luxusním interiérem, hladkou jízdou a mimořádně přesným ovládáním vozu, ale mimo Francii měl problém konkurovat, neboť mu byl vyčítán příliš podobný vzhled jako měl menší a levnější Peugeot 405 a na vyšší třídu přílišně nevýrazný vzhled interieru. Stejně jako Citroën XM měl Peugeot 605 z počátku problém s kvalitou provedení a to hlavně elektroinstalace, která vozu vážně poškodila pověst. Tyto problémy Citroën i Peugeot odstranily až po 3 letech. Vozy Citroën XM a 605 se dočkaly lehkého faceliftu roku 1994, přesto však byla konkurence silnější a Peugeot 605 nebyl nikdy dostatečně úspěšný.\n\nAutomobily postavené po roce 1992 mají obecně dobrou kvalitou zpracování a díky špatné pověsti je jejich cena velmi nízká. Nástupce 605, Peugeot 607, šel do výroby koncem roku 1999 a byl mírně úspěšnější na domácích i vývozních trzích.\n\n\nPeugeot nabízel v průběhu výroby několik motorů, z nichž nejčastější byly tyto:\n\nMotory byly velmi spolehlivé. Nejspolehlivějšími byly benzínový 2.0i a naftový 2.1 D12.\n\n"}
{"id": "499050", "url": "https://cs.wikipedia.org/wiki?curid=499050", "title": "Nikolaj Alexandrovič Bulganin", "text": "Nikolaj Alexandrovič Bulganin\n\nNikolaj Alexandrovič Bulganin (, , Nižnyj Novgorod, Rusko – 24. února 1975, Moskva, SSSR) byl prominentní sovětský politik, který působil jako ministr obrany (1953–1955) a předseda rady ministrů SSSR (1955–1958).\n\nNarodil se jako syn úředníka. K bolševické straně se připojil v roce 1917 a v roce 1918 vstoupil do Čeky, bolševické politické policie, kde sloužil až do roku 1922. Po ruské občanské válce se stal průmyslovým manažerem, pracoval až do roku 1927 v různých odborech jako administrátor a poté jako ředitel zodpovídal za dodávky elektrického proudu do Moskvy (1927–1931). Do roku 1937 byl předsedou výkonného výboru moskevských sovětů.\n\nV roce 1934 byl zvolen kandidátem členství v ústředním výboru Komunistické strany SSSR. Za velkého teroru těsně unikl smrti tím, že na čas odjel na dovolenou do Polska pod záminkou léčení. V roce 1937 byl jmenován předsedou rady lidových komisařů RSFSR a získal plnoprávné členství v ústředním výboru; v září roku 1938 ho ustanovili náměstkem předsedy rady lidových komisařů SSSR.\n\nBěhem druhé světové války hrál významnou úlohu ve vládě a také v Rudé armádě, ačkoli nebyl nikdy hlavní velitel. V roce 1944 byl jmenován náměstkem lidového komisaře obrany a sloužil jako Stalinův hlavní agent v armádních strukturách. V roce 1947 se stal ministrem ozbrojených sil SSSR a byl povýšen na maršála. Stal se také kandidátem na členství v politbyru a v letech 1947–1950 i náměstkem předsedy rady ministrů. V roce 1948 dosáhl plného členství v politbyru, tedy s hlasovacím právem.\n\nPo Stalinově smrti v březnu roku 1953 se stal jedním z kandidátů na příštího vůdce SSSR, nakonec se však v roce 1955 stal „pouhým“ předsedou rady ministrů. Šlo o velkého spojence Nikity Chruščova a jeho programu reforem a destalinizace. Společně s Chruščovem cestoval do Indie, Jugoslávie a Spojeného království, kde byli oba známi v tisku jako \"\"B a K\"\".\n\nRoku 1957 však začal, ovlivněn konzervativní skupinou vedenou Vjačeslavem Molotovem, sdílet pochyby o Chruščovově reformní politice. Když byli konzervativci poraženi a odstraněni, nutil jej Chruščov, aby podal rezignaci na všechny politické funkce. Byl sice jmenován předsedou sovětské státní banky, ale v roce 1958 ho odstranili z Ústředního výboru KSSS a připravili o titul maršála. Byl poslán do Stavropolu jako předseda regionální ekonomické rady a v únoru 1960 odešel do penze.\n\n"}
{"id": "499051", "url": "https://cs.wikipedia.org/wiki?curid=499051", "title": "Jean-Baptiste Charles Bouvet de Lozier", "text": "Jean-Baptiste Charles Bouvet de Lozier\n\nJean Baptiste Charles Bouvet de Lozier (14. ledna 1705 – 1786) byl francouzský mořeplavec, průzkumník a guvernér Maskarén.\n\nVe věku sedmi let osiřel a po studiích v Paříži byl poslán na studia navigace do Saint-Malo.\nRoku 1731 se stal poručíkem Francouzské Východoindické společnosti.\nByl pověřen velením dvou lodí, které byly vyslány na průzkum jižního Atlantského oceánu. S loděmi \"Aigle\" a \"Marie\" objevil 1. ledna 1739 malý ostrov, který byl po něm pojmenován Bouvetův ostrov. Krátce poté byl nucen ukončit expedici, protože většina jeho posádky onemocněla. Poté se vrátil na mys Dobré naděje a později do Francie. V roce 1749 po této expedici byl jmenován guvernérem Maskarén, poprvé vykonával funkci v letech 1750–1752, podruhé v letech 1757–1763.\n\n"}
{"id": "499052", "url": "https://cs.wikipedia.org/wiki?curid=499052", "title": "1. pařížský obvod", "text": "1. pařížský obvod\n\n1. pařížský obvod (francouzsky: \"1 arrondissement de Paris\") též nazývaný obvod Louvre (\"Arrondissement du Louvre\") je městský obvod v Paříži. Nachází se v historickém centru Paříže. Se svými 183 hektary je čtvrtým nejmenším z pařížských městských obvodů, ovšem jeho význam spočívá v tom, že zde sídlí mnoho důležitých úřadů a institucí. Pojmenování 1. obvodu vychází z bývalého královského paláce Louvre, kde sídlí světoznámé muzeum.\n\n1. obvod leží na pravém břehu Seiny, ovšem zahrnuje i západní část ostrova Cité. Na jihu hraničí se 6. a 7. obvodem (jejich hranici tvoří řeka), na západě jej oddělují od 8. obvodu \"Rue Saint-Florentin\" a \"Place de la Concorde\", na severu tvoří hranici s 2. obvodem pás ulic mezi \"Rue Étienne-Marcel\" a \"Rue des Capucines\" a na východě sousedí se 3. obvodem (\"Boulevard de Sébastopol\") a především se 4. obvodem (\"Boulevard de Sébastopol\" a \"Boulevard du Palais\" na ostrově Cité).\n\nV roce 2006 v obvodu žilo 17 745 obyvatel a hustota zalidnění činila 9 697 obyvatel na km. Zdejší obyvatelé představují pouhých 0,8% pařížské populace.\n\nRadnice 1. obvodu se nachází na náměstí \"Place du Louvre\". Současným starostou je od roku 2000 Jean-François Legaret za Unii pro lidové hnutí (UMP).\n\n1. obvod má v pařížské městské radě tři zástupce. Od března 2008 jimi jsou Jean-François Legaret, Florence Berthout (oba UMP) a Seybah Dagoma (Socialistická strana).\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 1–4.\n\n\n\n\n\n\n\nJeden z románů o soukromém detektivovi Nestoru Burmovi spisovatele Léo Maleta \"Le soleil nait derriere le Louvre\" (česky \"Slunce vycházelo za Louvrem: nové tajnosti pařížské\", Praha 2009) se odehrává v 1. obvodu.\n\nVe filmu \"Paříži, miluji tě\" z roku 2006 je 1. obvodu věnována čtvrtá povídka \"Tuileries\" režisérů bratrů Joela a Ethana Coenových odehrávající se ve stanici metra Tuileries.\n\n"}
{"id": "499054", "url": "https://cs.wikipedia.org/wiki?curid=499054", "title": "Quartier Saint-Germain-l'Auxerrois", "text": "Quartier Saint-Germain-l'Auxerrois\n\nQuartier Saint-Germain-l'Auxerrois (\"čtvrť Svatý Heřman z Auxerre\") je 1. administrativní čtvrť v Paříži, která je součástí 1. obvodu. Její rozloha činí 87,1 ha a zahrnuje část ostrova Cité západně od \"Boulevardu du Palais\" a území 1. obvodu na pravém břehu Seiny jižně od ulice \"Rue de Rivoli\" mezi \"Boulevardem de Sébastopol\" a \"Place de la Concorde\". Většinu prostoru zabírají palác Louvre s Tuilerijskými zahradami a také Justiční palác, takže obydlené jsou pouze špička ostrova Cité a prostor mezi \"Boulevardem de Sébastopol\" a \"Rue de l'Amiral-de Coligny\".\n\nČtvrť nese jméno pozdněgotického farního kostela Saint-Germain l'Auxerrois, kam chodila na bohoslužby královská rodina z nedalekého paláce Louvre.\n\n"}
{"id": "499055", "url": "https://cs.wikipedia.org/wiki?curid=499055", "title": "Quartier des Halles", "text": "Quartier des Halles\n\nQuartier des Halles (v překladu \"čtvrť Hal\") je 2. administrativní čtvrť v Paříži, která je součástí 1. obvodu. Má rozlohu 41,2 ha a je vymezena ulicemi \"Rue de Rivoli\" na jihu, \"Rue Crois des Petits Champs\" na západě, \"Rue Étienne-Marcel\" na severu a \"Boulevardem de Sébastopol\" na východě.\n\nČtvrť byla pojmenována po staré tržnici Les Halles (česky \"haly\"), na jejímž místě vzniklo v 70. letech 20. století obchodní a kulturní centrum Forum des Halles se stejnojmenným parkem a rozsáhlou podzemní stanicí RER Châtelet – Les Halles, které jsou přirozeným středem čtvrti.\n\n"}
{"id": "499067", "url": "https://cs.wikipedia.org/wiki?curid=499067", "title": "Mordechaj Hod", "text": "Mordechaj Hod\n\nMordechaj „Mottie“ Hod (: מרדכי הוד; žil 28. září 1926 – 29. června 2003) byl izraelský letec a generál, který stál v letech 1966 až 1973 v čele Izraelského vojenského letectva.\n\nNarodil se v kibucu Deganija ještě za dob britské mandátní Palestiny. Studoval na místní zemědělské akademii před naverbováním do britské armády v roce 1944, kde pracoval jako řidič. S koncem druhé světové války vstoupil do organizace Hagana. V této funkci byl nápomocen Alija Bet, ilegální židovské imigraci z Evropy do mandátní Palestiny. Byl zatčen a uvězněn na dva týdny v Římě za účast na takových akcích.\n\nSvoji leteckou kariéru zahájil výcvikem v Itálii, ale brzy byl poslán do Československa. Nově vytvořené Izraelské vojenské letectvo (IAF) potřebovalo moderní vojenská letadla, a proto v této zemi zakoupilo několik desítek Spitfirů a Avií S-199 (modifikovaných kopií Messerschmittu Bf 109G). Po zakoupení bylo nutné, aby letadla doletěla do Izraele, a po vyučení vojáku pilotovat nová letadla, Hod doprovázel skupinu letců na sedmihodinový let, který se uskutečnil 22. prosince 1948.\n\nPo návratu do Izraele, Hod zahájil svou kariéru v IAF. Přes některé předchozí zkušenosti létání, Hod navštěvoval IAF leteckou akademii a absolvoval let v první třídě 14 března 1949. O rok později byl znovu poslán do zahraničí, aby se tentokrát naučil létat v Gloster Meteor ve Spojeném království, což byly první proudové stíhačky Izraele. Po druhém návratu do Izraele v roce 1951, byl Hod jmenován velitelem letky P-51 Mustang. V roce 1956 vedl během sinajské války několik podpůrných misí, včetně doprovodu pro letadla s nákladem a výsadkáři. Za deset let po konfliktu povýšil ve své kariéře v letectvu. Stal se velitelem základny v roce 1957 a o tři roky později stál v čele všech operací izraelského letectva. Jen o rok později v roce 1961 byl povýšen na vedoucího oddělení leteckého Generálního štábu. V této funkci zůstal až do 27. dubna 1966, kdy se stal velitelem celého letectva.\n\nO něco více než rok po své práci, Hod čelil obrovskému dilema. Egyptský prezident Gamál Násir uzavřel Tiranskou úžinu, a Izrael čelil možnosti vést válku proti Egyptu, Jordánsku a Sýrii. Izrael proto zahájil operaci Focus, což byl otevřený letecký úder, který zahájil šestidenní válku. Hodův úder s pouhými 12 letadly na obranu Izraele s podporou od Mosadu a Amanu uspěl ve zničení většiny egyptské, jordánské a syrské vzdušné sily. To Izraeli během konfliktu zajistilo vzdušnou převahu. V rozhovoru o několik let později Hod prohlásil, že 45 minut dlouhá vlna letadel pro Izrael bylo „nejdelších 45 minut v mém životě.“ Hod také musel řešit incident s lodí USS \"Liberty\", při kterém izraelská letadla omylem napadla americkou loď u pobřeží Sinajského poloostrova, při kterých zahynulo 34 členů posádky.\n\nBěhem opotřebovací války mezi Izraelem a Egyptem (1968–1970) řídil nálety u Suezského průplavu a hlouběji do egyptského území. Zaznamenal také uspěl v sestřelování sovětských letadel MiG pilotovaných egyptskými piloty.\n\nV dubnu 1973 sestoupil Hod v IAF o funkci níž, což bylo pouhých 6 měsíců před zahájením jomkipurské války. Kvůli válce byl rychle odvolán a působit jako poradce letectva u generálmajora Jicchaka Chofiho, který měl tehdy na starosti severní velitelství. Než se přemístil do soukromého sektoru sloužil Hod jako asistent ministra obrany. Během své vojenské kariéry se Hod setkal se seržantkou IAF jménem Penina, s kterou se oženil a společně měli tři děti.\n\nPo ukončení vojenské letecké kariéry zahájil kariéru v civilním letectví a roku 1975 založil CAL Cargo Air Lines. V jeho čele stál až do roku 1977, kdy se stal prezidentem izraelské národní letecké společnosti El Al. V této funkci působil až do roku 1979 a později se stal předsedou Israel Aircraft Industries. Zemřel dne 29. června 2003.\n\n"}
{"id": "499069", "url": "https://cs.wikipedia.org/wiki?curid=499069", "title": "Stanislav Segert", "text": "Stanislav Segert\n\nStanislav Segert (4. května 1921 Praha – 30. září 2005 Los Angeles) byl český evangelický teolog, lingvista, hebraista, duchovní Českobratrské církve evangelické, překladatel a znalec severozápadních semitských jazyků, který od roku 1970 působil jako profesor na University of California.\n\nSegert se narodil v Praze a roku 1939 absolvoval smíchovské Vančurovo reálné gymnázium. V letech 1939-1943 studoval protestantskou teologii, roku 1943 byl na tehdejším pražském bohosloveckém učilišti ordinován a v letech 1943-1945 působil jako vikář sboru ČCE v Praze - Nuslích. V letech 1945-1947 dokončil i studia na Filozofické fakultě UK, kde získal doktorát ze semitských a klasických jazyků a z filosofie. V letech 1945 až 1952 učil na Husově československé evangelické fakultě bohoslovecké (po roce 1950 Komenského evangelické bohoslovecké fakultě v Praze) klasické jazyky. V letech 1951-1958 byl externím učitelem na Filozofické fakultě, poté vědeckým pracovníkem Orientálního ústavu ČSAV (1952-1970). Od roku 1966 přednášel v USA, v roce 1970 byl jmenován profesorem biblických studií a semitských jazyků na Kalifornské univerzitě v Los Angeles. Byl hostujícím profesorem na univerzitách v USA, v Německu a v Izraeli a roku 1991 byl vyznamenán medailí J. Dobrovského AV ČR.\n\nZabýval se hlavně gramatikou starých semitských jazyků, ale také původem a vývojem řeckého písma, objevy starých rukopisů a překládáním z různých jazyků. Publikoval v němčině, angličtině i češtině.\n\n\n\n\n"}
{"id": "499070", "url": "https://cs.wikipedia.org/wiki?curid=499070", "title": "Hans Baumgartner", "text": "Hans Baumgartner\n\nHans Baumgartner (* 30. května 1949, Stühlingen) je bývalý západoněmecký atlet, stříbrný olympijský medailista a trojnásobný halový mistr Evropy ve skoku do dálky.\n\n"}
{"id": "499071", "url": "https://cs.wikipedia.org/wiki?curid=499071", "title": "Anette Olzonová", "text": "Anette Olzonová\n\nAnette Olzon (* 21. června 1971 Katrineholm, Švédsko) je švédská zpěvačka, v minulosti (2007 – 2012) známá svým působením v metalové kapele Nightwish jako hlavní zpěvačka. Předtím byla známa jako zpěvačka švédské rockové skupiny Alyson Avenue. Po příchodu do Nightwish si ještě zahrála s několika skupinami, ve studiu i naživo, například Brother Firetribe nebo Pain.\n\nV roce 2008 nahrála jednu píseň s Brother Firetribe na jejich druhé album, \"Heart Full of Fire\". Dále duet s The Rasmus, \"October & April\", který byl poprvé odvysílán 9. října 2009 ve Finském rádiu. 13. srpna zazpívala dvě písně od Nightwish, konkrétně \"Kuolema Tekee Taiteilijan\" a \"Meadows of Heaven\", se Stockholmským symfonickým orchestrem, při příležitosti oslavy švédsko-finských vztahů. Chystá se vydat své sólové album, jehož příprava začala 19. října 2009.\n\nJe fanynkou zpěvaček Sharon den Adel (z metalové skupiny Within Temptation) a Simone Simons (z metalové skupiny Epica). Inspirací jí také byly zpěvačky Carola Häggkvist, Sarah Brightman, Natalie Cole a Celine Dion. Ráda poslouchá i jiné metalové skupiny, například Sonata Arctica, Amorphis, Tarot nebo Within Temptation. Anette žije se svým přítelem, synem (narozen 2001) a se svými kočkami – Gremlins a Stjärnan. Má celkem sedm tetování, včetně jednoho na levém rameni: „Leave Me Alone“. Nicméně plánuje další.\n\nZa dobu svého působení v Nightwish často bývala terčem poznámek ze strany fanoušků staré (Tarjiny) éry, protože její hlas není operní tak jako býval Tarjin a je podle nich příliš jemný na hudbu Nightwish. Je také proslulá svým výstředním stylem, v angličtině doslova \"The Strange Style of Anette Olzon\" čili \"Podivný styl Anette Olzonové.\" V říjnu 2012 z kapely odešla ve vzájemné dohodě s kapelou údajně kvůli tomu, že směr a potřeby kapely byly v rozporu, což vedlo k odloučení, které nelze napravit. V Nightwish ji, k velké radosti většiny fanoušků, nahradila zkušenější a hlasově vybavenější zpěvačka nizozemských ReVamp, Floor Jansen.\n\nV současnosti se věnuje úspěšnému projektu The Dark Element (2017) na kterém spolupracuje s bývalym kytaristou skupiny Sonata Arctica Jani Liimatainenem.\n\nNa konec roku 2019 je plánováno nové CD The Dark Element – Songs The Night Sings\n"}
{"id": "499075", "url": "https://cs.wikipedia.org/wiki?curid=499075", "title": "Bejt Dagan", "text": "Bejt Dagan\n\nBejt Dagan ( בֵּית דָּגָן, podle biblického města \"Bét-dágon\", zmiňovaného například v Knize Jozue 15,41, v oficiálním přepisu do angličtiny Bet Dagan, přepisováno též Beit Dagan) je místní rada (menší město) v Izraeli, v Centrálním distriktu.\n\nLeží v nadmořské výšce 35 metrů, cca 10 kilometrů jihovýchodně od centra Tel Avivu, v metropolitní oblasti Guš Dan, na jihovýchodní části územně souvislého pásu městského osídlení aglomerace Tel Avivu, který na východ a na jih od města přechází v torzovitě dochovanou zemědělsky využívanou krajinu.\n\nNa západě Bejt Dagan sousedí s městem Cholon, na jihozápadě s velkoměstem Rišon le-Cijon. Severovýchodně od Bejt Dagan leží Ben Gurionovo mezinárodní letiště. Město je napojeno na četné dálniční a silniční dopravní tahy v aglomeraci Tel Avivu. Severně od obce probíhá dálnice číslo 1 z Tel Avivu do Jeruzalému, západně od Bejt Dagan je pak trasována dálnice číslo 4. Podél dálnice číslo 1 probíhá i železniční trať, která zde ale nemá stanici.\n\nBejt Dagan leží v oblasti s hustým osídlením, v naprosté většině židovským.\n\nBejt Dagan navazuje na stejnojmenné biblické město \"Bét-dágon\" patrně pojmenované podle filištínského boha Dágona Město se zmiňuje i v starověkých egyptských pramenech.\n\nBěhem křížových výprav zde vznikla dočasně křižácká pevnost \"Casal Maen\" Později zde existovala arabská vesnice Bajt Dajan, která se během 1. poloviny 20. století rozrostla na město s více než 4000 obyvateli. Fungovaly v ní dvě základní školy. Na počátku První arabsko-izraelské války byla Bajt Dajan ovládnuta v rámci Operace Chamec židovskými silami a arabské obyvatelstvo vesnici opustilo.\n\nŽidovské vojenské jednotky považovaly Bajt Dajan za strategickou lokalitu, protože zdejší arabské obyvatelstvo mohlo narušovat dopravní spojení mezi Tel Avivem a obleženým Jeruzalémem. Už během arabského povstání v tehdejší mandátní Palestině tu 7. května 1936 došlo například k útoku, při kterém místní Arabové ostřelovali židovský autobus. Ovládnutím Bajt Dajan roku 1948 se zároveň dařilo dokončovat židovské obklíčení arabské Jaffy. Novodobý židovský Bejt Dagan byl založen na místě vysídlené arabské vesnice už v říjnu 1948. Status místní rady získal v roce 1953. Do obce se nastěhovali zejména židovští přistěhovalci z Jemenu a severní Afriky. Ve městě fungují dvě základní školy (sekulární a náboženská), veřejná knihovna, sportovní areály a plavecký bazén.\n\nPopulace Beit Dagan je převážně nábožensky založená. Podle údajů z roku 2009 tvořili naprostou většinu obyvatel Židé – cca 6 700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 6 800 osob).\n\nJde o středně velké sídlo městského typu s trvalým růstem. Po počátečním rychlém dosídlení po roce 1948 se dostavila dlouhodobá populační stagnace, která teprve koncem 90. let 20. století přešla v rychlý populační růst v souvislosti s tím, jak se obec začlenilo do ekonomiky a realitního trhu aglomerace Tel Avivu. V roce 2009 v Bejt Dagan probíhal schvalovací proces ohledně výstavby nové obytné čtvrti s 580 byty. Po roce 2010 se demografický růst opětovně zpomalil. K 31. prosinci 2017 zde žilo 7 100 lidí.\n\n\n"}
{"id": "499083", "url": "https://cs.wikipedia.org/wiki?curid=499083", "title": "Sunrise (Florida)", "text": "Sunrise (Florida)\n\nSunrise je město na Floridě v USA. Leží v jihovýchodní části Florida v okrese Broward County. Podle údajů z roku 2007 zde žije 89 787 obyvatel.\n\nSídlí zde hokejový klub NHL Florida Panthers, který hraje své zápasy v hale BB&T Center.\n\nPoloha na mapě:\n"}
{"id": "499084", "url": "https://cs.wikipedia.org/wiki?curid=499084", "title": "Kutná (Krkonoše)", "text": "Kutná (Krkonoše)\n\nKutná je vrchol v České republice ležící v Krkonoších.\n\nKutná (německy \"Quetschenstein\") tvoří severozápadní výběžek hřebenu Rýchor. Nachází se asi 4,5 km západně od města Žacléře, asi 11 km severně od Trutnova a asi 5,5 km severovýchodně od Janských Lázní. Všechny svahy kromě jihovýchodního jsou velmi prudké a se značným převýšením. Na jihovýchodní straně na Kutnou navazuje asi 1,5 km dlouhý hřeben Rýchor. Nadmořská výška do nejbližšího sedla tímto směrem klesá pouze na 996 m n. m. Hora se nachází na území Krkonošského národního parku.\n\nV některých mapách bývá jako Kutná chybně označen vrchol vzdálený 900 m směrem na jih (souřadnice ) s nadmořskou výškou 1009 m. Ve skutečnosti jde o dosud bezejmenný vrchol, který autoři projektu \"Tisícovky Čech, Moravy a Slezska\" pojmenovali Kutná - J vrchol. Z pohledu tisícovek jde v obou případech o vedlejší vrcholy Dvorského lesa, protože mají jen minimální převýšení od společného sedla, které se nachází u rozcestí Kutná-Rýchory. Katastrálně přísluší vrchol Kutná pod Rýchory (součást města Žacléř); na vrcholu Kutná - J se krom toho sbíhají hranice obcí Horní Maršov, Svoboda nad Úpou a Mladé Buky.\n\nKutná je odvodňována levými přítoky řeky Úpy. Východní a severní svah Albeřický potok a jeho přítok Suchý potok, západní potom Maxův potok. Jeho upravený pramen se nachází asi 300 metrů jižně od vrcholu Kutné u zelené turistické značky.\n\nSvahy Kutné jsou porostlé lesem s převahou smrčin. Část východního svahu pod vrcholem a přilehlá část hřebenu Rýchor je pokrytá horskou loukou.\n\nPřes vrchol Kutné vede z Horního Maršova neveřejná cesta za vhodných klimatických podmínek sjízdná pro osobní automobily, která pokračuje jihovýchodním směrem po hřebenu Rýchor. Po ní je trasována žlutě značená trasa 7223. Zeleně značená trasa 4212 je na Kutnou vedena ze Svobody nad Úpou.\n\nPřímo na vrcholu se nachází sklepní prostor vyhořelé Maxovy boudy zprovozněné roku 1893. Interiér je upraven na sklad materiálu horské služby, na střeše vznikla vyhlídková plošina. Je odsud jeden z nejlepších výhledů na východní Krkonoše. Pouhých sto metrů jižně od ní stojí Rýchorská bouda provozovaná jako Krkonošské středisko ekologické výchovy. Je zde možnost občerstvení. V severozápadním svahu Kutné se nachází několik objektů lehkého opevnění budovaného v druhé polovině třicátých let proti Německu.\n\n"}
{"id": "499085", "url": "https://cs.wikipedia.org/wiki?curid=499085", "title": "Futurum (hudební skupina)", "text": "Futurum (hudební skupina)\n\nFuturum je brněnská rocková skupina působící v 80. letech 20. století. Obnovena byla roku 2005 a od té doby příležitostně vystupuje. Hlavní postavou v kapele je klávesista a zpěvák Roman Dragoun.\n\nFuturum založili v roce 1983 dva spoluhráči z jiné brněnské skupiny Progres 2, kytarista Miloš Morávek a klávesista Roman Dragoun. Původně se mělo jednat o „vedlejší projekt“, neboť měli napsané skladby, které se nehodily do repertoáru Progres 2. Nakonec ale tuto skupinu zcela opustili, neboť nebyli spokojeni s hranými skladbami, které v té době tvořily rozsáhlé kompozice ovlivněné Pink Floyd. K těmto dvěma muzikantům se přidal ještě kytarista Emil Kopřiva ze Synkop a bubeník Jan Seidl (např. skupina Pumpa), Dragounův kamarád z dětství. Kapela začala vytvářet další skladby ovlivněné skupinami King Crimson, Talking Heads či UK a první koncertní vystoupení odehrála začátkem roku 1984. Šlo o nový program, jehož většina skladeb byla složena Romanem Dragounem. Na koncertním provedení, jež mělo premiéru v Kulturním domě v Brně-Žabovřeskách, pracoval scénograf Vladimír Ambroz, autor loga skupiny a pozdějších obalů desek. Miloš Morávek jako jeden z prvních v Československu používal kytarový syntezátor, Dragoun a Kopřiva byli multiinstrumentalisté. Kopřiva totiž kromě kytary hrál i na baskytaru, Dragoun klávesy střídal rovněž s baskytarou a příležitostně i s kytarou a perkusemi. V roce byla 1984 kromě dvou singlů nahrána a vydána i první deska Futura nazvaná \"Ostrov Země\" s texty básnířky Soni Smetanové.\n\nNa konci roku 1984 přišel do skupiny baskytarista Lubomír Eremiáš (* 30. října 1954), v květnu 1985 saxofonista Leopold Dvořáček (* 15. dubna 1956), naopak v červenci téhož roku opustil Futurum kytarista Morávek. V této podobě skupina nahrála začátkem roku 1986 skladbu „Soumrak“ pro sampler \"Rockový maratón 2\". O několik měsíců později vznikla také nahrávka druhého alba Futura, které následujícího roku vyšlo pod názvem \"Jedinečná šance\". Následně ze skupiny odešel Dvořáček. Rok 1988 byl pro kapelu zlomový. Nejprve nahradil Eremiáše na postu baskytaristy Pavel Pelc, přičemž již od roku 1987 vznikaly skladby pro chystané třetí album. Jenže přišel zvrat, Dragoun se Seidlem skupinu opustili a stali se členy pražských Stromboli, kde nahradili Vendulu Kašpárkovou a Klaudia Kryšpína, kteří emigrovali. Po odchodu těchto dvou hudebníků skupina ještě nějaký čas fungovala jako předkapela právě Stromboli, na podzim 1989 ale zanikla. Roku 1994 se skupina objevila na několika koncertech ve složení Roman Dragoun, Jan Seidl, Dirdové, Roman Pokorný, Miroslav Barabáš a Milan Krajíc.\n\nNázev Futurum se objevil také na dvou deskách. Poprvé v roce 1991 na eponymním albu Báry Basikové, kde jsou pod jménem Futurum u skladby „Víkend lvích vášní“ uvedeni Roman Dragoun a klávesista Vít Popp. Druhá zmínka je na Dragounově sólovém albu \"Stín mý krve\" (1995), na kterém je část doprovodných hudebníků (mj. i bubeník Jan Seidl či kytarista Roman Pokorný) prezentována jako Futurum.\n\nV roce 2005 byla při příležitosti vydání reedice obou alb obnovena koncertní činnost Futura v původní sestavě. Na jaře 2008 byla skupina doplněna o mladého baskytaristu Jakuba Michálka, přičemž v této podobě Futurum dodnes příležitostně vystupuje.\n\n29. a 30. března 2009 uspořádalo Futurum dvojkoncert k 25 let od založení kapely (opožděně, neboť 25. výročí bylo v roce 2008), na kterém se představili všichni hudebníci, kteří skupinou prošli, doplněni o vokalistky a dechovou sekci. Z této akce byl pořízen zvukový i obrazový záznam, přičemž v prosinci 2009 vyšlo koncertní album \"25. narozeniny\" i stejnojmenné DVD.\n\n\n\n\n"}
{"id": "499086", "url": "https://cs.wikipedia.org/wiki?curid=499086", "title": "Ponta Delgada (Madeira)", "text": "Ponta Delgada (Madeira)\n\nPonta Delgada je obec na severním pobřeží Madeiry patřící do okresu São Vicente. V roce 2001 měla 1325 obyvatel. Z jižní strany obce jsou hory, ze severu Atlantský oceán. Obyvatelstvo se živí rybolovem a zemědělstvím.\n\nPrvní osadníci se zde objevili již po roku 1466. Zdejší farní kostel prošel řadou přestaveb, ale 12. července 1908 vyhořel. Dnešní vzhled kostela je z roku 1910. V kostele se již od roku 1577 koná vždy první neděli v září náboženská slavnost a pouť.\n\nObyvatelstvo se živí rybolovem a zemědělstvím. Zdejší úrodná půda produkuje ovoce, zeleninu a víno. V minulosti to byla i cukrová třtina dodávaná lihovarům a cukrovarům, jejíž pěstování vytlačila levnější třtina jihoamerická.\n"}
{"id": "499088", "url": "https://cs.wikipedia.org/wiki?curid=499088", "title": "Lejskovití", "text": "Lejskovití\n\nLejskovití (Muscicapidae) je početná čeleď řádu pěvců čítající na 275 druhů malých ptáků obývajících výhradně evropský, asijský a africký kontinent. Mezi dobře známé a široce rozšířené zástupce čeledi patří např. červenky, slavíci, rehci, bramborníčci, bělořiti a lejskové.\n\nLejskovití jsou 10 – 21 cm velcí, většinou jednotvárně zbarvení ptáci, ačkoli zejména samci některých druhů bývají i velmi výrazného vzhledu. Jejich rovný, na konci zašpičatělý zobák je typickým znakem všech hmyzožravých ptáků a je vhodný k jeho ukořisťování za letu.\n\nObývají velkou škálu krajin, vždy však vyžadují alespoň částečný stromový porost. Nejčastěji se tak vyskytují v lesích a křoviskách, někteří z nich často pronikají i do parků a zahrad. Severské druhy jsou přitom tažné.\n\nV závislosti na jednotlivých druzích si staví hnízda na stromech, v keřích, na zemi či ve stromových dutinách.\n\n\n"}
{"id": "499093", "url": "https://cs.wikipedia.org/wiki?curid=499093", "title": "Alvarezsaurus", "text": "Alvarezsaurus\n\nAlvarezsaurus („Alvarezův ještěr“) byl malý svrchnokřídový teropodní dinosaurus, žijící na území dnešní Argentiny asi před 86 až 83 miliony let. Tento malý dravec dosahoval délky asi 1 až 1,4 metru a hmotnosti kolem 3 kilogramů. Fosilie alvarezsaura byly objeveny v souvrství Bajo de la Carpa a byly formálně popsány a pojmenovány v roce 1991 paleontologem José F. Bonapartem podle dějepisce Dona Gregoria Alvareze. Typovým druhem je \"A. calvoi\".\n\n\"Alvarezsaurus\" byl dvounohý rychlý lovec, který mohl být hmyzožravým nebo všežravým tvorem. Některými paleontology byl tento teropod klasifikován také jako primitivní pták.\n\n"}
{"id": "499096", "url": "https://cs.wikipedia.org/wiki?curid=499096", "title": "Zárodečný vak", "text": "Zárodečný vak\n\nZárodečný vak (megagametofyt) je samičí gametofyt semenných rostlin, tedy rostlin nahosemenných a krytosemenných. Obsahuje samičí haploidní pohlavní buňku zvanou vaječná buňka nebo oosféra. Megagametofyty nahosemenných a krytosemenných rostlin se liší, vyskytují se také drobnější odchylky v rámci nižších taxonů.\n\nPro srovnání, samčí gametou je spermatická buňka obsažená v mikrogametofytu. \n\nGametofyt krytosemenných rostlin je ze všech gametofytů nejredukovanější. Vzniká v mateřském sporofytu a po celou dobu své existence je na něm plně závislý. Tvoří se z diplodního sporocytu, který se meiozí mění ve čtyři haploidní mladé zárodečné vaky, z nichž tři abortují. Jediný přeživší zárodečný vak postupně zraje a mění se ve zralý zárodečný vak. Tato přeměna zahrnuje celkem tři mitozy, ovšem bez cytokineze, takže nakonec vzniká syncytium s osmi haploidními jádry. Ta začnou migrovat – tři se usadí na pólu gametofytu u chalázy neboli poutka, které spojuje gametofyt se sporofytem, dvě uprostřed a tři na pólu u otvoru klového, kterým bude po opylení pronikat pylová láčka. Pak dojde k tvorbě buněčných přepážek, které obalí každé jádro zvlášť (pouze dvě jádra uprostřed buňky zůstanou spolu), získáme tedy uvnitř bývalého sporocytu, nyní zralého zárodečného vaku, sedm buněk – šest haploidních, jednu diploidní. Tři buňky u chalázy se nazývají antipody, diplodní buňka uprostřed zárodečného vaku jádro zárodečného vaku, dvě buňky u otvoru klového jsou synergidy a jedna buňka u otvoru klového je oosféra. Oosférou se stane prostřední buňka ze tří, které se nacházejí u otvoru klového. \n\nPři oplození megagametofytu spermatickými buňkami ze samčího mikrogametofytu dochází ke dvojitému oplození – jednou spermatickou buňkou je oplozena oosféra za vzniku diploidní zygoty, která dá vznik následující generaci, druhou spermatickou buňkou je oplozeno jádro megagametofytu za vzniku triploidního endospermu. \n\nGametofyt nahosemenných rostlin je také velmi redukovaný a zcela závislý na mateřském sporofytu, v porovnání s krytosemennými vaky ale není redukovaný tolik. Megagametofyt nahosemenných rostlin je mnohobuněčný, nevyskytuje se zde dvojité oplození (oplozena je pouze oosféra, jádro megagametofytu ne a endosperm tak zůstává haploidní), pouze u \"Gnetaceae\" je jeho náznak (druhá spermatická buňka splývá s některou buňkou kanálkovou, vzniklá struktura ovšem abortuje). V přístupu k oosféře brání spermatické buňce několik kanálkových buněk, které musí před oplozením odumřít spácháním apoptózy.\n"}
{"id": "499102", "url": "https://cs.wikipedia.org/wiki?curid=499102", "title": "Bnej Ajiš", "text": "Bnej Ajiš\n\nBnej Ajiš ( , v oficiálním přepisu do angličtiny Bene Ayish, přepisováno též Bnei Ayish) je místní rada (menší město) v Izraeli, v Centrálním distriktu. Název doslova znamená „\"Synové Akivy Josefa Schlesingera\"“, přičemž jméno rabína je zapsáno jako akronym. Samotné slovní spojení \"Bnej ajiš\" pak v hebrejštině označuje hvězdokupu Hyády.\n\nLeží v nadmořské výšce 77 metrů, přibližně 30 kilometrů jižně od centra Tel Avivu a 10 kilometrů východně od Ašdodu, v metropolitní oblasti Guš Dan. Leží mimo hlavní jádro aglomerace Tel Avivu, v hustě osídlené krajině s intenzivním zemědělstvím. Severně od Bnej Ajiš leží město Gedera.\n\nBnej Ajiš je napojen na četné dálniční a silniční dopravní tahy v aglomeraci Tel Avivu. Východně od obce probíhá dálnice číslo 40. Bnej Ajiš leží v oblasti s hustým osídlením, v naprosté většině židovským.\n\nMěsto Bnej Ajiš bylo založeno v roce 1958 v oblasti, která byla až do poloviny 20. století hustě osídlena Araby, kteří ale během první arabsko-izraelské války region opustili. V oblasti také od konce 30. let 20. století vyrostly četné vojenské základny britské armády.\n\nPrávě v prostoru opuštěné britské základny (jejímž pozůstatkem jsou dodnes dochované dva věžovité zásobníky na vodu – viz foto) byla po válce založena nová osada. První obyvatelé sem přišli 7. října 1957. Zakladateli Bnej Ajiš byli židovští přistěhovalci z Jemenu, Íránu, Iráku a Maroka. Zpočátku přebývali v provizorních podmínkách. Osada měla částečně zemědělský charakter. V roce 1958 získal Bnej Ajiš status samostatné obce. Během 60. let 20. století zde vyrostla základní a mateřská škola a malé zdravotní středisko. V roce 1962 se obec stala členem oblastní rady Chevel Javne. V červnu 1981 po dlouhé přesvědčovací kampani byl Bnej Ajiš povýšen na místní radu.\n\nPočátkem 90. let 20. století zažil Bnej Ajiš dramatický nárůst populace spojený s masivním přílivem židovských přistěhovalců z bývalého Sovětského Svazu, který změnil toto vesnické sídlo v město. Pro nově příchozí vyrostla na západním okraji obce samostatná čtvrť \"Ganej Tal\". V 90. letech zde proto došlo k výstavbě 1500 bytových jednotek. V důsledku těchto změn byl v komunálních volbách v roce 1998 zvolen do čela obce Mark Basin jako první starosta místní rady v Izraeli z řad nových přistěhovalců z bývalého SSSR.\n\nPopulace Bnej Ajiš je smíšená, sestávající ze sekulárních i nábožensky založených obyvatel. Původní drtivá převaha obyvatel jemenitského a sefardského původu skončila v 90. letech 20. století a podíl jemenitů klesl na jednu třetinu, zatímco jen přistěhovalci z bývalého SSSR tvořili počátkem 21. století cca 15 % obyvatel. Vrchol této demografické vlny nastal v letech 1997–1998, kdy noví přistěhovalci ze SSSR tvořili 65 % obyvatelstva.\n\nPodle údajů z roku 2009 tvořili naprostou většinu obyvatel Židé – cca 5700 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 6 900 osob). Jde o středně velké sídlo městského typu, jehož populační růst se ale po prudkém skoku z 90. let počátkem 21. století prakticky zastavil. K 31. prosinci 2017 zde žilo 7000 lidí.\n\n\n"}
{"id": "499103", "url": "https://cs.wikipedia.org/wiki?curid=499103", "title": "Franz von Epp", "text": "Franz von Epp\n\nFranz Xaver rytíř von Epp (16. říjen 1868 – 31. prosinec 1946) byl vysoce vyznamenaný německý veterán první světové války, politik a pozdější generál Wehrmachtu za druhé světové války. Mimo jiné byl držitelem mnoha vysoce ceněných vojenských vyznamenání včetně pruského řádu Pour le Mérite, bavorského rytířského kříže vojenského řádu Maxe Josefa nebo nacistického rytířského kříže válečného záslužného kříže s meči.\n\nFranz Epp se narodil 16. října roku 1868 v bavorském Mnichově jako syn uměleckého malíře Rudolfa Eppa a jeho ženy Kathariny (rozenná Steibelová). Měl dvě mladší sestry, Helene a Auguste.\n\nNejdříve navštěvoval obecnou školu v Mnichově a následně přešel na místní gymnázium, kde později v létě roku 1887 maturoval. Následně se rozhodl vstoupit k 16. srpnu téhož roku do německé císařské armády, kde byl v hodnosti tříročního dobrovolníka a důstojnického čekatele zařazen k 9. bavorskému pěšímu pluku u něhož se propracoval až do hodnosti nadporučík (\"Premierleutnant\").\n\nS tímto povýšením rovněž nastoupil k 13. říjnu roku 1896 na bavorskou vojenskou akademii v Mnichově. Zde studoval až do konce září roku 1899. Po dokončení sloužil dále u 9. pěšího pluku a to až do července roku 1900, kdy byl přeložen k 4. východoasijskému pěšímu pluku (\"4. Ostasiatischen Infanterie-Regiment\"), s kterým se podílel na potlačení Boxerského povstání v Číně.\n\nPotom se stal velitelem rot v Německé kolonii Deutsch Südwestafrika (nyní Namibie), kde se účastnil krvavého drcení Hereroova povstání. Během první světové války sloužil von Epp jako velící důstojník bavorského regimentu ve Francii, Srbsku a Rumunsku. Za svou válečnou službu dostal von Epp rytířský titul.\n\nPo konci války vytvořil von Epp Freikorps, pravicovou, polovojenskou formaci většinou vytvořenou z válečných veteránů (jejími členy byli například Gregor Strasser a Ernst Röhm). Freikorps se pod vedení von Eppa účastnilo rozdrcení Bavorské republiky rad roku 1919. Von Epp se ten samý rok připojil k Reichswehru a v roce 1922 se stal generálmajorem.\n\nVon Epp se roku 1928 stal členem NSDAP, kde setrval až do roku 1945. Von Epp sloužil v NSDAP jako hlava armádní politické kanceláře, a později jako vůdce německé koloniální společnosti, organizace všech bývalých německých kolonií.\n\nPo Hitlerově jmenování říšským kancléřem v roce 1933 se stal von Epp říšským komisařem pro Bavorsko, kde se dostal do sporu s bavorským nacistickým ministerským předsedou Ludwigem Siebertem. Von Eppův pokus sesadit Sieberta z postu bavorského vůdce selhal. Von Epp ale pokračoval ve vykonávání úřadu říšského komisaře do konce války.\nBěhem druhé světové války se von Epp od ostatních nacistických vůdců distancoval. Hlavní důvod byl osobní odpor k některým z nich. Často se s nimi na ničem nedohodl, nebo nesouhlasil s jejich politikou.\n\nVon Epp byl roku 1945 zatčen skupinou FAB, která se úspěšně pokusila svrhnout vládu v Bavorsku. Vůdce FAB, Rupprecht Gerngroß, později vydal von Eppa Američanům.\nNa konci války byl von Epp uvězněn Američany a zemřel v zajateckém táboře v roce 1946.\n\n\n\n"}
{"id": "499113", "url": "https://cs.wikipedia.org/wiki?curid=499113", "title": "Strdimilovití", "text": "Strdimilovití\n\nStrdimilovití (Nectarinidae) je početná čeleď pěvců čítající na 132 druhů v 15 rodech.\n\nVelikost i hmotnost strdimilovitých je značně variabilní a může se pohybovat od sotva 5 g těžkého strdimila savanového až po 45 g vážícího strdimila brýlového. Stejně jako kolibříci jsou výrazně sexuálně dimorfní, se samci jasných barev. Od samic se samci odlišují i mírně větší velikostí. Společným znakem všech strdimilivitých je poměrně dlouhý, na konci viditelně zahnutý zobák s dlouhým hrubým jazykem přizpůsobeným k požírání nektaru, ačkoli se u některých druhů ve stravě objevují převážně pavouci a hmyz, kterým krmí i svá mláďata.\n\nStrdimilovití obývají tropické oblasti Afriky, Asie a Australasie. V Africe, kde žijí v nejhojnějším počtu, jsou zastoupeni zejména v její subsaharské části a na Madagaskaru, v Asie zasahují podél pobřeží Rudého moře až po Izrael. V Australasii jsou pak zastoupeni na Nové Guineji, severní a východní Austrálii a na Šalamounových ostrovech. Obývají přitom širokou škálu krajin, ale přednostně se vyskytují v tropických deštných lesích, lesech jiného typu, křovinách a v savanách, některé druhy často zasahují také do zahrad, plantáží a na zemědělskou půdu.\n\nJsou aktivní přes den a vyskytují se v párech nebo rodinných skupinách. Hnízdo připevňují k větvím stromů a kladou do něj až 4 vejce, na jejichž inkubaci se většinou podílí pouze samice. O již vylíhlé potomstvo se však vždy starají oba rodiče společně. Všichni strdimilovití se také stávají častou obětí hnízdního parazitismu.\n\n\n"}
{"id": "499116", "url": "https://cs.wikipedia.org/wiki?curid=499116", "title": "Halové mistrovství Evropy v atletice 2000", "text": "Halové mistrovství Evropy v atletice 2000\n\n26. Halové mistrovství Evropy v atletice se uskutečnilo ve dnech 25. února – 27. února 2000 v belgickém Gentu. Disciplíny probíhaly v nově zrekonstruované hale Flanders Sporta Arena. Šampionátu se zúčastnilo 549 atletů a atletek ze 44 států Evropy.\n\nZ rozhodnutí rady Evropské atletické asociace (EAA) a se souhlasem Mezinárodní atletické federace (IAAF) nově mohlo do finálových bojů postoupit pouze osm, namísto dvanácti atletů. Ve skoku dalekém, trojskoku a ve vrhu koulí potom měla kompletní finálová osmička k dispozici šest pokusů. Poprvé od roku 1975, kdy se evropský halový šampionát konal v polských Katovicích se v programu opět objevily štafetové závody mužů a žen na 4 × 400 metrů.\n\nO nejhodnotnější výkon se postaral český vícebojař Tomáš Dvořák, který v sedmiboji nasbíral celkově 6 424 bodů, čímž vytvořil nový halový evropský rekord. Ve štafetovém závodě mužů na 4×400 metrů doběhlo původně na prvním místě ruské kvarteto. Jury však Rusy pro vyšlápnutí z dráhy diskvalifikovala a halovými mistry Evropy se stali čeští atleti ve složení Jiří Mužík, Jan Poděbradský, Štěpán Tesařík a Karel Bláha. Těsně pod stupni vítězů, na 4. místě skončil český koulař Miroslav Menc. O rok později však dostal kvůli dopingu doživotní zákaz startů Ukrajinec Oleksandr Bahač, který původně v Gentu získal zlato. V jeho těle byla při únorové kontrole zjištěna extrémně vysoká koncentrace odpadních látek produkovaných anabolickým steroidem methandienonem. Menc tak dodatečně získal bronzovou medaili.\n\nČeskou republiku na tomto šampionátu reprezentovalo 18 českých atletů (12 mužů a 6 žen).\n\n"}
{"id": "499118", "url": "https://cs.wikipedia.org/wiki?curid=499118", "title": "Mikrogametofyt", "text": "Mikrogametofyt\n\nMikrogametofyt (mikroprothalium) je samčí gametofyt semenných rostlin vytvářející samčí gamety (haploidní pohlavní buňky), takzvané spermatické buňky. Mikrogametofyt se zakládá v pylovém zrnu. Mateřský sporofyt - dospělá vegetativní rostlina - produkuje pyl, což jsou vlastně samčí výtrusy mikrospory. Přímo v pylových zrnech (odpovídá mladému pylovému zrnu) se při zrání spora mění v mikrogametofyt (odpovídá zralému pylovému zrnu) který mitózou produkuje gamety (odpovídají spermatickým buňkám ). \nMladá mikrospora roste, vakuolizuje se a asymetrickou mitózou se dělí na buňku vegetativní a buňku generativní. Obě jsou haploidní, generativní buňka, která je od vegetativní buňky oddělena plazmatickou membránou, se zanoří do cytoplazmy vegetativní buňky (generativní buňka je tedy uvnitř buňky vegetativní). Vegetativní buňka metabolicky zabezpečuje růst a vývoj pylového zrna při dozrávání a má význam při výživě generativní buňky, jejíž hlavní úlohou je přenos genetické informace. \nDále se buňka generativní mitoticky dělí ve dvě buňky spermatické. Pokud k tomuto dělení dojde před uvolněním pylu z prašníků, nazýváme pylová zrna trojbuněčnými, pokud se buňka generativní dělí až po vypuštění pylu, nazýváme je dvojbuněčnými. Ve druhém případě dochází ke vzniku spermatických buněk až v klíčící pylové láčce (sypho), která představuje zralý mikrogametofyt. \nSamičím ekvivalentem mikrogametofytu je megagametofyt (megaprothalium) které je u semenných rostlin představováno zárodečným vakem.\n"}
{"id": "499121", "url": "https://cs.wikipedia.org/wiki?curid=499121", "title": "Alexej Vasiljevič Kolcov", "text": "Alexej Vasiljevič Kolcov\n\nAlexej Vasiljevič Kolcov (15. října 1809, Voroněž – 10. listopadu 1842) byl ruský romantický básník, označovaný za „ruského Burnse“.\n\nJeho otec byl statkář a Alexej na otcově statku pomáhal s pastýřskou a honáckou prací, velmi rád ale četl a v šestnácti letech se pokusil o první verše. V roce 1831 byly při jakési obchodní cestě do Moskvy Kolcovovy verše poprvé časopisecky otištěny, v roce 1835 vyšly knižně. Kolcov se stal významnou literární osobností. Po onemocnění básníkova otce se ale jeho statek utopil v právních problémech, které podlomily i Kolcovovo zdraví. Alexej Vasiljevič Kolcov tak ve čtyřiatřiceti letech zemřel.\n\nKolcov postrádal formální vzdělání (nikdy se nenaučil psát pravopisně správně), ve svých textech, většinou krátkých, tematicky velmi různorodých lyrických písních, se inspiroval téměř výlučně ruskou lidovou poezií (někdy jsou jeho básně s mírnou nadsázkou označovány za lidovou poezii, jejíž autor je náhodou známý). Jeho básně měly ve své době velký ohlas pro svou romantickou citlivost a živost, oslavu prostého rolníka a jeho života. Mnoho z nich bylo zhudebněno. Do češtiny Kolcovovy verše přeložili například Ladislav Quis nebo František Krsek.\n"}
{"id": "499125", "url": "https://cs.wikipedia.org/wiki?curid=499125", "title": "Hrobka hrabat Henckelů von Donnersmarck", "text": "Hrobka hrabat Henckelů von Donnersmarck\n\nHrobka hraběcí rodiny Henckelů von Donnersmarck und Vösendorf je nepříliš velká kruhovitá stavba na hřbitově ve Starém Bohumíně, součást památkově chráněného kostela Narození Panny Marie. \n\nŠlechtická rodina Henckelů von Donnersmarck získala bohumínské panství s konečnou platností 26. května 1629. Rodina patřila mezi aktivní vyznavače protestantského pietismu. Proto si musela nechat vystavět rodinnou hrobku v samotném rohu hřbitova. Tato dvoupatrová stavba, v jejímž suterénu je hrobka a v nadzemí sakrální prostor, svým vzhledem připomíná románskou rotundu bez apsidy. \n\nHrobka byla postavena někdy v druhé polovině 17. století. Roku 1752 byla hrobka přestavěna do dnešní podoby a od té doby sloužila svému účelu již jen krátce. Poslední mužský potomek bohumínské větve rodu Johann Erdman Henckel von Donnersmarck und Vösendorf zde byl pohřben 16. března 1803. Samotná podzemní část hrobky pak byla nejpozději na přelomu 19. a 20. století vyklizena a vchod do ní byl zasypán.\n\nDo seznamu kulturních památek byla tato stavba, jejíž nadzemní část dlouhá desetiletí sloužila jako skladiště již nepoužívaného kostelního mobiliáře, zapsána v roce 1974, kdy došlo k její částečné rekonstrukci. Teprve díky iniciativě Vítězslava Malchara, Otmara Faji a jejich spolupracovníků byla nadzemní část bývalé hrobky v letech 2001 až 2002 znovu opravena a adaptována na kapli Panny Marie. Této kapli, ve které se v květnu konají odpolední májové pobožnosti, spolu se zde umístěným bývalým božítělovým oltářem, požehnal v roce 2002 generální vikář ostravsko-opavské diecéze František Kufa.\n\n"}
{"id": "499128", "url": "https://cs.wikipedia.org/wiki?curid=499128", "title": "Třída Caroline", "text": "Třída Caroline\n\nTřída Caroline byla třída lehkých křižníků Royal Navy. Skládala se z jednotek \"Caroline\", \"Carysfort\", \"Comus\", \"Cleopatra\", \"Conquest\" a \"Cordelia\", postavených v letech 1913–1915. Byla to první ze sedmi tříd lehkých křižníků souhrnně označovaných jako třída \"C\".\n\nPůvodní hlavní výzbroj lodí tvořily dva 152mm kanóny na zádi a osm 102mm kanónů na přídi a bocích trupu. Doplňovaly je 76mm kanón, čtyři 47mm kanóny a čtyři 533mm torpédomety. V roce 1918 byly všechny 102mm kanóny odstraněny a naopak ráže 152mm byla posílena o další dvě hlavně. Rovněž počet torpédometů se za války zvýšil na šest.\n\nVšechny jednotky byly nasazeny v první světové válce. Například \"Caroline\", \"Comus\" a \"Cordelia\" bojovaly roku 1916 v bitvě u Jutska.\n\nVšech šest lodí válku přečkalo a v následujících dvou dekádách byly postupně vyřazovány — \"Cordelia\" v roce 1923, \"Conquest\" v roce 1930, \"Carysfort\" a \"Cleopatra\" v roce 1931 a nakonec \"Comus\" roku 1934. \"Caroline\" se jako jediná ze všech křižníků třídy \"C\" dochovala dodnes. Loď byla od roku 1924 používána jako depotní loď a dnes slouží v Belfastu k výcviku.\n\n\n"}
{"id": "499130", "url": "https://cs.wikipedia.org/wiki?curid=499130", "title": "Nový Bohumín", "text": "Nový Bohumín\n\nNový Bohumín () vznikl na katastru obce Šunychl v době budování nádraží u nově postavené železnice v roce 1847. Místo se nacházelo uprostřed lesů a bažin, které bylo nutno vysoušet. Nová osada nesla původně název Šunychl-Bohumín-nádraží. Název Šunychl-Bohumín-nádraží byl změněn 14. dubna 1924 na Nový Bohumín a 16. října 1924 povýšila vláda Československé republiky obec na město. V roce 2006 měla místní část Nový Bohumín 14 062 obyvatel.\n\nPřekotná výstavba administrativních a obytných budov a dělnických kolonií nenechala vzniknout zajímavým architektonickým památkám ani dominujícímu náměstí. K zajímavým stavbám patří budova nádraží a kruhová remíza Českých drah z roku 1891, která byla do dnešní podoby upravena v roce 1984. Severní část dnešního náměstí T. G. Masaryka tvoří původní radnice z let 1897–1898, po citlivých opravách nyní opět navrácená původnímu účelu, komplex tehdejších německých škol, stavěných v letech 1894–1914 (dnes hlavní budova městského úřadu), katolický kostel Nejsvětějšího srdce Ježíšova z roku 1896, katolická fara z roku 1905 a za nimi na Husově ulici budova bývalého ženského kláštera Notre Dame z roku 1903, kde dnes sídlí Střední škola Bohumín. Ve stejném novogotickém stylu byl postaven v roce 1901 kostel Slezské evangelické církve augsburského vyznání ve Štefánikově ulici.\n\nV roce 1887 byl postaven skřečoňský most, v roce 1902 byla prodloužena historická ocelová lávka pro pěší nad kolejištěm až na dnešní Lidickou ulici. Silniční nadjezd na Bezručově ulici byl slavnostně kolaudován 30. dubna 1964. Nejvíce obchodů v minulosti bylo v tzv. zlatém kříži, tvořeném Nádražním náměstím (dnešní náměstí A. Mickiewicze), ze kterého vycházela třída 28. října (dnes třída. Dr. E. Beneše). Z této hlavní ulice odbočovala Štefánikova ulice (dnes ulice 9. května), Šnejdarkova ulice (dnes Studentská) a Kostelní ulice (ta jediná má svůj původní název). Dnes tomuto centru dominuje pěší zóna.\n\nVojenská posádka byla ve městě zřízena na podzim v roce 1923 a za dnešním parkem Petra Bezruče byly postaveny budovy vesměs přízemní, barákového typu. Při budování pevnostního systému před druhou světovou válkou byla pro posílení ochrany hranic postavena na okraji města v obci Šunychl druhá kasárna. Na počátku padesátých let minulého století do kasáren nastoupilo železniční vojsko a pro vojáky byly vybudovány poměrně solidní jednoposchoďové pavilony. Posledních 120 příslušníků železničního vojska opustilo bohumínské kasárny 6. dubna 1994.\n\nNejvýznamnějšími podniky na jeho území jsou Bochemie, Bonatrans, České dráhy, Železárny a drátovny Bohumín, ve městě působí i řada menších podniků, závodů, společností i podnikatelů.\n\nInformační centra pro občany i příchozí návštěvníky jsou čtyři. V budově městské knihovny na Vrchlického ulici, v budově městského úřadu na Masarykově ulici, ve vestibulu nádraží Českých drah a v Penzionu ve věži na Koperníkově ulici vedle nového krytého aquacentra. Město má uzavřeny tři dohody o spolupráci s městy v Polsku. Jsou to Zdzieszowice, Prudnik a Gródkow.\n\nMěsto Nový Bohumín po dlouhou dobu používalo původního obecního znaku Šunychlu. Byla to stříbrná radlice v modrém poli, pod níž se nacházela stříbrná pěticípá hvězda. Tento znak byl změněn po připojení Kopytova. Od té doby měl znak tři části. V horním červeném poli bylo zlaté okřídlené kolo symbolizující část nádraží, dolní polovina byla svisle rozdělena na dvě části – modré a zelené pole. V pravém modrém poli byla stříbrná radlice a pod ní stříbrná pěticípá hvězda, což symbolizovalo Šunychl, a v levém zeleném poli byl rýč, symbolizující Kopytov. Po roce 1945 se postupně přestal tento znak používat. V roce 1967 zvítězil ve veřejné soutěži návrh nového městského znaku, který se užívá dodnes.\n\n"}
{"id": "499134", "url": "https://cs.wikipedia.org/wiki?curid=499134", "title": "Stěrka (materiál)", "text": "Stěrka (materiál)\n\nStěrka je materiál nanášený stíráním, který vytváří zpravidla hladký povrch. V úpravě stěn jde o nejjemnější maltu, používá se hlavně v interiéru, a to ke zhotovování nejhladších omítek a nebo při opravách omítek. Dnes se kupuje už hotová v pytlích, dříve měl zedník nebo štukatér velmi jemné sítko a prosíval si písek, jemný téměř jako pudr. Stěrka je mnohem jemnější než finální jemná malta neboli štuk. \nStěrky z různých materiálů se používají rovněž pro úpravu podlah. Existují rovněž asfaltové hydroizolační stěrky. \n\nPoužitím stěrky ji lze udělat hladkou jako sklo, pokud to bude architektem speciálně požadováno. Z praktického hlediska má však tyto nevýhody: 1) Špatně se líčí, štětka po ní klouže a barva dělá šmouhy, které se musí dlouho roztírat, má-li být povrch precizní. Zeď je nutno nastříkat. 2) Špatně se válečkuje – váleček se často na hladkém povrchu posmekne. 3) Hladký povrch je maximálně choulostivý na poškrábání a nebo třeba otisk zpocené dětské dlaně (téměř nemožné beze stopy odstranit). \n\nNově omítnutá zeď s jemnou maltou má stejnoměrný povrch, připomínající smirkový papír. Když se několikrát vymaluje, je její povrch stále hladší. Pak se například zaseká nová elektroinstalace a zaomítá se hrubou omítkou. Kdyby se na tuto novou omítku natáhla původní jemná malta, tak i při nejpečlivějším zpracování jemným hladítkem by byl její povrch oproti vymalované zdi příliš drsný. Na zdi by vzniklo nevzhledné „jelito“, které by prozrazovalo celou opravu. Proto potřebujeme stěrku. S její pomocí dokáže zručný zedník provést opravu tak, že po vymalování nelze opravu ani poznat.\n\nPojem podlahová stěrka a litá podlaha se do značné míry kryje. Jde spíše o formu nanášení (lití či stírání), lze ovšem materiál nalít a poté ho stírat (litá stěrková podlaha). Škála materiálů je široká od epoxidových pryskyřic, přes polyuretany až po materiály na cementové bázi.\n\nHydroizolační stěrky se vyrábějí z asfaltu. \n\n"}
{"id": "499144", "url": "https://cs.wikipedia.org/wiki?curid=499144", "title": "Brittany Murphyová", "text": "Brittany Murphyová\n\nBrittany Murphyová (10. listopadu 1977 Atlanta, Georgie – 20. prosince 2009 Los Angeles, Kalifornie) byla americká herečka a zpěvačka, která ztvárnila roli barmanky Shellie ve filmu \"Sin City – město hříchu\" (2005). Výraznější role také hrála ve snímcích \"Bezmocná\" (1995), \"Narušení\" (1999), \"Neříkej ani slovo\", \"Kluci v mém životě\" (2001), \"8. míle\" (2002) a \"Holky z lepší společnosti\" (2003).\n\nNarodila se roku 1977 v Atlantě, hlavním městě amerického unijního státu Georgie. Rodiče Sharon Murphyová a Angelo Bertolotti se rozvedli, když jí byly dva roky, a poté vyrůstala s matkou v Edisonu (New Jersey). Aby se mohla věnovat herecké kariéře, přestěhovala se s ní do Los Angeles. Matka měla aškenázský židovský původ, otec italsko-americké kořeny. Vyrůstala v evangelikálním baptistickém vyznání, později se stala křesťankou bez denominace.\n\nMěla dva starší nevlastní bratry Jeffa a Tonyho Bertolotti, jejichž otcem je Pia Bertolotti.\n\nNa počátku 90. let zpívala v kapele \"Blessed Soul\", v níž hrál její herecký kolega Eric Balfour. Dne 6. června 2006 vydala spolu s Paulem Oakenfoldem singl \"Faster Kill Pussycat\", obsažený na albu \"A Lively Mind\". Píseň se stala klubovým hitem a figurovala na 1. místě v hitparádě \"Billboard's Hot Dance Club Play chart\". Ve Spojeném království se mezi singly umístila nejvýše v červnu 2006 na 7. příčce.\n\nObjevila se také ve videoklipech skladeb \"Here\" skupiny Luscious Jackson a \"Closest Thing to Heaven\" kapely Tears for Fears.\n\nV roce 2005 byla modelkou oděvní značky \"Jordache\".\n\nNa konci roku 2002 započala vztah s hercem Ashtonem Kutcherem, se kterým hrála ve filmu \"Líbánky\". V prosinci 2005 se zasnoubila s asistentem produkce Joem Macalusem, kterého potkala při práci na snímku \"Malá černá skříňka\". V srpnu 2006 se však pár rozešel. V květnu 2007 se pak provdala za britského scenáristu Simona Monjacka během soukromého židovského obřadu v Los Angeles.\n\nDne 20. prosince 2009 zkolabovala v koupelně. Po poskytnutí první pomoci došlo k jejímu převozu do nemocnice \"Cedars-Sinai Medical Center\", kde byla po příjezdu prohlášena za mrtvou. Pitva byla provedena 21. prosince 2009. Úmrtní list uváděl v kolonce příčina smrti „odloženo“. 4. února 2010 patolog okresu Los Angeles prohlásil za primární příčinu smrti pneumonii v kombinaci se sekundárními faktory, které představovaly sideropenická anémie a užívání většího množství předepsaných léků.\n\nHerečka byla pohřbena 24. prosince 2009 na hřbitově Forest Lawn Memorial Park v Hollywood Hills sousedícím s Los Angeles.\n\nDne 23. května 2010 byl nalezen svou matkou ve stejném hollywoodském domě, ve kterém zemřela Murphyová, mrtvý vdovec Simon Monjack (nar. 1970). Za příčinu smrti byla udána akutní pneumonie a anémie. Zemřel stejným způsobem jako pět měsíců předtím jeho žena,vedle níž byl pohřben.\n\n"}
{"id": "499170", "url": "https://cs.wikipedia.org/wiki?curid=499170", "title": "Třída Calliope", "text": "Třída Calliope\n\nTřída Calliope byla třída lehkých křižníků Royal Navy. Skládala se z jednotek \"Calliope\" a \"Champion\", postavených v letech 1914–1916. Byla to druhá ze sedmi tříd lehkých křižníků souhrnně označovaných jako třída \"C\".\n\nOd předchozí třídy \"Caroline\" se lišily zejména pohonným systémem a pouze dvěma komíny. Pancíř byl zesílen.\n\nPůvodní hlavní výzbroj lodí tvořily dva 152mm kanóny na zádi a osm 102mm kanónů na přídi a bocích trupu. Doplňovaly je 76mm kanón, čtyři 47mm kanóny a dva 533mm torpédomety. Během války se výzbroj lodí měnila. V roce 1918 byly všechny 102mm kanóny odstraněny a naopak ráže 152mm byla posílena o další dvě hlavně. Rovněž byl přidán druhý 76mm kanón a počet torpédometů se zvýšil na šest. Čtveřice turbínových soustrojí Parsons roztáčela čtyři lodní šrouby u \"Calliope\" a dva v případě \"Championu\". Nejvyšší rychlost byla 29 uzlů.\n\nObě jednotky byly nasazeny v první světové válce. Například bojovaly roku 1916 v bitvě u Jutska. \"Calliope\" zde byla vlajkovou lodí komodora C. E. Le Mesuriera, velitele 4. eskadry lehkých křižníků, zatímco \"Champion\" byl v bitvě vlajkovou lodí 13. flotily torpédoborců (komodor J. V. Farie). \"Calliope\" byla v bitvě pětkrát zasažena a utrpěla ztrátu 10 mrtvých a 9 raněných.\n\nObě lodi válku přečkaly. \"Calliope\" byla vyřazena roku 1931 a \"Champion\" roku 1934.\n\n\n"}
{"id": "499177", "url": "https://cs.wikipedia.org/wiki?curid=499177", "title": "Eduard Ovčáček", "text": "Eduard Ovčáček\n\nEduard Ovčáček (* 5. března 1933 v Třinci) je český vizuální básník, grafik, sochař, malíř, fotograf, typograf, kurátor a vysokoškolský pedagog.\nEduard Ovčáček vystudoval Vysokou školu výtvarných umění v Bratislavě (1957-1963, prof. Peter Matejka) a roku 1962 absolvoval roční stáž na Vysoké škole uměleckoprůmyslové v Praze (prof. Antonín Kybal).\nJiž koncem 50. let byl členem skupiny Kroky a jedním z iniciátorů vzniku nezávislé bratislavské skupiny výtvarníků orientovaných na informel a účastníkem neoficiálních výstav Konfrontace I-III v letech 1961-1963. V té době také navázal kontakty s ostatními umělci zabývajícími se strukturální malbou v Praze (Aleš Veselý, Vladimír Boudník, Mikuláš Medek) a v Polsku (Marian Bogusz). Moravští a slovenští strukturalisté sdružení v Tvůrčí skupině Parabola vystavovali společně poprvé v roce 1963 v DU Olomouc a v roce 1964 v Ostravě.\n\nO rok později Eduard Ovčáček v Ostravě představil lettristické obrazy na výstavě Obraz a písmo a byl přítomen na reprezentativní přehlídce československé grafiky v Písku. V druhé polovině šedesátých let se v jeho ateliéru scházela skupina výtvarníků orientovaných na abstraktní umění. Nově založený Klub konkrétistů spojil více než 50 českých, moravských a slovenských umělců a od roku 1967 uskutečnil sérii výstav doma i v zahraničí.\n\nNa okupaci Československa v roce 1968 reagoval konkrétní a vizuální poezií s názvem Lekce velkého A, kterou ještě stihnul publikovat v Literárních listech a některých dalších periodikách v Československu a v zahraničí. Po tomto veřejném vystoupení a jako pozdější signatář Charty 77 byl po celou dobu 70. a 80. let režimem všemožně šikanován a ztratil možnosti vystavovat v oficiálních galeriích. Výstavy neoficiálních výtvarníků se v té době konaly pouze v dostatečné vzdálenosti od Prahy, obvykle v místním kulturním středisku, divadle, muzeu nebo menší galerii v městech Orlová, Sokolov, Blansko, Hodonín, Frýdek-Místek, Český Těšín nebo Brno, později v Galerii H a Minisalonu Jazzové sekce.\nNa počátku 90. let dochází k intenzivnímu obnovování výtvarnických sdružení a jméno Eduard Ovčáček se objevuje na výstavách Spolku výtvarných umělců Mánes, Sdružení českých umělců grafiků Hollar, Umělecké besedy, Nového sdružení pražských umělců a Výtvarné skupiny Jiná geometrie.\nPo roce 1997 byl z iniciativy některých teoretiků (Arsén Pohribný, Jiří Valoch aj.) založen nový Klub konkretistů s pobočkami v několika oblastních centrech. Eduard Ovčáček je členem ostravské skupiny konkretistů a pokračuje zde v intenzivní tvůrčí činnosti.\n\nV letech 1963 – 1968 vyučoval Eduard Ovčáček grafické techniky na Olomoucké univerzitě.\nV roce 1991 se stal spoluzakladatelem nové Fakulty umění při Ostravské univerzitě, kde jako profesor vede Ateliér volné grafiky na Katedře intermedií. Udržuje kontakty s akademickými kolegy, zejména na Slovensku a v Polsku (Univerzity v Katovicích, Krakově a Lodži).\n\nBěhem studií koncem 50. let se Eduard Ovčáček zajímal o piktogramy v archaickém umění a interpretoval je v expresivní figurální malbě, která se postupně vzdávala barevnosti a směřovala k výtvarným znakům. Figuraci zcela neopustil ani ve své strukturální grafice a materiálovém tisku z počátku 60. let (Královský cyklus, 1962).\nPodobně jako většina českých a slovenských umělců skupin Konfrontace, kteří na přelomu 50. a 60. let vytvářeli specifickou československou tvář informelu, také Eduard Ovčáček se později vracel ke konkrétním formám zobrazování. Od poloviny 60. let se zabývá vizuální poezií a písmové znaky (tzv. grafémy) používá k záznamu slov i jako šifry nebo uspořádané sestavy jednotlivých liter. V této době získal secesní kovové raznice písmen, které pak vtiskoval do grafické desky, vypaloval do povrchu papíru a dřeva nebo vtlačoval jako plošné reliéfy do vrstev ručního papíru. Fenoménu a problematice písma se věnuje dodnes. Stal se tak nejdůslednějším českým představitelem výtvarného směru zvaného lettrismus. Nejčastěji opakovaným motivem jsou formy číslice 3, které odkazují k datu narození autora.\n\nV období 70. a 80. let, kdy nemohl vystavovat, tvořil dřevěné reliéfy s vypalovanými znaky předmětů a písmen, propalované koláže, malby akrylem i olejem a díla využívající kombinace uvedených technik.\nPo roce 1980 jako volný pandán k dřevěným reliéfům vzniká série reliéfů v ručních papírech z rozmixované papírové hmoty. Opět se zde objevují jednotlivá slova nesoucí sdělení, fragmenty slov i pouhé shluky liter. Haptickou kvalitu struktury i barevnou tonalitu určují druhy použitého papíru. Otisky písma a běžných předmětů autor kombinuje s odlitky různých částí těla a kolážemi s propálenými písmeny. Tyto papírové antropometrie vytvářejí již autonomní plastický objekt.\nNa konci 60. let se Eduard Ovčáček soustavně věnoval také tvorbě prostorových kompozic, sestavených z jednoduchých barevných dřevěných dílů, které nazýval Architektony pro podobnost s architektonickými modely. Zdánlivě náhodné a neuspořádané instalace barevných tyčí z počátku 90. let později podrobil řádu a využil je v závěsných reliéfech. Geometrické objekty, kterými na tuto tvorbu navázal kolem roku 2010, jsou sestavami jednotlivých prvků v kontrastních komplementárních barvách nebo rytmizovaných barevných přechodech. V devadesátých letech pod názvem staronové znaky realizoval ucelenou sérii kompozic na plátnech a papírech a v podobě prostorových akcí a instalací (Prostor Zlín, 1994; akce s hořícími lany Zastavený čas II v Třebíči, 1994 a performance meeting Malamut v Ostravě, 1994).\n\nGrafická tvorba autora se odvíjela od strukturální grafiky a techniky tisku z hloubky přes krátké období Grafo-ready made z počátku 70. let k cyklu Člověk a znak (1979-1980), který souvisel s jeho tehdejším zájmem o bizarně fantaskní realismus a je paralelou k ilustracím knihy markýze de Sade: 120 dní Sodomy.\nOd konce 60. let se zabývá serigrafii, kterou u nás jako grafickou techniku rehabilitoval a začal využívat mezi prvními. V devadesátých letech uspořádal na půdě Ostravské univerzity řadu workshopů serigrafie a zároveň plynule přešel ke stále dokonalejší technice digitální počítačové grafiky a velkoplošného tisku. V současné době patří v tomto oboru k nejoriginálnějším tvůrcům, který neustále posunuje hranice možnosti zobrazení aniž by opustil své původní zaujetí písmem.\nV letech 1964-65 se věnoval kombinaci fotografie s tiskem, zprvu v cyklu Tetovaná žena (geometrické plány a písmo exponované spolu s ženskými akty), v současné době v cyklu Fotografika, kde využívá kombinace digitalizovaných fotografií a počítačové grafiky.\nEduard Ovčáček se zabývá rovněž typografií a v letech 1986 – 2013 se podílel na vydání desítek publikací o výtvarnících a výtvarném umění.\n\n\n\n\n\n\n\n\n\n\n"}
{"id": "499179", "url": "https://cs.wikipedia.org/wiki?curid=499179", "title": "Astroturfing", "text": "Astroturfing\n\nAstroturfing je marketingová metoda, jež se dá označit za jeden z druhů tzv. guerillového marketingu. Spočívá v tom, že zadavatel reklamy (firma, ale třeba i stát) se snaží vyvolat falešný dojem pozitivní spontánní reakce spotřebitelů či fanoušků na dané zboží, službu či politický názor. Tím se vytváří umělý a klamný dojem, že veřejnost zastává určitý postoj, preferuje určitý produkt nebo má na nějaké téma jistý názor. Praktikuje se například zakládáním blogů, kde je produkt vychvalován. Může jít i o účast v on-line diskusích a anketách. Zdánlivě autentické výpovědi, které mají v očích veřejnosti zvýšit hodnotu produktu, jsou však vytvářeny PR profesionály a organizovaně – zaměstnanci firmy či přímo najatými lidmi.\n\nPojem „astroturfing“ pochází z angličtiny, v původním významu označuje umělou trávu či umělý povrch pro lyžování, golf apod. Pochází přímo z názvu firmy AstroTurf vyrábějící husté umělé trávníky. \n\nAstroturfing je jedna z metod guerilla marketingu, resp. klamavá praktika v oblasti public relations, v níž jde o vytváření umělého a záměrně klamného dojmu, že veřejnost (zákazníci, čtenáři, posluchači, publikum, fanoušci aj.) zastává určité postoje, preferuje určitý produkt nebo má na nějaké téma či událost určitý názor, že určitá myšlenka, firma nebo osobnost má veřejnou podporu „lidí z ulice“. Profesionálové z oblasti public relations (→ marketér) se pomocí astroturfingu snaží navodit dojem spontánního a přirozeného chování veřejnosti, a tím vyvolat v cílové skupině osob pocit důvěry, dojem popularity, motivovat je k nakupování a spotřebě, motivovat je k volbě i k určitému typu smýšlení, které prezentují dané osobnosti jakožto vzory. Na rozdíl od reklamy není při astroturfingu cílová skupina informována o tom, že dané sdělení má „komerční“ charakter. Astroturfing se tak snaží navodit umělými prostředky pocit, že určitý produkt, idea nebo člověk má přirozenou podporu „zdola“, přestože to v dané situaci není pravda. Člověk, který se nevědomky setká s astroturfingem, patrně podlehne prezentovanému názoru snáz, než kdyby šlo o „přiznanou“ reklamu. K reklamě totiž přistupujeme s nedůvěrou (pokud jí vůbec věnujeme nějakou pozornost). Naproti tomu zkušenostem a názorům jiných lidí máme tendenci věřit, nebo je přinejmenším zohledníme při rozhodování. Navíc – náklady jsou minimální a účinek může být při dokonalém provedení značný.\n\nUž ve starém Římě si politické frakce údajně platily lidi, kteří na ulicích pomlouvali oponenty a psali hanlivá nebo oslavná hesla po zdech. V češtině existuje slovo klaka, které slovník cizích slov vysvětluje jako „organizovaný potlesk; lidé k tomu najatí; skupina lidí pomáhající prosadit jistý záměr“ – to je přesná definice astroturfingu. Je to v podstatě neetická manipulace s názory veřejnosti, často využívající současná nová média (internet, blog, videoblog, on-line diskuse, Facebook, Twitter a jiné sociální sítě). Metodu astroturfing mohou využívat jak jednotlivci, tak organizované profesionální skupiny, obchodní společnosti, politické strany, neziskové organizace a další subjekty, například i stát.\n\nPojem astroturfing vznikl i jako určitý opak pojmu \"grassroots\", který je užíván k označení hnutí vycházejících spontánně z určité komunity lidí. Takzvaný grassroots marketing usiluje o situaci, kdy podpora určitému výrobku nebo čemukoliv jinému vychází přirozeně od zákazníků, kteří si zboží navzájem doporučují a šíří jeho dobré jméno. Úspěch produktu tak roste ze zdravých a přirozených základů, podobně jako tráva svými kořínky (grassroots) čerpá sílu z půdy. Naopak astroturfing značí cosi umělého, zmanipulovaného.\n\nMezi časté nástroje astroturfingu patří:\n\nV roce 2001 americký deník Los Angeles Times obvinil Microsoft z toho, že stojí za přívalem stovek dopisů do redakce. Všechny dopisy byly napsány podobným způsobem a vyjadřovaly nesouhlas s postojem ministerstva spravedlnosti v antitrustovém procesu vedeném proti Microsoftu. Zjistilo se, že dopisy často přicházely z neexistujících adres a od fiktivních osob. Za rozesíláním údajně stála asociace Americans for Technology Leadership, která lobbuje za omezení státních regulací v oblasti technologií.\n\nV roce 2005 jedna ze součástí kosmetického impéria L’Oreal vytvořila falešný blog propagující přípravek proti vráskám. Údajnou autorkou byla jistá Claire, jíž přípravek velmi pomohl. Ačkoliv se Claire prohlašovala za ženu „v letech“, na profesionálních fotkách měla jen pár drobných vrásek. Později se ukázalo, že Claire „stvořila“ reklamní agentura.\n"}
{"id": "499180", "url": "https://cs.wikipedia.org/wiki?curid=499180", "title": "Příznivé číslo", "text": "Příznivé číslo\n\nPříznivé číslo () je v matematice definováno následovně.\n\nZačneme s posloupností přirozených čísel:\n\nNyní odstraníme každé druhé číslo, tedy odstraníme všechna sudá čísla. Zůstanou nám pouze lichá čísla:\n\nDruhé přeživší číslo je 3, odstraníme tedy každé třetí číslo v posloupnosti. Odstraňujeme čísla z nově vzniklé posloupnosti, nikoli z původní. Odstraníme tak třetí číslo (tj. 5), šesté číslo (tj. 11) atd. Zůstává:\n\nTřetí přeživší číslo v posloupnosti je 7, odstraníme každé sedmé číslo v posloupnosti. Sedmé číslo v předchozí posloupnosti je 19, žádné další již v ukázkové posloupnosti není. Zůstává:\n\nTyto kroky můžeme dělat do nekonečna. Ta čísla, která nám zůstanou, nazveme \"Příznivá čísla\":\n\nTento termín byl definován v roce 1955 pány Gardinerem, Lazarem, Metropolisem a Ulamem. Příznivá čísla mají podobné vlastnosti jako prvočísla, například asymptotické rozložení podle prvočíselné věty. Stejně tak můžeme rozšířit platnost Goldbachovy hypotézy na příznivá čísla. Na druhou stranu všechna příznivá čísla jsou lichá, na rozdíl od prvočísel. Příznivých čísel je nekonečně mnoho. Příznivé prvočíslo je takové příznivé číslo, které je zároveň prvočíslem. Několik prvních příznivých prvočísel:\n"}
{"id": "499182", "url": "https://cs.wikipedia.org/wiki?curid=499182", "title": "Bahrajn World Trade Center", "text": "Bahrajn World Trade Center\n\nBahrajn World Trade Center (zkráceně Bahrajn WTC, nebo jen BWTC) je komplex budov světového obchodního centra ve městě Manama v Bahrajnu. Komplex je zvláštní tím, že se jedná o první mrakodrapy na světě se začleněnými větrnými turbínami do vlastní konstrukce, konkrétně mezi dvě 240 metrů vysoké věže připomínající plachty. Věže byly postaveny v roce 2008 architektonickou firmou Atkins, která je známá svými excelentními stavbami na středním východě (převážně pak v Dubaji, kde postavila mimo jiné i hotel Burdž al-Arab). Budovy BWTC jsou druhou nejvyšší stavbou v Bahrajnu (první je Bahrain Financial Harbour s 260 metry). Mají celkem 50 pater, z toho v 34 patrech se nachází kancelářské prostory. Dole pod budovami, mezi věžemi, se nachází nákupní hala.\n\nObě věže jsou spojeny třemi můstky a každý nese větrnou elektrárnu o výkonu 225 kW, celkem tedy výkon až 675 kW. Vrtule těchto turbín měří 29 metrů (95 stop) v průměru a směřují na sever, což je směr, ze kterého fouká vítr od perského zálivu. Věže jsou k sobě natočeny pod úhlem a vytváří tak kužel, kterým musí vítr projít, což mu dává větší sílu, která pak působí na turbíny. To výrazně zvyšuje jejich potenciál k výrobě elektřiny, což bylo potvrzeno testy v aerodynamickém tunelu.\nOčekává se, že větrné turbíny dokáží vyrobit 11 % až 15 % celkové spotřeby obou věží, což odpovídá přibližně 1,1 až 1,3 GWh ročně. Takové množství energie pokryje průměrnou roční spotřebu až 300 rodinných domů. Turbíny byly poprvé zapnuté 8. dubna 2008 a očekává se, že budou v provozu v průměru 50 % dne.\n\n"}
{"id": "499183", "url": "https://cs.wikipedia.org/wiki?curid=499183", "title": "Hraniční orientační sloup", "text": "Hraniční orientační sloup\n\nHraniční orientační sloup je hraniční znak umísťovaný v dobách první republiky od druhé poloviny 20. let 20. století na všech československých hraničních přechodech, na základě výnosu ministerstva veřejných prací z července 1925. Jednalo se o sloupy o přibližné hmotnosti 140 kg, vyráběné z lisovaného ocelového plechu. Měly vzhled podlouhlé úzké vertikálně umístěné československé vlajky, pod jejímž modrým klínem byl upevněn štít se lvem z malého československého znaku, kolem kterého se nacházel, velkým nepatkovým písmem, vyražený nápis „REPUBLIKA ČESKOSLOVENSKÁ“. Autory návrhu tvaru sloupů byl architekt Josef Havlíček se sochařem Bedřichem Stefanem. V roce 1925 bylo ve Státních železárnách v Podbrezové vyrobeno 250 kusů hraničních orientačních sloupů, z nichž bylo osazeno celkem 232 kusů.\n\nPo Mnichovské dohodě byly při obsazování československého pohraničí tyto sloupy jako symbol nenáviděného státu rychle likvidovány Československu nepřátelskými vojenskými jednotkami nebo obyvateli zabraných oblastí, avšak záměrně poškozovány byly již před podpisem této dohody. Po skončení druhé světové války již nedošlo k obnovení těchto sloupů. Jeden z původních dosud stojících hraničních orientačních sloupů se nachází na hraničním přechodě Krupka-Müglitz, roku 2008 byl rekonstruován a 6. června 2008 došlo k jeho slavnostnímu odhalení. Další původní hraniční sloupy se doposud nacházejí na východním Slovensku, například v Dukelském průsmyku.\n\n"}
{"id": "499184", "url": "https://cs.wikipedia.org/wiki?curid=499184", "title": "Životy těch druhých", "text": "Životy těch druhých\n\nŽivoty těch druhých (německy \"Das Leben der Anderen\") je německý film z roku 2006 režiséra Floriana Henckela von Donnersmarcka, který k němu napsal i scénář a debutoval jím na poli hraného filmu. Film pojednává o odposlouchávání kulturní scény Východního Berlína agenty německé tajné policie Stasi. Ve filmu si zahrál Ulrich Mühe kapitána Gerda Wieslera, Ulrich Tukur jeho nadřízeného Grubitze, Sebastian Koch divadelního scenáristu Georga Draymana a Martina Gedeck jeho milenku a prominentní herečku Christu-Maria Sielandovou.\n\nVe Východním Berlíně roku 1984 dostane důstojník od Stasi Gerd Wiesler (krycí jméno HGW XX/7) za úkol sledovat spisovatele a dramatika Georga Dreymana, aby ho usvědčil z protistátní činnosti. Wieslerovi se zdá Dreyman podezřelý. Sám si myslí, že je užitečné ho sledovat, ovšem netuší z jakých důvodů podporuje tento podnik ministr kultury Bruno Hempf. Ten se chce zbavit Dreymana, aby měl jeho přítelkyni, herečku Christu-Mariu Sielandovou, jen sám pro sebe. Wiesler umístí štěnice v bytě, ve kterém bydlí Dreyman a Sielandová, a zařídí si na půdě domu odposlouchávací stanici. Přitom je svědkem schůzky Sielandové s Hempfem. Jeho představený mu nařídí, aby nesbíral o ministrovi žádné informace a zkouší ho povzbudit povýšením, když se operace podaří. Wiesler je zklamán, že tato operace není proti „nepřátelům socialismu“, nýbrž slouží osobním cílům.\n\nKdyž Hempf veze Sielandovou pozdě večer domů, vyláká Wiesler jejího přítele ke dveřím, aby se tento dozvěděl o tom, že se scházejí. Wiesler, který žije sám a nemá žádný soukromý život, může nahlédnout do života umění, otevřeného ducha a do mezilidských vztahů, které on sám nemá. Když se Dreyman snaží se přimluvit u ministra Hempfa za svého přítele Alberta Jersku, který má na sedm let zákaz provozování své práce jako režisér, nemá žádný úspěch. Poté spáchá Jerska sebevraždu. Dreyman hraje na klavír etudu ‚‚Sonátu o dobrém člověku‘‘, kterou mu Jerska daroval k narozeninám. Tato hudba Wieslera velmi dojme. Brzy odcizí z Dreymanova bytu knihu od Bertholda Brechta, kterou si čte mimo pracovní dobu. Ve zprávách o sledování píše jen nedůležité věci a vypouští Dreymanovu vyvíjející se politickou činnost, Dreyman totiž změnil názor na vedení NDR. Sielandová začne pod tlakem aféru s Hempfem, čímž ale velmi trpí a vytvoří si závislost na lécích. Před další plánovanou schůzkou s ministrem ji osloví Wiesler v jedné hospodě a povzbudí ji, aby byla upřímná. Ona se potom vrátí domů k Dreymanovi, místo aby strávila noc s ministrem.\n\nRedaktor západoněmeckého magazínu Der Spiegel propašuje psací stroj s červenou náplní do NDR a přenechá ho Dreymanovi. Tento na něm napíše článek o nevšedně vysokém a od 1977 už nezveřejňovaném počtu sebevražd v NDR a o Jerskovĕ zoufalé situaci. Der Spiegel otiskne tento článek jako anonymní. Toto zveřejnění rozzuří vedení Stasi. Ministr Hempf, který je uražen odmítnutím Sielandové nařídí její výslech. Sielandová nedokáže odolat tlaku, nechá se naverbovat jako neoficiální spolupracovnice a prozradí, že její přítel je autor článku v magazínu Der Spiegel. Úředníci Stasi ale při prohledání bytu nenajdou žádný psací stroj. Grubitz, který už mezitím pochybuje o loajalitě Wieslera, nařídí další výslech Sielandové, na který sám dohlíží. Během tohoto výslechu řekne Sielandová Wieslerovi, kde přesně je Dreymanův psací stroj uschován. Tento ale Wiesler odstraní, ještě než Grubitz stihne znova provést prohlídku bytu. Když Grubitz chce otevřít úkryt psacího stroje, neunese Sielandová, která neví, že je prázdný, výčitky svědomí kvůli své zradě. Vybíhá z bytu, nechá se přejet nákladním autem a je smrtelně zraněná. Grubitz nemá důkazy a ví, že Wiesler Dreymana kryl a přeřadí ho ve Stasi na monotonní práci, kontrolu dopisů.\n\nPo znovusjednocení Německa je v divadle představení jedné starší hry Dreymana, při kterém potká Hempfa. Ptá se ho, proč nebyl nikdy sledován, načež mu bývalý ministr odpoví, že byl stále sledován a říká: „Podívejte se při příležitosti za Vaše vypínače“. Potom, co objeví mikrofony, rozhodne se přečíst si svá akta u Stasi. Ze zpráv o sledování zjistí, že ho kryl spolupracovník Stasi s krycím jménem „HGW XX/7“. Dreyman tedy najde Wieslera, který se teď živí roznášením reklam, ale nekontaktuje ho. Za dva roky zveřejní román „Sonáta o dobrém člověku“. Wiesler ji spatří ve výloze knihkupectví, přečte si v této knize: „Věnováno HGW XX/7 z vděčnosti.“ a koupí si ji. Na otázku knihkupce, jestli si přeje dárkové balení, odpoví: „Ne. To je pro mě.“\nFilm měl premiéru v Německu 23. března 2006, kdy zaznamenal úspěch a předtím, než v roce 2007 získal Oskara za nejlepší zahraniční film, vyhrál v Německu 7 dalších cen (Deutsche Filmpreis) a 11× byl nominován (čímž v počtu nominací vytvořil rekord) a některé další na zahraničních festivalech. Úspěšný byl i komerčně – k listopadu 2007 vydělal 38× víc, než stála jeho produkce za 2 miliony dolarů. Hudbu vytvořili Gabriel Yared a Stéphane Moucha.\n\n"}
{"id": "499185", "url": "https://cs.wikipedia.org/wiki?curid=499185", "title": "Jakub Baševi z Treuenburka", "text": "Jakub Baševi z Treuenburka\n\nJakub Baševi z Treuenburka (známé jsou i další transkripce, např. \"Jakob\", \"Bashevi\", \"Bassewi\", \"Bazzevi\", \"Baše\", \"Ba'at-Ševi\", \"z Treuenburgu\", též \"Šmiles\" či \"Schmieles\"; hebrejsky ; 1570 Verona - 2. května 1634 Mladá Boleslav) byl židovský šlechtic, finančník a obchodník.\n\nDo Prahy přišel se svým bratrem Samuelem z italské Verony koncem 16. století. Od Rudolfa II. získali zde ihned značná privilegia, pro židovského přistěhovalce zcela výjimečná - právo svobodného obchodování, právo volného pohybu po rakouských a německých zemích bez zvláštního označení či právo být souzen samotným císařem.\n\nJakub se postupně stal finančním poradcem mnoha šlechticů a nakonec císařského dvora. Jeho služeb využívali tři čeští králové. Matyáš mu v roce 1610 potvrdil privilegia udělená Rudolfem II. a udělil titul dvorního Žida (Hofjud), tedy získal stejné postavení jako ostatní šlechtici v říši. Ferdinand II. v roce 1622 udělil dědičný šlechtický titul s přídomkem z Treuenburgu s právem užívat erbu. Jakob tím získal další privilegia, možnost stěhovat se, kupovat domy a pozemky po celé říši či osvobození od daní a mýt. Jako dvorní úředník mohl také bydlet u dvora, směl si postavit synagogu a platit rabína.\n\nRoku 1616 byl Jakub zvolen jako představený Židovské obce pražské. Pokračoval v práci svého předchůdce Mordechaje Maisela. Jakub aktivně ghetto územně rozšiřoval. Již roku 1610 koupil dům mimo ghetto nedaleko kostela sv. Mikuláše, po potlačení stavovského povstání získal s pomocí místodržícího Karla z Lichtenštejna pro ghetto povolení k nákupu domů po účastnících povstání a exulantech, prodávaných pod cenou. V letech 1622–1627 se tak ghetto rozšířilo o celých 39 domů ve svém okolí. Sám Jakub získal od císaře Ferdinanda II. dva velké domy na Třístudničním plácku, které nechal spojit a přestavět po vzoru Albrechta z Vladštejna na pozdně renesanční palác s třípatrovým arkádovým nádvořím, který byl nejokázalejší světskou architekturou ghetta a také jednou z jeho největších ztrát za asanace. Roku 1627 založil svoji Velkodvorskou synagogu.\n\nPomáhal finančně mnoha souvěrcům v celé Evropě – od Polska po Španělsko. Domácí židovskou komunitu chránil před zásahy císařských vojáků a dalšími útoky a různými formami perzekuce.\n\nJakubovo jméno je ale nejčastěji spojováno s aférou tzv. dlouhé mince. Ferdinand II. jmenoval v roce 1622 konsorcium, které mělo napomoci zbídačené ekonomice po Bílé hoře. Členy konsorcia byli mimo jiné Albrecht z Valdštejna, Karel z Lichtenštejna, Pavel Michna z Vacínova, Hans de Witte a samotný Jakub. Konsorcium mělo mimo jiné i monopol na ražbu mincí a nákup stříbra v českých zemích a v zahraničí. Konsorciu se však nepodařilo oživit ekonomiku země a celý plán skončil fiaskem, kdy došlo k devalvaci měny. Vina nespočívala na Jakubovi, který zajišťoval organizaci, ale spíše na tichých společnících, kteří se pravděpodobně snažili využít situace ve svůj prospěch. Jakub byl přesto, nejspíše na základě falešného obvinění, zatčen. Po čtyřiceti týdnech žaláře se mu podařilo uprchnout k Valdštejnovi do Jičína. Zde postupně sehrál klíčovou roli při rozvoji a prosperitě Valdštejnova frýdlanského panství.\n\nJakubova závratná kariéra skončila se smrtí Valdštejna. Po zavraždění Valdštejna v roce 1634 byl komisaři dosazení císařskou komorou k likvidaci valdštejnského jmění přinucen přiznat se, že obdržel značnou částku 40 000 zlatých z panských důchodů a měl po deset let tuto částku a 6% úrok platit. Záhy byl donucen z odejít Jičína do Mladé Boleslavi, kde 2. května 1634 ve věku 64 let zemřel. Pohřben byl na zdejším židovském hřbitově.\n\n\n"}
{"id": "499188", "url": "https://cs.wikipedia.org/wiki?curid=499188", "title": "Franz Retz", "text": "Franz Retz\n\nFranz Retz či František Retz (13. září 1673 v Praze – 19. listopadu 1750 v Římě) byl český jezuita a 15. generální představený Tovaryšstva Ježíšova v letech 1730-1750.\n\nObdobí, v němž zastával úřad generálního představeného, lze charakterizovat jako období poklidného rozvoje řádu.\n\nPodílel se na přípravě kanonizace Jana Nepomuckého a zavedl jeho uctívání v jezuitském řádu.\n\nKdyž 19. listopadu zemřel, zaznamenal si stručně staroměstský měšťan František Václav Felíř do svého letopisu: \"\"Umřel v Římě pánův páterův jesuvitův generál František Retz, rodič praský, věku svého 77.\"\"\n"}
{"id": "499196", "url": "https://cs.wikipedia.org/wiki?curid=499196", "title": "Klínový řemen", "text": "Klínový řemen\n\nKlínový řemen je součástí Převodu klínovým řemenem.\n\nKlínové řemeny byly a jsou normalizované strojní součásti, a i když tato normalizace není povinná a je toho zneužíváno k jedinečnosti náhradních dílů, tak většina výrobců toto dodržuje.\n\nPřesto je v řemenech částečně chaos, jelikož jsou normovány jak v metrické, tak i v palcové soustavě.\n\nVyrábí se s různými průřezy např. klasický, úzký, variátorový, mohou být například vícenásobné, nebo pro několikatinásobné řemenice sadové.\n\nNa výrobu řemene se většinově používá pryž a polymery. \n\nŘemeny nejsou jednolité, ale obsahují nosné jádro, často jsou to kevlarové provazce, výplň může být technická pryž nebo nějaký polymer, a vnější obalovou část, která má za úkol řemen chránit proti vnějším vlivům.\n\nDle konstrukce je lze dělit na obalované a řezané.\n\nU klínových řemenu se používá různý vrcholový úhel řemene 60°, 40°, 36°.\n\nZuby na klínovém řemeni nepřenáší kroutící moment, ale prodlužují životnost řemene.\n\nKlínový řemen přenáší kroutící moment z hnací řemenice na hnanou, jestliže řemen se začne dotýkat řemenice svým vnitřním průměrem, dochází ke ztrátě přenášeného momentu a k prokluzu, zahřívání součástí převodu a jejich degradaci.\nPřenos momentu je realizován třením šikmých ploch řemene o řemenici.\n\nPůvodní myšlenka byla využít vlastnosti svěrného kužele a s menším napnutím řemene dosáhnout větší třecí síly než u plochých řemenů.\n\nTím, že se zvětšil profil řemene, tak se zvýšila jeho setrvačnost. Proto maximální pracovní otáčky klínových řemenů jsou nižší než řemenů plochých a jsou závislé na jeho průřezu. \n\nFyzikální převodový poměr je dán poměrem výpočtového průměru hnací řemenice k výpočtovému průměru hnané řemenice a převodový poměr klínovým řemenem je konstantní. Ve strojnictví je převodový poměr definován opačně než ve fyzice a strojnictví tedy pracuje s převrácenou hodnotou fyzikálního převodového poměru.\n\nPřevod klínovým řemenem tlumí rázy a snižuje hlučnost soustavy, tím zvyšuje životnost hnací a hnané části.\n\nŽivotnost řemenů je závislá na dodržování rozsahu otáček, pro které jsou určeny, velikostí momentů a rázů, které mají přenášet, prostředí v kterém pracují (prašnost, chemické namáhaní řemene), rovnoběžnosti os řemenic (radiální a axiální přesnosti usazení), drsnosti funkčních ploch, teploty při které pracují. A také na dodržení napínací síly.\n\nPříliš velká síla poškozuje strukturu řemene přílišným namáháním v tahu a překračováním maximálních povolených tlakových napětí materiálu. Velkou napínací silou také trpí ložiska hřídelí obou řemenic.\n\nMalá napínací síla způsobuje prokluz, následné zvýšení teploty a mechanické poškozovaní funkčních ploch třením.\n\nŘemen může být součástí motoru motor, která spojuje hnací hřídel hřídel s hřídelem hnaným.\n\nŘemen bývá vyráběn z odolné gumy s tkaninovým jádrem, které zvyšuje pevnost v tahu. Tím umožňuje přenést větší kroutící moment (výkon).\n\nŘemen může být odolný vůči teplotám, olejům, rázovému zatížení apod.\n\nExistují řemeny i jiné než klínové (ploché, zubové. s (kruhovým, čtvercovým …) průřezem).\n"}
{"id": "499197", "url": "https://cs.wikipedia.org/wiki?curid=499197", "title": "Wolfe Tones", "text": "Wolfe Tones\n\nWolfe Tones je irská skupina, která hraje tradiční irskou lidovou hudbu. Název skupiny zvolili po irském rebelovi a patriotovi Theobaldu Wolfe Toneovi, jednom z vůdců Irského povstání v roce 1798 a zvuku, který vydávají smyčcové nástroje a v angličtině se pro něj používá termín wolf tone (vlčí tón).\nSkupina vznikla v roce 1963, kdy spolu tři chlapci, sousedé z dublinského předměstí Inchicore, bratři Brian a Derek Warfieldovi a Noel Nagle, začali hrát pro radost z hudby. Později začali vystupovat na hudebních festivalech po celém Irsku.\nWolfe Tones v současnosti vystupují jako tříčlenná skupina v sestavě Brian Warfield, Noel Nagle a Tommy Byrne. Derek Warfield momentálně vystupuje s vlastní skupinou Derek Warfield & The Young Wolfe Tones.\n\nWolfe Tones oslavili 45. výročí skupiny v sobotu 26. října 2008 v prestižní Waterfront Hall v Belfastu.\n\nZnámou píseň \"Celtic Symphony\" napsal Brian Warfield v roce 1987 u příležitosti oslav 100. výročí založení fotbalového klubu Celtic. Píseň převzaly četné skupiny po celém světě. Další slavná píseň skupiny je Joe McDonnell, píseň o životě a smrti člena IRA, který zahynul jako pátá osoba při protestní hladovce v roce 1981.\n\nJejich píseň \"A Nation Once Again\" od irského politika Thomase Osborne Davise byla zvolena písní číslo jedna všech dob, v hlasování hudební stanice BBC World Service.\n\n\n\n"}
{"id": "499199", "url": "https://cs.wikipedia.org/wiki?curid=499199", "title": "Jimmie Angel", "text": "Jimmie Angel\n\nJames Crawford Angel (1. srpna 1899 - 8. prosince 1956) byl americký letec a dobrodruh, po kterém je pojmenován nejvyšší vodopád na světě – Angelův vodopád.\n\nVodopád, který padá z tepui Auyantepui se nachází v regionu \"Gran Sabana\" ve Venezuele. Tento vodopád znali jen místní domorodci, dokud ho 16. listopadu 1933 Angel neobjevil, když v letadle hledal naleziště drahých kovů.\n\nO 4 roky později (9. října 1937) se Angel k vodopádu vrátil aby u něj přistál. To se mu podařilo, ale letadlo zapadlo do bahna. Angel nemohl vzlétnout, a tak se se svou ženou, Gustavem Henym a jeho zahradníkem, kteří letěli s ním, vydal do nejbližší vesnice pěšky. Cesta jim trvala 11 dní.\nJednoplošník Jimmieho Angela zůstal na vrcholku hory Auyantepui až do roku 1970, kdy byl rozebrán a přenesen venezuelskými vojenskými vrtulníky do vojenského leteckého muzea v Maracay, kde byl renovován. Dnes můžeme letadlo vidět před letištním terminálem ve městě Ciudad Bolívar. Na vrcholku hory je nyní umístěna jeho replika.\n\nJimmie Angel zemřel v Panamě v roce 1956, následkem zranění utrpěném při letecké nehodě. Jeho dva synové, manželka a dva přátelé se o 4 roky později vrátili k vodopádu a rozprášili do něj jeho popel. Splnili tak Jimmieho poslední přání.\n"}
{"id": "499200", "url": "https://cs.wikipedia.org/wiki?curid=499200", "title": "Čertovy díry", "text": "Čertovy díry\n\nČertovy díry jsou puklinové jeskyně v opukové skále nad Bělským potokem na svahu kopce vypínajícího se vpravo od silnice vedoucí z Brněnce do Bělé nad Svitavou v okrese Svitavy v Pardubickém kraji. Na turistických mapách jsou zaznamenány jako přírodní útvar. Do jeskynního systému se vlézá (pro úzký vchod) několika vstupy. Následují rozšířené prostory s krátkými bočními chodbami. Nebezpečím je poměrně nestabilní materiál. V blízkosti vchodu do jeskyně prochází naučná stezka Údolím řeky Svitavy s desátým zastavením na téma \"Pseudokrasové jevy, netopýři - obyvatelé podzemí\".\n\nV jeskyních byl prováděn intenzivní výzkum výskytu netopýrů. Druhy: netopýr velký (\"Myotis myotis\"), netopýr východní (\"Myotis blythii\"), netopýr velkouchý (\"Myotis bechsteinii\"), netopýr řasnatý (\"Myotis nattereri\"), netopýr brvitý (\"Myotis emarginatus\"), netopýr večerní (\"Eptesicus serotinus\"), netopýr ušatý (\"Plecotus auritus\"), netopýr dlouhouchý (\"Plecotus austriacus\"). Dále zde byl zaznamenám výskyt kuny skalní a křižáka obecného.\n\nNedaleko v Březové na Moravě sloužila služka. Jedenkráte vařila oběd a tu se jí panímáma zeptala, půjde-li do kostela. Byloť to právě o posvícení. Služka odpověděla: „Do kostela nepůjdu, mě tlačí pata, ale večer k muzice musím jít, kdybych měla se samými čerty tancovat.“\n\nKdyž se setmělo, šla služka k muzice. Tancovala „kousek“ za kouskem s nějakým nastrojeným myslivcem. Před dvanáctou dostával myslivec kopyta a ocas. Jakmile odbila půlnoc, otevřela se všechna okna a myslivec se služkou vyletěl ven. V myslivci poznali lidé čerta. Držel služku pevně. Ta se bránila, chytila se rukama okna, až krvácela, takže krvavé otisky rukou na okně zůstaly. Čert zanesl služku ke skále ve stráni nad Novou Amerikou. Skála se otevřela, čert tam strčil služku a sám šel za ní. Dovedl ji chodbou až pod banínský kostel. Tam ji posadil na židli, kde šije podnes železnou košili. Jeden steh dělá sedm roků a až tu košili ušije, bude konec světa. Dvě kachny vlezly prý jednou do té díry a u banínského kostela opět vylezly.\n"}
{"id": "499204", "url": "https://cs.wikipedia.org/wiki?curid=499204", "title": "Heptasteornis", "text": "Heptasteornis\n\nHeptasteornis („Pták ze Sedmihradska“) byl malý svrchnokřídový teropodní dinosaurus, žijící na území dnešního Rumunska asi před 68 až 66 miliony let. V roce 1975 byl tento dinosaurus popsán jako \"H. andrewsi\" a byl považován za jakousi obří prehistorickou sovu. Mezi alvarezsauridy byl tento nález zařazen až v roce 1988. Pravděpodobně patřil do podčeledi Mononykinae. Přesné rozměry tohoto dinosaura nejsou vzhledem k fragmentárnímu fosilnímu materiálu dosud známé.\n\n\n"}
{"id": "499209", "url": "https://cs.wikipedia.org/wiki?curid=499209", "title": "Nová strašidla", "text": "Nová strašidla\n\nNová strašidla (v italském originále I nuovi mostri) je italský povídkový film z roku 1977. Jednotlivé povídky různých délek sahají od laskavé komedie (např. \"Mamička a Jeníček\") přes satiru (např. \"Pečujte o ni jako o královnu\") k dramatu (\"Autostop\", \"Beze slov\") nebo černému humoru (např. \"Hostina\"). O režii se podělili tři významní italští režiséři Mario Monicelli, Dino Risi a Ettore Scola. Název filmu odkazuje na Risiho starší povídkový film \"Strašidla\" (\"I mostri\") z roku 1963. Film byl v roce 1979 nominován na Oscara v kategorii nejlepší cizojazyčný film.\n\n\nFilm se v Československu v osmdesátých letech promítal bez povídek \"Pozdrav od přátel\" a \"Pornohvězda\". Na italské verzi DVD byla cenzurována povídka \"Podezřelý\" (Il sospetto). Uvedená stopáž 115 minut se vztahuje na kompletní film.\n\n\n\n"}
{"id": "499212", "url": "https://cs.wikipedia.org/wiki?curid=499212", "title": "Tyran bentevi", "text": "Tyran bentevi\n\nTyran bentevi (\"Pitangus sulphuratus\") je velký zástupce čeledi tyranovitých. Občas bývá označován za jediného představitele rodu \"Pitangus\" a druhý druh, který sem taktéž patří – tyran štíhlozobý (\"P. lictor\") – bývá přesunován do rodu \"Philohydor\".\n\nTyran bentevi hnízdí v otevřených lesích v rozmezí od jižního Texasu a Mexika až po Uruguay, střed Argentiny a Trinidad. V roce 1957 byl zavlečen na Bermudy a zřejmě v roce 1970 i do Tobaga. Často přitom bývá k vidění i v těsné blízkosti lidských sídel.\n\nDorůstá 22 cm a dosahuje hmotnosti kolem 63 g. Má tmavou hlavu se silným podélným bílým pruhem a s malou žlutou skvrnou na temeni. Hrdlo má bílé, spodinu těla jasně žlutou, hřbet, křídla a ocas hnědé. V poměru k tělu má také nápadně velký, silný, tmavý zobák.\n\nJeho anglický název – \"Kiskadee\" – je přepsanou podobou jeho výrazného a v Jižní Americe dobře známého hlasu, který zní jako \"kiskadý\". Jeho české druhové jméno – \"bentevi\" – je opět přepsanou podobou jeho hlasu, ale tentokrát v portugalštině, kde se interpretuje jako \"benteví\".\n\nTyran bentevi je všežravý. Podobně jako např. ťuhýkovití či lejskovití na svou kořist v podobě hmyzu a malých obratlovců (např. hlodavců) číhá na vhodné pozorovatelně vysoko na stromě, požírá však i zelené části rostlin a různé plody. Jeho hnízdo je velká kulovitá stavba s bočním vchodem postavená na stromě nebo telegrafním sloupu. V jedné snůšce přitom bývají 2–3 krémově zbarvená vejce s rudými skvrnami, na jejichž inkubaci se podílí pouze samice.\n\n"}
{"id": "499218", "url": "https://cs.wikipedia.org/wiki?curid=499218", "title": "Rumold Mercator", "text": "Rumold Mercator\n\nRumold Mercator (1545 Lovaň - 1599 Duisburg) byl vlámský kartograf a syn kartografa Gerharda Mercatora.\n\nPo smrti svého otce Rumold Mecrator zkompletoval jeho nedokončené práce a doplnil je novými materiály a výsledky vlastního výzkumu.\n\n"}
{"id": "499219", "url": "https://cs.wikipedia.org/wiki?curid=499219", "title": "Brusnice brusinka", "text": "Brusnice brusinka\n\nBrusnice brusinka (\"Vaccinium vitis-idaea\") je rostlina z čeledi vřesovcovitých. Plodem této rostliny je brusinka, která dala jméno celé rostlině. Jako další brusnice roste v kyselých, na minerály chudých půdách, konkrétně na svazích kopců a hor jehličnatých lesů, na vřesovištích i rašeliništích v mírném pásu severní polokoule.\n\nKyselinka, „kalina“, kalinka, brusinka, červená borůvka\n\nBrusnice brusinka je plazivý keřík dorůstající do výšky 15 – 25 cm. Nadzemní stonek i rozvětvený oddenek má zdřevnatělý. Na zelených ojíněných větvičkách rostou 10 – 25 mm vejčité listy. Svrchní strana listu je zbarvena tmavozeleně leskne se, spodní strana je šedomodrá až šedozelená a matová. Listy mají postavení na stonku střídavé a vyskytují se celoročně.\n\nKvěty v květenství hroznu rostou na krátkých stopkách. Barva květu je bílá přes narůžovělou do růžové. Koruna okvětí je zvoncovitá se čtyřmi korunními lístky, kalich okvětí je pouze blanitý s pěti květními lístky, trojúhelníkovou čnělkou a 8–10 tyčinkami. Kvete od května do července.\n\nPlody – brusinky, jsou červené (dozrávají z bílých až průhledných) bobule o průměru 5 až 8 mm. Jsou jedlé, kyselé nahořklé, dozrávají v srpnu až říjnu.\n\nBrusinky se zpracovávají v potravinářství jako čerstvé, sušené, v podobě marmelád a podobně. Průmyslové se používají brusinky i jiné brusnice pěstované, nejčastěji z dovozu. Příkladem je klikva velkoplodá (\"Oxycoccus macrocarpus\"), pěstovaná v Severní Americe a klikva bahenní (\"Oxycoccus palustris\"), dovážená například z Polska, které vlastně ani nejsou botanicky pravými brusnicemi. Bobule klikvy má rovněž červenou barvu velikosti přes 1 cm a také se dobře hodí pro pěstování. Čeština často výrazem \"brusinky\" stejně jako angličtina \"cranberries\" nerozlišuje mezi brusnicí brusinkou, dalšími kyselými brusnicemi a zmíněnou klikvou; klikva se dá např poznat, pokud je na štítku potravinářského výrobku, kromě českého názvu, název např. polský: Żurawina, německý: Gewöhnliche Moosbeere nebo jen Moosbeere nebo ruský: Клюква (Kljukva).\n\n\n\n"}
{"id": "499221", "url": "https://cs.wikipedia.org/wiki?curid=499221", "title": "Zelenáčkovití", "text": "Zelenáčkovití\n\nZelenáčkovití (Vireonidae) je čeleď malých amerických pěvců čítající na 52 druhů ve 4 rodech. Jsou většinou jednotvárně šedavě nebo nazelenale zbarvení s relativně silným zobákem. Jejich velikost se pohybuje od 10 cm velkého zelenáčka kolumbijského (\"Vireo masteri\") až po 17 cm dorůstajícího zelenáčka žlutobrvého (\"Vireolanius eximius\").\n\nVětšina druhů obývá lesní porosty různého typu (v závislosti na jednotlivých druzích) Střední a Jižní Ameriky. Jen 13 druhů se vyskytuje v Severní Americe. Některé druhy na zimu migrují i na velké vzdálenosti.\n\nZelenáčkovití jsou primárně hmyzožravý, ale požírají i jiné bezobratlé a různé plody. Po potravě přitom téměř výhradně pátrají na stromech, pouze jeden druh, zelenáček šedý, ji vyhledává na zemi.\n\nVyskytují se v párech nebo malých rodinných skupinách.\n\nChování během hnízdního období je až dodnes u mnoha tropických druhů neobjasněno. Druhy, které jsou však již prostudovány, si stavějí vakovitá hnízda ve větvích stromů a keřů. Na inkubaci vajec se přitom podílí z větší části samice.\n"}
{"id": "499223", "url": "https://cs.wikipedia.org/wiki?curid=499223", "title": "Severus", "text": "Severus\n\nJméno Severus mělo více osob:\n\n"}
{"id": "499226", "url": "https://cs.wikipedia.org/wiki?curid=499226", "title": "Stěrka", "text": "Stěrka\n\nStěrka může být:\n\n\n"}
{"id": "499228", "url": "https://cs.wikipedia.org/wiki?curid=499228", "title": "Třída Cambrian", "text": "Třída Cambrian\n\nTřída Cambrian byla třída lehkých křižníků Royal Navy. Skládala se z jednotek \"Cambrian\", \"Canterbury\", \"Castor\" a \"Constance\", postavených v letech 1914–1916. Byla to třetí ze sedmi tříd lehkých křižníků souhrnně označovaných jako třída \"C\".\n\nPodobně jako předchozí třída \"Calliope\" měly dvoukomínový design. Původní hlavní výzbroj lodí tvořily dva 152mm kanóny a osm 102mm kanónů. Doplňovaly je 76mm kanón, čtyři 47mm kanóny a dva 533mm torpédomety. Během války se výzbroj lodí měnila. V roce 1918 byly všechny 102mm kanóny odstraněny a naopak ráže 152mm byla posílena o další dvě hlavně. Rovněž byl přidán druhý 76mm kanón a počet torpédometů se zvýšil na šest. Čtveřice turbínových soustrojí Parsons či Brown-Curtis dávala lodím rychlost až 29 uzlů.\n\nVšechny čtyři lodi byly nasazeny v první světové válce. \"Canterbury\", \"Castor\" a \"Constance\" například bojovaly roku 1916 v bitvě u Jutska. \"Constance\" a \"Canterbury\" zde operovaly v rámci 4. eskadry lehkých křižníků a \"Castor\" byl vlajkovou lodí 11. flotily torpédoborců. \"Castor\" byl poškozen v potyčce s německými lehkými křižníky SMS \"Hamburg\" a SMS \"Elbing\". Byl celkem desetkrát zasažen a utrpěl ztrátu 13 mrtvých a 23 raněných.\n\nVšechny křižníky této třídy válku přečkaly a byly vyřazeny v polovině 30. let. \"Cambrian\" a \"Canterbury\" roku 1934, \"Castor\" a \"Constance\" roku 1936.\n\n\n"}
{"id": "499231", "url": "https://cs.wikipedia.org/wiki?curid=499231", "title": "Farúk I.", "text": "Farúk I.\n\nFarúk I. (arabsky:\"فاروق الأول Farúk al-Awwal\", 11. února 1920, Káhira – 18. března 1965, Řím) byl předposledním egyptským a súdánským králem v letech 1936–1952. Byl desátý vládce z dynastie Muhammada Aliho. Na trůn nastoupil po svém otci Fuadovi I. Byl považován za prvního původem egyptského panovníka po tisíciletí přes jeho smíšené kořeny.\n\nBudoucí král Farúk se narodil 11. února 1920 tehdejšímu egyptskému sultánovi (později králi) Fuadovi I. a jeho ženě královně Nazli Sabri jako jejich prvorozený a jediný syn, nebyl však nejstarším dítětem krále.\n\nPřed smrtí svého otce studoval na Královské vojenské akademii ve Woolwich v Anglii. Když jeho otec náhle 28. 4. 1936 zemřel, stal se mladý a ještě nedospělý Farúk králem. Tou dobou pobýval v Londýně.\n\nFarúk se stal králem již v 16 letech, kdy byl ještě nedospělý, a tak za něho v období 28. duben 1936 – 29. červenec 1937 vládli regenti. Stal se prvním panovníkem v dějinách Egypta, který uskutečnil projev v rozhlase.\n\nByl svržen při Egyptské revoluci roku 1952 a byl nucen odstoupit v prospěch syna Ahmeda Fuada. Ten se stal nakrátko králem jako Fuad II. (ten byl ale roční dítě a odjel do exilu s otcem). Farúk I. zemřel v exilu v Itálii v Římě 18. březen 1965. Jeho sestra byl Fawzia Shirin byla první manželkou íránského šáha Muhammada Rezá Pahlavího.\n\nFarúk byl kleptoman, prý kradl vše, co mu přišlo pod ruku, Winstonu Churchillovi odcizil dokonce hodinky a o medaile připravil i mrtvolu íránského Šáha Rezy Pahlaví.\n\nZ počátku vlády býval král Farúk štíhlý, ale později hodně přibral. Jeho záliba v jídle mu způsobila nebezpečnou obezitu, vážil téměř 136 kg.\n\nJeho plný titul byl \"\"Jeho Veličenstvo Farúk I., z milosti Boží, král Egypta a Súdánu, vládce Núbie, Kordofánu a Darfúru.\"\"\n\n\n"}
{"id": "499241", "url": "https://cs.wikipedia.org/wiki?curid=499241", "title": "Klikva bahenní", "text": "Klikva bahenní\n\nKlikva bahenní (\"Vaccinium oxycoccos\", dříve také \"Oxycoccus palustris\") je rostlina z čeledi vřesovcovitých, rodu klikva (\"Vaccinium\"). Plodem této rostliny je bobule podobná brusince, kulovitá, někdy soudkovitá. Podobně jako brusnice roste v kyselých, na minerály chudých půdách, na vlhkých místech jehličnatých lesů, například na rašeliništích v mírném pásu severní polokoule.\n\nKlikva bahenní je drobný plazivý keřík, s hnědým až červeným stonkem dorůstajícím výšky 10-30cm, délky až 80 cm. Na stonku rostou 3 – 8 mm dlouhé drobné vejčité až protáhlé oválné listy. Svrchní strana listu je lesklá tmavězelená, spodní strana je šedomodrá až modrozelená. Neopadavé listy mají postavení na stonku střídavé.Květy v květenství hroznu po maximálně 3 – 4 rostou na až 2-5 cm dlouhých stopkách. Barva květu narůžovělá až růžová, korunní lísky jsou 4 a převinují se dozadu. Kvete od května do června.\nPlodem jsou červené někdy hnědě skvrnité postupně hnědnoucí bobule o průměru 5 – 15 mm. Jsou kyselé a trpké, jedlé až po přemrznutí.\n\nKlikvy podobně jako brusinky se zpracovávají v potravinářství jako čerstvé, sušené, v podobě marmelád a podobně a mají i podobné vlastnosti. Na českém území jsou však chráněné (Vyhláška 395/1992 Sb. ve znění vyhl. 175/2006 Sb. - druhy ohrožené), vyskytují se poměrně vzácně. Proto se používají klikvy dovážené např. z Polska nebo Běloruska, kde se rovněž pěstují a šlechtí stejně jako např. klikva velkoplodá (\"Vaccinium macrocarpon\"), pěstovaná v Severní Americe. Bobule klikvy má rovněž červenou barvu velikosti přes 1 cm a také se dobře hodí pro pěstování.\n\nV češtině jsou klikvy často zaměňovány s brusinkami, stejně jako v angličtině pojmem \"cranberries\" se příliš nerozlišuje mezi brusnicí brusinkou, dalšími kyselými brusinkami a popisovanou klikvou.\n\n\n"}
{"id": "499244", "url": "https://cs.wikipedia.org/wiki?curid=499244", "title": "Třída Centaur (1915)", "text": "Třída Centaur (1915)\n\nTřída Centaur byla třída lehkých křižníků Royal Navy. Skládala se z jednotek \"Centaur\" a \"Concord\", postavených v letech 1915–1916. Byla to čtvrtá ze sedmi tříd lehkých křižníků souhrnně označovaných jako třída \"C\". Pro stavbu obou lodí byl použit materiál připravený pro nerealizovanou osmanskou objednávku dvou předzvědných křižníků.\n\nOba křižníky měly dvoukomínový design a oproti předchozím třídám zesílenou výzbroj. Nesly pět 152mm kanónů, jeden 76mm kanón, dva protiletadlové 76mm kanóny a dva 533mm torpédomety. Během války byla výzbroj modifikována a 76mm kanón nahradily dva ráže 40 mm. Čtveřice turbínových soustrojí Parsons dávala lodím rychlost až 29 uzlů. Lodní šrouby byly čtyři.\n\nOba křižníky byly nasazeny v první světové válce, přičemž operoval v rámci Harwichského svazu. Oba válku přečkaly a byly vyřazeny v polovině 30. let. \"Centaur\" roku 1934 a \"Concord\" roku 1935.\n\n\n"}
{"id": "499248", "url": "https://cs.wikipedia.org/wiki?curid=499248", "title": "Borovicovité", "text": "Borovicovité\n\nBorovicovité (\"Pinaceae\") je čeleď řádu borovicotvarých z třídy jehličnanů. Nejčastěji se dělí na čtyři podčeledě, obsahuje 11 rodů a 232 druhů, což z ní dělá druhově nejpočetnější čeleď jehličnanů a ekologicky i ekonomicky nejvýznamnější skupinu nahosemenných rostlin.\nJsou to nejčastěji stromy vysokého vzrůstu (douglaska až 100 m, následována smrkem sitkou), výjimečně keře (např. borovice kleč), obvykle vždyzelené, vzácně opadavé (modřín a pamodřín). Borka je u některých druhů hladká (např. jedle), u jiných šupinovitě odlupčivá (smrk) nebo silně zbrázděná (borovice, modřín, douglaska). Jednožilné jehlice, umístěné na brachyblastech buď jednotlivě nebo ve svazečcích po 2-8, bývají rozdílné délky od 0,5 cm (smrk sibiřský) až po 30 cm (borovice Jeffreyova).\n\nSamčí i samičí rozmnožovací orgány jsou na jednom stromě, jsou to tedy jednodomé dřeviny; opylovány jsou anemogamně. Šupiny šištic jsou umístěny ve šroubovici. V samčí šištici mají šupiny na spodní straně 2 mikrosporangia, jejich pylová zrna mají často 2 vzdušné vaky. Samičí šištice se skládají ze semenných (se 2 vajíčky) a podpůrných šupin, volných, mnohdy těžko rozlišitelných, při dozrávání semen šupiny dřevnatí. Šišky se semeny zrají obvykle 1 (většina druhů), 2 nebo 3 roky (některé borovice), jsou buď ve zralosti nerozpadavé a ze stromů opadávají v celku (borovice, smrk) nebo rozpadavé přímo na stromě (jedle). Ve zralosti se otevírají a vypouští semena, která jsou většinou okřídlená, šíří se větrem nebo je roznášejí živočichové. Šišky některých druhů (např. borovice banksova) zůstávají uzavřené mnoho let, než nastanou vhodné podmínky pro vysemenění, např. po požárech. Semeno klíčí 2 až 18 děložními lístky.\n\nVe schizogenních kanálcích jehlic v exkrečních (vylučovacích) dutinkách kmenů jsou silice a pryskyřice. Hlavními složkami silic jsou monoterpenické uhlovodíky α-pinen, β-pinen, limonen a další, alkoholy, např. borneol a estery. Další látky, jako stilbeny (hlavně pinosylvin), jsou obsaženy ve dřevě a třísloviny v kůře.\n\nNěkteré druhy borovicovitých patří mezi velmi dlouhověké dřeviny, severoamerická borovice \"Pinus longaeva\" je se stářím přibližně 4800 let považována za nejstarší žijící strom vůbec.\n\nOsídlují velkou část severní polokoule, kde tvoří často významnou složku místních ekosystémů. Na jižní polokouli zasahuje pouze jediný druh (\"Pinus merkusii\" na Sumatře), jinak se jedná o výhradní obyvatele kontinentů na sever od rovníku, a to včetně fosilních záznamů. Dominantními druhy jsou zejména v severských lesích holoarktické oblasti, významně jsou přimíšeny i v temperátních lesích mírného pásu, kde jsou zároveň masivně pěstovány (smrkové monokultury aj.). V horách vystupují zpravidla do větších výšek než listnáče, tvoří hranici lesa. V tropickém a subtropickém podnebném pásu rostou převážně jen v horách.\n\nCentrem druhové diverzity čeledi je Severní Amerika a východní Asie.\n\nPodle metody molekulárního datování se vznik čeledi borovicovitých odhaduje do období časné jury v Laurasii; od počátku tvoří monofyletickou skupinu dobře odlišenou od ostatních jehličnanů. Její vnitřní diverzifikace na jednotlivé podčeledi a rody se děla v období střední jury až spodní křídy, a to nejprve na větev směřující k podčeledi \"Abietoideae\" a na druhou ke všem ostatním. Do konce křídy bylo asi dokončeno vydělení všech recentních rodů včetně obou podrodů borovice \"Pinus\" a \"Strobus\". Další diverzifikace v rámci rodů pak probíhaly zhruba od pomezí paleogénu a neogénu asi před 25 miliony let.\n\nPřítomnost zástupců všech 11 rodů čeledi, včetně čtyř endemických (\"Cathaya\", \"Nothotsuga, Keteleeria\", \"Pseudolarix\") na území jižní Číny by opravňovala k hypotéze, že právě oblast jihovýchodní Asie může být jejím genetickým vývojovým centrem; uvažuje se však i o severoamerickém původu čeledi.\n\nVětšina zdrojů uvádí pro čeleď 11 recentních zástupců, zřídka bývá rozlišován ještě monotypický rod \"Hesperopeuce,\" jinak považovaný za druh jedlovce \"(Tsuga mertensiana).\"\n\nŠišky bez vnějšího hrotu (\"pupku\"), šupiny s úzkou bází, vějířovitě rozšířené. Semena s pryskyřičnými puchýřky, svazky průduchů jsou zanořené pod úroveň pokožky.\n\nŠišky bez vnějšího hrotu (\"pupku\"), šupiny s širokou bází, semena bez pryskyřičných puchýřků, svazky průduchů jsou zanořené pod úroveň pokožky.\n\n\nŠišky bez vnějšího hrotu (\"pupku\"), šupiny s širokou bází, semena bez pryskyřičných puchýřků. Průduchy jsou na povrchu listu, po obou stranách.\n\nŠišky s vnějším hrotem, někdy ostře špičatým. Šupiny s širokou bází, semena bez pryskyřičných puchýřků. Průduchy jsou na povrchu listu, po obou stranách.\n\nFylogenetické vztahy mezi jednotlivými skupinami podle studií chloroplastových genomů (2010) lze zobrazit následujícím fylogenetickým stromem; o přesné struktuře čeledi a přesném postavení jejích kladů však doposud nepanuje úplná shodaː např. rod \"Cedrus\" byl některými studiemi označen za bazální klad celé čeledi, sesterský ke všem ostatním, rod \"Cathaya\" byl řazen jak do blízkosti borovice (podčeleď \"Pinoideae\"), tak do podčeledi \"Laricoideae\" nebo do sesterské pozice k smrku.\n\nStromy čeledě borovicovité poskytují převážnou většinu světové produkce jehličnatého dřeva. Je především konstrukčním materiálem, využívá se jeho tepelně izolačních vlastností, pevnosti a pružnosti, je prvotní surovinou v papírenství a chemickém průmyslu, v mnoha geografických oblastech napomáhá ve formě paliva k přežití v nepříznivých klimatických podmínkách. Některé druhy, např. \"Pinus radiata\" jsou pro rychlou produkci dřeva vysazovány i v Subsaharské Africe, v Jižní Americe, Austrálii a na Novém Zélandu.\n\nTrvalost a pravidelnost tvarů jehličnanů i možnost tvarování některých druhů a odrůd jehličnanů byla důvodem k jejich častému používání v historických a historizujících zahradách s pravidelnou kompozicí (francouzský park). Barevné kultivary stálezelených jehličin patří mezi nejpoužívanější rostliny sadovnické tvorby. Jehličnany jsou však v estetickém účinku tak svérázné, že vyžadují promyšlené umístění. Jejich použitím mohou být vytvořeny jednotvárné, strnulé nebo naopak příliš neklidné skupiny. Některé druhy mají barevné, ale i tak nepříliš nápadné, plody. Mezi nejčastěji sadovnicky využívané druhy patří jedle, smrky a borovice v nesčetných kultivarech, pěstovány bývají často i douglasky, modříny nebo cedry.\n\nPryskyřice (borovice), balzámy (jedle balzámová) a silice některých borovicovitých nalézají široké uplatnění v chemickém a farmaceutickém průmyslu i v aromaterapii a přírodní medicíně. Semena borovic druhů borovice pinie (\"Pinus pinea\") a borovice limba (\"Pinus cembra\") připomínají vzhledem lískové oříšky a obdobně se sbírají i konzumují. V kulturách slavících vánoční svátky se stálezelení zástupci čeledi hojně využívají jako vánoční stromky, typicky mladé borovice, smrky a jedle, méně často i douglasky.\n\n"}
{"id": "499250", "url": "https://cs.wikipedia.org/wiki?curid=499250", "title": "Dexter v temnotách", "text": "Dexter v temnotách\n\nDexter v temnotách je kniha z roku 2007, kterou napsal Jeff Lindsay. Jedná se o třetí knihu se série o Dexterovi. Předchází ji knihy Drasticky děsivý Dexter, jež posloužila jako předloha pro televizní seriál Dexter, a Drasticky dojemný Dexter z roku 2005.\n\nKniha začíná únosem Astor a Codyho, jež má na svědomí Molochův kult, což Dextera přinutí k přímé akci. Kultu se však podaří zajmout Dextera díky použití nadpřirozeného druhu hudby. Přestože je Dexter uvězněn v malé betonové komoře, podaří se mu uprchnout a při tom narazí na starého muže, jež je současným ztělesněním Molocha. Přestože Dexter neustále projevuje svou úctu a pokoru vůči Molochovi, zároveň se tomuto duchovi vysmívá, za což je přinucen obětovat sebe i děti v hořícím ohni. Dexter se probudí z transu až v okamžiku, kdy jeho kalhoty začnou hořet, a následná bolest ho přivede do reality. Závěrečný souboj proběhne mezi ozbrojeným Dexterem a Molochem, který má v držení Astor a vyhrožuje jejím zabitím. V této patové situaci Dexter váhá, dokud Moloch nesáhne po svém ceremoniálním noži a zjistí, že je pryč. Poté se zachvěje a spadne na zem s bodnou ránou v zádech. Za ním stojí Cody, drží v ruce Molochův nůž a povídá Dexterovi: „Říkal jsem ti, že jsem připraven“. Dexter si posteskne, že Codyho cesta životem teď bude mnohem těžší po tom, co zabil v tak mladém věku. Týdny ubíhají a Dexter se ponoří do samoty a musí přijmout život bez Temného pasažéra. Na své svatbě Dexter propadne pocitu zoufalství, protože přemýšlí o tom, jak bolestivý a banální jeho život bude. Těsně poté se však k němu Temný pasažér vrátí, přilákán jeho nesmírným pocitem utrpení, a dočká se naplnění v závěrečné části knihy.\n\nJedná se o první knihu od Jeffa Lindsaye ze série o Dexterovi, jež není vyprávěna výhradně v první osobě. Kromě vyprávění z úst samotného Dextera se zde objevuje pohled dvou dalších postav. První je osoba zvaná Pátrač, jež je členem kultu, který sleduje a pozoruje Dextera. Druhou je mytická, Bohu podobná postava, zvaná „TO“, jež existuje již od počátku časů a oplývá mnoha podobnostmi s Temným pasažérem (později odhalena jako Moloch). Přináší mu obrovské potěšení, když může vstoupit do jiných stvoření jako „pasažér“ a přinutit je k zabíjení ostatních stvoření. Snaží se vytvořit další vražedné stvoření podobné jemu samotnému, ale záhy se obrací proti mnoha z nich a přinutí je utéct. Pustí se do války se svými potomky a tuto válku vyhraje. Některé jeho zbývající děti nadále zůstávají v úkrytu a bojí se jeho moci.\n"}
{"id": "499252", "url": "https://cs.wikipedia.org/wiki?curid=499252", "title": "Bitva na Bajkalském jezeře", "text": "Bitva na Bajkalském jezeře\n\nBitva na Bajkalském jezeře byla pravděpodobně jediná bitva svedená válečnými loděmi československé flotily.\n\nV srpnu roku 1918 českoslovenští legionáři pod velením plukovníka Gajdy bojovali o horské soutěsky kolem Bajkalského jezera. Ty byly velmi dobře chráněné. Gajdu znepokojovalo to, že Bajkal je úplně ovládán loděmi Rudých, což ohrožovalo týl československých jednotek.\n\nČeskoslovenští legionáři při obsazování bajkalských přístavů získali parníky \"Sibirjak\", \"Burjat\" a \"Fedosia\". Ty vyzbrojili čtyřmi houfnicemi a použili k výsadku do nepřátelského týlu.\n\n15. srpna československé loďstvo vyplulo z Listvjanky. V poledne 16. srpna dospělo loďstvo v mlze až asi 8 km před přístav v Mysové. Mlha v tu chvíli opadla a legionáři mohli Mysovou spatřit. Rudí si mysleli, že jde o lodě, které jim vezou proviant, což umožnilo Čechoslovákům se přiblížit na 4 km k přístavu. Tehdy Rudí poznali svůj omyl. Ledoborec \"Bajkal\" umístěný v přístavu se chystal zahájit palbu, ale Čechoslováci byli rychlejší. Zahájili palbu, jak na \"Bajkal\", tak i na přístav. \"Bajkal\" byl potopen přesnou ranou z vlečné lodi parníku \"Sibirjak\" (střílel legionář Kolín) a na nádraží v Mysové propukl zmatek. Nádraží i přístav byly v plamenech. Další cesta již probíhala bez problému a legionáři se bezpečně vrátili do Listveničné.\n\nPo půlhodině ostřelování přijel obrněný vlak, z něhož byla vyndána děla, která zahájila na československé lodě palbu. Jelikož legionáři hlavní úkol splnili, odpluli. Cestou zpět potkali druhou nepřátelskou loď, ledoborec \"Angara\". Ta se boji raději vyhnula. I přesto byla po několika dnech legionáři obsazena.\n\n"}
{"id": "499254", "url": "https://cs.wikipedia.org/wiki?curid=499254", "title": "Halové mistrovství Evropy v atletice 1998", "text": "Halové mistrovství Evropy v atletice 1998\n\n25. Halové mistrovství Evropy v atletice se uskutečnilo ve dnech 27. února – 1. března 1998 ve španělské Valencii. Atletické disciplíny se odehrávaly ve sportovní hale Luise Puiga, která v roce 2008 hostila rovněž halové mistrovství světa. Na šampionátu padly dva halové světové rekordy. O první se postarala výkonem 15,16 metru britská trojskokanka Ashia Hansenová, která o 13 centimetrů vylepšila původní hodnotu Rusky Čenové z roku 1995. Ve skoku o tyči žen vytvořila nový halový světový rekord Ukrajinka Anžela Balachonovová, která překonala 445 cm.\n\nČeskou republiku na tomto šampionátu reprezentovalo 20 českých atletů (11 mužů a 9 žen). \n\n"}
{"id": "499258", "url": "https://cs.wikipedia.org/wiki?curid=499258", "title": "Ribeira da Janela", "text": "Ribeira da Janela\n\nRibeira da Janela je obec v okresu Porto Moniz na Madeiře. Katastr obce se rozkládá od oceánu až do hor s nadmořskou výškou přes 1000 m. Při sčítání lidu v roce 2001 měla obec 291 obyvatel. Až do šedesátých let dvacátého století zde žilo více obyvatel, avšak poté nastal masový úbytek. Část obyvatel odešla hlavně do Funchalu a část úplně opustila Madeiru. Obcí protéká řeka nesoucí stejný název, Ribeira da Janela.\n"}
{"id": "499259", "url": "https://cs.wikipedia.org/wiki?curid=499259", "title": "Endotel", "text": "Endotel\n\nEndotel (endothelium) je jednovrstevný epitel (vrstva buněk) vystýlající vnitřní povrch krevních i lymfatických cév a srdce. Je tvořen plochými, vzájemně pevně propojenými buňkami. Obvykle je to dlaždicový epitel, existují však i endotely s krychlovými buňkami. Od typických epitelů se liší tím, že je mezodermálního původu, a také tím, že má obvykle vimentinová filamenta.\n\nJako endotel se však označuje i vrstva buněk v oční rohovce.\n\nVšechny cévy jsou na své vnitřní stěně vystlány endoteliárními buňkami, které tvoří tzv. tunica intima. Mají mnohostěnný tvar, obsahují množství váčků vzniklých pinocytózou a tvoří pevné buněčné spoje. Tvoří hranici mezi cévní soustavou a tkáněmi, takže je zřejmé, že hlavní funkcí těchto buněk je kontrolovaný a výběrový transport látek přes cévní stěnu. Např. kyslík difunduje samovolně (v plicích přes endotel do krve, v tkáních naopak), ale větší molekuly jsou přenášeny aktivně, vnitrobuněčným transportem. Mimo to plní určité biochemické role: regulují tvorbu moči tím, že mění angiotensin I na angiotensin II a rozkládají hormony a podobné látky (bradykinin, serotonin, prostaglandiny, noradrenalin, trombin). Dále platí, že enzymy na povrchu endoteliárních buněk rozkládají lipoproteiny za uvolnění cholesterolu a dále tyto buňky produkují látky, jež regulují tloušťku cév (vazokonstrikce, vazodilatace). Růst endotelu reguluje tzv. vaskulární endotelový růstový faktor (VEGF).\n"}
{"id": "499262", "url": "https://cs.wikipedia.org/wiki?curid=499262", "title": "Ribeira da Janela (řeka)", "text": "Ribeira da Janela (řeka)\n\nRibeira da Janela je menší řeka na ostrově Madeira patřící Portugalsku. Své vody sbírá asi ze čtyřiceti potůčků stékajících po úbočích jejího údolí, začínajícího na Rabaçalu. Nejdelší přítok pramení na planině Paul da Serra pod kopcem Estaquinhos (1603 m n. m.). U jejího ústí, ve stejnojmenné obci, se z vod oceánu zvedá skála, která z jednoho směru připomíná vztyčený prst.\n\n"}
{"id": "499264", "url": "https://cs.wikipedia.org/wiki?curid=499264", "title": "Vigenèrova šifra", "text": "Vigenèrova šifra\n\nVigenèrova šifra je symetrická polyalfabetická substituční šifra, která text šifruje pomocí série různých Caesarových šifer v závislosti na písmenech klíče.\n\nŠifra vychází z šifry florentského polyhistora Leona Battisty Albertiho který svou polyalfabetickou šifru zveřejnil kolem roku 1467, ale konečnou podobu ji dal až Giovan Battista Bellaso ve svém díle \"La cifra del. Sig. Giovan Battista Bellaso\" z roku 1553. V 19. století byla nesprávně připsána francouzskému diplomatovi Blaisi de Vigenèrovi, který šifru podobného typu zveřejnil až v roce 1586.\n\nPůvodní Albertiho šifra se lišila od klasických substitučních šifer tím, že používala dvě šifrovací abecedy, čímž bylo dosaženo většího zmatení nepřítele, který by se šifru snažil rozluštit. Tyto abecedy mohly vypadat takto:\n\nPokud bychom chtěli zašifrovat slovo „silnice“, postupovali bychom takto: první písmeno, „s“, bychom zašifrovali podle první abecedy: s→L. Druhé písmeno bychom zašifrovali podle druhé abecedy: i→E. Třetí písmeno opět podle první abecedy: l→S. Pak n→G, i→O, c→Q a e→T. Výsledné šifrové slovo by bylo: „LESGOQT“. Už v tomto krátkém slovu můžeme vidět hlavní výhodu Albertiho šifry: jedno písmeno v otevřeném textu se může zašifrovat dvěma způsoby a v zašifrovaném textu tak může být pod dvěma znaky. Písmeno „i“ bylo zašifrováno do písmen „E“ a „O“. Toto poněkud ztěžuje kryptoanalýzu, protože útočník nemůže použít jednoduchou frekvenční analýzu.\n\nVigenèrova šifra je rozšíření původní Albertiho šifry, která používala pouze dvě šifrové abecedy. Vigenèrova šifra umožňuje použít až 26 šifrových abeced, čímž drasticky snižuje pravděpodobnost prolomení šifry. Tato šifra se ve své době označovala jako \"Le chiffre indèchiffrable\", tedy nerozluštitelná šifra. Základem šifrování se stal Vigenèrův čtverec, což byla šifrovací pomůcka, na které bylo znázorněno oněch 26 šifrových abeced, které jsme mohli použít. Ve čtverci byla na prvním řádku vepsaná otevřená abeceda, což byla normální abeceda a, b, c, d, … Na dalších řádcích pak byla vepsána šifrová abeceda, která vznikla posunem předchozí abecedy o jedna (jakoby Caesarova šifra s klíčem „b“). V levém sloupečku pak byl klíč posunutí vzhledem k první, otevřené abecedě. Přehledně to zobrazuje obrázek napravo. Každé písmeno z otevřené abecedy můžeme zašifrovat kteroukoliv z 26 šifrových abeced, což znamená, že jakýkoliv znak z otevřeného textu jsme schopni zašifrovat na libovolný znak. To opět snižuje riziko prolomení šifry. \n\nPostup při šifrování už je pak jednoduchý. Zvolíme si klíč, což může být slovo libovolné délky. Při použití slova délky jedna se ale bude jednat o klasickou Caesarovu šifru, při použití klíče délky dva dostaneme obdobu Albertiho šifry. Obecně můžeme říci, že čím delší klíč, tím bezpečnější šifra bude. Samozřejmě nesmíme jako klíč volit jiné slabé klíče, jako například „aaaaa“. Samotné šifrování probíhá následovně: vezmeme první písmeno z otevřeného textu a zašifrujeme ho pomocí té šifrové abecedy z Vigenèrova čtverce, která odpovídá prvnímu znaku z klíče. Poté vezmeme druhé písmeno z otevřeného textu a zašifrujeme ho pomocí šifrové abecedy, která odpovídá druhému znaku z klíče. Až vyčerpáme všechny znaky v klíči, začneme opět od začátku klíče. Ukázka:\n\nChceme zašifrovat text „wikipedie“ a jako klíč si zvolíme slovo „bagr“. Šifrové abecedy budeme volit takto:\n\nDle Vigenèrova čtverce: písmeno „w“ má v šifrové abecedě „b“ obraz „X“. Písmeno „i“ má v šifrové abecedě „a“ obraz „I“. Písmeno „k“ má v šifrové abecedě „g“ obraz „Q“. A tak dále. Na konec dostaneme: „XIQZQEJZF“. Vidíme, že písmeno „i“ v otevřeném textu bylo zašifrováno dvěma různými způsoby na „I“ a „Z“ a naopak: v šifrovém textu se vyskytují dvě písmena „Q“, která v originále znamenají „k“ a „p“. \n\nDešifrování probíhá opačným postupem.\n\n\n\nTěchto slabin využil pruský důstojník Friedrich Wilhelm Kasiski a šifru prolomil, což publikoval roku 1863. Ještě před ním šifru rozluštil v 50. letech 19. století britský matematik a filosof Charles Babbage, svůj postup však nezveřejnil.\n\n"}
{"id": "499265", "url": "https://cs.wikipedia.org/wiki?curid=499265", "title": "Ayers House (Adelaide)", "text": "Ayers House (Adelaide)\n\nAyers House je historický zámek ve městě Adelaide v Jižní Austrálii. Nachází se v oblasti Severní Terasy a je pojmenován po siru Henrym Ayersovi, který byl pětkrát premiérem Jižní Austrálie a bohatým průmyslníkem, jenž tu žil od roku 1855 až do své smrti roku 1897.\n\nPlány pro historický dvoupodlažní zámek byly navrženy v roce 1846 pro Williama Paxtona, adelaidského chemika. V roce 1855 budovu koupil sir Henry a v průběhu několika let ji přeměnil na zámek. Dům je postaven z místní modré břidlice v lehce anglickém stylu. Navržen byl Georgem Strickland Kingstonem a byl jeden z prvních domů v Adelaide, který byl vybaven plynovým osvětlením. Během doby, kdy byl sir Henry Ayers premiérem, byl dům využíván pro jednání vlády a politické večeře.\n\nProstory zámku mají ručně malované stropy a do dřeva vyražené pamětihodnosti z rodiny Ayersů, které mají demonstrovat bohatství v době, kdy byl dům postaven. Sir Henry Ayers také přikázal stavbu suterénu, aby mohl uniknout před horkým létem v Adelaide.\n\nVzhledem k zaměstnání sira Henryho Ayerse ve vládě bylo sídlo i po jeho smrti státem využíváno pro mnoho funkcí, například jako taneční sál, klub pro zraněné vojáky (1918–1922) i jako kavárna (1914–1932). Státní vláda koupila nemovitost v roce 1926 a přestavěla ji na koleje pro sestry studující na státním vzdělávacím zařízení pro zdravotní sestry, které leží naproti nemocnice Royal Adelaide. V roce 1946 byly přistavěny další koleje, které byly zrušeny v roce 1973. Ayersův dům přestal sloužit jako koleje pro sestry v roce 1969.\n\nAyersův dům je v současné době ve vlastnictví organizace National Trust (národní bohatství) Jižní Austrálie. Posledních 30 let je využíván jako podnikové centrum, restaurace a muzeum. K vidění jsou kostýmy, příbory, umělecká díla, nábytek, stejně jako 300kg lustr a další. Nabízí také místo pro společenské rauty. National Trust v roce 1970 vyboural ložnice a koupelny, aby se vytvořil prostor pro vybavení kuchyně a ze stájí se tak mohla stát restaurace.\n\n"}
{"id": "499267", "url": "https://cs.wikipedia.org/wiki?curid=499267", "title": "Fuad II.", "text": "Fuad II.\n\nFuad II. (arabsky:\"الملك فؤاد الثاني Ahmad Fu'ad\"; * 16. ledna 1952) byl posledním egyptským a súdánským králem v letech 1952–1953. Byl jedenáctým vládcem z dynastie Muhammada Alího. Během své krátké vlády byl novorozeně a tak ve skutečnosti nevládl, v Egyptě za něj vládli regenti.\n\nFuad II. se narodil 16. ledna 1952 jako Ahmet Fuad egyptskému králi Farúkovi I. a jeho ženě královně Narriman Sadek. Jako jediný syn, byl nejmladším dítětem krále Farúka I.\n\nKrálem se jako jediný syn Farúka I. stal po abdikaci svého otce 26. července 1952, nebyl mu tehdy ani jeden rok. V Egyptě za něj vládla rada regentů, zatímco byl spolu se svými rodiči v exilu v Itálii. Jeho otec král Farúk I. doufal, že jeho abdikace uklidní protimonarchistické síly v zemi a že dětský král Fuad by mohl sloužit jako sjednocující prvek pro Egypt. Nedlouho po abdikaci krále Farúka byl 18. června 1953 král Fuad II. sesazen a Egypt byl prohlášen republikou.\n\nNavštěvoval prestižní školu La Rosey ve Švýcarsku, kde také v současnosti žije se svou rodinou. 16. dubna 1976 se oženil s Dominique-France Picard (narozena v roce 1948), která konvertovala na islám a přijala jméno Fadila. Pár se ale v roce 2008 rozvedl, Fadila již nemá titul královny, ale mohla si ponechat titul princezny egyptské. Fuad s Fadilou mají tři děti:\n\n\nJeho plný titul byl \"\"Jeho Veličenstvo Fuad II., z milosti Boží, král Egypta a Súdánu, vládce Núbie, Kordofánu a Darfúru.\"\"\n\n\n"}
{"id": "499270", "url": "https://cs.wikipedia.org/wiki?curid=499270", "title": "Porto Moniz (okres)", "text": "Porto Moniz (okres)\n\nPorto Moniz je okres v severozápadní části portugalského ostrova Madeira. Okres zahrnuje 4 obce: Achadas da Cruz (220 obyvatel), Porto Moniz (1700 obyvatel), Ribeira da Janela (291 obyvatel) a Seixal (716 obyvatel). Celý okres měl podle sčítání z roku 2001 celkem 2927 obyvatel a jejich počet od šedesátých let 20. století klesá (2762 roku 2004). Okres byl zřízen roku 1835. Celý okres je převážně hornatý s kopci do 1000 m n. m. Obyvatele okresu živí hlavně zemědělství (pěstování vinné révy, horská pastva) a rybářství.\n"}
{"id": "499277", "url": "https://cs.wikipedia.org/wiki?curid=499277", "title": "Even Jehuda", "text": "Even Jehuda\n\nEven Jehuda ( אֶבֶן יְהוּדָה, doslova „\"Jehudův kámen\"“, v oficiálním přepisu do angličtiny Even Yehuda) je místní rada (menší město) v Izraeli, v Centrálním distriktu. Starostou je Amos Azani.\n\nLeží v nadmořské výšce 40 metrů, cca 25 kilometrů severoseverovýchodně od centra Tel Avivu a cca 7 kilometrů jihovýchodně od Netanje, v Izraelské pobřežní planině.\n\nMěsto je součástí hustě zalidněného sídelního pásu, který volně navazuje na metropolitní oblast Tel Avivu (Guš Dan). V užším vymezení jde o součást aglomerace města Netanja. Tento sídelní pás je zejména na jih od Even Jehuda přerušen rozsáhlou nezastavěnou krajinou s intenzivním zemědělstvím. Osídlení v tomto regionu je v naprosté většině židovské. Město Even Jehuda je napojeno na severojižní dálniční tahy dálnice číslo 4 a dálnice číslo 2. Nedaleko od západního okraje obce probíhá také železniční trať z Tel Avivu do Haify se stanicemi v obcích Bejt Jehošua a Netanja.\n\nEven Jehuda byla založena na svátky Chanuka v roce 1932 sdružením \"Bnej Binjamin\" (בני בנימין) jako mošava, tedy individuální zemědělská vesnice, která se měla zapojit do prosperujícího trhu s pěstováním citrusů. Zpočátku pobývali osadníci v provizorních podmínkách. Z Tel Avivu sem byl převezen velký stánek, který předtím sloužil na tamním veletrhu (יריד המזרח). V nové vesnici v něm přespávali někteří obyvatelé a bylo v něm skladiště, škola a obecní úřad. V prvních letech došlo k melioraci bažin v okolí vodního toku Nachal Poleg (נחל פולג). V roce 1933 v osadě vznikla základní škola. V roce 1934 dorazila nová skupina osadníků z řad jemenitských židů a v roce 1935 další skupina mladých aktivistů z organizace Betar z Rumunska. Už během 30. let 20. století se v tomto regionu vytvořila hustá síť židovských sídel s demografickou převahou nad arabskou populací.\n\nPůvodní navrhované jméno pro novou vesnici znělo Jehudija (יהודייה), ale pak se zjistilo, že v tehdejší Palestině už existovala arabská obec tohoto jména (na místě nynějšího města Jehud-Monoson). Současný název byl přijat na základě slavnostní řeči při pokládání základního kamene vesnice. Na slavnosti vystoupil i Itamar Ben Avi, syn zakladatele moderní hebrejštiny Eliezera Ben Jehudy, který přirovnal založení nové osady k tomu, když kola vozu zapadlého do písku narazí na pevný kámen, a řekl: „\"Dám vám takový kámen, kámen Jehudy\"“ (אני אתן לכם אבן, אבן יהודה). Pak bylo přijato jméno Even Jehuda.\n\nBěhem první arabsko-izraelské války ovládla tento region izraelská armáda a zdejší arabské obyvatelstvo opustilo své domovy. Po válce absorbovala Even Jehuda přistěhovaleckou vlnu Židů z Jemenu, evropské židovské běžence, kteří přežili holokaust a imigranty z Maroka. Pro ně zde od roku 1946 vyrůstala nová čtvrť \"Ejn Ja'akov\". V 50. letech 20. století přibyly čtvrti \"Chen\" (חן), \"Makkabi\" a \"Ben Gurion\", které se postupně transformovaly z provizorních přistěhovaleckých táborů (Ma'abara).\n\nV roce 1948 byla vesnice povýšena na místní radu a byly k ní zároveň připojeny dosud samostatné osady Be'er Ganim (באר גנים) a Tel Cur (תל-צור) - obě založené taktéž v roce 1932. V Even Jehuda sídlí úřady Oblastní rady Lev ha-Šaron. V Even Jehuda funguje základní škola a deset mateřských škol. Od školního roku 2007-2008 se do Even Jehuda z Kfar Šmarjahu přestěhovala soukromá Walworth Barbour American International School s výukou v anglickém jazyce. Do školy situované na jihozápadní okraj obce dochází přes 500 žáků.\n\nPopulace Even Jehuda je sekulární. Podle údajů z roku 2005 tvořili 36 % obyvatel Even Jehuda rodilí Izraelci, 32 % lidé narození jinde v Africe a Asii a přes 32 % lidé narození v Evropě a v Americe. Podle údajů z roku 2009 tvořili naprostou většinu obyvatel Židé – cca 10 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 10 400 osob).\n\nJde o středně velké sídlo městského typu se setrvalým růstem. K 31. prosinci 2017 zde žilo 13 700 lidí.\n\n\n"}
{"id": "499288", "url": "https://cs.wikipedia.org/wiki?curid=499288", "title": "Glenček", "text": "Glenček\n\nGlenček\nje obchodní označení tkanin a zátažných pletenin se čtvercovým vzorováním, ve kterém jsou čtverce uvnitř vzorovány proužky nebo malými čtverečky.\n\nU tkanin vznikají tyto tvary kombinací různých barev příze jak v osnově tak i v útku. Vazba tkaniny je oboustranný hrotový kepr, často \"K 2/1\". \nVazba ustupuje za barevným efektem (podobně: pepito, \"kohoutí stopa\" nebo \"fil-a-fil\").\n\nVlněné tkaniny a pleteniny se používají na všechny druhy svrchního ošacení, bavlněné tkaniny také na košile a kravaty (jak ukazuje snímek vpravo). \n\nOznačení glencheck (nebo \"glen plaid\") je zkratka z: glen (\"Glenurquhart plaid\" podle skotského údolí Glen Urquhart, kde se kostkované tkaniny tohoto druhu nosily už kolem roku 1800, pod tímto jménem však teprve od roku 1926.) a check (= kostkovaný vzor) V Anglii se mu říká také \"Prince of Wales\", ve Francii \"Prince de Galles\" a v Rakousku (a také v Česku) \"Esterházy\".\n\n"}
{"id": "499289", "url": "https://cs.wikipedia.org/wiki?curid=499289", "title": "Fuad I.", "text": "Fuad I.\n\nFuad I. (arabsky:\"فؤاد الأول Ahmed Fu'ad\", 26. března 1868 - 28. duben 1936), byl prvním egyptským králem v letech 1922-1936 a posledním egyptským sultánem v letech 1917-1922. Byl devátý vládce z dynastie Muhammada Alího. Na trůn nastoupil po svém starším bratrovi Husejnu Kamilovi.\n\nNarodil se 26. března 1868 v paláci Giza v Káhiře jako Ahmed Fuad, sedmý syn Ismaila Paši. Studoval na královské škole v Káhiře a na Vojenské akademii v Turíně. Fuad I. byl pravnukem Muhammada Alího.\n\nSultánem se stal 9. října 1917 (ještě za první světové války) po smrti staršího bratra Husejna Kamila, jelikož jeho jediný syn se vzdal práva na trůn.\n\nZměn po první světové válce se pokusili využít nacionalisté a v roce 1919 vyslali delegaci, která dostala název Wafd, na Pařížskou mírovou konferenci, kde požádali o uznání nezávislosti Egypta. Velká Británie s tímto krokem nesouhlasila, ale o tři roky později tlaku nacionalistů ustoupila.\n\nDíky tomu posléze vypukla v roce revoluce, kterou vedl Saad Zaghloul a tak byla 28. února 1922 vyhlášena pod vládou sultána Fuada I. samostatnost Egyptu jako Egyptské království a titul sultána byl změněn na titul krále. Ústava, která byla přijata o rok později, však dala panovníkovi právo libovolně rozpouštět parlament, což vedlo k nestabilitě následujících vlád. Z delegace Wafd se mezitím stala nejvýznamnější strana v zemi, která působila v parlamentu jako hlavní králova opozice. Saad Zaghloul, který ji v roce 1919 v Paříži vedl, se v roce 1924 stal prvním ministerským předsedou Egypta.\n\nDalších třicet let se o moc v Egyptě přetahoval královský dvůr, strana Wafd a britský generální konzulát. Žádná vláda nebyla dlouho u moci a rostla korupce. V roce 1930 se král Fuad I. pokusil upevnit moc koruny zrušením ústavy z roku 1923 a vydáním nové ústavy, která by omezila funkci parlamentu pouze na poradní orgán, avšak nesouhlas široké veřejnosti ho přiměl v roce 1935 obnovit ústavu původní.\n\n28. duben 1936 král Fuad I. v Káhiře zemřel, když četl dopis, který mu poslal jeho syn princ Farúk z Londýna.\n\nFuadova dcera Fawzia Shirin byla v letech 1939-1948 manželkou íránského šáha Muhammada Rezá Pahlavího. Fawzia byla až do své smrti roku 2013 nejstarším žijícím členem dynastie Muhammada Alího.\n\n\n\n"}
{"id": "499292", "url": "https://cs.wikipedia.org/wiki?curid=499292", "title": "Bitva u El Alameinu", "text": "Bitva u El Alameinu\n\nBitva u El Alameinu byla součástí 2. světové války, jde o označení dvou bitev odehrávající se mezi vojsky Osy a Spojenci u egyptského města El Alamejn. První bitva o probíhala ve dnech 1. až 27. července 1942 a druhá bitva u El Alameinu probíhala ve dnech 23. října až 4. listopadu 1942.\n\nObě bitvy připomínají válečné hřbitovy (Commonwealthu, řecký, německý a italský) a památníky (Jihoafričanů, Australanů, Novozélanďanů a Libyjců). Mezi hřbitovy je také muzeum, ve kterém má každý ze zúčastněných národů svoji místnost. Okolo muzea je vystavena dobová vojenská technika obou válčících stran. Na pouštních bojištích se dodnes dají spatřit torza zničených tanků a automobilů nebo najít nevybuchlá munice, vstup je ale možný jen na zvláštní povolení.\n\nV listopadu 1941 zahájila posílená britská 8. armáda operaci Crusader, během níž osvobodila Tobrúk. Jelikož německé námořní a zásobovací linie byly narušovány útoky britských námořních a leteckých sil operujících z Malty, byl Rommel přinucen k ústupu na svoji výchozí pozici. Jakmile britský tlak na nepřátelské komunikační linie na počátku roku 1942 polevil, síly Osy byly rychle doplněny, pročež v lednu obnovily svoji ofenzívu. Rommel poté snadno vytlačil Brity zpět na Kyrenaiku, kde koncem května přemohl jejich obranu u Gazaly. Nato Afrikakorps zdolal veškeré britské obranné pozice a po dvoudenním boji obsadil na konci června 1942 Tobrúk. Vítězství Osy bylo korunováno zajetím více než 25 000 spojeneckých vojáků. Rommel pak navzdory rozkazům pronásledoval poraženou 8. armádu do Egypta a v červenci se s ní střetl v první bitvě u El Alamejnu. Nicméně Rommelův pokus obsadit Alexandrii vzdálenou pouhých 100 kilometrů neuspěl. Boje pokračovaly po celý červenec, až do vyčerpání sil na obou stranách.\n\nDruhá bitva u El Alameinu se odehrála v říjnu 1942 v severní Africe. Začala 23. října, kdy Britové zahájili protiofenzívu. 5. listopadu pod vedením britského generála Bernarda Lawa Montgomeryho Spojenci vyhráli. Erwin Rommel byl nucen ustoupit nejprve k Al Agheile a poté do Tunisu. Německo-italské jednotky byly postupně vytlačovány z Afriky.\n\n"}
{"id": "499296", "url": "https://cs.wikipedia.org/wiki?curid=499296", "title": "Strnadovití", "text": "Strnadovití\n\nStrnadovití (Emberizidae) je široce rozšířená a druhově velmi rozmanitá čeleď řádu pěvců čítající více než 308 druhů.\n\nStrnadovití jsou malí zavalití ptáci s často nenápadným opeřením a silným, krátkým, zašpičatělým zobákem. Jejich velikost se pohybuje od sotva 10 cm velkých druhů až po druhy dorůstající až 24 cm. Vyskytují se v široké škále krajin, nejčastěji v lesích, křovinách, močálech a pastvinách. Druhy žijící na východní polokouli mívají většinou alespoň částečně hnědé, pruhované opeření, druhy z polokoule západní však často bývají i viditelně jasnějšího zbarvení. Jejich potrava se skládá zejména ze semen, ale může se v ní objevovat i hmyz, a to převážně během hnízdního období.\n\nJsou většinou monogamní a staví si dobře skrytá pohárovitá hnízda z trav a jiného rostlinného materiálů. Jejich chování se v mnoha ohledech značně podobá pěnkavovitým, s kterými bylo mnoho druhů v minulosti slučováno.\n\n\n"}
{"id": "499299", "url": "https://cs.wikipedia.org/wiki?curid=499299", "title": "Jan Hadrava", "text": "Jan Hadrava\n\nJan Hadrava (* 30. ledna 1955 Ostrov nad Ohří) je český politik, po sametové revoluci československý poslanec Sněmovny národů Federálního shromáždění za Občanské fórum, od 90. let starosta města Loket, počátkem 21. století senátor za obvod č. 2 – Sokolov za US-DEU a předseda US-DEU v letech 2006-2007.\n\nVystudoval Střední průmyslovou školu ve Dvoře Královém nad Labem. Pracoval jako textilní technik v závodě \"Krajka Libavské Údolí\", pak jako zásobovač a dělník v kulturním středisku v Sokolově. Na konci 70. let zřídil s přáteli poetický klub, kde se prezentovala i neoficiální literatura, čímž si vysloužil zájem Státní bezpečnosti.\n\nJe ženatý, má dvě dcery.\n\nV listopadu 1989 byl mluvčím Občanského fóra v Sokolově. V lednu 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 25 – Karlovy Vary, Západočeský kraj) jako bezpartijní poslanec, respektive poslanec za Občanské fórum (v původním návrhu kooptace měl poslanecký post získat Richard Mundil). Ve Federálním shromáždění setrval do voleb roku 1990.\n\nV 90. letech působil jako komunální politik ve městě Loket. Po dobu desíti let byl starostou Lokte. V komunálních volbách roku 1994 byl zvolen do zastupitelstva Lokte jako nezávislý kandidát. Mandát obhájil v komunálních volbách roku 1998, nyní již za Unii svobody, do níž vstoupil roku 1998. Za ni mandát obhájil v komunálních volbách roku 2002 a komunálních volbách roku 2006.\n\nV letech 2000–2006 byl senátorem, když v senátních volbách v roce 2000 porazil nestraníka kandidujícího za ODS Karla Černíka. V senátu působil jako člen Mandátového a imunitního výboru a Výboru pro zdravotnictví a sociální politiku. Ve volbách roce 2006 svůj mandát neobhajoval.\nV březnu 2005 rezignoval z předsednictva US-DEU, protože vedení strany nepodpořilo jeho návrh odejít z vlády Stanislava Grosse.\n\nDo vedení strany se vrátil v červenci 2006, kdy byl po neúspěchu US-DEU ve volbách do poslanecké sněmovny roku 2006 zvolen předsedou US-DEU. Ve funkci předsedy této strany setrval do června 2007, kdy ho vystřídal Jan Černý.\n\n"}
{"id": "499301", "url": "https://cs.wikipedia.org/wiki?curid=499301", "title": "Juliet", "text": "Juliet\n\n„Juliet“ je první singl brněnské progressive rockové skupiny Futurum. Vydán byl v roce 1984 (viz 1984 v hudbě).\n\nSingl nepochází z žádného studiového alba. Obě skladby na singlu napsal klávesista, zpěvák a lídr skupina Romana Dragouna, ke kterým přidala text básnířka Soňa Smetanová. Na A straně se nachází skladba „Juliet“, B stranu singlu zabírá píseň „Po kapkách“.\n\nSkladba „Juliet“ vyšla v roce 1984 také na sampleru \"Gong 11\". Na CD byla společně se skladbou „Po kapkách“ vydána na kompilaci \"Ostrov Země/Jedinečná šance\" v roce 2005 a následně roku 2009 i na reedici alba \"Ostrov Země\".\n\n\n"}
{"id": "499304", "url": "https://cs.wikipedia.org/wiki?curid=499304", "title": "Superměsto", "text": "Superměsto\n\n„Superměsto“ je druhý singl brněnské progressive rockové skupiny Futurum. Vydán byl v roce 1984 (viz 1984 v hudbě).\n\nPodobně jako první singl skupiny „Juliet“ i „Superměsto“ bylo vydáno samostatně, nezávisle na nějakém albu. Samotná píseň „Superměsto“ složil Emil Kopřiva, skladbu na B straně singlu, „Zóny lidí“, napsal Roman Dragoun. K oběma písním vytvořila texty básnířka Soňa Smetanová.\n\nObě skladby byly na CD poprvé vydány v roce 2005 na kompilaci \"Ostrov Země/Jedinečná šance\" a poté i o čtyři roky později na reedici alba \"Ostrov Země\".\n\n\n"}
{"id": "499308", "url": "https://cs.wikipedia.org/wiki?curid=499308", "title": "Thomas Chippendale", "text": "Thomas Chippendale\n\nThomas Chippendale (1718 Farnley u Leedsu – 13. listopadu 1779 Londýn) byl výrobce nábytku a designér interiérů. Působil v Londýně. Jeho výrobky ve stylu anglického rokoka a klasicismu se staly součástí interiérů šlechtických sídel a byly napodobovány řadou dalších výrobců i mimo Anglii.\n\nChippendale se vyučil truhlářem patrně u svého otce, pracoval u R. Wooda v Yorku a po roce 1740 se odstěhoval do Londýna. Nejpozději roku 1747 měl už vlastní truhlářskou dílnu a pracoval pro různé šlechtice, zejména v oblasti Yorku. Roku 1748 se oženil a roku 1753 přestěhoval dílnu i obchod do Covent Garden; protože se tehdy na severozápadě Londýna hodně stavělo, bylo to výhodné místo a sídlila tam řada truhláren a čalounictví. Roku 1754 vydal se svým společníkem J. Rannie ilustrovaný vzorník nábytku s titulem \"The Gentleman and Cabinet-Maker's Director\". Vyšel pak ještě dvakrát a ve francouzském překladu se dostal i na různé evropské dvory. Když dílna roku 1755 vyhořela, pracovalo v ní 22 truhlářů.\nRoku 1760 byl přijat za člena \"Society of Arts\", ale roku 1766 musel své sklady vyprodat, protože po válkách v Evropě i v Americe museli i angličtí aristokraté šetřit. Roku 1768 se vydal do Paříže, která tehdy určovala sloh i vkus, a jednal tam o zakázkách. Roku 1776 předal firmu nejstaršímu ze svých devíti dětí, Thomasovi mladšímu, který ji provozoval až do bankrotu roku 1804.\n\nChippendale vyráběl velmi kvalitní nábytek v charakteristické slohové směsi francouzského rokoka, klasicismu s náznaky gotických prvků, které se i dnes říká „chippendale“. Ačkoli podobný nábytek vyráběli i jiní, Chippendale pronikl na veřejnost jako známé jméno, a tak se mu pravděpodobně připisuje i nábytek, který sám nedělal. Později jeho nábytky a vzorníky napodobovali i jiní.\n\n"}
{"id": "499309", "url": "https://cs.wikipedia.org/wiki?curid=499309", "title": "Petr Dvořák", "text": "Petr Dvořák\n\nJméno Petr Dvořák má více osob, mezi nimi:\n"}
{"id": "499313", "url": "https://cs.wikipedia.org/wiki?curid=499313", "title": "Rui Silva", "text": "Rui Silva\n\nRui Manuel Monteiro da Silva (* 3. srpna 1977, Santarém) je portugalský atlet, běžec, který se věnuje středním tratím.\n\nJeho specializací je zejména běh na 1500 metrů. V roce 1999 získal ve švédském Göteborgu zlatou medaili na druhém ročníku mistrovství Evropy do 23 let. Je trojnásobným halovým mistrem Evropy a halovým mistrem světa. V hale rovněž získal dvě stříbrné medaile na dvojnásobné, tříkilometrové trati. První na HME 2000 v Gentu a druhou na HMS 2004 v Budapešti.\n\nDvakrát reprezentoval na letních olympijských hrách. Na olympiádě 2000 v australském Sydney skončila jeho cesta v úvodním rozběhu. O čtyři roky později vybojoval na olympiádě v Athénách v čase 3:34,68 bronzovou medaili v běhu na 1500 metrů. Stříbro získal Bernard Lagat, tehdy reprezentující Keňu a zlato Maročan Hicham El Guerrouj.\n\n\n"}
{"id": "499315", "url": "https://cs.wikipedia.org/wiki?curid=499315", "title": "Cizrna", "text": "Cizrna\n\nCizrna (\"Cicer\") je rod rostlin z čeledi bobovité a jediný rod tribu Cicereae. Jsou to jednoleté nebo vytrvalé byliny se složenými listy a motýlovitými květy. Je známo přibližně 43 druhů. Rod je rozšířen v jihovýchodní Evropě, Asii, severovýchodní Africe a Arábii. Druh cizrna beraní (\"Cicer arietinum\"), známý také jako římský hrách, byl domestikován již v dávných dobách a je pěstován jako luštěnina.\n\nCizrny jsou jednoleté nebo vytrvalé byliny se složenými listy. Rostliny jsou pokryty žláznatými chlupy. Listy mohou být lichozpeřené nebo sudozpeřené s vřetenem listu na konci přecházejícím v úponku. Lístků je ve složených listech 3 až mnoho a jsou na okraji zubaté. Palisty jsou na okraji zubaté. Květy jsou jednotlivé nebo v chudých úžlabních hroznech. Kalich je zakončen 5 stejnými nebo nestejnými zuby. Koruna má typickou skladbu květů bobovitých a je nejčastěji bílá, fialová nebo růžová. Tyčinek je deset, devět z nich je srostlých nitkami, jedna horní je volná. Semeník je chlupatý, s lysou čnělkou. Plodem je plochý nezaškrcovaný lusk pukající oběma švy a obsahující jedno až deset semen. Semena jsou kulovitá.\n\nRod cizrna zahrnuje asi 43 druhů a je rozšířen od východního Středomoří po Střední Asii. Izolované arely jsou také v Maroku, Etiopii a na Kanárských ostrovech. Nejvíce planě rostoucích druhů se vyskytuje ve střední a západní Asii, kde se cizrny objevují od nížin až po pětitisícová pohoří.\n\nV České republice je zřídka pěstována cizrna beraní a výjimečně zplaňuje. V evropské květeně je tento rod zastoupen celkem 4 druhy. Mimo pěstované a zplaňující cizrny beraní se v jihovýchodní Evropě vyskytují druhy \"Cicer incisum\" a \"C. montbretii\" a v Řecku endemický druh \"C. graecum\".\n\nCizrna beraní je celosvětově třetí nejvýznamnější luštěnina po hrachu setém a fazolu obecném. Byla zřejmě vyšlechtěna před 7000 lety v oblasti jihovýchodního Turecka nebo v Sýrii, a to pravděpodobně z divokého druhu \"Cicer reticulatum\". V současné době je největším producentem cizrny Indie, pěstuje se však i v jiných klimaticky příhodných oblastech světa, zvláště na Blízkém východě, v severní Africe, ale i v Mexiku. Mimo potraviny se pěstuje i ke krmným účelům.\nDruhy tohoto rodu se dále rozřazují do čtyř podrodů (někdy se volí poněkud jiný systém, 2 podrody a v rámci nich ještě sekce)\n\n"}
{"id": "499317", "url": "https://cs.wikipedia.org/wiki?curid=499317", "title": "Ostrov Země", "text": "Ostrov Země\n\nOstrov Země je první album brněnské progressive rockové skupiny Futurum. Vydáno bylo v roce 1984 (viz 1984 v hudbě) vydavatelstvím Panton.\n\nFuturum nedlouho po svém vzniku v roce 1983 a začátku koncertování počátkem roku 1984 již mělo zásobu rozličných vlastních skladeb a skupině bylo umožněno nahrání prvního alba. To se odehrálo během dubna a května 1984 v bratislavském studiu Na Kolibě.\n\nDesku \"Ostrov Země\" tvoří celkem 10 skladeb, z nich poslední „Genese“ je instrumentální, k ostatním napsala texty básnířka Soňa Smetanová. Na skladbách se podíleli všiml čtyři tehdejší členové Futura, Dragoun, Morávek, Kopřiva i Seidl.\n\nAlbum \"Ostrov Země\" vyšlo ještě tentýž rok ve vydavatelství Panton. K vydání na CD došlo až v roce 2005 v rámci dvojdiskové kompilace \"Ostrov Země/Jedinečná šance\", kterou vydal Jiří Vaněk. První samostatná edice CD \"Ostrov Země\" vznikla v roce 2009 u stejného vydavatele. Ta obsahuje stejné skladby jako předchozí komplet z roku 2005, album je tak doplněno bonusy.\n\n\nReedice z roku 2009 má následující tracklist:\n\n\n"}
{"id": "499319", "url": "https://cs.wikipedia.org/wiki?curid=499319", "title": "Jan Tacina", "text": "Jan Tacina\n\nJan Tacina (25. října 1909 v Oldřichovicích – 16. prosince 1990 v Katovicích) byl polský hudebník, etnograf a folklorista.\n\nZa 2. světové války byl vězněn v Koncentračním táboře Dachau.\n\nByl sběratelem lidových písní a tanců, jakož i písní a básní z prostředí koncentračních táborů. Dirigoval církevní pěvecké sbory a harmonizoval duchovní písně pro chorálníky.\n\nRoku 2018 mu byl v rodných Oldřichovicích odhalen pomník (společný s Henrykem Jasiczkem).\n\n"}
{"id": "499322", "url": "https://cs.wikipedia.org/wiki?curid=499322", "title": "Have a Cigar", "text": "Have a Cigar\n\nHave a Cigar je třetí skladba z alba \"Wish You Were Here\", které Pink Floyd vydali roku 1975. Následuje za sklabou „Welcome to the Machine“ a na původním LP otvírá druhou stranu. Na některých trzích byla vydána jako singl.\n\nHudbu i text napsal Roger Waters jako kritiku na pokrytectví a nenasytnost uvnitř hudebního průmyslu. Muzika jako taková je více rockově orientovaná než zbytek alba; začíná zvláštním riffem na kytaru a basu, dále doplněna další kytarou, elektrickým pianem a syntezátorem. Skladbu měl původně zpívat Roger Waters, ale potom, co si namohl hlas u skladby Shine On You Crazy Diamond, byla nazpívána hostem Royem Harperem, který tou dobou ve vedlejším studiu nahrával své album HQ; David Gilmour ji zpívat odmítl.\n\n"}
{"id": "499330", "url": "https://cs.wikipedia.org/wiki?curid=499330", "title": "Bell Boeing V-22 Osprey", "text": "Bell Boeing V-22 Osprey\n\nBell Boeing V-22 Osprey je americký vojenský konvertoplán s překlopnými rotory, který může startovat a přistávat vertikálně (svisle, charakteristika VTOL) nebo s krátkým vzletem a přistáním (charakteristika STOL). Je určen k plnění úkolů jako konvenční vrtulník s dlouhým doletem, přičemž může dosáhnout rychlosti turbovrtulového letadla. V-22 byl vyvinut a vyrábí jej společně firmy Bell Helicopter Textron a Boeing (Boeing Rotorcraft Systems) a je používán americkou námořní pěchotou a letectvem.\n\nV-22 Osprey je konvertoplán uzpůsobený pro vertikální start i přistání (stejně jako vrtulník). Vertikální start i přistání umožňují dva horizontálně natočené rotory. Během 12 sekund se mohou natočit až o 90° dopředu a pracují jako u běžného turbovrtulového letounu. Avšak ve srovnání s vrtulníkem stroj dosahuje výrazně delšího doletu. Další významnou výhodou letounu je jeho skladnost. Křídla V-22 lze složit souběžně s trupem a listy obou vrtulí natočit na jednu stranu. Operaci lze provést za pouhých 90 sekund. Pro tyto vlastnosti bývá letoun často ve výbavě letadlových lodí. Ve skleněném kokpitu V-22 jsou umístěny čtyři multifunkční displeje (MFD) a pátý sdílený centrálním displej jednotky (CDU). Pilotům se tak dostává množství obrazových informací, včetně digitálních map nebo stavu systému.\n\nV letech 1991 až 2000 byly v průběhu testování zaznamenány čtyři významné srážky a selhání a s tím spojená úmrtí celkem 30 osob. V-22 byl nasazen od roku 2006 a od té doby má sedm dalších pozoruhodných, ale drobných incidentů. Kvůli těmto incidenům nesmí v konvertoplánech cestovat prezident USA, členové vlády a vysocí důstojníci.\n\nU.S. Marine Corps a Air Force mají kombinovaná letadla 110 V-22 ve službě od ledna 2012. Nejpoužívanější jsou v U.S. Marine Corps.\n\n\n\n\n\n\n\nV-22 Osprey se ukázal v několika filmech, včetně kresleného \"Simpsonovi ve filmu\", kde tyto stroje donesly na Springfield skleněnou karanténní ochranu, nebo ve filmu \"Transformers\".\n\n\n\n"}
{"id": "499334", "url": "https://cs.wikipedia.org/wiki?curid=499334", "title": "DN", "text": "DN\n\nSpojení písmen D a N může mít různé významy:\n"}
{"id": "499339", "url": "https://cs.wikipedia.org/wiki?curid=499339", "title": "Webinář", "text": "Webinář\n\nWebinář je živá forma online komunikace, která probíhá prostřednictvím Internetu pouze přes webový prohlížeč. Pojem „webinář“ pochází ze spojení slov webový seminář a poprvé se začal používat začátkem 21. století společně s rozšířením technologií pro videokonference. Účastník webináře nepotřebuje extra hardware ani software a možnosti jeho využití jsou velice široké. V největší míře se webináře používají pro předání přínosných informací nebo představení a školení na určitý produkt či službu.\n\nKomunikace při webinářích probíhá oběma směry a umožňují plné zapojení účastníků. Toto je hlavní rozdíl oproti webcastu, který je realizován pouze od přednášejících k účastníkům. Při webinářích mají účastníci možnost přímé interakce s přednášejícím pomocí chatu, hlasem (sluchátka a mikrofon) či videopřenosem za použití webové kamery.\n\nDalší nástroje pro zvyšování interaktivity a prohloubení zážitku z webináře jsou například ankety či sdílená tabule. Většina moderních systémů pro pořádání webinářů dovolují přednášejícímu i účastníkům sdílet prezentace, obrázky, videa, webové stránky či libovolnou aplikaci na jejich počítači. Velice užitečná funkce je možnost vytvoření nahrávky průběhu celého webináře. Nahrávka může být následně zaslána účastníkům nebo vystavena na některém serveru pro sdílení videa jako YouTube, Stream.cz či Google Video.\n\nWebináře mohou sloužit i jako prostředek k prezentování názorů, pořádání rozhovorů nebo diskuzí. Příkladem může být využití webinářů v rámci předvolební kampaně podobně, jako to udělal prezident Obama v USA nebo pro živý rozhovor se známou osobností.\n\nWebináře jsou ve srovnání s online školením výrazně kratší (60–90 minut) a ve většině případů jsou bezplatné. Počet účastníků webinářů není nijak omezen a může být od několika jednotlivců až po tisíce lidí.\n\nOnline školení je placené vzdělávání pro malý počet účastníků (1–10 lidí). Hlavní důraz je kladen na co největší zapojení všech účastníků. Některé typy online školení se pořádají i pro jednoho účastníka, jako například online školení na Excel nebo výuka jazyků přes Skype. Délka online školení může být libovolná od jedné hodiny až po celodenní akci.\n\n\n"}
{"id": "499345", "url": "https://cs.wikipedia.org/wiki?curid=499345", "title": "Libyjské království", "text": "Libyjské království\n\nLibyjské království (arabsky: لمملكة الليبية), oficiálním názvem Spojené království Libye,\nvzniklo po vyhlášení nezávislosti 24. prosince 1951 a trvalo až do 1. září 1969, kdy skupina armádních důstojníků v čele s Muammarem Kaddáfím po státním převratu svrhla krále Idrise I. a ustavili Libyjskou arabskou republiku.\n\nPo druhé světové válce obsadili tehdejší italskou kolonii Libyi Spojené království a Francie. Ty si kolonii rozdělily podle historických regionů, takže Britům připadlo do správy Tripolsko a Kyrenaika, zatímco Francouzům Fezzán. Toto rozdělení bylo navíc potvrzeno OSN v roce 1947 jako poručenská území, v témže roce se navíc Itálie vzdala nároků na území Libye. 21. listopadu 1949 přijalo Valné shromáždění OSN rezoluci, podle které by se měla Libye stát nezávislou před 1. lednem 1952.\n\nA tak bylo dne 24. prosince 1951 vyhlášena nezávislost Libye jako dědičné království. Novým králem se stal Idris I. (z rodu Senussi) do té doby emír Kyrenaiky a také Tripolska. Celá země byla federací tří historických regionů (bývalých kolonií) Tripolska, Kyrenaiky a Fezzánu. Celá země měla také dvě hlavní města a to Tripolis a Benghází (Tripolis hlavním městem zůstal po roce 1969).\n\nDva roky po vyhlášení nezávislosti v roce 1953 se Libye připojila k Lize arabských států.\n\nV roce 1955 začal průzkum ložisek ropy a první ropná pole byla objevena v roce 1959. První export byl zahájen teprve až v roce 1963. Objevení ropy pomohlo transformovat libyjskou ekonomiku.\n\nDne 25. dubna 1963 byl federativní systém vlády zrušen a s tímto byl také změněn název země na království Libye, aby odrážel změny ústavy.\n\n1. září 1969, skupina vojenských důstojníků vedených Muammarem Kaddáfím provedla státní převrat (puč) proti králi Idrisovi I., zatímco on byl v Turecku na lékařském léčení. Revolucionáři zatkli náčelníka generálního štábu a šéfa bezpečnosti v království. Nová revoluční vláda následně zrušila monarchii a ustanovila republiku. Po svržení monarchie byla země oficiálně přejmenována na Libyjskou arabskou republiku.\n\n\n"}
{"id": "499349", "url": "https://cs.wikipedia.org/wiki?curid=499349", "title": "Summit v Camp Davidu (2000)", "text": "Summit v Camp Davidu (2000)\n\nBlízkovýchodní mírový summit v Camp Davidu v červenci 2000, který hostil americký prezident Bill Clinton, navštívili izraelský premiér Ehud Barak a předseda palestinské samosprávy Jásir Arafat. Summit byl neúspěšným pokusem vyjednat takzvaný „konečný status“ (někdy též „permanentní status“) v izraelsko-palestinském konfliktu.\n\nCelkem se na summitu řešily čtyři sporné body:\n\nPrezident Bill Clinton pozval 5. července 2000 Baraka a Arafata do Camp Davidu k pokračování v jednáních o mírovém procesu na Blízkém východě. Chtěl tak stavět na \"geniu loci\" Camp Davidu, neboť zde byla za jeho předchůdce Jimmyho Cartera uzavřena dohoda o míru mezi Egyptem, reprezentovaným prezidentem Anwarem Sadatem a Izraelem, reprezentovaným Menachemem Beginem. Mírové dohody z Osla, které byly v roce 1993 uzavřeny mezi izraelským premiérem Jicchakem Rabinem a předsedou Organizace pro osvobození Palestiny (OOP) Jásirem Arafatem stanovovaly, že by ve všech nevyřešených otázkách mezi Palestinci a Izraelci – zejména v otázce takzvaného konečného statusu – mělo být dosaženo dohody pět let od vzniku Palestinské samosprávy. Nicméně prozatímní postup zavedený v rámci dohod z Osla nenaplnil ani izraelská, ani palestinská očekávání a Arafat uváděl, že campdavidský summit je předčasný.\n\nSummit byl do Camp Davidu svolán na 11. července 2000. Skončil 25. července, aniž by bylo dosaženo dohody. Na jeho závěr bylo vydáno trilaterální prohlášení, které definovalo dohodnuté zásady pro budoucí jednání.\n\n\n"}
{"id": "499350", "url": "https://cs.wikipedia.org/wiki?curid=499350", "title": "France Bučar", "text": "France Bučar\n\nDr. France Bučar (2. února 1923 – 20. října 2015) byl slovinský politik a právní expert. V letech 1990 až 1992 byl předsedou prvního svobodně zvoleného slovinského parlamentu. Právě Bučar vyhlásil oficiálně 25. června 1991 nezávislost Slovinska. Je považován za jednoho ze strůjců slovinské demokracie a nezávislosti. Společně s Peterem Jambrekem je považován za jednoho z hlavních autorů současné slovinské ústavy.\n\nBučar se narodil v malém městečku Bohinjska Bistrica v Kraňsku. Po dokončení prestižního institutu sv. Stanislava v Šentvidu u Lublani nastoupil na Právnickou fakultu Univerzity v Lublani. Po vpádu okupantů a zániku první Jugoslávie se Bučar zapojil do Osvobozenecké fronty. V květnu 1942 byl italskými orgány zajištěn a uvězněn v táboře Gonars. Jakmile Italové uzavřeli příměří, vrátil se Bučar do Slovinska, kde byl zadržen říšskoněmeckými orgány. V července 1944 se mu podařilo uprchnout a následně se zapojil do partyzánského hnutí v jižních Korutanech. Když získal záruku ve vztahu ke svému římskokatolickému vyznání, stal se v roce 1944 členem komunistické strany. V květnu 1945 byl příslušníkem vojenského oddílu, které osvobodil Klagenfurt.\n\nPo skončení druhé světové války působil Bučar v rámci slovinské části jugoslávské tajné služby (pozdější OZNA). V roce 1946 byl demobilizován a v roce 1947 dokončil lublaňská práva. V letech 1947 až 1956 pracoval pro slovinskou vládu jako odborník na obchodní právo. V roce 1956 získal dizertaci na Univerzitě v Záhřebu. Následně se přestěhoval do Bělehradu, kde rok pracoval na sekretariátu ministerstva zahraničního obchodu. V roce 1957 se stal odborným konzultantem slovinského parlamentu. V roce 1959 odcestoval do USA, kde deset měsíců studoval na Philadelphia University.\n\nV roce 1962 začal vyučovat veřejnou správu na lublaňské právnické fakultě. V tomto období začal Bučar kritizovat konkrétní prvky jugoslávského komunistického systému, především jeho tzv. demokratický centralismus, který nebyl schopen účinně ekonomicky integrovat různé regiony Jugoslávie. V roce 1963 byl vyloučen ze Svazu komunistů. Pokračoval ve výuce na univerzitě, kde mezi studenty začala vzrůstat jeho popularita. V době marxistické limitace společenských věd rozšířil Bučar osnovy zavedením systému teorie a myšlení Maxe Webera. Na rozdíl od jiných představitelů fakulty měl Bučar skeptický názor na studentské hnutí z let 1968 až 1972.\n\nPo roce 1968 publikoval množství článků kritizujících zakládání rozsáhlého obchodního systému, časté změny právního rámce a nedostatek jasně definované zodpovědnosti v procesu rozhodování. V roce 1976 byl z univerzity propuštěn a pět let mu nebylo dovoleno publikovat.\n\nV osmdesátých letech začal Bučar spolupracovat s literárním časopisem Nova revija. Na počátku roku 1988 byl Bučar pozván do Evropského parlamentu. Jeho projev vyvolal skandál, když navrhl, aby státům socialistické soustavy byla zastavena ekonomická pomoc, pokud neuskuteční ekonomické a politické reformy.\n\nV roce 1989 byl spoluzakladatelem jedné z prvních opozičních stran ve Slovinsku – Slovinského demokratického svazu. Po vítězství DEMOSu v prvních svobodných volbách v roce 1990 se Bučar stal předsedou slovinského parlamentu. Jako jeho předseda a člen ústavněprávního výboru sehrál Bučar významnou úlohu při přijímání nové slovinské ústavy. Bučar trval na právním zajištění oddělení Slovinska od Jugoslávie a odmítal jednostranné akty.\n\nPo rozpadu Slovinského demokratického svazu se Bučar stal členem Demokratické strany Dimitrije Rupela. V roce 1992 byl opět zvolen poslancem a stal se předsedou výboru pro kontrolu tajných služeb. V roce 1993 opustil Demokratickou stranu a do voleb v roce 1996 byl nezávislým poslancem.\n\nV roce 1996 neúspěšně kandidoval na lublaňského starostu za středo-pravou koalici stran. V roce 2002 neúspěšně kandidoval jako nezávislý na slovinského prezidenta.\n\nV současnosti je předsedou Mezinárodní panevropské unie pro Slovinsko. Bučar žije v Lublani. Kromě slovinštiny, hovoří plynule německy, anglicky a srbochorvatsky.\n\n\n"}
{"id": "499351", "url": "https://cs.wikipedia.org/wiki?curid=499351", "title": "19 (číslo)", "text": "19 (číslo)\n\nDevatenáct je přirozené číslo. Následuje po číslu osmnáct a předchází číslu dvacet. Řadová číslovka je \"devatenáctý\". Římskými číslicemi se zapisuje XIX.\n\nČíslo devatenáct\n\n\n\n\nDevatenáct let je (s přesností 10) rovno 235 násobku délky synodického měsíce, takže po tomto počtu let se Měsíc ocitá vždy ve stejné pozici vůči hvězdám. Tento 19letý cyklus je nazýván cyklem Metonským, podle řeckého astronoma Metona, který ho vypočetl kolem roku 432 př. n. l. Tento cyklus je důležitý pro stanovení data velikonoc, neboť umožňuje vypočítat „stáří Měsíce“ (epaktu) v den jarní rovnodennosti daného roku.\n\n\n\n\n\n\n\n"}
{"id": "499353", "url": "https://cs.wikipedia.org/wiki?curid=499353", "title": "Miroslav Bobek", "text": "Miroslav Bobek\n\nMiroslav Bobek (* 10. února 1967 Mladá Boleslav) je český přírodovědec a manažer, od roku 2010 ředitel Zoo Praha a v letech 2014–2016 také prezident Unie českých a slovenských zoologických zahrad. Dlouhou dobu pracoval v Českém rozhlasu, kde se proslavil především projektem Odhalení, v němž formou reality show sledoval život goril v Zoo Praha.\n\nMiroslav Bobek vystudoval zoologii na Přírodovědecké fakultě Univerzity Karlovy v Praze. Od roku 1993 do 2009 působil v Českém rozhlase, kde pracoval zpočátku jako redaktor a zpravodaj. Věnoval se především popularizaci vědy. V roce 1997 byl vedoucím projektu \"Duhový most\", zajišťujícího vysílání v době povodní na Moravě.\n\nV letech 1998–2000 byl šéfredaktorem stanice Praha. V roce 2000 založil divizi Český rozhlas 8 (Online) a stal se jejím šéfredaktorem. V roce 2005 koncipoval vybudování populárně-naučné stanice Leonardo, jejíž byl do roku 2009 ředitelem. Na sklonku roku 2009 zvítězil v konkurzu na ředitele Zoo Praha a k 1. lednu 2010 tuto funkci převzal. V červnu 2014 byl zvolen prezidentem Unie českých a slovenských zoologických zahrad (UCSZOO). Tuto funkci vykonával do roku 2016.\n\nMiroslav Bobek je ženatý; s manželkou Klárou mají syna Kryštofa a dceru Markétu.\n\nV roce 1994 Miroslav Bobek inicioval a pak řadu let organizoval projekt \"Africká odysea\", při kterém byla za pomoci satelitní a VHF telemetrie monitorována migrace čápů černých z České republiky do afrických zimovišť a zpět do Čech. Čápi byli při těchto sledováních vybaveni „batůžky“ s vysílačkami a byli sledování satelitní telemetrií. Vedl řadu expedic do Afriky, z nichž uskutečnil stovky živých vstupů. Vedoucí roli měl rovněž v projektu \"Nová odysea\" o migraci čápů v Asii, který byl zahájen v roce 2002 a volně navazoval na projekt \"Africká odysea\".\n\nPoté dva roky (2001–2002) organizoval on-line přenos líhnutí sokolů stěhovavých na Týnském chrámu v Praze a budovu Českého rozhlasu na Vinohradské třídě. Projekt měl název \"Sokoli v srdci velkoměsta\".\n\nMezi další projekty, na kterých se podílel, patří \"Hlas pro tento den\", který seznamoval na audioCD a internetu Českého rozhlasu s hlasy ptáků, nebo \"Via Pontica\" o sledování migrace dravců ve východním Turecku.\n\nOdhalení\nMiroslav Bobek se stal autorem a vedoucím projektu Odhalení s podtitulem „Trochu jiná reality show“ (2005–2008), který byl nejvýraznějším multimediálním projektem Českého rozhlasu. Projekt byl zahájen spuštěním online video přenosu z pavilonu goril v pražské zoo, pravidelným rozhlasovým a televizním pořadem na podzim 2005. Český rozhlas za něj obdržel „divokého Oscara“ na prestižní přehlídce Wildscreen v Bristolu a Pečeť Comenius EduMedia v Berlíně. Jeho hlavním cílem bylo konfrontovat chování goril s chováním lidí a přinést relevantní informace o lidoopech a přispět k jejich ochraně. Projekt zčásti parodoval reality show vysílané v té době na komerčních televizích (např. Big Brother nebo VyVolení). Na tvorbě scénářů projektu Odhalení se mimo Miroslava Bobka také podílela Tereza Šefrnová  a Radomír Šofr.\n\nNa základě tohoto projektu napsali Tereza Šefrnová a Miroslav Bobek knihu pohádek pro děti \"Moja a páv\" (2006). Následně Bobek napsal druhý díl \"Moja, Tatu a tiplíci\" (2009), opět za autorské účasti Terezy Šefrnové. Knížky byly vydány i v angličtině a francouzštině pro africké děti. Pro Český rozhlas Leonardo je v češtině namluvila Tereza Šefrnová a poté Lucie Bílá.\n\nO projektu Odhalení napsal spolu s Martinem Smrčkem stejnojmennou knihu.\n\nPo odchodu Petra Fejka se Miroslav Bobek přihlásil na konkurz na místo ředitele pražské zoologické zahrady. Do závěrečného kola postoupil spolu s ekonomem Miroslavem Zámečníkem a bývalým vedoucím zpravodajství TV Nova Janem Vávrou. Komise pro výběr nového ředitele doporučila Miroslava Bobka a Rada hlavního města jej do této funkce jmenovala. Slavnostní inaugurace proběhla 22. prosince 2009 v zoo. Za svůj hlavní úkol tehdy považoval udržení úspěchu pražské zoo. V zahradě chtěl využívat moderní technologie včetně internetu a prezentovat zvířata více v kontextu s jejich přirozeným prostředím. Velkým konkrétním úkolem pro něj byla stavba nového pavilonu pro slony a hrochy.\n\nZa jeho vedení se podařilo překonat rekordní roční návštěvnost, zvýšit míru ekonomické soběstačnosti, prohloubit chovatelské úspěchy a zvýšit úsilí v záchraně ohrožených druhů – Zoo Praha mj. začala organizovat ve spolupráci s Armádou ČR letecké transporty koní Převalského do Mongolska (projekt Návrat divokých koní od 2011) a aktivně se zapojila do ochrany goril nížinných v Africe (zejména projektem \"Toulavý autobus od 2013\").\n\nBěhem jeho dosavadního působení byly v Zoo Praha vybudovány zejména nový areál pro slony (Údolí slonů), pavilon hrochů, Velemlokárium, Rezervace Bororo či Rákosův pavilon pro exotické ptáky. Zrekonstruován byl pavilon šelem, obnoveny \"Gočárovy domy\" a po desetiletích znovu zpřístupněna stezka Zakázanka. Za velký úspěch považuje získání slonů ze Srí Lanky.\n\nPublikační činnost\n\nMiroslav Bobek v roce 2012 vydal první výbor sloupků a poznámek, které každý týden z pozice ředitele Zoo Praha pravidelně publikuje v předních významných médiích. Kniha se jmenovala \"Bobky od Bobka\" a následovala je \"Žirafa na pondělí\" a v roce 2016 kniha \"Trojský lev\". Jako zatím poslední vyšla v květnu 2018 publikace \"Zoopisník Miroslava Bobka\".\n\nV roce 2008 obdržel čestnou medaili Vojtěcha Náprstka za popularizaci vědy. Udělila mu ji Akademie věd ČR především za projekty Odhalení a Africká odysea. Od roku 2014 je nositelem Medaile přátelství, kterou mu udělil mongolský prezident.\n\n"}
{"id": "499355", "url": "https://cs.wikipedia.org/wiki?curid=499355", "title": "Jožef Školč", "text": "Jožef Školč\n\nJožef Školč (* 19. srpna 1960 Breginj) je slovinský liberální politik.\n\nNarodil se ve vesnici Breginj v západním Slovinsku. Vystudoval politologii na Univerzitě v Lublani. V roce 1988 se stal předsedou Slovinského socialistického svazu mládeže (ZSMS). V té době již byla organizace nezávislá na komunistické straně a sehrávala významnou roli v procesu demokratizace Slovinska. V roce 1990 se ZSMS transformoval na Liberální demokraty Slovinska (LDS) a Školč se stal prvním předsedou této strany. V prvních svobodných volbách v dubnu 1990 získala strana čtrnácti procentní podporu a stala se opozicí DEMOSovské koalice.\n\nV roce 1992 Školč odstoupil z funkce předsedy strany, vystřídal ho Janez Drnovšek. Ve stejném roce byl Školč zvolen poslancem a mezi roky 1994 až 1996 byl předsedou Státního shromáždění RS. V letech 1997 až 2000 byl slovinským ministrem kultury.\n\nV letech 2007 až 2008 byl předsedou poslaneckého klubu Liberálních demokratů Slovinska. Od roku 2008 je Školč státním tajemníkem pro nevládní organizace ve vládě Boruta Pahora.\n\n\n"}
{"id": "499360", "url": "https://cs.wikipedia.org/wiki?curid=499360", "title": "Třída Álvaro de Bazán", "text": "Třída Álvaro de Bazán\n\nTřída Álvaro de Bazán (též třída F100) je třída univerzálních fregat španělského námořnictva, vybavených americkým zbraňovým systémem Aegis a multifunkčním radarem SPY-1D. Jsou to první evropská plavidla a zároveň první plavidla o velikosti fregat vybavená systémem Aegis. Slouží jako velitelská plavidla a prostředky boje proti letadlům, lodím i ponorkám. Původně bylo objednáno šest fregat této třídy, později byla stavba šesté jednotky zrušena. Na základě třídy \"Álvaro de Bazán\" byly dále vyvinuty norské fregaty třídy \"Fridtjof Nansen\" a ve stavbě jsou australské torpédoborce třídy \"Hobart\".\n\nŠpanělsko se roku 1983 připojilo k projektu evropské fregaty typu NFR-90, kterou mělo sdílem osm států NATO. Projekt ale byl roku 1989 zrušen pro rozdílnost požadavků jednotlivých zemí. Vývoj samotných fregat F-100 posléze proběhl jako součást společného projektu TFC (\"Trilateral Frigate Cooperation\") nastartovaného roku 1994 ve spolupráci s Německem a Španělskem. Projekt se lišil tím, že zahrnoval pouze konstrukci samotné lodě, ale ne jejím vybavením a stavbou. Na jeho základě Německo postavilo vlastní příbuznou třídu \"Sachsen\" a Nizozemsko svou třídu \"De Zeven Provinciën\".\n\nVšechny lodě staví španělská společnost Navantia (nejprve E.N. Bazan, později též Izar) v loděnici ve Ferrolu. Stavba první čtyřkusové série, zahrnující fregaty \"Álvaro de Bazán\", \"Almirante Juan de Borbón\", \"Blas de Lezo\" a \"Méndez Núnez\" byla objednána v roce 1997. Do služby byly zařazeny v letech 2002–2006. V roce 2006 vláda schválila stavbu páté jednotky, pojmenované \"Cristóbal Colón\". Stavba fregaty \"Juan de Austria\" byla později zrušena.\n\nV designu a konstrukci fregat byly uplatněny prvky technologií stealth. Multifunkční radar SPY-1D systému Aegis je umístěn na vrcholu vysoké pyramidové nástavby, což lodi dává charakteristickou siluetu. Systém Aegis přitom dokáže najednou sledovat stovky cílů a zároveň zajišťovat řízení palby. Hladinový naváděcí radar je typu AN/SPS-67, navigační radary typu AN/SPS-73. Trupový sonar je typu Raytheon DE1160 LF. K vlastní obraně slouží čtyři vrhače klamných cílů Mk 36 SRBOC a systém protizbraní vybavený akustickými torpédy AN/SLQ-25A Nixie.\n\nV příďové dělové věži se nachází jeden 127mm kanón United Defence Mk 45. Hlavňové zbraně menších ráží zastupuje jeden 20mm obranný systém Meroka a dva 20mm kanóny Oerlikon. Mezi dělovou věží a můstkem se dále nachází 48násobné vertikální odpalovací zařízení Mk 41, ve kterém je standardně uloženo 32 protiletadlových řízených střel Standard SM-2MR Block IIIA s dosahem 70 km a 64 protiletadlových řízených střel RIM-162 ESSM s dosahem 50 km (ty jsou ve čtyřnásobných kontejnerech). Údernou protilodní výzbroj představují dva čtyřnásobné kontejnery protilodních řízených střel Boeing Harpoon s dosahem 120 km. Protiponorkovou výzbrojí jsou dva pevné dvouhlavňové 324mm protiponorkové torpédomety Mk 32, ze kterých jsou vypouštěna lehká protiponorková torpéda Mk 48. Na zádi fregat se nachází přistávací plocha a hangár pro jeden protiponorkový vrtulník Sikorsky SH-60B LAMPS III Seahawk.\n\nPohonný systém je koncepce CODOG. Lodě mají dvě plynové turbíny General Electric LM2500 a dva diesely Bazán Bravo-12. Lodní šrouby jsou dva. Nejvyšší rychlost dosahuje 29 uzlů.\n\n"}
{"id": "499362", "url": "https://cs.wikipedia.org/wiki?curid=499362", "title": "Fernanda Ribeirová", "text": "Fernanda Ribeirová\n\nMaria Fernanda Moreira Ribeirová (* 23. června 1969, Penafiel) je portugalská atletka, běžkyně, která se specializuje na střední a dlouhé tratě.\n\nV juniorských kategoriích se věnovala běhu na 3000 metrů. Na juniorském mistrovství Evropy 1985 ve východoněmecké Chotěbuzi doběhla na čtvrtém místě. O rok později skončila čtvrtá i na juniorském mistrovství světa v Athénách. První úspěch zaznamenala v roce 1987 na MEJ v Birminghamu, kde získala zlatou medaili. V následujícím roce získala stříbro na MSJ v kanadském Sudbury.\n\n22. července 1995 zaběhla v belgickém Hechtelu trať na 5000 metrů v čase 14:36,45. Výkonem tehdy vytvořila nový světový rekord.\n\n"}
{"id": "499363", "url": "https://cs.wikipedia.org/wiki?curid=499363", "title": "2. pařížský obvod", "text": "2. pařížský obvod\n\n2. pařížský obvod (francouzsky: 2\" arrondissement de Paris\") též nazývaný obvod Burza (\"Arrondissement de la Bourse\") je městský obvod v Paříži. Se svými 99 hektary je rozlohou nejmenším pařížským obvodem.\n\nÚzemí dnešního 2. obvodu bylo osídlováno především v 15. a 16. století při rozšiřování města severním směrem. Tento obvod leží na pravém břehu Seiny. Na jihu hraničí s 1. obvodem (jejich hranici tvoří pás ulic mezi \"Rue des Capucines\" a \"Rue Étienne-Marcel\"), na západě jej odděluje od 3. obvodu \"Boulevard de Sébastopol\". Zbývající hranici tvoří tzv. velké bulváry: na severu tvoří hranici s 10. obvodem \"Boulevard de Bonne-Nouvelle\" a s 9. obvodem \"Boulevard Poissonnière\" a \"Boulevard Montmartre\" a na severozápadě ještě bulváry \"Boulevard des Italiens\" a \"Boulevard des Capucines\".\n\nV roce 2006 měl obvod 21 259 obyvatel a hustota zalidnění činila 21 474 obyvatel na km. Zdejší obyvatelé představují zhruba 1% pařížské populace.\n\nRadnice 2. obvodu se nachází na ulici \"rue de la Banque\" č. 8. Současným představitelem obvodu je od roku 2001 Jacques Boutault jako první starosta v Paříži za francouzskou Stranu zelených. Jeho předchůdkyní byla ve dvou volebních obdobích Benoîte Taffin (UDF-RPR), která byla v roce 1989 zase zvolena jako vůbec první žena na pozici starosty pařížského obvodu.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 5-8.\n\n\nNa území obvodu se dochovalo několik rozsáhlých pasáží z 19. století (některé z nich byly prohlášeny za historické památky):\n\nVe filmu \"Paris je t'aime\" z roku 2006 je 2. obvodu věnována osmá povídka \"Place des Victoires\", kterou režíroval Nobuhiro Suwa.\n\n"}
{"id": "499366", "url": "https://cs.wikipedia.org/wiki?curid=499366", "title": "20 (číslo)", "text": "20 (číslo)\n\nDvacet je přirozené číslo. Následuje po číslu devatenáct a předchází číslu dvacet jedna. Řadová číslovka je \"dvacátý\". Římskými číslicemi se zapisuje XX. Tutéž číselnou hodnotu má i hebrejské písmeno kaf.\n\nDvacet je\n\n\n\n\n"}
{"id": "499367", "url": "https://cs.wikipedia.org/wiki?curid=499367", "title": "Janez Podobnik", "text": "Janez Podobnik\n\nJanez Podobnik (* 17. září 1959) je slovinský konzervativní politik.\n\nNarodil se v malém městečku Cerkno v západním Slovinsku, které bylo v té době součástí Socialistické federativní republiky Jugoslávie. Studoval medicínu na Univerzitě v Lublani, kterou dokončil v roce 1984. V letech 1984 až 1990 pracoval jako praktický lékař v Idrii.\n\nDo politiky vstoupil v průběhu demokratizačního procesu známého jako Slovinské jaro. V roce 1990 vstoupil do Slovinské lidové strany a byl zvolen prvním nekomunistickým starostou Idrie po druhé světové válce. V roce 1992 byl zvolen do Státního shromáždění. V době koaliční vlády Slovinské lidové strany a Liberálních demokratů Slovinska byl Podobnik v letech 1996 až 2000 předsedou Státního shromáždění. V roce 1997 neúspěšně kandidoval v prezidentských volbách, vítězem se stal Milan Kučan.\n\nDo Státního shromáždění byl opět zvolen v roce 2000 a do roku 2004 byl předsedou lidoveckého poslaneckého klubu. V roce 2003 byl zvolen předsedou Slovinské lidové strany, která v roce 2004 vstoupila do středo-pravé vlády Janeze Janši. Podobnik se v tomto období stal ministrem životního prostředí a územního plánování. V listopadu 2007 odstoupil Podobnik z funkce předsedy lidové strany, která byla v parlamentních volbách v září 2008 poražena.\n\nPodobnik je ženatý a má dvě děti. Jeho bratr Marjan Podobnik je také politik – v letech 1992 až 2000 byl předsedou Slovinské lidové strany a v letech 1997 až 2000 místopředsedou slovinské vlády.\n\n\n"}
{"id": "499369", "url": "https://cs.wikipedia.org/wiki?curid=499369", "title": "Kaktusotvaré", "text": "Kaktusotvaré\n\nKaktusotvaré (\"Cactales\") je řád dvouděložných rostlin. Byl používán v některých starších taxonomických systémech, jako je např. Melchiorův systém z roku 1964, a obsahoval jedinou čeleď kaktusovité (\"Cactaceae\" Juss.). V modernějších systémech, jako je Tachtadžjanův systém, Cronquistův systém atd., a také v systémech APG (APG, APG II, APG III) je čeleď kaktusovité řazena do řádu hvozdíkotvaré (\"Caryophyllales\").\n"}
{"id": "499372", "url": "https://cs.wikipedia.org/wiki?curid=499372", "title": "Státní znak Nizozemska", "text": "Státní znak Nizozemska\n\nStátní znak Nizozemska byl přijat v roce 1815 (\"BESLUIT van den 24 Augustus 1815, nr. 71, waarbij het Rijkswapen wordt vastgesteld\") a byl dvakrát upraven, poprvé v roce 1907 (\"Besluit van den 10den Juli 1907, houdend nadere vaststelling van het wapen van het Koninkrijk der Nederlanden, alsmede van de andere leden van het Koninklijk Huis\") a naposledy v roce 1980 (\"Koninklijk Besluit van 23 april 1980, no. 3, Stb. 206, tot het voeren van het Koninklijk wapen\"). \n\nZnak se skládá především z těchto částí:\n\n\nVerze z roku z let 1815 až 1907 se od současné liší tím že na současné již štítonoši nemají na hlavách královskou korunu a hledí k sobě. V první verzi také byli štítonoši přirození vpřed hledící lvi, nikoli lvi zlatí. \n\nKoruna a královský plášť byly k znaku přidány po tom, co byla dynastie \"Orange-Nassau\" povýšena na královskou. Tento úplný (velký) znak je nazýván královským znakem (\"Koniklijk wapen\"), korunovaný štít bez pláště, jen se štítonoši a stuhou s heslem, tedy střední znak, je nazýván říšským znakem (\"Rijkswapen\") a užívá jej vláda, je zobrazen na pasech a označují se jím zahraniční zastupitelské úřady Nizozemska. Malý znak (\"Klein wapen, Klein Rijkswapen\") byl zobrazen na mincích (Gulden) a na dopisech (též na úředních razítkách). Představuje korunovaný štít státního znaku. Ještě menší verze bez koruny nemá oficiální charakter. \n\n\n"}
{"id": "499373", "url": "https://cs.wikipedia.org/wiki?curid=499373", "title": "Franc Horvat", "text": "Franc Horvat\n\nFranc (Feri) Horvat (* 26. září 1941 Kuštanovci, Maďarské království) je slovinský ekonom a politik.\n\nHorvat se narodil ve slovinské luteránské rodině ve vesnici Kuštanovci na východě Slovinska (v té době byla tato oblast součástí Hortyovského Maďarska). Vystudoval ekonomii na Univerzitě v Mariboru. V šedesátých a sedmdesátých letech pracoval jako ředitel několika slovinských společností v průmyslovém a finančním sektoru. V letech 1988 až 1991 byl federálním ministrem. V této době byl horlivým stoupencem federálního premiéra Ante Markoviće při zavádění tržního systému do jugoslávské ekonomiky.\n\nPo rozpadu Jugoslávie v roce 1991 se  vrátil do Slovinska, kde se stal spoluzakladatelem Sjednocené kandidátky sociálních demokratů – levicové strany, která byla založena spojením bývalého Svazu komunistů Slovinska s dalšími levicovými stranami. V roce 1992 byl zvolen členem Státního shromáždění, kde vykonával různé významné funkce. Poté, co byl Borut Pahor zvolen do Evropského parlamentu, on sám se stal předsedou Státního shromáždění RS. Funkci předsedy Shromáždění vykonával až do parlamentních voleb, kdy ho vystřídal France Cukjati z vítězné Slovinské demokratické strany.\n\n\n"}
{"id": "499375", "url": "https://cs.wikipedia.org/wiki?curid=499375", "title": "Quartier du Palais-Royal", "text": "Quartier du Palais-Royal\n\nQuartier du Palais-Royal (\"čtvrť Královský palác\") je 3. administrativní čtvrť v Paříži, která je součástí 1. městského obvodu. Má rozlohu 27,4 ha a je vymezena ulicemi Rue de Rivoli na jihu, \"Rue Saint-Roch\" na západě, \"Rue des Petits-Champs\" a \"Rue de la Feuillade\" na severu a \"Rue Croix-des-Petits-Champs\" na východě.\n\nČtvrť byla pojmenována podle rozsáhlého paláce, který si nechal v letech 1627-1629 postavit kardinál Richelieu a odkázal jej po své smrti královské rodině. Odtud i jeho název - Palais Royal. V paláci, který je přirozeným středem čtvrti, dnes sídlí divadla Comédie-Française a \"Théâtre du Palais-Royal\" a státní instituce jako Ministerstvo kultury, Ústavní rada (Conseil constitutionnel) a Státní rada (Conseil d'État).\n\n"}
{"id": "499378", "url": "https://cs.wikipedia.org/wiki?curid=499378", "title": "21 (číslo)", "text": "21 (číslo)\n\nDvacet jedna je přirozené číslo. Následuje po číslu dvacet a předchází číslu dvacet dva. Řadová číslovka je \"dvacátý první\" nebo \"jednadvacátý\". Římskými číslicemi se zapisuje XXI.\n\nDvacet jedna je\n\n\n\n"}
{"id": "499379", "url": "https://cs.wikipedia.org/wiki?curid=499379", "title": "Mont Ngaoui", "text": "Mont Ngaoui\n\nMont Ngaoui je nejvyšší hora Středoafrické republiky. Nachází se v západní části území, na hranicích s Kamerunem. Se svými 1410 metry se jedná o 45. nejvyšší horu mezi nejvyššími horami jednotlivých afrických zemí a 150. mezi nejvyššími horami všech zemí světa.\n"}
{"id": "499380", "url": "https://cs.wikipedia.org/wiki?curid=499380", "title": "Bádenské markrabství", "text": "Bádenské markrabství\n\nBádenské markrabství (německy \"Markgrafschaft Baden\") byl státní útvar na jihozápadě dnešního Německa, na území historického Bádenska. Po celou jeho existenci mu vládl domácí rod Zähringenů.\n\nBádensko vzniklo jako markrabství v rámci Švábského vévodství. Původně však zahrnovalo nevelký pruh území na pravém břehu Rýna v okolí Durlachu, Karlsruhe a Baden-Badenu a několik oddělených exkláv severně od Basileje. V letech 1535–1771 bylo Bádensko rozděleno mezi Bádensko-Durlach a Bádensko-Baden, které se roku 1771 znovusjednotily pod vládou durlašské linie. Za ztracená území na levém břehu Rýna bylo Bádensko roku 1803 Napoleonem bohatě odškodněno. Získalo dříve habsburské Breisgavsko, východní část Rýnského Falckrabství, knížectví Fürstenberg a další území. Roku 1806 Bádensko přistoupilo k Rýnskému spolku, za což bylo povýšeno na velkovévodství.\n\nBádenské velkovévodství vzniklo v roce 1806, kdy ho Napoleon Bonaparte za pomoc (dědičně) povýšil na velkovévodství, zároveň se stalo členem Rýnského spolku. Již v roce 1803 udělil Napoleon markraběti Karlu Fridrichovi kurfiřtský hlas. Předtím bylo bádensko od 12. století rozděleno mezi větve rodu Zähringenů, ale až v roce 1771 se právě markrabě Bádenska-Durlachu Karel Fridrich Bádenský rozhodl přijmout titul markraběte Bádenského a postupně sjednotit Bádensko včetně okolních biskupství což se mu definitivně povedlo mezi lety 1805–1810.\n\n"}
{"id": "499384", "url": "https://cs.wikipedia.org/wiki?curid=499384", "title": "Dereference", "text": "Dereference\n\nDereference je v programování operace, kterou se získává přístup k proměnné, na níž se odkazuje ukazatel nebo reference. V některých případech a jazycích je dereference implicitní (např. reference v C++), ve většině jazyků je však třeba použít unární operátor dereference.\n\nOperátor dereference se zapisuje různě. V jazyce Pascal se na rozdíl od většiny ostatních jazyků zapisuje operátor za ukazatel; ve standardním Pascalu se pro dereferenci používá symbol šipka (codice_1), který však není mnoha znakových sadách obsažen, proto bývá nahrazován znakem stříška (codice_2) nebo zavináč (codice_3); v Turbo Pascalu se zavináč naopak používá pro získání adresy. V jazyce C se operátor dereference někdy nazývá a používá se pro něj symbol hvězdička (codice_4). V mnoha skripovacích jazycích se pro dereferenci používá symbol dolar (codice_5), který primárně slouží pro vyhodnocení obsahu proměnné.\n\nAplikací operátoru dereference na proměnnou, která je ukazatelem, je l-hodnota ekvivalentní hodnotě na adrese, na kterou ukazuje ukazatel. Tomuto se říká „dereferencování“ ukazatele. Například následující kód v jazyce C přiřadí hodnotu 1 do proměnné codice_6 použitím operátoru dereference:\n\nV jazycích C a C++ mohou ukazatelé ukazovat na ukazatele, a v takovém případě jsou potřebné vícenásobné aplikace operátoru dereference. Unární operátor * se pak v případech vícenásobných dereferencí může používat opakovaně. Podobně operátor tečka v jazyce Java lze používat při vytváření složitých výrazů, které při vyhodnocování vyžadují opakované dereferencování ukazatelů.\n\nJedním z příkladů vícenásobného použití dereference je práce s parametrem codice_7 funkce codice_8, který je v prototypu definován jako codice_9. Běhová knihovna jazyka C uloží jméno, pod kterým byl vyvolán program, a parametry zadané za jménem programu na příkazovém řádku, jako samostatné znakové řetězce. Každý řetězec je reprezentován ukazatelem na codice_10, a jejich pole je předané do funkce codice_8 jako parametr codice_7. Předání pole se uskutečňuje předáním ukazatele na první prvek, takže codice_7 je ve skutečnosti ukazatel na ukazatel na codice_10, i když má význam pole ukazatelů na codice_10. Protože délku pole (počet řetězců v poli) nelze při předání ukazatele zjistit, je tato hodnota předána jakoo druhý parametr funkce codice_8, codice_17. Takže codice_7 je ukazatel na 0-tý prvek pole ukazatelů na codice_10, tj. codice_20, který je zase ukazatelem na codice_21, což je 0-tý znak 0-tého argumentu, kterým je jméno programu.\n\nV předchůdci jazyka C, v jazyce BCPL se pro dereferenci používá symbol vykřičník.\n\nV jazyce C se adresa struktury (nebo unionu) codice_22 označuje codice_23. Adresa operátoru codice_24 je inverzní operátor k dereferenci codice_4, takže codice_26 je ekvivalentem codice_22. Adresa struktury (nebo unionu) codice_22 může být přiřazena do ukazatele codice_29:\nPro přístup k položce codice_30 struktury codice_22 se používá codice_32. Je-li dán ukazatel codice_29 na codice_22 (tj. codice_35), pak zápis codice_32 je ekvivalentem codice_37, což lze zkrátit na codice_38, což je syntaktický cukr pro přístup k položkám struktury (nebo unionu) pomocí ukazatele:\n\nOperátory codice_39 lze řetězit; například ve spojovém seznamu se lze pomocí codice_40 odkazovat na následníka následníka uzlu (za předpokladu, že codice_41 není null).\n\nV unixových shellových skriptech a programech jako make se znak dolar (codice_5) používá jako operátor pro získání hodnoty proměnné, který se při přiřazování do proměnné nepíše.\n\nV různých jazycích se v identifikátorech používají prefixy známé jako sigily. Nejde o unární operátory – syntakticky jsou lexikální částí identifikátoru, a mají jinou sémantiku, např. indikují typ identifikátoru – ale jsou syntakticky podobné operátoru dereference a mohou se s nimi plést. Například in shellovém skriptu codice_43 je operátor dereference codice_5 aplikován na proměnnou codice_45, zatímco v Perlu codice_46 je proměnná nazývaná codice_47. V PHP je FOO konstanta (definovaná uživatelem nebo vestavěná), $FOO je proměnná s jménem FOO a $$FOO je proměnná, jejíž jméno je uloženo v proměnné se jménem FOO.\n\n"}
{"id": "499385", "url": "https://cs.wikipedia.org/wiki?curid=499385", "title": "Ski Dubai", "text": "Ski Dubai\n\nSki Dubai je krytý lyžařský areál s 22.500 metry čtverečními. Je součástí obchodního centra Mall of the Emirates, jednoho z největších nákupních center na světě, které se nachází v Dubaji ve Spojených arabských emirátech a otevřeno bylo v listopadu 2005. Ski Dubai je součástí společnosti Majid Al Futtaim Group, která je lídrem nákupních center v regionu.\n\nKrytý areál vytváří dojem 85 metrů vysoké hory s 5 svahy s různými strmostmi a obtížností, včetně 400 metrů dlouhé, celosvětově první kryté, černé sjezdovky a 90 metrů dlouhého koryta vyhrazeného pro snowboardisty. K přepravě na vrchol sjezdovky slouží čtyřsedačková lanovka nebo vlek, které jsou běžné i na jiných zimních letoviskách. V polovině lanovky stojí restaurace \"Avalanche Cafe\" s výhledem na celý areál. 3000 metrů čtverečních je vyhrazeno \"Snow Park\" hřišti se sáňkařskými dráhami, ledovou skluzavkou, šplhací věží, střelnicí na sněhové koule, ledovou jeskyní a 3D kinem. Mezi další zajímavosti patří sněhové bludiště a prostor pro vytváření sněhuláků. Zimní oblečení a lyžařské nebo snowboardové vybavení jsou zahrnuty v ceně vstupného, které se pohybuje zhruba okolo 1500 korun na celý den. Otevírací doba je po celý rok od desíti ráno do desíti večer.\n\nMimořádně účinný izolační systém je důležitým klíčem k udržení teploty -1 stupeň Celsia ve dne a -6 stupňů v noci, kdy se vyrábí sníh.\n\nV roce 2007 získal Ski Dubai cenu Thea Outstanding Achievement Award od Themed Entertainment Association.\n\n\n"}
{"id": "499387", "url": "https://cs.wikipedia.org/wiki?curid=499387", "title": "Quartier de la Place-Vendôme", "text": "Quartier de la Place-Vendôme\n\nQuartier de la Place-Vendôme (česky čtvrť náměstí Vendôme) je 4. administrativní čtvrť v Paříži, která je součástí 1. městského obvodu. Má rozlohu 26,9 ha a je vymezena ulicemi \"Rue de Rivoli\" na jihu, \"Rue Saint-Florentin\" a \"Boulevardem Madelaine\" na západě, \"Rue des Capucines\" a \"Rue Danielle-Casanova\" na severu a \"Rue Saint-Roch\" na východě.\n\nČtvrť nese jméno významného náměstí \"Place Vendôme\", které nechal v letech 1685-1699 postavit Ludvík XIV. Vendôme je město v departementu Loir-et-Cher.\n\n"}
{"id": "499392", "url": "https://cs.wikipedia.org/wiki?curid=499392", "title": "Herman Rigelnik", "text": "Herman Rigelnik\n\nHerman Rigelnik (* 29. březen 1942) je slovinský ekonom a politik.\n\nPo absolvování ekonomie působil Rigelnik ve firmách Fecro a Kovinotehna. V letech 1982 až 1983 byl ministrem průmyslu, stavebnictví a energetiky vlády Socialistické republiky Slovinsko. V období let 1983 až 1991 byl předsedou správní rady společnosti Gorenje a v této době uskutečnil největší sanaci v tehdejší Jugoslávii. V roce 1991 se stal poradcem ministra zahraničí pro oblast Bavorska a Bádenska-Württemberska.\n\nV roce 1992 byl jmenován místopředsedou vlády RS. V prosinci téhož roku byl zvolen předsedou Státního shromáždění Republiky Slovinsko a v této funkci setrval až do 14. září 1994. Kromě předsednické funkce byl členem výboru pro hospodářské záležitosti (do 29. října 1993) a výboru pro finanční a rozpočtovou politiku (do 14. září 1994).\n\nV roce 1994 nastoupil na místo generálního ředitele ACH (bývalý Autocommerce), brzy poté převzal vedení slovinského zastoupení společnosti DaimlerChrysler. V letech 2000 až 2007 byl honorárním konzulem Slovinska v Brazílii.\n\nZa mimořádné ekonomické a podnikatelské úspěchy obdržel Rigelnik několik ocenění Hospodářské komory Slovinska (1989, 2000). U příležitosti patnáctého výročí Státního shromáždění obdržel pamětní odznak a zlatou plaketu Státního shromáždění RS.\n\n"}
{"id": "499397", "url": "https://cs.wikipedia.org/wiki?curid=499397", "title": "A Whiter Shade of Pale (album, Doro Pesch)", "text": "A Whiter Shade of Pale (album, Doro Pesch)\n\nA Whiter Shade Of Pale je kompilační album od německé kapely Doro, dříve Warlock.\n\n"}
{"id": "499399", "url": "https://cs.wikipedia.org/wiki?curid=499399", "title": "Padělky", "text": "Padělky\n\nPadělky (533 m n. m.) je vrch v okrese Svitavy v Pardubickém kraji. Leží asi 1 km východně od obce Chrastavec na jejím katastrálním území.\n\nJe to vrchol nesouměrného strukturně denudačního hřbetu nevýrazné kuesty (s čelem na VSV) východního křídla ústecké synklinály (místo poklesnutí) z pískovců a prachovců až spongilitů a slínovců svrchního, středního a spodního turonu. Vrch je\nzčásti zalesněný (na jižních a východních svazích) smrkovými porosty. Je to výhledové místo.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Ústecká brázda a podokrsku Březovská brázda.\n\n"}
{"id": "499404", "url": "https://cs.wikipedia.org/wiki?curid=499404", "title": "Minamoto Jorijoši", "text": "Minamoto Jorijoši\n\nMinamoto Jorijoši byl samurajem z rodu Minamoto. Jorijoši se narodil roku 995 a bojoval zprvu po boku svého otce Minamoto Jorijoba (968-1048). Osobně se proslavil v Tažení před devíti lety, ve které vyústilo Jorijošiho snaha potlačit moc Abeho Joritokiho, jenž zneužíval svého úředního postavení k vlastnímu prospěchu. Joritoki byl zabit v roce 1057, ale jeho syn Abe Sadato v boji pokračoval, ukryt za dřevěnou palisádou v Kawasaki. Jorijoši proti Sadatovi zaútočil, ale útok se nezdařil. Když se stáhl, aby přeskupil své vojsko, strhla se zrovna prudká sněhová vánice. Abe Sadato zaútočil a Jorijošiho vojáci museli ustoupit - ústupovou akci jich však přežilo málo. Za statečnost prokázanou v tomto boji získal Jorijošiho třináctiletý syn Jošiie čestnou přezdívku Hačimantaró - prvorozený syn boha války Hačimana. Hlavní zdroj informací o tomto válečném tažení, gunkimono Mucu waki, obsahuje několik fascinujících popisů velitelské zdatnosti Jorijošiho. Dočteme se, že se k Jorijošimu přidalo mnoho mužů, \"\"protože Jorijoši se o ně staral a dbal na uspokojování jejich potřeb\"\". Po jedné bitvě Jorijoši \"\"nasytil své vojáky a uvedl jejich zbroj do pořádku. Osobně obešel celé ležení a ošetřoval zraněné. Vojáci byli velmi dojati a všichni říkali:'Oplatíme mu to svými těly.'\"\" V roce 1062 se Minamoto opět pustil do boje a oblehl Abe Sadata v jeho pevnosti Kurijagawa. Znovu došlo k lítému boji, v jehož průběhu mladý Jošiie údajně pronesl modlitbu určenou jeho ochrannému božstvu Hačimanovi. Slíbil prý, že mu v případě vítězství postaví svatyni. Když se pak s useknutými hlavami svých nepřátel vracel Minamoto do Kjóta, nechal v Kamakuře postavit Hačimanovu svatyni Curugaoka, jež se stala nejposvátnějším místem celého rodu Minamotů. Minamoto Jorijoši zemřel roku 1082, spokojený, že slavné jméno jeho rodu našlo svého pokračovatele v Jošiiovi.\n"}
{"id": "499406", "url": "https://cs.wikipedia.org/wiki?curid=499406", "title": "Love Me in Black", "text": "Love Me in Black\n\nLove Me In Black je šesté studiové album německé rockové zpěvačky Doro, dříve zpěvačky skupiny Warlock.\n\n"}
{"id": "499408", "url": "https://cs.wikipedia.org/wiki?curid=499408", "title": "Quartier Gaillon", "text": "Quartier Gaillon\n\nQuartier Gaillon (\"čtvrť Gaillon\") je 5. administrativní čtvrť v Paříži, která je součástí 2. městského obvodu. Má rozlohu 18,8 ha a půdorys zhruba ve tvaru trojúhelníku, jehož jižní strana je vymezena ulicemi \"Rue des Capucines\", \"Rue Danielle Casanova\" a \"Rue des Petits Champs\". Východní hranici tvoří ulice \"Rue Sainte-Anne\" s \"Rue de Gramont\" a na severozápadě to jsou bulváry \"Italiens\" a \"Capucines\".\n\nČtvrť nese jméno zdejší ulice a náměstí \"Rue Gaillon\" a \"Place Gaillon\". Gaillon je město v departementu Eure.\n\n"}
{"id": "499409", "url": "https://cs.wikipedia.org/wiki?curid=499409", "title": "Kočičí jazýčky", "text": "Kočičí jazýčky\n\nKočičí jazýčky je čokoládová cukrovinka připomínající tvarem kočičí jazyk. Historie této cukrovinky sahá až do 19. století, kdy bylo možné vyrábět čokoládu v tuhé formě. \n\nOd roku 1892 je například vyráběla ve Vídni firma Küfferle. Jazýčky byly v období 20. a 30. let 20. století v Československu velmi oblíbené. Pro největšího výrobce Orion je popularizoval výtvarník Zdeněk Rykr.\n"}
{"id": "499410", "url": "https://cs.wikipedia.org/wiki?curid=499410", "title": "Calling the Wild", "text": "Calling the Wild\n\nCalling The Wild je sedmé studiové album německé zpěvačky Doro. Bylo vydáno v roce 2000.\n\n"}
{"id": "499411", "url": "https://cs.wikipedia.org/wiki?curid=499411", "title": "Nils Schumann", "text": "Nils Schumann\n\nNils Schumann (* 20. května 1978, Bad Frankenhausen) je bývalý německý atlet, olympijský vítěz, mistr Evropy a halový mistr Evropy v běhu na 800 metrů.\n\nNa mistrovství světa juniorů v Sydney 1996 skončil na pátém místě. O rok později si doběhl na juniorském mistrovství Evropy v Lublani pro zlatou medaili. V roce 1998 nenašel protivníka na HME ve Valencii ani na evropském šampionátu v Budapešti a na obou šampionátech vybojoval zlaté medaile. V následujícím roce získal v Göteborgu zlato také na ME v atletice do 23 let. Na HME 2000 v belgickém Gentu doběhl jako druhý, když titul vybojoval Rus Jurij Borzakovskij. V témže roce se stal v Sydney olympijským vítězem. Ve finále proběhl cílem v čase 1:45,08. Druhý Dán Wilson Kipketer ztratil v cíli šest setin.\n\nNa světovém šampionátu v kanadském Edmontonu 2001 skončil ve finále pátý v čase 1:45,00. V únoru roku 2002 si při pádu z horského kola přivodil zlomeninu pažní kosti a podrobil se operaci. Zároveň musel vynechat HME ve Vídni. Poslední výraznější úspěch zaznamenal na mistrovství Evropy v Mnichově 2002, kde získal bronzovou medaili. Jeho kariéru později poznamenala série zdravotních problémů. Atletickou kariéru definitivně ukončil v roce 2009 poté, co se nekvalifikoval na světový šampionát v Berlíně.\n\n"}
{"id": "499412", "url": "https://cs.wikipedia.org/wiki?curid=499412", "title": "Ďábelský Santa", "text": "Ďábelský Santa\n\nĎábelský Santa (v anglickém originále Santa's Slay) je kanadsko-americký film z roku 2005, žánrově na hranici černé komedie a hororu. Světová premiéra proběhla 25. října 2005.\n\nAlternativní příběh Santa Clause, který je ve skutečnosti Satanem. Anděl vyhrál sázku s ďáblem před jedním miléniem – tisící roky a v důsledku toho musel být satan hodný a konat dobré skutky. Děj se odehrává právě ve chvíli, kdy tato jeho dlouhá éra dobra končí a nyní si může na sebe vzít opět svou pravou pekelnou tvář.\n"}
{"id": "499413", "url": "https://cs.wikipedia.org/wiki?curid=499413", "title": "Kathy Batesová", "text": "Kathy Batesová\n\nKathleen Doyle \"Kathy\" Batesová (* 28. června 1948, Memphis, Tennessee, USA) je americká herečka.\n\nPo několika malých televizních rolích se projevila až ve filmu \"Misery nechce zemřít\" z roku 1990, za který získala cenu Oscara za nejlepší ženský herecký výkon a Zlatý glóbus. V hlavních rolích se následně objevila i ve filmech \"Smažená zelená rajčata\" (1991) a \"Dolores Claiborneová\" (1995), jako Margaret \"Molly\" Brownová hrála i ve velkofilmu \"Titanic\" (1997). Zahrála si také v seriálu American Horror Story.\n\nV roce 1983 byla nominována na ocenění Cenu Tony za broadwayskou hru \"'night, Mother\". O 15 let později, v roce 1998, obdržela Screen Actors Guild Award za její roli ve snímku \"Primární barvy\", za který byla nominována i na Oscara jakožto nejlepší herečku ve vedlejší roli. Na Oscara byla nominována ještě jednou, tentokrát však za herecký výkon ve filmu \"O Schmidtovi\" (2002).\n\nV roce 2003 u ní byla objevena rakovina vaječníků, v lednu roku 2008 však ona sama uvedla, že je již zcela zdravá.\n"}
{"id": "499420", "url": "https://cs.wikipedia.org/wiki?curid=499420", "title": "Serie A 2009/10", "text": "Serie A 2009/10\n\nSoutěžní ročník Serie A 2009/10 byl 108. ročník nejvyšší italské fotbalové ligy a 78. ročník od založení Serie A. Soutěž začala 22. srpna 2009 a skončila 16. května 2010. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli Turín FC, Reggina Calcio a poslední tým ročníku - US Lecce, sestoupily do druhé ligy. Opačným směrem putovaly AS Bari (vítěz druhé ligy), Parma FC a AS Livorno Calcio, která po obsazení 3. místa v ligové tabulce, zvítězila v play-off.\n\nTitul v soutěži obhajoval opět FC Inter Milán, který v minulém ročníku získal již 17. prvenství v soutěži a čtvrté v řadě.\n\n\nNejlepším střelcem tohoto ročníku Serie A se stal italský útočník Antonio Di Natale. Hráč Udinese Calcio vstřelil 29 branek. \n"}
{"id": "499422", "url": "https://cs.wikipedia.org/wiki?curid=499422", "title": "Sojuz TM-3", "text": "Sojuz TM-3\n\nSojuz TM-3 je označení sovětské kosmické lodi, ve které odstartovala mise k sovětské kosmické stanici Mir. Byl to 3. let k Miru.\n\n\n\n"}
{"id": "499423", "url": "https://cs.wikipedia.org/wiki?curid=499423", "title": "Sojuz TM-2", "text": "Sojuz TM-2\n\nSojuz TM-2 je označení sovětské kosmické lodi, ve které odstartovala mise k sovětské kosmické stanici Mir. Byl to 2. let k Miru.\n\n\n\n"}
{"id": "499430", "url": "https://cs.wikipedia.org/wiki?curid=499430", "title": "Auto*Mat (film)", "text": "Auto*Mat (film)\n\nAuto*Mat je český dokumentární film režiséra Martina Marečka překračující hranice filmového média. Jedná se o osobní příběh aktivity pro zdravější a živější město, která se z malé a poetické iniciativy postupně stává zavedenou pražskou organizací. Hlavním tématem je zkoumání limitů občanského aktivismu a doprava v Praze, zejména problémy individuální mobility, otázky koncepce městské dopravy a podpora  pěší a cyklistické dopravy.\n\nRežisér sbíral materiál v průběhu let 2002 až 2008, kdy nejprve vytvořil a poté podporoval stejnojmennou iniciativu Auto*Mat. Ve filmu je zobrazena historie tohoto sdružení, jeho přerod od čistě aktivistických polemických výstřelků přes snahu o spolupráci s politickou reprezentací a policií (například při organizaci cyklojízd) k hlídání politiků, zda plní dané sliby a proklamace. \n\nPoměrně dost prostoru je věnováno osobě primátora Prahy Pavla Béma a jeho obraz je ve filmu rozporuplný.\n\nFilm získal během Mezinárodního festivalu dokumentárních filmů v Jihlavě cenu České televize „nejlepší český dokumentární film desetiletí“.\n\nV září 2010 přišel člen poroty festivalu Ekofilm Vlado Milunić s obviněním, že z ministerstva životního prostředí, které má nad festivalem záštitu, přišel od ministra Pavla Drobila pokyn, že Auto*Mat nesmí vyhrát žádnou z cen. Pavel Drobil obvinění odmítl, ale Milunić na obvinění trvá.\n\nFilm byl uveden na řadě mezinárodních festivalů a získal několik cen. \n\nVýběr: \n\n\n\n\n\n"}
{"id": "499433", "url": "https://cs.wikipedia.org/wiki?curid=499433", "title": "Rezervní měna", "text": "Rezervní měna\n\nRezervní měna je měna, která je ve vyšším množství uchovávána mnoha vládami a (finančními) institucemi coby část jejich zahraničních směnných rezerv. Rezervní měna má současně tendenci být mezinárodní měnou pro určování ceny zboží (komodit, služeb) na globálním trhu, jako je ropa, zlato, atd.\n\n\nNejzastoupenějšími rezervními měnami jsou americký dolar a euro. Daleko za nimi je pak britská libra, japonský jen a švýcarský frank. Dlouholetým trendem je, kromě polarizace na dvě nejvýznamnější rezervní měny na úkor ostatních, také oslabování podílu dolaru ve prospěch eura.\n\nPodle dat Mezinárodního měnového fondu za třetí čtvrtletí roku 2010 byly podíly následující: USD 61,3%; EUR 27,0%; GBP 4,0%; JPY 3,6%; CHF 0,1% a všechny ostatní měny dohromady 4,0%.\n\n30. listopadu 2015 byl mezi světové rezervní měny zařazen také čínský jüan.\n\nZemi emitující tuto měnu to umožňuje\n\n"}
{"id": "499443", "url": "https://cs.wikipedia.org/wiki?curid=499443", "title": "Svitel latnatý", "text": "Svitel latnatý\n\nSvitel latnatý (\"Koelreuteria paniculata\") je až 8 m vysoký strom se širokou řídkou korunou, který má šedou podélně rozpukanou kůru.\n\nListy má střídavé, lichozpeřené dlouhé 35 až 50 cm se 7 až 15 vejčitými lístky které jsou papírovité, hrubě vroubkovaně pilovité. Při rašení mají růžovočervenou barvu a na podzim jsou vybarveny do oranžova.\n\nKvěty jsou oboupohlavné (mají samčí i samičí pohlavními orgány), bledě žluté a trochu vonné, ve velkých řídkých vzpřímených koncových latách dlouhých až 35 cm s červenými vřeteny. Kalich je 5četný, koruna 4četná, tyčinek má 5–8, kvete v červenci až srpnu, je silně medonosný. Na podzim přináší množství ozdobných plodů, které se podobají malým lampionům. Jsou to vlastně nafouklé 4 až 5 cm dlouhé tobolky s jakoby papírovými stěnami, uvnitř kterých jsou kulovitá černá semena o průměru 4 až 6 mm.\n\nSvitel latnatý je u nás poměrně vzácně vysazován v parcích a městech, případně ve stromořadích. V mládí je citlivý na mráz, ale jinak je ideální městský strom. Na půdu nemá svitel žádné zvláštní požadavky, nejlépe kvete za teplého léta. Je to atraktivní dřevina pro své květy, na podzim vybarvené listy a velké nafouknuté plody po odkvětu.\nVe své domovině je využíván i pro dřevo.\n\n\n \n"}
{"id": "499444", "url": "https://cs.wikipedia.org/wiki?curid=499444", "title": "Branislav Ivanović", "text": "Branislav Ivanović\n\nBranislav Ivanović (srbskou cyrilicí Бранислав Ивановић; * 22. února 1984) je srbský fotbalový obránce a reprezentant, od ledna 2017 hráč klubu Zenit Petrohrad.\n\nStrávil 9 let v anglické Chelsea, se kterou získal 8 trofejí včetně vítězství v Lize mistrů UEFA. V letech 2012 a 2013 získal v Srbsku ocenění Fotbalista roku.\n\n31. srpna 2012 nastoupil v Monaku v základní sestavě Chelsea k utkání o evropský Superpohár proti španělskému Atléticu Madrid, v němž se střetávají vítěz Ligy mistrů (tehdy Chelsea FC) a Evropské ligy (tehdy Atlético Madrid). Ivanovič odehrál celý zápas, ale porážce 1:4 zabránit nedokázal.\n\n15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon, v zápase vstřelil vítězný gól v nastaveném čase. Po utkání byl vyhlášen nejlepším mužem zápasu.\n\n5. ledna 2013 ve třetím kole FA Cupu proti domácímu Southamptonu vstřelil gól a přispěl k vítězství Chelsea 5:1. V utkání 34. kola Premier League 2012/13 20. dubna 2013 ho pokousal na horní části ruky uruguayský útočník Liverpoolu Luis Suárez, který za svůj čin nebyl ani vyloučen a v závěru zápasu zařídil vyrovnání na konečných 2:2. Byl však potrestán dodatečně desetizápasovým zákazem startu. \nS Chelsea získal během angažmá celou řadu trofejí včetně triumfu v Lize mistrů UEFA 2011/12.\n\nKoncem ledna 2017 se vrátil půl roku před vypršením smlouvy s Chelsea do Ruska, podepsal kontrakt na 2,5 roku s klubem Zenit Petrohrad.\n\nS mládežnickou reprezentací Srbska a Černé Hory do 21 let se v roce 2006 zúčastnil Mistrovství Evropy hráčů do 21 let konaného v Portugalsku, kde Srbsko podlehlo 1. června v semifinále Ukrajině 4:5 v penaltovém rozstřelu (zápas skončil 0:0 po prodloužení). Branislav odehrál na turnaji všechny 4 zápasy. Mimo semifinále šlo o duely v základní skupině A – postupně 23. května porážka 0:1 s Německem, 25. května výhra 2:0 nad Portugalskem (Ivanović vstřelil v 65. minutě druhý gól) a 28. května prohra 0:2 s Francií. Na turnaji nosil kapitánskou pásku.\n\nKapitánem byl i na následujícím Mistrovství Evropy hráčů do 21 let konaném v roce 2007 v Nizozemsku, kde mládežnický celek již samostatného Srbska po výhrách 1:0 nad Itálií a Českou republikou a prohře 0:2 s Anglií obsadil se 6 body první místo základní skupiny B. V semifinále srbský tým vybojoval vítězství 2:0 nad Belgií a ve finále podlehl domácímu Nizozemsku 1:4.\n\nSvůj první zápas za seniorskou reprezentaci Srbska a Černé Hory odehrál 8. června 2005 v přátelském zápase v kanadském Torontu proti týmu Itálie, který skončil remízou 1:1. Ivanović nastoupil na hřiště v 77. minutě za stavu 1:0 pro Srbsko a Černou Horu. Po oddělení Černé Hory v květnu 2006 nastupoval již za samostatné Srbsko.\n\nZúčastnil se MS 2010 v Jihoafrické republice, kam se již samostatné Srbsko kvalifikovalo. Kouč Radomir Antić jej v úvodním utkání s Ghanou 13. června nasadil v základní sestavě, Srbsko prohrálo 0:1. V dalším zápase 18. června proti Německu sehrála srbská defenziva bezchybnou partii a balkánská země zaznamenala hodnotné vítězství 1:0. Celá obranná čtveřice dokázala ubránit produktivní německé útočníky, ale všichni obránci dostali v utkání žlutou kartu (Nemanja Vidić, Branislav Ivanović, Neven Subotić a Aleksandar Kolarov). Ve třetím zápase 23. června proti Austrálii byl Branislav u porážky 1:2, obrana již hrála v jiném složení. Srbsko se ziskem 3 bodů obsadilo poslední čtvrté místo ve skupině.\n\n\n"}
{"id": "499447", "url": "https://cs.wikipedia.org/wiki?curid=499447", "title": "Quartier Vivienne", "text": "Quartier Vivienne\n\nQuartier Vivienne (\"čtvrť Vivienne\") je 6. administrativní čtvrť v Paříži, která je součástí 2. městského obvodu. Má rozlohu 24,4 ha a je vymezena ulicemi \"Rue des Petits Champs\" na jihu, \"Rue Sainte-Anne\" s \"Rue de Gramont\" na západě, bulváry \"Italiens\" a \"Montmartre\" na severu a \"Rue de Notre-Dame-des-Victoires\" na východě.\n\nČtvrť byla pojmenována po zdejší ulici \"Rue Vivienne\", která prochází čtvrtí od severu k jihu, a která nese jméno Louise Viviena de Saint-Marc, který byl v roce 1599 pařížským konšelem. Stejné jméno nese i 176 metrů dlouhá pasáž vybudovaná v roce 1823 a v roce 1974 zařazená mezi historické památky.\n\n"}
{"id": "499452", "url": "https://cs.wikipedia.org/wiki?curid=499452", "title": "Freiheitsaktion Bayern", "text": "Freiheitsaktion Bayern\n\nFreiheitsaktion Bayern (známější pod zkratkou FAB, česky \"Svobodné Bavorsko\") bylo hnutí proti nacistům na konci druhé světové války.\n\nKoncem dubna roku 1945 spáchal diktátorský vůdce Adolf Hitler sebevraždu. Bitva o Berlín byla již vyhraná. Bojovalo se však ještě na severu Německa v několika pevnostech a na Slovinsku a v oblasti Sudet. Zbývající část Německa, kde nacisté stále vládli, bylo Bavorsko. Nacistická propaganda vydala prohlášení, že díky Alpám, které jim sloužily jako pevnost, byli připraveni bojovat. Odbojář a právník Rupprecht Gerngroß rozhodl, aby bylo zabráněno dalšímu krveprolití a začal vyhlašovat lidem, aby se k němu připojili. Svou iniciativu nazval Freiheitsaktion Bayern.\n\nPodle Rupprechta Gerngroße mělo FAB následující cíle:\n\n\nGerngroß vyhledával členy do FAB především v bývalých německých vojácích, kteří byli znechucení nad vývojem v zemi. Ze začátku se však Gerngroß nemohl uskutečnit své plány. První důvod byl, že nacistická propaganda byla ještě velmi silná, a že kdyby vládu v Bavorsku svrhl, obával se jejího návratu a atentátu na svou osobu. Americká armáda ho však podpořila tím, že pro něho získala vysílací přístroj a několik set válečných zajatců. Obyvatelstvo mělo nahlédnout, že pokračování v bojích je nesmyslné, a že proti fanatickému národnímu socialismu je nutno postupovat.\n\nAkce začala v dubnu roku 1945. Členové FAB obsadili úřad ministerského předsedy Bavorska Paula Gieslera. K jejich zklamání však v úřadu našli jen říšského komisaře Franze von Eppa. Ostatní členové Bavorské vlády o převratu věděli a stačili uprchnout. Bavorský místodržící Paul Giesler poté poslal k úřadu německé vojáky a příslušníky SS. Při přestřelce, která poté začala, stačil vůdce FAB Gerngroß se svými věrnými spolupracovníky a zajatým von Eppem uprchnout.\n\nZbytek členů se však po několikahodinovém vyčerpávajícím boji vzdal. Třetina členů FAB byla zastřelena, pohřbena v důlních šachtách a na skládkách, a zbytek byl odvezen do koncentračního tábora Dachau. Když byl tábor 29. dubna 1945 osvobozen, polovina zajatců ze zbylých FAB již zemřela. Ostatní se však vrátili ke Gerngroßovi. Ten totiž usiloval o druhý převrat, který měl být úspěšný. Za podpory amerických jednotek se druhý převrat podařil. FAB bylo bezprostředně po převratu rozpuštěno.\n"}
{"id": "499454", "url": "https://cs.wikipedia.org/wiki?curid=499454", "title": "FAB", "text": "FAB\n\nZkratka FAB může mít více významů:\n\n"}
{"id": "499455", "url": "https://cs.wikipedia.org/wiki?curid=499455", "title": "Pseudomonas", "text": "Pseudomonas\n\nPseudomonas (též pseudomonáda) je rod gramnegativních bakterií ze skupiny Gammaproteobacteria. V přírodě jsou velice hojné a díky své přizpůsobivosti osídlují velmi rozmanitá stanoviště. Některé druhy způsobují i onemocnění rostlin a živočichů včetně člověka; nejnebezpečnějším původcem lidských onemocnění mezi nimi je \"Pseudomonas aeruginosa\". Co se týká vlastností, jsou pohyblivé a tyčinkovitého tvaru, obvykle aerobní a netvořící spory.\n\nV nedávné době proběhla revize tohoto a dalších příbuzných rodů pomocí analýzy genů pro 16S rRNA. Některé druhy, dříve řazené k rodům \"Chryseomonas\" a \"Flavimonas\", jsou dnes řazeny mezi pseudomonády, a naopak, jisté druhy původně považované za pseudomonády dnes vědci spíše řadí do rodů \"Burkholderia\" či \"Ralstonia\".\n\n\"Pseudomonad\" doslova v překladu znamená „zdánlivá jednotka“ a pochází z řeckých slov \"pseudo\" (\"ψευδο\" – zdánlivý, falešný) a \"monas\" (\"μονάς\" či \"μονάδα\" – jednotka, jednotlivina). Termín monáda se používal dříve v přírodovědě pro jednobuněčné organizmy, které první mikrobiologové spatřili pod mikroskopem.\n\nBakterie rodu \"Pseudomonas\" jsou v přírodě velmi hojné a vyskytují se například ve vodě či uvnitř těl rostlin, a proto byly objeveny již prvními mikrobiology. Rodový název \"Pseudomonas\" byl nejprve v roce 1894 definován poměrně volně jako označení pro gramnegativní tyčinkovité bakterie s polárním bičíkem. Vbrzku začalo množství druhů narůstat, neboť byly pseudomonády nacházeny v nejrůznějších prostředích. Až použití nových metod umožnilo vytvoření modernější klasifikace. Po roce 2000 byly přečteny kompletní genomy několika kmenů bakterií z rodu \"Pseudomonas\": např. \"P. aeruginosa\" kmen PAO1, \"P. putida\" kmen KT2440, \"P. fluorescens\" kmen Pf-5, \"P. syringae\" patovar tomato DC3000, \"P. syringae\" patovar \"syringae\" B728a, \"P. syringae\" patovar \"phaseolica\" 1448A, \"P. fluorescens\" PfO-1 a \"P. entomophila\" L48.\n\nPro rod \"Pseudomonas\" jsou podle Bergeyho manuálu typické následující vlastnosti:\n\nDalšími poměrně typickými rysy pseudomonád je (až na výjimky) vylučování pyoverdinu (fluoresceinu), žlutozelené fluorescenční látky, které umožňuje bakteriím získávat železo v prostředí chudém na tento prvek (tzv. siderofor). K dalším vylučovaným sideroforním látkám patří pyocyanin u \"Pseudomonas aeruginosa\" a thiochinolobaktin u \"Pseudomonas fluorescens\". Obvykle jsou pseudomonády pozitivní při oxidázovém testu, bývají beta-hemolytické (na krevním agaru), indol negativní, při aplikaci methylové červeni i při Voges–Proskauerovu testu jsou negativní, ale zase jsou citrát–pozitivní.\n\nV rámci rodu je možné pozorovat velkou metabolickou rozmanitost, což umožňuje těmto bakteriím osídlovat široké rozpětí různých prostředí. Snadná kultivace ve skle (\"in vitro\") a dostupnost přečtených genomů z nich činí výborné modelové organizmy pro vědecký výzkum; nejčastěji se zkoumá \"P. aeruginosa\" jako významný lidský patogen, \"P. syringae\" jako patogen rostlin, půdní bakterie \"P. putida\" a \"P. fluorescens\", jenž stimuluje růst rostlin.\n\nPoměrně velké množství pseudomonád je schopno tvorby biofilmů. Spočívá to ve vylučování lepkavých polysacharidů do okolí buněk. Díky tomu mají bílé krvinky větší problém se pseudomonád v těle zbavit – fagocytóza v prostředí biofilmu je náročnější. Navíc tyto bakterie lépe přilnou k povrchu a je například mnohem náročnější omýt takový biofilm z povrchu kuchyňských nástrojů. Díky tvorbě biofilmů mohou pseudomonády přežít i například v nádobách, v nichž se vyrábí léčiva. Mezi další podobně pozoruhodná místa, kde by možná málokdo čekal bakterie, jsou nádoby s antiseptickými kvartérními amoniovými sloučeninami nebo láhve s balenou minerální vodou.\n\nPseudomonády jsou gramnegativní, což je přirozeně činí odolné k takovým antibiotikům, jako jsou penicilin a ostatní beta-laktamová antibiotika, ale na druhou stranu jsou citlivé k piperacilinu, imipenemu, tobramycinu a ciprofloxacinu. Odolnost k některým antibiotikům je často dána tím, že jsou schopné velmi rychle vypumpovat tato antibiotika z buňky. Z toho plynoucí rezistence vůči většině antibiotik je značný problém u patogenní bakterie \"Pseudomonas aeruginosa\". Tato bakterie vlastní charakteristické geny pro odolnost – nazývají se \"mexAB-oprM\", \"mexXY\" a další. Jsou navíc velmi přizpůsobivé a často u nich mutací vznikne odolnost k antibiotiku, jež na ně doposud účinkovalo. Mnohdy si geny pro odolnost bakterie předávají takzvaně horizontálně. Navíc jim pomáhá život v biofilmech, kde jsou před antibiotiky lépe chráněny.\n\nV napadeném těle bakterie rodu \"Pseudomonas\" produkují řadu látek, z nichž mnohé jsou toxické. Patří k nim pyocyanin (váže se na flavoproteiny v elektronovém transportním řetězci), lecitináza (způsobuje rozklad lecitinu a tím zejména rozklad krvinek), kolagenáza (rozkládá kolagen a tím narušuje zejména vazivovou tkáň), lipázy (rozklad tuků), hemolysiny (rozklad krvinek) a fluorescein. Výsledkem souhry těchto a dalších jedovatých látek je v lidském těle chudokrevnost, nekróza (odumírání) tkání a poškození nervové soustavy.\n\nPseudomonády, zejména \"P. aeruginosa\", ale i např. \"P. oryzihabitans\" a \"P. plecoglossicida\", jsou původci významných infekčních onemocnění člověka nebo jiných živočichů. Zejména infekce \"P. aeruginosa\" u člověka působí velké problémy v nemocničním prostředí (těžko léčitelné tzv. nozokomiální infekce). Vyvolává široké spektrum chorob: zánět průdušek, zánět plic, záněty různých ran a popálenin na kůži, infekce související s katetry v močové trubici, infekce ucha a očí, ale i celotělní často fatální záněty (bakteriémie). Zvláště u pacientů s cystickou fibrózou nebo s jinými onemocněními je obvykle infekce pseudomonádami smrtelná.\n\nInfekce způsobují u člověka i blízce příbuzné rody, z nichž některé byly dříve řazeny mezi pseudomonády. Proto se uvádí nemoc vozhřivka, způsobená bakterií \"Pseudomonas mallei\" (dnes \"Burkholderia mallei\") a vzácně přenosná na člověka, nebo melioidóza, způsobená bakterií \"Pseudomonas pseudomallei\" (dnes \"Burkholderia pseudomallei\").\n\nZejména \"P. syringae\" je významným rostlinným patogenem. Rozlišuje se více než 50 různých patovarů, tedy jakýchsi kmenů s typickými patogenními vlastnostmi. Mnohé jsou například specializované na výhradního rostlinného hostitele a jiné napadají zřídka. Existují i další druhy pseudomonád schopné vyvolat onemocnění rostlin, a to zejména v podskupině pseudomonád kolem \"P. syringae\".\n\nMimo to působí problémy v zemědělství i druh \"P. tolaasii\", jenž je zajímavý tím, že způsobuje hnití pěstovaných hub. \"P. agarici\" způsobuje zase nákazu v lupenech pěstovaných druhů hub.\n\nPseudomonády jsou schopné růst za nízkých teplot a za nestandardních podmínek prostředí, takže nepřekvapí, že mnohé z nich mohou způsobovat i kažení potravin. Mléčné produkty napadá bakterie \"P. fragi\", vejce kolonizuje např. \"P. taetrolens\" and \"P. mudicolens\", zatímco \"P. lundensis\" způsobuje kažení mléka, sýru a masa včetně rybího.\n\nOd poloviny 80. let 19. století jsou pseudomonády využívány v biokontrole či také biologickém boji se škůdci zemědělských plodin. Nejlépe jsou v tomto ohledu známy výsledky postřiků obsahujících různé kmeny \"P. fluorescens\" (např. CHA0 nebo Pf-5). Přesto není jasné, jak \"P. fluorescens\" pomáhá růstu plodin. Podle jedné z hypotéz vyvolávají bakterie jakousi imunitní odpověď v rostlině, čímž zlepšují její následné schopnosti boje se skutečnými bakteriemi. Další možností je, že se pseudomonády po postřiku dostanou do půdy a vytlačí z ní patogenní bakterie, například pomocí sideroforních sloučenin „nasávajících“ z půdy železo. Možné také je, že pseudomonáda produkuje antibakteriální sloučeniny, jako jsou fenazinová antibiotika nebo kyanovodík. Všechny zmíněné teorie jsou do jisté míry podporovány experimentálními daty, ale situace není zcela vyřešena.\n\nDalšími pseudomonádami se schopností biokontroly jsou \"P. chlororaphis\" (produkuje antibiotika ničící některé patogenní houby) nebo jí blízce příbuzný druh \"P. aurantiaca\" (produkuje jistý fluoroglucid, antibiotikum proti grampozitivním mikrobům).\n\nNěkteří zástupci pseudomonád jsou schopní přijímat z prostředí jisté znečišťující látky a metabolizovat je. Díky tomu mohou být použity v bioremediaci znečištěných půd či vod. Mezi druhy, jež je v této souvislosti možné zmínit, patří:\n\nModerní studie zabývající se taxonomií tohoto složitého rodu poněkud pokulhávaly za tradičními morfologickými postupy používanými v lékařské praxi, dokud se nenaskytla možnost srovnávat jedince pomocí stavby jejich ribozomální RNA (a dalších genů bakterií). Tyto postupy spolehlivě prokázaly, že rod \"Pseudomonas\" tak, jak byl dříve chápán, je nepřirozený shluk mnoha různých rodů. Od té doby došlo k velkému pokroku a původní pseudomonády byly pomocí rRNA roztříděny do 5 skupin podle příbuznosti. Výzkumníci díky tomu byli schopni vyřešit problém s hromaděním druhů v rodu \"Pseudomonas\". V první polovině 20. století byl tento rod zahlcen obrovským množstvím zástupců, od té doby se však počet uznávaných druhů zmenšil více než desetkrát. Jen velmi málo druhů přežilo toto období revize a většina pseudomonád v dnešním slova smyslu jsou druhy popsané v posledních letech.\n\nDruhy, které byly vyčleněny z rodu \"Pseudomonas\", jsou uvedeny níže. Interní odkazy vedou na současné převládající taxonomické označení – povšimněte si, že mnohé dnes patří např. do rodů \"Burkholderia\" a \"Ralstonia\".\n\n\n"}
{"id": "499458", "url": "https://cs.wikipedia.org/wiki?curid=499458", "title": "Mammuthus sungari", "text": "Mammuthus sungari\n\nMammuthus sungari (také \"mamut od řeky Songhua\") byl obří druh mamuta, který se vyvinul z menších sibiřských mamutů a v době před zhruba 280 000 let se objevil na území dnešní severní Číny. Tento druh žil až do počátku pozdního pleistocénu.\n\n\"M. sungari\" představuje zřejmě největšího známého mamuta vůbec. Replika kostry v muzeu v japonském městě Ibaraki měří na délku 9,1 metru, na výšku 5,3 metru a hmotnost zvířete činila zaživa přes 10 tun. Kostra je založena na objevu dvou obřích fosilních jedinců, kteří byli odkryti v roce 1980 v uhelném dole ve městě Hulun Buir (Čína). \"M. sungari\" byl popsán čínským paleontologem M. Z. Zhouem v roce 1959.\n\n"}
{"id": "499464", "url": "https://cs.wikipedia.org/wiki?curid=499464", "title": "Quartier du Mail", "text": "Quartier du Mail\n\nQuartier du Mail (\"čtvrť Mail\") je 7. administrativní čtvrť v Paříži, která je součástí 2. městského obvodu. Má rozlohu 27,8 ha a je vymezena ulicemi \"Rue Étienne-Marcel\" na jihu, \"Rue de Notre-Dame-des-Victoires\" na západě, \"Boulevardem Poissonière\" na severu a ulicemi \"Rue Montorgueil\", \"Rue des Petits Carreaux\" a \"Rue Poissonière\" na východě.\n\nČtvrť byla pojmenována podle ulice \"Rue du Mail\", která jí prochází. \"Mail\" označuje ve francouzštině širokou cestu osázenou stromy.\n\n"}
{"id": "499467", "url": "https://cs.wikipedia.org/wiki?curid=499467", "title": "Itamar Ben Avi", "text": "Itamar Ben Avi\n\nItamar Ben Avi ( איתמר בן אב\"י, narozený jako Ben Cijon Ben Jehuda (Ben-Cijon Ben-Jehuda) 31. července 1882, zemřel 8. dubna 1943) byl novinářem a sionistickým aktivistou.\n\nBen Avi byl synem Eliezera Ben Jehudy, pokládaného za oživitele moderní hebrejštiny, který z Itamara udělal jejího prvního rodilého mluvčího. (Otec dokonce odmítal, aby byl jeho syn během dětství vystaven jiným jazykům. Říká se, že jednou pokáral svou ženu, když ji přistihl, jak synovi zpívá ruskou ukolébavku.)\n\nItamarovo původní osobní jméno znamená „syn Sijónu“. Pozdější příjmení Ben Avi (בן אב\"י) znamená doslova „syn svého otce“, ale Avi (můj otec) je zde zkratkou, vytvořenou třemi počátečními písmeny jména Eliezer Ben Jehuda.\n\nItamar Ben Avi je autorem dodnes v Izraeli populární autobigrafie.\n"}
{"id": "499468", "url": "https://cs.wikipedia.org/wiki?curid=499468", "title": "Ledňáček mangrovový", "text": "Ledňáček mangrovový\n\nLedňáček mangrovový (\"Alcedo pusilla\") je malý pták z čeledi ledňáčkovitých. Vyskytuje se v otevřených lesích a v mangrovových bažinách na území Austrálie (sever Queenslandu a Severního teritoria), Indonésie, Papuy-Nové Guiney a na Šalomounových ostrovech. Dorůstá 11–13 cm, vršek těla má celý modrý s výjimkou bílé skvrny po straně krku, spodina těla je světlá. Hnízdí od října do března. Ve strmém břehu v blízkosti vody si hloubí dlouhou hnízdní noru, do které následně klade 5–7 lesklých bílých vajec.\n\n"}
{"id": "499470", "url": "https://cs.wikipedia.org/wiki?curid=499470", "title": "Fruit Machine Simulator", "text": "Fruit Machine Simulator\n\nFruit Machine Simulator je počítačová hra vydaná společností Code Masters v roce 1987 pro počítače Sinclair ZX Spectrum. V roce 1988 byla vydána pro počítače Amstrad CPC.\n\nJedná se o simulátor výherních automatů. V roce 1990 bylo vydáno pokračování Fruit Machine Simulátor 2.\n\nHra byla vydána pro počítače Amstrad CPC, Sinclair ZX Spectrum, C64.\n\n"}
{"id": "499479", "url": "https://cs.wikipedia.org/wiki?curid=499479", "title": "Šabtaj Cvi", "text": "Šabtaj Cvi\n\nŠabtaj Cvi (: , ‎1. srpna 1626, Smyrna – 30. září 1676, Ulcinj) byl kabalista a falešný mesiáš, který nakonec konvertoval k islámu. Byl zakladatelem židovské sekty sabatiánů, která se časem změnila v sektu Dönmeh v Turecku. Inspiroval též hnutí frankistů v Polsku, pojmenované podle svého zakladatele a údajného nástupce Šabtaje Cviho, Jakoba Franka.\n\n\n\n"}
{"id": "499483", "url": "https://cs.wikipedia.org/wiki?curid=499483", "title": "Wafadrive", "text": "Wafadrive\n\nWafadrive je vnější paměťové zařízení pro počítače Sinclair ZX Spectrum vyráběné firmou Rotronics. Paměťová média, nazývaná \"Wafer\" jsou tvořena magnetickou páskou, mají kapacitu 128 kB a jsou podobná páskám pro ZX Microdrive, pouze s většími rozměry.\nZařízení obsahuje dvě čtecí a zapisovací jednotky, port pro připojení paralelní tiskárny (Centronics) a port pro připojení sériové tiskárny (RS-232). Další čtecí jednotky není možné připojit. Podobně jako ZX Interface I, Wafadrive obsahuje vlastní paměť ROM a rozšiřuje tak množinu příkazů počítače (viz Rozšířená syntaxe Sinclair BASICu). Čtecí jednotky jsou rozlišovány pomocí znaků a: a b:.\n\nWafadrive na World of Spectrum\n"}
{"id": "499484", "url": "https://cs.wikipedia.org/wiki?curid=499484", "title": "Heinrich Clam-Martinic", "text": "Heinrich Clam-Martinic\n\nHeinrich Karl Maria hrabě Clam-Martinic (1. ledna 1863 Vídeň – 7. března 1932 Klam, Horní Rakousy) byl rakouský politik a ministerský předseda Předlitavska (\"rakouské\" části Rakousko-Uherska). Pocházel z šlechtického rodu Clam-Martiniců, usazeného v Čechách a v Rakousku.\n\nNarodil se jako syn Richarda Clam-Martinice, který po smrti svého bratra Jindřicha Jaroslava převzal roku 1887 vůdčí roli mezi politicky aktivní českou šlechtou. Heinrich Clam-Martinic byl přítelem a důvěrníkem následníka trůnu arcivévody Františka Ferdinanda, kterého v letech 1892-1893 doprovázel na cestách po světě. Od roku 1894 byl poslancem Českého zemského sněmu za stranu konzervativního velkostatku, od roku 1902 zasedal i v Panské sněmovně Říšské rady. V prvních letech války bojoval na ruské a italské frontě. Pro nesouhlas s názory ministerského předsedy Stürgkha vstoupil do vlády až v říjnu 1916 jako ministr zemědělství v kabinetu Ernesta von Koerber.\n\nPo nástupu císaře Karla I. a odmítnutí úřadu baronem Alexandrem Spitzmüllerem byl 20. prosince 1916 jmenován předsedou předlitavské vlády. Mezi jeho nejvýraznější ministry patřili Alexander Spitzmüller (finance), Max von Hussarek (školství) a Josef Maria Baernreither (bez portfeje, odborník na jihoslovanskou problematiku). Personálně a názorově neustálené okolí nového a nezkušeného císaře mu značně zužovalo manévrovací prostor ve vnitřní i zahraniční politice. Jeho hlavní snaha se soustředila na utlumení národnostních rozporů v říši. Pokusil se povolat do vlády členy všech národností a dosáhnout subdualistického uspořádání říše, kde měly být sjednoceny jihoslovanské země se Srbskem v rámci Uher a Halič s dalšími polskými kraji v rámci Předlitavska. Dvoustupňová úroveň správy měla zajistit uklidnění situace mezi Čechy a Němci v Českém království. Jeho snahy však byly téměř všemi stranami odmítnuty a Clam-Martinic podal 23. června 1917 demisi.\n\nO měsíc později se stal vojenským guvernérem okupované Černé Hory a zůstal jím až do konce války. Po jejím skončení stal předsedou spolku rakouské katolické šlechty, byl rytířem Řádu zlatého rouna.\n\n\n"}
{"id": "499485", "url": "https://cs.wikipedia.org/wiki?curid=499485", "title": "Todi zelený", "text": "Todi zelený\n\nTodi zelený (\"Todus todus\") je malý pták z čeledi todiovitých obývající lesní porosty Jamajky.\n\nTodi zelený dorůstá 11 cm, na horní straně je jasně zelený, spodinu těla má světlejší a hrdlo zářivě červené se světle modrými znaky po jeho stranách. Vzhledem k poměru těla má velkou hlavu a dlouhý, zašpičatělý zobák. Z vhodné pozorovatelny, kterou bývá nejčastěji větev, loví hmyz a jeho larvy, příležitostně se živí i plody. K hnízdění si ve strmých bahnitých březích v blízkosti vod hloubí dlouhou noru.\n\n"}
{"id": "499488", "url": "https://cs.wikipedia.org/wiki?curid=499488", "title": "Datsun Fairlady 1600", "text": "Datsun Fairlady 1600\n\nPodobnost mezi modelem Datsun Fairlaidy a MGB je jistě udivující. Datsun byl uveden poprvé v r. 1961 na tokijském autosalonu a MGB následoval o rok později. Typ Fairlady byl v té době určitě nejsilnějším vozem o obsahu 1500 cm³ a během let se podstatně zdokonalil. Byl předzvěstí úrovně rozvíjejícího se japonského automobilového průmyslu. Pozdější dvoulitrová verze z roku 1967 mohla dosáhnout až 200 km/h. Během devíti let se prodalo 40 000 vozů.\n"}
{"id": "499491", "url": "https://cs.wikipedia.org/wiki?curid=499491", "title": "James Horner", "text": "James Horner\n\nJames Roy Horner (14. srpna 1953 Los Angeles, Kalifornie – 22. června 2015 národní park Los Padres, Kalifornie) byl americký hudební skladatel, autor filmové hudby. Pro jeho díla jsou typické prvky elektronické hudby, chorály a hojně využívá také prvky z keltské tradiční hudby.\n\nSvůj talent uplatnil v mnoha hollywoodských trhácích jako byly např. \"Titanic\" (dodnes nejprodávanější filmový soundtrack), \"Apollo 13\", \"Statečné srdce\", a a nejnověji \"Avatar\". Proměnil dvě z celkem jedenácti nominací na Oscara a taktéž byl oceněn Zlatým glóbem a cenou Grammy.\n\nNarodil se v Los Angeles v Kalifornii. Jeho otcem byl rakouský imigrant, občasný režisér a producent Harry Horner. V pěti letech začal hrát na klavír. Rané dětství prožil v Londýně, kde navštěvoval Royal College of Music (Královskou hudební akademii) a studoval u hudebního skladatele György Ligetiho. Na univerzitě v Jižní Karolíně získal titul bakaláře hudby a na Kalifornské univerzitě v Los Angeles obdržel doktorát (jeho učitelem tam byl, mimo jiné, japonsko-americký skladatel Paul Chihara).\n\nV roce 1976 během svých studií hudby na University of California v Los Angeles, složil několik koncertních skladeb, ale příliš nezaujaly místní publikum. Během roku 1978, kdy dokončoval studia, byl osloven American Film Institute (americký filmový institut), aby složil hudbu k několika studentským filmům. Zanevřel tedy na skládání klasické hudby a rozhodl se skládat hudbu k filmům, které osloví větší publikum.\n\nSilně ovlivněn Jerrym Goldsmithem (např. \"Rambo\", \"Mumie\", \"Šerifové\") a Johnem Williamsem (\"Star Wars\", \"Indiana Jones\") složil první hudbu k celovečernímu filmu \"The Lady in Red\" v roce 1979. Stejně jako jeho vrstevníci a kolegové, začínal na béčkových akčních filmech. V roce 1982 dostal šanci složit hudbu ke snímku \"\". Tímto filmem se stal mainstreamovým filmovým skladatelem. Následně svoje postavení upevnil hudbou pro filmy jako např. \"Planeta Krull\", \"\", \"Komando\", \"Vetřelci\" (první nominace na Oscara) a \"Willow\".\n\nNa počátku devadesátých let složil znělku k 75. výročí Universalu (znělka byla premiérou k filmu \"Návrat do budoucnosti III.\" a zůstala v několika podobách až do roku 1997). V roce 1995 složil hudbu k velkofilmům \"Statečné srdce\" a \"Apollo 13\" (za oba získal nominace na Oscara). Zásadní zlom v jeho kariéře přišel v roce 1997, kdy obdržel nabídku na složení hudby k filmu Titanic. Album se stalo dodnes nejprodávanějším soundtrackem všech dob (prodáno přes 27 milionu kopií celosvětově) a na sedmdesátém udělování cen Oscar proměnil obě nominace – za nejlepší hudbu a za nejlepší píseň. Tou byla píseň \"My Heart Will Go On\", ke které napsal hudbu o text se postaral textař Will Jennings. Současně obdržel tři ceny Grammy a dva Zlaté glóby za píseň i za soundtrack.\n\nOd \"Titanicu\" pokračoval v komponování pro hollywoodské filmy, např. \"Dokonalá bouře\", \"Čistá duše\" nebo \"\". Zároveň skládal hudbu i pro komornější díla, např. \"Iris\" či \"Bobby Jones: Stroke of genius\".\n\nV roce 2006 složil znělku i pro \"Evening News\" na televizi CBS. Spolupráce s touto americkou televizí vydržela až do jeho smrti – prakticky veškeré znělky této televize pochází od něj.\n\nV roce 2008 se opět spojil s Jamesem Cameronem a složil hudbu k jeho velkofilmu \"Avatar\" (2009).\n\nV roce 2012 složil hudbu k filmovému restartu o Spidermanovi (Amazing Spider-Man).\n\nTéž složil hudbu k filmu Streets of fire (1984) a Young guns (1989), ale nakonec byla nahrazena jinými skladateli.\n\nKromě hudby k filmům a seriálům, složil i několik koncertních skladeb:\n1976: \"Conversations\",\n1977: \"Spectral Shimmers\",\n1998: \"Titanic Suite\" (album Back to Titanic),\n2000: \"A Forest Passage\",\n2012: \"Titanic 3D Premiere\" a\n2013: \"Double Concerto for Violin and Cello\"\n\nDne 22. června 2015 havaroval během letu ve svém soukromém dvoumístném turbovrtulovém letadle Embraer EMB 312 Tucano. Zřítil se do národního parku Los Padres poblíž kaňonu Quatal, severně od Santa Barbary v kalifornském okrese Ventura. Nikdo další na palubě letadla nebyl.\n\n\n\n\n\n\n\n\n\n\n\n\n\n\n\n\nv tomto roce měl skládat hudbu k filmu Hokus pokus, ale z důvodů nedostatku času pro skládání hudby, doporučil na svoje místo skladatele Johna Debneyho. Ve filmu zůstal tzv. Sarah's theme, který složil Horner společně s textařem Brockem Walshem.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "499494", "url": "https://cs.wikipedia.org/wiki?curid=499494", "title": "Džumeira", "text": "Džumeira\n\nDžumeira (arabsky: جميرا) je luxusní pobřežní rezidenční čtvrť v Dubaji ve Spojených arabských emirátech. Rozloha Džumeiry je 6,9 km². Tato oblast patří mezi nejznámější a turisty nejoblíbenější oblasti v Dubaji, leží zde nejluxusnější hotely města (například Jumeirah Beach Hotel, rozsáhlý akvapark Wild Wadi Water Park a asi nejznámější a nejluxusnější dubajský hotel, Burdž al-Arab).\n\nV historii byli Arabové žijící v oblasti Džumeiry převážně rybáři, lovci perel a obchodníky. V moderní době (od roku 1960) je Džumeira hlavní oblastí bohatých západních přistěhovalců, ale obrovskou expanzi zažívá emirát až od roku 1995, kdy zaznamenal obrovský růst bytové výstavby v této oblasti. Džumeira je obecně známa jako jedna z nejexkluzivnějších částí Dubaje a to vedlo k používání názvu i jako značky, která značí výlučnost a luxus (např. \"Jumeirah Beach Hotel\" nebo \"Jumeirah Beach Club\"). Vládnoucí rod dubajského emirátu podle této oblasti nazval i svůj luxusní hotelový řetězec, takzvaný \"Jumeirah Group\" (dříve \"Jumeirah International Group\").\n\nI když v Dubaji vzniklo a stále vzniká mnoho nových a zajímavějších oblastí, je Džumeira stále jedna z nejdražších a nejexkluzivnějších. Nedávno byla navíc rozšířena o první z řady umělých poloostrovů ve tvaru palm, známých jako Palm Islands. Ta v oblasti Džumeiry nese název \"Jumeirah Palm\", je pokryta luxusními domy a na nejvzdálenější straně, směrem do perského zálivu, vyrostl další luxusní hotel, známý jako hotel Atlantis. Na pevnině dále v této oblasti vznikají místa jako \"Dubai Marina\", ostrůvky \"Jumeirah Islands\" a další.\n\nVe čtvrti Džumeira byla postavena mešita Džumeira, která je přístupná i nemuslimským návštěvníkům a slouží ke speciálním prohlídkám, aby tak poskytla představu o islámu.\n\n\n"}
{"id": "499495", "url": "https://cs.wikipedia.org/wiki?curid=499495", "title": "Ricardo Carvalho", "text": "Ricardo Carvalho\n\nRicardo Alberto Silveira Carvalho (18. května 1978, Amarante, Portugalsko) je portugalský profesionální fotbalista, který v současnosti hraje za klub Shanghai SIPG. Hraje na pozici stopera.\n\nRicardo Carvalho se narodil v Amarante v Portugalsku. Zde začal hrát za místní fotbalový klub \"Amarante Futebol Clube\". Díky svým vynikajícím výkonům si ho všiml portugalský velkoklub FC Porto a v roce 1996 ho přivedl do svého juniorského týmu.\n\nMezi lety 1997 a 2001 byl na hostováních v Leca FC (zde poprvé nastoupil za profesionály), ve Vitória de Setúbal a v FC Alverca. Ovšem teprve za vlády nyní světoznámého trenéra José Mourinha začal dělat velké skoky kupředu. Upozornil na sebe, když s Portem vyhrál v sezóně 2002/03 jak portugalskou ligu a Taça de Portugal, tak Pohár UEFA. Jeho dobrá forma ho dovedla i do portugalské reprezentace v roce 2003. V následující sezóně vyhrál Carvalho podruhé za sebou portugalskou ligu a poprvé Ligu Mistrů UEFA. Po skončení soutěže byl vyhlášen nejlepším obráncem turnaje. V červnu roku 2004 přestoupil do Chelsea FC za €24 milionů. Na Stamford Bridge vyhrál dva tituly v Barclays Premier League za sebou a jeden Carling Cup v prvních dvou sezónách. V létě 2013 přestoupil zadarmo po vypršení smlouvy do francouzského týmu AS Monaco. V lednu 2017 odešel do klubu čínské Superligy Shanghai SIPG.\n\nV A-týmu Portugalska debutoval 11. 10. 2003 v přátelském utkání v Lisabonu proti Albánii (výhra 5:3).\nNa mezinárodní scéně Carvalho reprezentoval Portugalsko na EURU 2004 v Portugalsku, na EURU 2008 v Rakousku a Švýcarsku a na Mistrovství světa 2006 v Německu. Došel do finále EURA 2004 a do semifinále Mistrovství světa 2006. Na EURU 2008 Portugalsko vypadlo ve čtvrtfinále.\nDále se představil na Mistrovství světa 2010 v Jihoafrické republice a na EURU 2016 ve Francii, kde Portugalci vyhráli svůj historicky první titul.\n\n"}
{"id": "499499", "url": "https://cs.wikipedia.org/wiki?curid=499499", "title": "Šo", "text": "Šo\n\nŠo (majuskulní podoba Ϸ, minuskulní podoba ϸ) bylo písmeno přidané do řecké abecedy za účelem psaní v baktričtině. Název „šo“ je moderní; baktrický název ani pořadí písmene v baktrijské abecedě není známo.\n\nVzhledem je podobné staroanglickému a islandskému písmenu thorn (Þ), i když toto písmeno se vyvinulo z run používaných germánskými jazyky.\n\nV Unicode je podporováno\n\n"}
{"id": "499502", "url": "https://cs.wikipedia.org/wiki?curid=499502", "title": "Rupprecht Gerngross", "text": "Rupprecht Gerngross\n\nRupprecht Gerngross (Gerngroß) (21. června 1915, Šanghaj, Čína - 25. února 1996, Mnichov, Německo) byl německý právník a vůdce Freiheitsaktion Bayern (FAB), skupiny spojené s pokusem o svrhnoutí nacistů v Bavorsku roku 1945.\n\nRupprecht Gerngross se narodil v Číně, kam se jeho rodiče přistěhovali. Po první světové válce se vrátil do Německa a studoval v Mnichově.\nBěhem druhé světové války sloužil Gerngross jako dobrovolník ve Wehrmachtu, kde se vypracoval až na důstojníka. Během jedné bitvy v Polsku se však těžce zranil. Když se zotavil, byl svědkem popravy židovských Poláků. Tato událost změnila jeho názory a z Gerngrosse udělala odbojáře.\nPo svém návratu založil Gerngross odbojářskou společnost. Uvnitř této jednotky našel skupinu lidí, kteří byli nevěřili nacistickým ideálům a myšlenkám a podařilo se mu vytvořit neozbrojenou společnost. Roku 1942 tvořila tato společnost základ budoucí FAB. Toto hnutí mělo v té době asi 400 lidí. Téhož roku získal Gerngross právnický titul.\nV posledních dnech války, kdy nacisté vládli v Bavorsku a nehodlali se vzdát moci, rozhodl Gerngross, že nacisté musí být zničeni silou.\n\nRáno 28. dubna 1945 odjel Gerngross do mnichovského rádia, a odtud povzbuzoval Němce k tomu, aby vzdorovali nacistickému režimu. Gerngross prohlásil nacisty za \"„zlaté bažanty“\". Prý proto, že nacističtí úředníci nosili velké množství medailí. Jeho skupina FAB se pod Gerngrossovým vedením vydala k Mnichovské radnici a zabrala ji. V úřadu byl však nalezen jen říšský komisař a generál Franz von Epp.\nGerngrossův pokus zastavit další krveprolití tak skončil neúspěchem. Navíc, Paul Giesler, ministerský předseda Bavorska vyslal k úřadu německé vojáky a ozbrojené jednotky SS, aby vzpouru FAB potlačily. To se jim ale podařilo. Zatímco Gerngross unikl s několika členy FAB a zajatcem von Eppem do hor, mnoho zbylých členů FAB bylo mrtvých nebo zajatých.\n\nMnoho zajatců bylo v koncentračním táboře Dachau zařazeno do pochodu smrti, přičemž polovina z nich opravdu zemřela. Druhý den však bylo Dachau osvobozeno americkou armádou. Ti, kteří přežili, se vrátili ke Gerngrossovi. Ten se poté s FAB a s podporou americké armády vydal k mnichovské radnici dosáhnout úspěchu a dohnat to, co skončilo fiaskem. Druhý pokus převratu se nakonec povedl, poněvadž FAB neměla prakticky žádný odpor.\n\nV roce 1962 se Gerngross vrátil do Číny a zabydlel se v Hongkongu. Roku 1976 se však nakonec vrátil do NSR do\nMnichova, kde zůstal až do smrti.\n"}
{"id": "499507", "url": "https://cs.wikipedia.org/wiki?curid=499507", "title": "France Cukjati", "text": "France Cukjati\n\nFrance Cukjati (* 15. února 1943) je slovinský teolog, lékař, politik a bývalý jezuita.\n\nCukjati se narodil v Šentgotardu ve středním Slovinsku. Jeho otec bojující jako partyzán padl ve druhé světové válce. Jeho matka byla učitelka a katolička, díky čemuž jim v roce 1948 znárodnili obchod.\n\nPo dokončení stavební fakulty nastoupil na jednoletou vojenskou službu do Vojvodiny. V roce 1964 vstoupil do řádu jezuitů. Po dvouletém noviciátu pak v Záhřebu dokončil tříleté studium filosofie, a poté studoval ve Frankfurtu nad Mohanem náboženství. Poté se vrátil do Slovinska, kde byl kaplanem v Mariboru a po vysvěcení v Pobrežji a v Borovnici. V té době začal studovat medicínu, kterou v roce 1978 dokončil, a opustil jezuitský řád.\n\nVěnoval se lékařské profesi, v roce 1991 se stal ředitelem polikliniky ve Vrhnice, o tři roky později získal koncesi na vlastní soukromou praxi. Aktivně se podílel na vzniku lékařské komory a tři roky byl jejím generálním tajemníkem.\n\nBěhem Bajukovy vlády jmenoval tehdejší ministr zdravotnictví Andrej Bručan Cukjatiho státním tajemníkem pro základní zdravotní péči. V parlamentních volbách v roce 2000 kandidoval Cukjati na kandidátce Slovinské demokratické strany (SDS) a byl zvolen poslancem Státního shromáždění RS. O dva roky později se stal předsedou poslaneckého klubu SDS. Byl jedním z iniciátorů referenda ve věci zákona o léčbě neplodnosti a asistované reprodukci.\n\nV roce 2004 opět kandidoval a byl zvolen za SDS do Státního shromáždění, 22. října 2004 byl dvoutřetinovou většinou zvolen předsedou Státního shromáždění.\n\n\n"}
{"id": "499508", "url": "https://cs.wikipedia.org/wiki?curid=499508", "title": "Annise Parkerová", "text": "Annise Parkerová\n\nAnnise Danette Parkerová (* 17. května 1956, Houston, Texas, USA) je americká politička.\n\nJe členka Demokratické strany a působila jako městská kontrolorka. V roce 2010 byla zvolena starostkou Houstonu. Ten se tak stal největším městem ve Spojených státech s homosexuálním starostou. Parkerová získala 53 % hlasů.\n\n"}
{"id": "499509", "url": "https://cs.wikipedia.org/wiki?curid=499509", "title": "Rybařík jižní", "text": "Rybařík jižní\n\nRybařík jižní (\"Ceryle rudis\") je velký druh rybaříka z čeledi Cerylidae.\n\nRybařík jižní dorůstá 17 cm a je výrazně zbarven s černobílou svrchní částí těla a bílým břichem. Nápadný je též jeho dlouhý, zašpičatělý zobák a chocholka na hlavě. Mezi pohlavími je vyvinut patrný dimorfismus, samice má totiž jen jeden tmavý pruh na hrudi, zatímco samec má pruhy dva.\n\nJe běžný na rozsáhlém území subsaharské Afriky a jižní Asie v rozmezí od Indie až po Čínu. Jedná se o stálý druh s výjimkou krátkých sezónních migrací. K životu přitom vyhledává jezera, bažiny, řeky a jejich ústí.\n\nJe třetím nejhojnějším zástupcem své čeledi a díky své hlučné povaze je navíc i velmi dobře známý.\n\nV porovnání s ostatními zástupci čeledi je relativně společenský a hřaduje obvykle ve velkých hejnech. Živí se zejména rybami, ale požírá i korýše a velký vodní hmyz. Na kořist většinou číhá za třepotavého letu nad vodou a poté se za ní pouští rychlým střemhlavým pádem do vody.\n\nHnízdí od února do dubna. Jeho hnízdo je nora vyhloubená v příkrém bahnitém břehu asi 5 m nad vodou, do které klade 3–6 bílých vajec.\n\n"}
{"id": "499515", "url": "https://cs.wikipedia.org/wiki?curid=499515", "title": "Doubravka (přítok Hostačovky)", "text": "Doubravka (přítok Hostačovky)\n\nDoubravka je pravostranný a celkově největší přítok říčky Hostačovky v okresech Havlíčkův Brod, Chrudim a Kutná Hora. Délka potoka činí 13,8 km. Plocha povodí měří 21,6 km².\n\nDoubravka pramení na severním úbočí Strážného vrchu (511 m n. m.), severně od Uhelné Příbrami, v nadmořské výšce 460 m. Její tok směřuje převážně severozápadním směrem. Protéká Kraborovicemi, okolo Heřmanic a Kamennými Mosty, kde se vlévá do říčky Hostačovky na jejím 5,1 říčním kilometru v nadmořské výšce 251 m.\n\nPřevážná část povodí Doubravky, kromě malé části při dolním toku na severu popisované oblasti, se nachází v Hornosázavské pahorkatině. Pramenná oblast potoka se nalézá v nejsevernější části Chotěbořské pahorkatiny. Tento okrsek náleží pod Havlíčkobrodskou pahorkatinu, která je geomorfologickým podcelkem výše zmíněné Hornosázavské pahorkatiny. Převážná část horního toku, celý střední tok a velká část dolního toku odvodňuje území ve východní části Golčojeníkovské pahorkatiny, která je okrskem Kutnohorské plošiny. Kutnohorská plošina je součástí Hornosázavské pahorkatiny. Dolní tok v nejsevernější části povodí odvádí vodu z jižní části Ronovské kotliny, která je okrskem Čáslavské kotliny. Čáslavská kotlina je geomorfologickým podcelkem v jihovýchodní části Středolabské tabule. Nejvyšším bodem celého povodí je Strážný vrch (511 m n. m.), který se nalézá severně od Uhelné Příbrami. Doubravka odvádí vodu z jeho severního úbočí.\n\nDoubravka nemá žádné větší přítoky.\n\nPrůměrný průtok u ústí činí 0,09 m³/s.\n\nV horní části povodí Doubravky se nachází přírodní památka Borecká skalka.\n"}
{"id": "499524", "url": "https://cs.wikipedia.org/wiki?curid=499524", "title": "Primus (hudební skupina)", "text": "Primus (hudební skupina)\n\nPrimus je americká alternativně metalová skupina. V současné době v kapele hrají basista Les Claypool, kytarista Larry \"Ler\" LaLonde a bubeník Tim \"Herb\" Alexander. Primus vznikli v roce 1984 v sestavě Claypool a kytarista Todd Huth, ke kterým se později připojil Jay Lane, ačkoli Huth a Lane z kapely na konci roku 1988 odešli. S LaLondem a Alexanderem Primus nahráli v roce 1989 svůj debut \"Suck on This\" a navázali čtyřmi studiovými alby: \"Frizzle Fry\", \"Sailing the Seas of Cheese\", \"Pork Soda\" a \"Tales from the Punchbowl\". Alexander skupinu opustil v roce 1996, nahradil ho Bryan \"Brain\" Mantia a Primus pokračovali v nahrávání původní skladby pro televizní pořad \"South Park\" a další dvě alba - \"Brown Album\" a \"Antipop\". V roce 2000 ohlásili přestávku.\n\nV roce 2003 se Claypool, LaLonde a Alexander opět sešli a nahráli DVD/EP, \"Animals Should Not Try to Act Like People\". V roce 2010 se ke kapele Primus opět připojil Lane, který nahradil Alexandera a skupina v roce 2011 vydala sedmé album \"Green Naugahyde\". V roce 2013 Lane odešel, aby se věnoval dalším projektům a Tim Alexander se vrátil. Pod Claypoolovým vlastním labelem Prawn Song Records vydali několik věcí.\n\nRozmanitost jejich zvuku umožnila skupině získat fanoušky z mnoha rozličných rockových podžánrů.\n\n\n"}
{"id": "499528", "url": "https://cs.wikipedia.org/wiki?curid=499528", "title": "Geografie Středoafrické republiky", "text": "Geografie Středoafrické republiky\n\nTento článek pojednává o geografických poměrech ve Středoafrické republice.\n\nStředoafrická republika je vnitrozemský stát ve Střední Africe. Leží jižně od Čadu, západně od Súdánu, severně od Konžské republiky a Konžské demokratické republiky a východně od Kamerunu. Země leží téměř přesně ve středu kontinentu.\n\nDíky své poloze bylo území kolonizováno až o mnoho let později než tomu bylo u většiny ostatních afrických oblastí.\n\nRozloha činí 622 984 km, z toho je 0 % vodní plochy. Na seznamu států světa podle rozlohy se umisťuje na 44. místě. Ve srovnání s Texasem (USA) je Středoafrická republika jen o něco málo menší.\n\n\nCelková délka hranic je 5 203 km. Délka hranic s jednotlivými sousedními státy od nejdelší po nejkratší:\n\nPovrch Středoafrické republiky je tvořen rozsáhlými, zdánlivě nekonečnými oblastmi, jednotvárnou rovinou a roztroušenými horami na severovýchodě a jihozápadě země.\n\nVe Středoafrické republice panuje tropické podnebí s mírně teplým, vlhkým létem a suchou, oproti létu výrazně teplejší zimou.\n\n\nZavlažovaná půda: 20 km\n\n"}
{"id": "499531", "url": "https://cs.wikipedia.org/wiki?curid=499531", "title": "John Hopcroft", "text": "John Hopcroft\n\nJohn Hopcroft (* 7. října 1939) je renomovaný počítačový teoretický vědec, jehož knihy o teorii vyčíslitelnosti a datových strukturách jsou považovány za jedny z nejlepších. Je profesorem inženýrství a aplikované matematiky v počítačových vědách na Cornell University .\n\nHopcroft získal bakalářský titul roku 1961, magisterský v roce 1962 a titul Ph.D. v roce 1964, vše na Stanfordově univerzitě. Dále tři roky pracoval na fakultě Princeton University. Do Cornell University přišel roku 1967 a profesorem byl jmenován roku 1972. Hopcroft také získal čestný doktorát za humanitní vědy.\n\nHopcroft se zabýval především algoritmy, formálními jazyky a konečnými automaty. Společně s kolegy Jeffrey Ullman a Alfred Aho napsali několik knih na tato témata: \"Data Structures and Algorithms\", \"Introduction to Automata Theory, Languages, and Computation\" a \"The Design and Analysis of Computer Algorithms\".\n\nZa svou vědeckou činnost obdržel John Hopcroft roku 1986 Turingovu cenu, ekvivalent Nobelovy ceny ve světě informatiky. Citace odůvodnění: „Za zásadní přínos v oblasti návrhu a analýze algoritmů a datových struktur“. V roce 1992 byl Georgem Bushem nominován do Národní vědecké nadace. V roce 2009 získal čestný doktorát na Saint Petersburg State University of Information Technologies, Mechanics and Optics.\n"}
{"id": "499535", "url": "https://cs.wikipedia.org/wiki?curid=499535", "title": "Fight (Doro)", "text": "Fight (Doro)\n\nFight je osmé studiové album německé zpěvačky Doro Pesch. Bylo vydáno v roce 2002.\n\n"}
{"id": "499536", "url": "https://cs.wikipedia.org/wiki?curid=499536", "title": "Classic Diamonds", "text": "Classic Diamonds\n\nClassic Diamonds je deváté studiové album německé zpěvačky Doro Pesch. Bylo vydáno v roce 2004.\n\n"}
{"id": "499538", "url": "https://cs.wikipedia.org/wiki?curid=499538", "title": "Warrior Soul", "text": "Warrior Soul\n\nWarrior Soul je desáté studiové album německé zpěvačky Doro Pesch. Bylo vydáno v roce 2006.\n\n"}
{"id": "499539", "url": "https://cs.wikipedia.org/wiki?curid=499539", "title": "Fear No Evil", "text": "Fear No Evil\n\nFear No Evil je jedenácté studiové album německé zpěvačky Doro Pesch. Bylo vydáno v roce 2009.\n\n"}
{"id": "499540", "url": "https://cs.wikipedia.org/wiki?curid=499540", "title": "Pavel Gantar", "text": "Pavel Gantar\n\nDr. Pavel Gantar (* 26. října 1949 Gorenja Vas) je slovinský sociolog a politik.\n\nGantar se narodil v malé vesnici Gorenja vas v Kraňsku. Po vyučení se tesařem se rozhodl zapsat na univerzitu. Po přijímacím řízení byl přijat na fakultu politických věd Univerzity v Lublani, kde studoval sociologii. Za studií se Gantar aktivně zapojil do studentských aktivit: v roce 1971 byl spoluzakladatelem radikální studentské skupiny \"13. listopadu\", do které patřil také filosof Mladen Dolar. Po absolvování univerzity v roce 1974 se stal asistentem na fakultě sociálních studií lublaňské univerzity. V roce 1976 se stal členem redakce Časopisu pro kritiku vědy (\"Časopis za kritiko znanosti\", ČKZ), kde působili také Mladen Dolar, Slavoj Žižek nebo Rado Riha.\n\nV roce 1984 se při studiu na University of Essex seznámil s liberální kritikou marxismu. Začal se zajímat o klasické liberální myšlení, přičemž byl ovlivněn především učením britského liberálního ekonoma se slovinskými kořeny Ljuba Sirce, jenž silně kritizoval jugoslávský ekonomický model. Po návratu do Lublaně byl Gantar zvolen předsedou fakultního výboru komunistické strany. V roce 1985 využil své funkce k obhajobě esejistky Spomenka Hribara, která byla obviněna ze špinění odkazu jugoslávského národněosvobozeneckého boje z období druhé světové války, neboť v jedné ze svých esejí Hribar odsoudila hromadné poválečné vyvražďování příslušníku slovinské Domobrany. Kvůli tomuto svému postoji byl Gantar vyloučen z komunistické strany.\n\nGantar se aktivně zapojil do Slovinského jara, masového hnutí vedoucího k demokratizaci a nezávislosti Slovinska. Byl mezi prvními, kteří odsoudili zatčení novinářů v „\"Procesu se čtyřkou\"“, a byl členem výboru pro obranu lidských práv, ústřední platformě, která vedla demokratizační proces ve Slovinsku v letech 1988 a 1989.\n\nV roce 1989 získal dizertaci v sociologii na Univerzitě v Záhřebu. V roce 1990 vstoupil k Liberálním demokratům Slovinska (LDS). Ve stejném roce byl zvolen do slovinského parlamentu v prvních svobodných volbách, které se ve Slovinsku konaly po druhé světové válce.\n\nV letech 1994 až 2000 byl ministrem životního prostředí ve vládě Janeze Drnovšeka. V roce 2001 se stal ministrem pro informační společnost v posledním kabinetu Janeze Drnovšeka, později vedeném Antonem Ropem.\n\nV roce 2004 byla LDS poražena středo-pravicovou Slovinskou demokratickou stranou. Gantar byl zvolen členem Státního shromáždění, kde jako opoziční poslanec působil do roku 2008. V roce 2007 vstoupil do nově založené sociálně-liberální strany Zares vedené Gregorem Golobičem. V roce 2008 byl opětovně zvolen do Státního shromáždění. Brzy poté byl zvolen jeho předsedou, ve funkci vystřídal France Cukjatiho.\n\nV průběhu roku 2011 pokračoval rozklad Pahorovy koalice – v průběhu léta 2011 vládu opustily i ministryně, které nominovala strana Zares, a při příležitosti oznámení jejich demise se Gantar nechal slyšet, že funkci předsedy Stáního shromáždění opustí 1. září 2011, nakonec tak učinil již o den dřív – 31. srpna 2011. Nový předseda Ljubo Germič byl zvolen 2. září 2011.. V prosincových parlamentních volbách Zares propadl a Gantar tak přišel i o pozici poslance Státního shromáždění. Následně vystřídal Golobiče v čele, nyní již mimoparlamentní, strany Zares- sociální liberálové.\n\n\n"}
{"id": "499541", "url": "https://cs.wikipedia.org/wiki?curid=499541", "title": "Palm Islands", "text": "Palm Islands\n\nPalm Islands (česky \"Palmové ostrovy\") jsou umělé ostrovy v Dubaji, Spojené arabské emiráty, na nichž se nachází, nebo budou nacházet, luxusní obchodní centra a rezidenční čtvrtě. Umělé ostrovy a poloostrovy staví společnost Nakheel Prooperties, developerská společnost ze Spojených arabských emirátů, která najala mnoho světových odborníků, strojů a pracovních sil pro tvorbu těchto ostrovů. Ostrovy v podobě palm jsou tři a nesou názvy \"\"Palm Jumeirah\"\", \"\"Palm Jebel Ali\"\" a \"\"Palm Deira\"\". Krom těchto poloostrovů staví společnost ještě několik souostroví u Dubaje, z nichž nejznámější je souostroví \"The World\" (česky \"\"Svět\"\"), jehož ostrovy jsou uspořádány tak, že vytváří jednotlivé kontinenty celého světa.\n\nPoloostrovy \"Palm Islands\" přidají celkem 520 kilometrů pláží k městu Dubaj. První dva poloostrovy byly vytvořeny dohromady ze 100 milionů kubických metrů skály a písku, oproti tomu třetí poloostrov, \"\"Palm Deira\"\", se bude skládat z přibližně 1 mld. kubických metrů skály a písku. Všechny materiály pro stavbu jsou těženy ve Spojených arabských emirátech. V budoucnu se na těchto poloostrovech bude nacházet přes 100 luxusních hotelů, exkluzivní soukromé rezidenční vily s vlastním kouskem pláže, luxusní byty, přístavy, zábavní parky, restaurace, nákupní centra, sportovní zařízení, zdravotní lázně a podobně.\n\nStavba prvního a dnes již dokončeného poloostrova \"\"Palm Jumeirah\"\" byla zahájena v červnu 2001. Krátce poté byla oznámena stavba Palm \"\"Jebel Ali\"\" a v říjnu 2004 i stavba největšího ze tří poloostrovů, \"\"Palm Deira\"\", který je plánován s plochu až 46,35 kilometrů čtverečních. Stavba byla původně plánována na 10-15 let, ale nečekaná celosvětová ekonomická krize zasáhla i Dubaj a budoucnost rozestavěných projektů je zatím nejistá.\n\nUměle vytvořené ostrovy jsou postaveny z kamenů a písku vybagrovaných ze dna perského zálivu. Písek se stříká loděmi, které jsou na správná místa naváděny navigačním systémem GPS. Stříkaný písek vytváří duhový efekt, podle kterého se tento proces začal přezdívat. Okolo každého z ostrovů a poloostrovů je vytvořen půlměsíc, který vytváří velký kamenitý vlnolam, jenž má chránit před vlnami z perského zálivu. Vlnolam okolo \"\"Palm Jumeirah\"\" tvoří přes sedm milionů tun kamení. Každý kámen byl individuálně umístěn jeřábem podle pokynů potápěče a dané GPS souřadnice. Palm \"\"Jebel Ali\"\" je ve výstavbě od roku 2002 a samotný poloostrov měl být dokončen koncem roku 2009. \"\"Jebel Ali\"\" má být 4 kilometry dlouhý poloostrov, který chrání 200 metrů široký a 17 kilometrů dlouhý okružní vlnolam. \"\"Jebel Ali\"\" je vytvořený z 210 milionů m³ kamene, písku a vápence.\n\n\"Palm Jumeirah\" (česky Džumeira) je první, nejmenší a dnes již dostavěný z poloostrovů. Leží u exkluzivní čtvrti Jumeirah, poblíž slavného hotelu Burdž al-Arab. Poloostrov svým tvarem připomíná palmu, stejně jako zbylé dva. Je složen z \"kmene\" palmy, na kterém se nachází důležitá infrastruktura, luxusní obchodní domy, restaurace, domy s luxusními byty, přístav a podobně. Dále směrem do perského zálivu se poloostrov dělí na celkem 17 \"palmových listů\", na nichž se nachází luxusní rezidenční vily s vlastním kouskem pláže. Celý poloostrov je obehnaný 11 km dlouhým vlnolamem, na jehož nejvzdálenějším konci od pobřež leží hotel Atlantis. Celý poloostrov je velký 5 x 5 kilometrů a přidá k Dubaji 78 km pláže. Stavba trvala 5 let a během stavby došlo k některým technologickým potížím, hlavně problémy se sesuvem půdy a nedostatečným prouděním vody na některých místech. V současnosti se sem stěhují první vlastníci a nájemníci. Jedná se o převážně rezidenční projekt, tedy určený k bydlení a s tím souvisejícími službami a možnostmi nakupování.\n\n„\"Palm Jebel Ali\"“ se začala stavět v říjnu roku 2002 a měla být dokončena v polovině roku 2008. „\"Palm Jebel Ali\"“ má nabídnout luxusní ubytování až pro 1,7 milionu lidí již v roce 2010. Jakmile bude „\"Jebel Ali\"“ dokončen, bude navíc obestavěn ze strany od Dubai Waterfront. Projekt je o 50 procent větší než \"\"Palm Jumeirah\"\" a zahrnuje 6 přístavišť, vodní zábavní park, \"Sea Village\" (mořskou vesnici), domy postavené na kůlech nad vodou a kolem celého ostrova bude promenáda pro pěší, která má podobu nápisu v arabštině. Nápis je báseň, kterou pro tento účel složil sám šejk Dubaje. Báseň zní:\n\nPrvní náznak ekonomické krize na trhu s nemovitostmi v Dubaji se projevil, přičemž ceny prodávaných nemovitostí na „\"Palm Jebel Ali\"“ se údajně snížily až o 40 procent v průběhu dvou měsíců do listopadu 2008. S tímto pádem souvisí finanční krize od roku 2007 do současnosti. Poloostrov je již z velké části dokončen, nyní probíhá stavba infrastruktury a budov.\n\nStavba poloostrova \"\"Palm Deira\"\" byla oznámena v říjnu 2004. První představený návrh byl 8 krát větší než \"\"Palm Jumeirah\"\" a 5 krát větší než \"\"Palm Jebel Ali\"\" a byl určen k bydlení až pro jeden milion lidí. Původně oznámený návrh sahal 14 km (8,7 mil) do perského zálivu a počítal s 41 listy, ale vzhledem k podstatné změně v hloubce perského zálivu takto daleko od břehu, byl v květnu 2007 návrh upraven na délku 12,5 km (7.76 mil) s 18 většími listy a několika velkými ostrovy okolo \"\"Palm Deira\"\" u břehu.\n\nNa začátku října 2007 bylo hotových 20 % z ostrova s celkovým počtem 200 milionů krychlových metrů. Počátkem dubna 2008 společnost \"Nakheel\" oznámila, že více než čtvrtina celkové plochy poloostrova je hotových. Jednalo se o 300 milionů krychlových metrů písku. Vzhledem k velikosti ostrova, je stavba vyvíjena v několika fázích. První z nich je vytvoření \"\"Deira Island\"\", což jsou ostrovy před samotnou \"\"Palm Deira\"\", které budou působit jako taková brána k poloostrovu. V dubnu 2008 oznámila společnost \"Naakhel\", že \"\"Deira Island\"\" je z 80 % kompletní.\n\nVzhledem k dalším ekonomickým problémům spojených s ekonomickou krizí bylo v tichosti zavedeno další snížení velikosti projektu.\n\n\n"}
{"id": "499542", "url": "https://cs.wikipedia.org/wiki?curid=499542", "title": "Státní znak Středoafrické republiky", "text": "Státní znak Středoafrické republiky\n\nStátní znak Středoafrické republiky se skládá ze štítu uprostřed, dvou vlajek na okrajích a slunce, vycházejícího zpoza štítu. Nad štítem je umístěn prapor a pod štítem medaile spolu s dalšími prapory.\n\nSlon a baobab představují přírodu a pevnost charakteru země. Zlatá hvězda umístěná na mapě Afriky symbolizuje polohu státu ke kontinentu. Ruka, znázorněná na štítu v pravém dolním rohu, je symbolem vládnoucí strany z roku 1963. Vlevo dole jsou tři diamanty poukazující na nerostné bohatství země. Medaile pod štítem je vyznamenáním.\n\n"}
{"id": "499543", "url": "https://cs.wikipedia.org/wiki?curid=499543", "title": "Vlnolam", "text": "Vlnolam\n\nVlnolamy jsou konstrukce sloužící jako součást pobřežní ochrany před vlnami způsobujícími erozi, nebo k ochraně přístavů a kotvišť před účinky počasí a zvednutou rozbouřenou hladinou. Cílem takové konstrukce je snížit intenzitu a sílu vln v pobřežních vodách a tím snížit erozi pobřeží. Jsou konstruovány do určité vzdálenosti od pobřeží, nebo jsou spojené za jeden konec s pobřežím. Vlnolamy mohou být zkonstruované dvěma způsoby, buďto \"pevné\" nebo \"plovoucí\". Výběr závisí na hloubce vody, síle vln, přílivové oblasti ap.\n\nKdyž narazí blížící se vlny do vlnolamu, je jejich erozivní síla soustředěna na tyto konstrukce a ne na pobřeží. Tím za vlnolamem vzniká oblast stojaté vody bez přísunu čerstvých sedimentů a živin a v případě většího oddělení může dojít ke zhoršení kvality vody. Stěna vlnolamu může sloužit také k udržení větší vrstvy sedimentu, což by po čase mohlo začít škodit lodní dopravě tím, že by hloubka nestačila ponoru lodí. Vlnolam lze vytvořit také jako umělý útes za účelem podpory mořského života.\n\n"}
{"id": "499547", "url": "https://cs.wikipedia.org/wiki?curid=499547", "title": "Jedinečná šance (skladba)", "text": "Jedinečná šance (skladba)\n\n„Jedinečná šance“ je třetí a poslední singl brněnské progressive rockové skupiny Futurum. Vydán byl v roce 1987 (viz 1987 v hudbě) vydavatelstvím Supraphon.\n\nSingl „Jedinečná šance“ pochází z druhého alba Futura \"Jedinečná šance\". Obě skladby jsou shodné na singlu i na velké vinylové desce, obě napsal klávesista a zpěvák Roman Dragoun a texty je opatřila básnířka Soňa Smetanová. Na A straně singlu se nachází skladba „Jedinečná šance“, B stranu zabírá píseň „Voda“.\n\n\n"}
{"id": "499548", "url": "https://cs.wikipedia.org/wiki?curid=499548", "title": "Státní rada Republiky Slovinsko", "text": "Státní rada Republiky Slovinsko\n\nStátní rada Republiky Slovinsko (nebo též Národní rada; : Državni svet Republike Slovenije, zkráceně DS RS) je z hlediska právní teorie horní komorou slovinského parlamentu, z hlediska faktického je však jediným skutečným slovinským parlamentem Státní shromáždění. Rada má čtyřicet členů volených na pět let. Volba probíhá odděleně pro každou skupinu.\n\nFungování Státní rady upravuje v první řadě Ústava RS v článcích 96 až 101. Státní rada se skládá ze čtyř zástupců zaměstnavatelů, čtyř zástupců zaměstnanců, čtyř zástupců rolnictva, řemesel a svobodných povolání, šesti zástupců mimohospodářských činností a dvacet dva zástupců lokálních zájmů. Z hlediska politologie je státní rada subjektem reprezentujícím korporativní a regionální zájmy. Ústava předpokládá existenci zvláštních zákonů k úpravě voleb do Státní rady.\n\nRada jako celek může Státnímu shromáždění předkládat návrhy zákonů, předkládat Shromáždění svá stanoviska ke všem záležitostem okruhu činnosti Rady, požádat, aby Státní shromáždění před vyhlášením zákona o něm ještě jednou rozhodovalo, vyžádat vypsání zákonodárného referenda nebo požadovat vyšetření záležitostí veřejného významu vyšetřovacím výborem Státního shromáždění s působností orgánu právní ochrany. Rada má ve vztahu ke Státnímu shromáždění právo suspenzivního veta, které však musí vyjádřit do sedmi dnů od schválení návrhu Státním shromážděním – den, kdy návrh došel Radě, se nezohledňuje.\n\nDalšími významnými předpisy, kromě Ústavy, jsou zákon o Státní radě a jednací řád Státní rady.\n\nČlen Státní rady (rada) nemůže být při výkonu této své čestné funkce zároveň zejména členem Státního shromáždění, soudcem Ústavního soudu, guvernérem národní banky, členem vlády nebo prezidentem. V případě radů je žádoucí, aby si při výkonu své neplacené funkce, při níž zastupují jednotlivé skupiny společnosti, ponechali svá zaměstnání. Radové požívají stejnou imunitu jako poslanci Shromáždění. Rada nemůže být bez souhlasu Rady zadržen, ani podroben trestnímu řízení, pokud se odvolá na imunitu, přičemž tuto imunitu může Rada poskytnou i takovému radovi, který se na ni sám neodvolal.\n\nStátní rada má své stálé a ad hoc komise. V Radě existují kluby, které však – na rozdíl od Státního shromáždění – nejsou konstruovány na politickém základě, ale podle oblastí, za které byli radové zvoleni – Státní rada tak má pět klubů (představitelů zaměstnanců, zaměstnavatelů, zemědělců, živnostníků a samostatných povolání, nehospodářských činností a lokálních zájmů). Rada je usnášeníschopná, je-li přítomno minimálně dvacet radů, má ale také možnost korespondenční schůze, kdy předseda telefonicky nebo jinou cestou zjistí názor radů na řešenou problematiku.\n\nVolby do Státní rady jsou nepřímé a nejsou rovné. Členové Státní rady jsou voleni sbory volitelů, které volí zastupitelé místní samosprávy a zástupci profesních zájmů. Seznamy volitelů se předkládají volební komisi. Zástupce profesních organizací mohou volit i cizinci, kteří vykonávají hospodářskou aktivitu ve volebním obvodě. Volby vyhlašuje předseda Státního shromáždění. Pokud v průběhu volebního období dojde k uvolnění mandátu, konají se doplňovací volby. Pokud ale dojde k uvolnění mandátu v posledních šesti měsících volebního období, zůstane mandát neobsazený. Volby ve sborech volitelů jsou tajné a ve všech sborech musejí proběhnout v jednom týdnu. Voleb se musí zúčastnit většina volitelů, pokud se tak nestane, koná se do týdne nové shromáždění, kde již počet volitelů nehraje roli. Na průběh voleb dohlíží pětičlenný volební výbor zvolený z řad volitelů. Každý volitel může vybrat tolik jmen, kolik kandidátů může jeho organizace zvolit. Zvítězí ten kandidát, který má největší počet hlasů, v případě shody rozhoduje los.\n\nPředsednictvo Státní rady tvoří předseda a místopředsedové, jež jsou voleni na polovinu volebního mandátu Rady. Funkcionáři mohou být zvoleni opětovně.\n\nSeznam předsedů Státní rady od jejího vzniku do současnosti.\n\n\n"}
{"id": "499550", "url": "https://cs.wikipedia.org/wiki?curid=499550", "title": "Quartier de Bonne-Nouvelle", "text": "Quartier de Bonne-Nouvelle\n\nQuartier de Bonne-Nouvelle (doslovně: \"čtvrť Dobrá zpráva\") je 8. administrativní čtvrť v Paříži, která je součástí 2. městského obvodu. Má rozlohu 28,2 ha a její hranice tvoří ulice \"Rue Étienne-Marcel\" na jihu, \"Rue Montorgueil\", \"Rue des Petits-Carreaux\" a \"Rue Poissonière\" na západě, \"Boulevard de Bonne-Nouvelle\" na severu a \"Boulevard de Sébastopol\" na východě.\n\nČtvrť byla pojmenována podle kostela Notre-Dame-de-Bonne-Nouvelle, který zde byl postaven kolem roku 1563 a jeho název odkazuje na Zvěstování Panny Marie. Jeho současná podoba pochází z let 1823-1830. Stejný název má i bulvár a zdejší stanice metra.\n\n"}
{"id": "499551", "url": "https://cs.wikipedia.org/wiki?curid=499551", "title": "Blaž Kavčič", "text": "Blaž Kavčič\n\nJméno a příjmení Blaž Kavčič má více známých nositelů:\n\n"}
{"id": "499553", "url": "https://cs.wikipedia.org/wiki?curid=499553", "title": "Macháček (kostková hra)", "text": "Macháček (kostková hra)\n\nMacháček je společenská stolní hra s hracími šestihrannými kostkami pro dva a více hráčů.\n\nKořeny hry sahají do Jižní Ameriky, do Evropy byla přinesena španělským dobyvatelem Francisco Pizarrem během 16. století. K úspěšnému hraní hry je potřebné oklamat soupeře a poznat soupeřův klam.\n\nPodobné hry pod názvem Dudo, Cachito nebo Perudo jsou známy v Jižní Americe, ve Spojených státech je někdy shodná hra nazývána Mexicali nebo Mexičan. V Německu je hra známá pod názvem Mäxchen (malý Max).\n\nHráč A hodí dvěma kostkami, ale výsledek ukryje před hráčem B, který je na řadě. Svůj výsledek mu pouze oznámí. Hráč B má nyní dvě možnosti: \n\nV případě pochybností může hráče A požádat o odkrytí vržených kostek. Pokud hráč A blufoval, hráč B získává bod a začíná nové kolo. Odpovídá-li oznámený výsledek hodnotě na kostkách, pak prohrává hráč požadující jejich odhalení. \n\nV případě, že hráč B výsledku věří, převezme kostky s tím, že nyní musí na kostkách hodit vyšší hodnotu, než oznámil předchozí hráč. Může se však stát, že se mu to nepodaří. V takovém případě se pouze snaží předstírat, že předchozího hráče přehodil. \n\nHodnoty se počítají následovně:\n\nHra macháček je často na párty kombinována s pitím alkoholu. Každý, kdo prohraje, má za úkol se napít. V pokročilejší fázi hry je díky tomu stále složitější předstírat naházené hodnoty.\n\nSkrývaná varianta spočívá v tom, že hráč hodí kostky, ale nepodívá se a zahlásí číslo. Následující hráč má možnost věřit, říci vyšší číslo a posunout kostky bez hodu dalšímu hráči. Pokud věří nesmí kostky odkrýt, ale může samozřejmě zvolit variantu, kdy hází. Pokud nevěří, tak se kostky odkryjí. Prohrává se pouze v případě, že na kostkách bylo nižší číslo, než hlášené. Macháčka samozřejmě nelze poslat dál, toho je možné pouze přehodit. Posunutí kostek bez odkrytí (s nahlášením vyšší hodnoty) je možné i v případě, že se předchozí hráč po hodu na kostky podíval - v tom případě hrající hráč předpokládá, že soupeř hlásil nižší číslo, než ve skutečnosti hodil.\n\n"}
{"id": "499554", "url": "https://cs.wikipedia.org/wiki?curid=499554", "title": "Systém APG III", "text": "Systém APG III\n\nSystém APG III je taxonomický systém krytosemenných rostlin. Byl publikován v říjnu roku 2009 skupinou vědců zvanou Angiosperm Phylogeny Group. Tato skupina v roce 2016 vydala aktualizaci příslušného systému, APG IV.\n\nSystém APG III je vlastně aktualizací systému APG II, který byl publikován v roce 2003 a byla to aktualizace původního systému APG z roku 1998. Všechny 3 systémy jsou založeny na rozsáhlé spolupráci mnoha vědců z mnoha institucí po celém světě.\n\nHlavními skupinami systému jsou klady jakožto přirozené, holofyletické skupiny; klasické termíny jako \"třída\" nebo \"podtřída\" systém nepoužívá. Jako klad Angiosperms je označena celá skupina krytosemenných rostlin, která je v systémech pro celou rostlinnou říši tradičně označovaná jako oddělení Magnoliophyta.\n\nSpolečně se systémem APG III byl publikován i pokus o jeho rozšíření na další semenné rostliny i na vyšší výtrusné rostliny: V návrhu Chase a Reveala je celá skupina odpovídající embryofytům postavena na úroveň třídy, pro kterou je navrženo jméno \"Equisetopsida\", a tradiční oddělení mají úroveň podtříd.\n\n\n\n\n\n\n\n\n\n\n\n\n\n\n\n"}
{"id": "499556", "url": "https://cs.wikipedia.org/wiki?curid=499556", "title": "Jedinečná šance", "text": "Jedinečná šance\n\nJedinečná šance je druhé a také poslední studiové album brněnské progressive rockové skupiny Futurum. Vydáno bylo v roce 1987 (viz 1987 v hudbě) ve vydavatelství Supraphon.\n\nDeska \"Jedinečná šance\" vznikla v bratislavském studiu v polovině roku 1986, tedy v době, kdy členem kapely již nebyl kytarista Miloš Morávek, naopak se zde nově představili baskytarista Lubomír Eremiáš a saxofonista Leopold Dvořáček. Ačkoliv album bylo nahráváno během května a června 1986, k jeho vydání došlo až v následujícím roce.\n\n\"Jedinečná šance\" obsahuje celkem osm skladeb, z nichž jedna („Standa“) je zcela instrumentální. Oproti prvnímu albu \"Ostrov Země\", na jehož tvorbě se podíleli velkou měrou všichni členové skupiny, je hlavním autorem \"Jedinečné šance\" klávesista a zpěvák Roman Dragoun. Naopak v případě textů byl porušen monopol Soni Smetanové z \"Ostrova Země\", na \"Jedinečnou šanci\" přispěl i Dragounův kamarád Milan Princ či František Roman Dragoun, klávesistův otec, básník a malíř.\n\nDeska \"Jedinečná šance\" byla na LP vydána ve vydavatelství Supraphon v roce 1987. K prvnímu vydání na CD došlo v roce 2005 v rámci dvojCD kompilace \"Ostrov Země/Jedinečná šance\", kterou vydal Jiří Vaněk. První samostatná CD edice \"Jedinečné šance\" pochází z roku 2009 (Jiří Vaněk), kdy bylo album doplněno bonusovými nahrávkami, stejnými, jako v případě kompilace z roku 2005.\n\n\nReedice z roku 2009 má následující tracklist:\n\n\n"}
{"id": "499558", "url": "https://cs.wikipedia.org/wiki?curid=499558", "title": "Hymna Středoafrické republiky", "text": "Hymna Středoafrické republiky\n\nHymna Středoafrické republiky je píseň La Renaissance , v sanžštině E Zingo. Přijatá byla po vyhlášení nezávislosti v roce 1960. Slova napsal tehdejší premiér Barthélemy Boganda. Hudbu složil Herbert Pepper, který složil i senegalskou hymnu.\n\n\"Ô Centrafrique, ô berceau des Bantous!\"\n\"Reprends ton droit au respect, à la vie!\"\n\"Longtemps soumis, longtemps brimé par tous,\"\n\"Mais de ce jour brisant la tyrannie.\"\n\"Dans le travail, l'ordre et la dignité,\"\n\"Tu reconquiers ton droit, ton unité,\"\n\"Et pour franchir cette étape nouvelle,\"\n\"De nos ancêtres la voix nous appelle.\"\n\nRefrén:\n\"Au travail dans l'ordre et la dignité,\"\n\"Dans le respect du droit dans l'unité,\"\n\"Brisant la misère et la tyrannie,\"\n\"Brandissant l'étendard de la Patrie.\"\n\n\"Bêafrîka, mbeso tî âBantu\"\n\"Kîri mo gbû gîgî tî mo-mvenî\"\n\"Mo bâa pâsi na gbe tî âzo kûê\"\n\"Me fadësô, mo ke na kürü gô\"\n\"Mo sö benda, mo bûngbi kûê ôko\"\n\"Na kusâra ngâ na nëngö-terê\"\n\"Tî tö ndâ tî finî dutï tî ë sô\"\n\"E mä gbegô tî_âkötarä tî ë\"\n\nRefrén:\n\"E gbû kua nzönî na nëngö-terê\"\n\"E kpë ndiä nzönî na mängö-terê\"\n\"E kinda wasïöbê, ë tomba pâsi\"\n\"E yâa bandêra tî ködrö tî ë!\"\n\n"}
{"id": "499560", "url": "https://cs.wikipedia.org/wiki?curid=499560", "title": "Ostrov Země/Jedinečná šance", "text": "Ostrov Země/Jedinečná šance\n\nOstrov Země/Jedinečná šance je kompilační album brněnské progressive rockové skupiny Futurum. Vydáno bylo v roce 2005 (viz 2005 v hudbě) Jiřím Vaňkem.\n\nDvojalbum \"Ostrov Země/Jedinečná šance\" je prvním CD vydáním obou alb, která skupina Futurum vydala v 80. letech. Vydáno bylo v roce 2005 a při této příležitosti byla koncertní činnost kapely, která zanikla v roce 1989, znovuobnovena. Křest desky i první koncert skupiny se odehrál 2. dubna 2005 v brněnském klubu Bigbít.\n\nAlbum tvoří dva kompaktní disky, na kterých se nachází veškerá oficiálně vydaná tvorba skupiny (alba, singly) doplněná několika bonusy. V jejich případě se jedná několik nahraných, ale nikdy nevydaných skladeb a rovněž písně natočené na koncertech Futura v 80. letech.\n\nAlbum \"Ostrov Země/Jedinečná šance\" vyšlo na CD v roce 2005. Další reedice v roce 2009 byla již realizována formou dvou samostatných desek, ačkoliv seznam skladeb je zcela shodný, jako na dvojalbu \"Ostrov Země/Jedinečná šance\".\n\n\n\n"}
{"id": "499569", "url": "https://cs.wikipedia.org/wiki?curid=499569", "title": "Halové mistrovství Evropy v atletice 1996", "text": "Halové mistrovství Evropy v atletice 1996\n\n24. Halové mistrovství Evropy v atletice se konalo ve švédském Stockholmu od 8. března do 10. března 1996. Atletické disciplíny probíhaly v hale Globe Arena, dnes Ericsson Globe.\n\nPremiérově se na šampionátu uskutečnila ženská tyčka.\n\nČeskou republiku na tomto šampionátu reprezentovalo 18 českých atletů (8 mužů a 10 žen). \n\n"}
{"id": "499574", "url": "https://cs.wikipedia.org/wiki?curid=499574", "title": "CZ97", "text": "CZ97\n\nCZ 97 je samonabíjecí krátká kulová zbraň ráže .45 ACP (Automatic Colt Pistol) s uzamčeným závěrem a dvojčinným spoušťovým mechanismem SA/DA (Single Action/Double Action), vyráběná Českou zbrojovkou v Uherském Brodě. Jedná se o zbraň mechanicky shodnou s rozšířeným modelem CZ 75B, ze které vývojově vychází (ocelový rám pistole CZ 97 je v podstatě zvětšeným a částečně pozměněným rámem, konstruovaným pro širší dvouřadý zásobník pro ráži .45 ACP). Oproti modelu CZ 75B je jinak řešeno uzamykání, je zde princip překrytí uzamykací plochy závěru a hranolu na hlavni.\n\nVyráběna je ve variantách CZ 97 B a CZ 97 BD (primárně určena pro ozbrojené složky).\n\nZákladní specifikace shodné pro všechny varianty zbraně:\n"}
{"id": "499575", "url": "https://cs.wikipedia.org/wiki?curid=499575", "title": "Losiná", "text": "Losiná\n\nLosiná ( je obec v okrese Plzeň-město v Plzeňském kraji. Žije v ní obyvatel.\n\nVesnice leží 12 km jižně od krajského města Plzně, další blízká města jsou Blovice (12 km) a Rokycany (17 km). V obci se nachází koupaliště, dvě restaurace, prodejna Západočeského konzumního družstva, sídlo firmy APB Plzeň, nově otevřená prodejna náhradních dílů do automobilů a několik dalších soukromých subjektů. V dolejší části obce je soukromá prodejna potravin a smíšeného zboží. U hlavní silnice je čerpací stanice a autobazar. Většina obyvatel Losiné dojíždí za prací do blízké Plzně; nezaměstnanost je nízká.\n\nPrvní písemná zmínka o vsi pochází z roku 1327. Podle pověsti je název Losiná odvozen od „zlosynů“, zlých synů pána Radouše na Radyni. Zřícenina hradu se nachází dva kilometry severně od centra a přestože patří pod správu města Starého Plzence, je dominantou obce a nachází se také na znaku obce. Losiná má patrně starší, raně feudální původ a současně je jednou z mála obcí, o níž se dochovaly přesné zprávy o převodu na nové zákupní právo. Samotný převod byl uskutečněn roku 1327 za Jaroslava ze Štěnovic. Koncem 14. století byla majitelkou vsi bohatá měštka Anna Pabiánková, jejíž rodina vlastnila též obci Chválenice a blízké Štěnovice s tvrzí.\n\nZačátkem 15. století převzal vedení obrodného hnutí v Čechách mistr Jan Hus, jehož stoupenkyněmi se stala i Anna Pabiánková se svou dcerou Kateřinou. Po mocenském převratu se její rodina uchýlila na štěnovickou tvrz, která byla po pětiměsíčním obléhání Plzeňany dobyta a šedesát lidí včetně dětí bylo povražděno. Jen někteří z rodiny se zachránili a těm také král Zikmund zkonfiskoval majetek, který tím připadl královské komoře. V té době dlužil Zikmund Plzni dva tisíce kop grošů, které si vypůjčil na válku a listinou ze 17. listopadu 1425 daroval pak Plzni ze zabaveného majetku vesnice Losinou a Chválenice se vším příslušenstvím.\n\nJak dlouho byla Losiná součástí plzeňského panství se nikde neuvádí. Později připadla Losiná ke šternberskému majetku při Radyni, který roku 1561 odkoupili Kokořovci. Od roku 1604 vlastnila Nebílovy Mariána Kokořovcová ze Svárova na Šťáhlavech.\n\n11. října roku 1620 se obec Losiná zapsala do dějin třicetileté války, když téhož dne v noci přepadli uherští jezdci ve službách českých stavů ves Losinou, kde v té době bylo ubytováno bavorské vojsko. Pobili sedmdesát až sto mužů a zmocnili se značné kořisti. Ves byla tehdy značně poničena. Dle berní ruly zde v té době žilo sedm sedláků a třináct usedlostí bylo pustých.\n\nV roce 1624 se pak o majetek paní Mariány podělily její synové. Jiří Petr si ponechal šťáhlavskou část a Kryštof Karel dostal nebílovskou, k níž patřila právě Losiná, Nebílovy s tvrzí, Borek, Chválenice, Střížovice, Předenice, Žákava, Zdemyslice, Mešno, Milínov, Kornatice a Olešná. Po smrti Kryštofa Karla se na nebílovské části panství vystřídalo několik majitelů. Nebílovská a šťáhlavská část panství byly opět spojeny až v roce 1715. Definitivně tak vzniklo rozsáhlé panství šťáhlavské, jehož majitelkou byla Antonie Josefa Černíková.\n\nDědicem panství se stal Heřman Jakub Černín, který zemřel roku 1784. Pod správou jeho syna Vojtěcha byl postaven zámek Kozel a upraven zpustlý zámek v Nebílovech. Zemřel roku 1816 bezdětný a majitelem celého panství se stal hrabě Kristián Valdštejn, v jehož rodu zůstalo panství až do konce feudalismu roku 1848 a velkostatek do roku 1945.\n\nV polovině 18. století bylo ve vsi 23 hospodářů, švec a kovář, celkem tedy 161 duší, jež příslušelo k chválenické faře. Na samotě \"Bambousek\" pracovala železná huť založená Černíny. V okolí pak byly dva doly na stříbro, Vojtěžská a Antonínská šachta, funkční od konce 17. století po dobu asi padesáti let. Roku 1787 zde stálo přibližně 33 domů a do roku 1837 se tento počet zvýšil na 53 stavení s 375 obyvateli. Byla zde též hospoda a cihelna. Roku 1872, jak uvádí zdejší kronika, bylo v Losiné domů už 63 a obyvatel 546, na Bambousku pak 12 čísel a 75 lidí. V roce 1890 stálo v Losiné 85 domů, škola a žilo zde 580 osob.\n\nV srpnu roku 1885 dle záznamů zdejší kroniky byly v plzeňské krajině veliké císařské manévry. Po ukončení manévrů byla pořádána konference generálního štábu, a to přímo ve školní budově v Losiné. Konference se měl účastnit samotný inspektor armády arcivévoda Albrecht a mnoho vojenských pánů různých národností.\n\nK 28. listopadu 1905 patří pak v kronice zmínka o generálním klidu, který vznikl na popud sociální demokracie v celé říši. Dělníci v průvodech projevovali přání po zřízení všeobecného hlasovacího práva. Taktéž bylo v tomto roce vysázeno v císařském sadě 375 stromů a na počest této výsadby se konala velkolepá stromová slavnost.\n\nV letech 1949–1960 byla Losiná součástí okresu Blovice. Během následné reorganizace státní správy byla obec zařazena do okresu Plzeň-jih. K 1. lednu 2007 byla převedena do okresu Plzeň-město. K 1. lednu 2017 žilo v obci 1315 obyvatel.\n\nStaré jádro vsi tvoří dlouhá a velká ulicová náves s potokem uprostřed. Dle historických zdrojů byla spravována v květnu roku 1905, kdy na její rekonstrukci získala obec od země finanční podporu. Starosta obce však zapojil do opravy návsi všechny občany. Ti pracovali ze své vůle a zdarma a peníze, které ušetřili, pak obec věnovala na splacení dluhů.\n\nNa návsi je mezi početnou novodobou zástavbou dochováno několik tradičních statků. Velmi dobře jsou zachovány vjezdové brány do statků, klenuté i novější pilířové. Ve středu stojí klasicistní návesní kaple se zvonicí, kterou nechal 29. května roku 1905 opravit na vlastní náklady zdejší řídící učitel A. Brejcha. Vedle kapličky stojí pamětní křížek na vysokém kamenném sloupku. Při hlavní silnici, která byla budována od 6. května roku 1908, se rozrůstá velká průmyslová zóna. Původ této části obce pochází z počátku 19. století, kdy byly postaveny i chalupy při nové císařské silnici, z této doby se dochovalo několik klasicistních štítů.\n\nV severní části obce pod Radyní probíhá výstavba nových rodinných domů, takže se dá očekávat zvýšení počtu obyvatel. Stranou od vsi při silnici na Nebílovy stojí na ionském sloupku soška svatého Jana Nepomuckého, na soklu je letopočet 1740 a sdružený erb.\n\nDo katastru a správy obce Losiná spadá rekreační osada \"Kouty\", která se nachází nalevo od Losinské silnice, která spojuje obce Losiná a Štěnovice. V současnosti je zde celkem 70 chat s číslem evidenčním a dva rodinné domy s číslem popisným. Tato osada se dvěma rybníky sloužila od svého vzniku k rekreaci a drobnému zahrádkářství. Zastavěná plocha stavbami činí celkem 3120 m2, celkový počet pozemkových parcel ve vlastnictví osadníků je v současnosti 89 o celkové výměře 79097 m².\n\nObcí prochází silnice 1. třídy I/20 s mezinárodním označením E49, hlavní tah z Plzně do Písku a Českých Budějovic. Jde o velmi frekventovaný úsek a obec se snaží, aby byl vybudován obchvat. Během dopravní špičky je totiž téměř nemožné dostat se bezpečně přes silnici. Z obce pak vede ještě silnice 3. třídy III/18025 vedoucí do sousedních Štěnovic. Asi 300 metrů za obcí ve směru na Písek pak vede silnice 2. třídy II/183 vedoucí z Rokycan přes Nebílovy a Přeštice do Domažlic. O 100 metrů dál pak začíná silnice I/19, která vede přes Nezvěstice a Tábor do Pelhřimova. Nacházejí se zde tři zastávky ČSAD a díky poloze obce není až na víkendy problém s dopravou do větších měst v okolí.\n\n\n"}
{"id": "499579", "url": "https://cs.wikipedia.org/wiki?curid=499579", "title": "Oliver-Sven Buder", "text": "Oliver-Sven Buder\n\nOliver-Sven Buder (* 23. června 1966, Erlabrunn, Sasko) je bývalý východoněmecký a později německý atlet, dvojnásobný vicemistr světa a Evropy a halový mistr Evropy ve vrhu koulí.\n\nV roce 1996 reprezentoval na letních olympijských hrách v Atlantě, kde skončil na pátém místě. O čtyři roky později na olympiádě v Sydney obsadil ve finále výkonem 20,18 m osmé místo.\n\n\n"}
{"id": "499584", "url": "https://cs.wikipedia.org/wiki?curid=499584", "title": "Vladimír Jirásek", "text": "Vladimír Jirásek\n\nVladimír Jirásek (2. listopadu 1933 Hrádek – 14. května 2018) byl československý vodní slalomář, kanoista závodící v kategorii C1.\n\nNa mistrovstvích světa vybojoval v individuálních závodech C1 dvě zlaté (1955, 1959) a jednu bronzovou medaili (1953). Další cenné kovy na světových šampionátech získal v závodech družstev: dvě zlata z let 1955 a 1957 a jeden bronz z roku 1959. V roce 1959 se stal vítězem prvního ročníku ankety Sportovec roku.\n\nByl vodním skautem, členem pražského 13. oddílu, kde měl přezdívku Olaf.\n"}
{"id": "499586", "url": "https://cs.wikipedia.org/wiki?curid=499586", "title": "Ivan Kristan", "text": "Ivan Kristan\n\nIvan Kristan (* 12. června 1930) je slovinský právník a politik.\n\nKristan se narodil v Arnově selu. Válečná léta strávil v evakuačních táborech v Německu. Po návratu do Slovinska byl přijat na gymnázium v Brežici, kde v roce 1951 složil maturitní zkoušku. Následovala studia na lublaňských právech, která dokončil v roce 1957. Jeho spolupráce se slovinskými republikovými odbory ho přivedla k postgraduálnímu studiu. Disertaci získal v roce 1965 a profesoru v roce 1977. Jeho právní zájem směřuje k ochraně lidských práv, ochraně ústavnosti a zákonnosti, koncepci federalismu a problematice parlamentarismu. V letech 1981 až 1985 byl děkanem Právnické fakulty lublaňské Univerzity. V roce 1985 byla pro ustavení rektora zvolena nová metodika, díky které se Kristan stal 34. rektorem Univerzity Edvarda Kardelje v Lublani. V letech 1987 až 1991 byl soudcem federálního Ústavního soudu. 23. prosince 1992 byl zvolen prvním předsedou Státní rady RS, znovu zvolen byl i 27. června 1995 a funkci vykonával až do 17. prosince 1997. V roce 2006 kandidoval za Liberální demokraty Slovinska v komunálních volbách.\n\n"}
{"id": "499587", "url": "https://cs.wikipedia.org/wiki?curid=499587", "title": "Avatar (film, 2009)", "text": "Avatar (film, 2009)\n\nAvatar (2009) je americký sci-fi film Jamese Camerona. Je natočen kombinací živých herců a počítačových animací. Pojednává o střetu pozemšťanů a domorodců na měsíci Pandora. Jedná se o komerčně druhý nejúspěšnější film všech dob, získal také řadu ocenění, především za vizuální efekty.\n\nDěj se odehrává v budoucnosti (od května do srpna roku 2154) na měsíci Pandora v nejbližším hvězdném systému Alfa Centauri, kde je Zemi podobná příroda (některé části z ní v noci svítí), ve které žijí lidem podobní domorodci modré barvy kůže v silné harmonii s přírodou.\n\nDesátník Jake Sully (Sam Worthington), bývalý příslušník americké námořní pěchoty, který je ale upoután na invalidní vozík, přilétá na Pandoru, aby nahradil svého bratra-dvojče Toma Sullyho, který náhle zemřel. K proniknutí k domorodcům totiž slouží tzv. avataři vypadající jako domorodci, které vědci vytvářejí kombinací lidské DNA a DNA Na'vi. Tohoto avatara může pak člověk, kterému byl avatar vytvořen na tělo s využitím jeho DNA, ovládat na dálku svou myslí. Kromě skupiny vědců kolem botaničky Dr. Grace Augustinové (Sigourney Weaver) je ale na planetě také žoldácká armáda, které velí plukovník Miles Quaritch (Stephen Lang), a podnikatelé v čele s Parkerem Selfridgem (Giovanni Ribisi), kteří mají zájem o velmi cennou horninu, Unobtainium. Největší naleziště se ale nachází pod obrovským Rodným stromem, kolem kterého je soustředěno centrum života domorodců. Jake Sully se dostane mezi Na'vi a má je přimět k přestěhování. To se mu ale nepodaří, místo toho se zamiluje do domorodé princezny Neytiri (Zoe Saldana) a postupně objevuje a poznává přírodu Pandory, neznámá zvířata a rostliny a mytologii kmene Na'vi (kořeny stromů a veškerá příroda na planetě je propojená obdobou nervových vláken a tak je schopna i uchovávat paměť apod., domorodci se na tuto síť často napojují a nazývají ji božstvem Eywa). Po čase je přijat i mezi domorodce a vede válku proti lidem. Ti sice dokáží těžkou technikou, bojovými vrtulníky, roboty a bombardéry zpustošit část pralesa a zničit Rodný strom, ale Jakeovi se podaří stmelit obyvatele planety a k boji se přidají i zvířata. Lidé jsou z planety vyhnáni a Jake Sully se zvláštním přenosem dostane do svého avatara a zůstává na Pandoře jako jeden z Na'vi.\n\nDistribuční společnost věnovala na reklamu a propagaci Avataru 220 milionů dolarů (celkový rozpočet s marketingem činí 460 000 000 $) a první recenze film vynášely do výšin coby „nejočekávanější film všech dob“, „největší show na světě“, „naprostou extázi“ nebo revoluční film, který několik let nikdo nepřekoná, s tím, že se výjimečně shodovaly ve zdůrazňování faktu, že 3D aspekt v \"Avataru\" není pouze „pro efekt“ ale jeho integrální součástí. Nekritický obdiv později vystřídaly i kritické recenze, jejichž autoři jmenovali filmy, které podle nich \"Avatar\" okopíroval. Kamil Fila takto později jmenoval \"Tanec s vlky\" či \"Pocahontas\".\n\nArmond White z New York Press o filmu prohlásil: \"„Avatar je nejkýčovitější film, který kdy byl natočen o tom, jak bílý člověk potřebuje najít ztracenou identitu a kompenzovat svou politickou, rasovou, sexuální a historickou vinu.“\" a označil jej za béčkový film s vysokým rozpočtem. Explicitní protizápadní a protibělošské vyznění filmu kritizoval též Brussels Journal.\n\nPetr Třešňák ve svém eseji pro týdenik \"Respekt\" psal, že rozruch kolem filmu je v západním světě dán také „zhmotněním duchovnosti“, myšlenkou posvátnosti Země. Dr. Richard Swier za \"Avatarem\" zase viděl „rekrutování pro ekoterorismus“.\n\nNa českém serveru Movie Zone byl zvolen nejlepším filmem roku 2009 a nejdůležitějším filmem posledních deseti let.\n\nFilmový kritik Kamil Fila s odstupem 9 let po premiéře zhodnotil, že technicky byla kvalita \"Avataru\" jako 3D filmu dalším vývojem kinematografie překonána, zůstal však nejlépe udělaným 3D filmem ve smyslu zapojení technologie do vyprávění a nápaditosti provádění diváků příběhem, „triky nepředvádí, ale zapojuje je do vyprávění“. Podle Fily se filmu daří propojovat akci, sci-fi a romantiku, jde o technologicky pokročilý film o přírodě, propagující myšlenku neničení přírody. Při zážitku na televizní obrazovce se dle něj ztrácí dojem, s odstupem času i ohromení z přelomové technologie a zůstává naivita a kýč.\n\nFilm \"CZ\", 07. 01. 2010,\n\nAvatar je statisticky nejúspěšnější film své doby a jeden z (divácky i komerčně) nejúspěšnějších filmů vůbec. Držel také světové rekordy za tržby v 2. až 7. týdnu od uvedení, což podporuje předpoklad, že lidé na něj chodili na doporučení těch, kteří jej již zhlédli. Tržby z 8. až 11. týdne jsou historicky na druhém místě za \"Titanikem\".\n\nZa první dva víkendy vydělal 77 a 75,6 milionu dolarů a k dalšímu rekordu – za vstupenky na filmová představení v USA – přispěl v posledním víkendu roku 2009, kdy výnosy v amerických kinech dosáhly částky 270 milionů dolarů. Během prvních týdnů zájem o jeho zhlédnutí předčil volnou kapacitu míst v kinosálech a diváci, kteří přišli na poslední chvíli a již nedostali lístek, přispěli svou návštěvou paralelně promítaným filmům.\n\nPo 17 dnech od uvedení vydělal 352 111 000 dolarů v USA a Kanadě, v ostatních zemích 666 700 000 USD, což z něj ve své době udělalo film, který nejrychleji pokořil miliardovou hranici. Překonal jej až \"Jurský svět\" (2015), který zvládl pokořit miliardu za 10 dní.\n\nDne 25. ledna 2010 předběhl film \"Titanic\" v tržbách a stal se nejvýdělečnějším filmem historie (bez započtení inflace).\n\nFilm v kinech celkově vydělal 2 782 000 000 amerických dolarů.\n\n\"Avatar\" je první film historie, který překonal hranici 2 miliard dolarů. Dlouho byl také jediný, dokud zmíněnou hranici nepřekonal v dubnu 2019 také \"\". V srpnu 2010 překonal stejnou částku pouze v zahraničních tržbách (nejvíce tržil v Číně, Japonsku, Francii, Velké Británii, Německu, Rusku a Jižní Koreji – v každé z těchto zemí přes 100 milionů USD; v Česku utržil v přepočtu zhruba 12 470 000 dolarů).\n\nVíce než 3/4 diváků na něj zavítalo do sálů s podporou 3D projekce (3D digital, IMAX), třeba i proto, že kritika \"Avatar\" vyzdvihovala nejen jako film, ale jako zážitek, který je vhodné si vychutnat pomocí této technologie v takto vybavených kinosálech, na rozdíl od možností v běžné domácnosti.\n\n\n\nAutorem hudby k filmu je James Horner, pro kterého to byl třetí film, na kterém spolupracoval s režisérem Jamesem Cameronem. Předtím spolupracovali na filmech Vetřelci a Titanic.\n\nNatáčení dalších dílů filmu \"Avatar\" bylo režisérem Cameronem od roku 2006 (tj. tři roky před vlastním uvedením prvního filmu) mnohokrát oznámeno včetně přesných termínů vytvoření scénáře, zahájení produkce atp.\n\nV únoru 2016 byl naplánován začátek natáčení na duben 2016 na Novém Zélandu. V dubnu 2016 režisér Cameron oznámil, že budou současně natočeny čtyři filmy s uvedením do kin v roce 2018, 2020, 2022 a 2023. Na konci října 2016 Cameron uvedl, že chce pro tyto filmy využít techniku 3D fotografie s prostorovým vjemem bez potřeby používat 3D brýle.\n\nV lednu 2017 nebylo natáčení ještě zahájeno. Premiéra filmů byla odložena na 18. prosinec 2020 (\"Avatar 2\"), 17. prosinec 2021 (\"Avatar 3\"), 20. prosinec 2024 (\"Avatar 4\") a 19. prosinec 2025 (\"Avatar 5\").\n\nV souvislosti s filmem vznikla \"Pandorapedie\" – anglicky psaná internetová encyklopedie zasvěcená filmu \"Avatar\" a jeho světu. Jsou zde veškeré údaje o zbraních, fauně, flóře, místních obyvatelích Na'vi, jejich zvycích a kultuře a o projektech na planetě Pandora. James Cameron (režisér a autor scénáře) spustil vlastní stránky \"James Cameron's Avatar Wiki\".\n\n\n"}
{"id": "499588", "url": "https://cs.wikipedia.org/wiki?curid=499588", "title": "Ustaoset", "text": "Ustaoset\n\nUstaoset je vesnice v obci Hol v norském kraji Viken. Vesnice leží na železnici mezi Bergenem a Oslo a nachází se zde železniční stanice. V Ustaosetu je rovněž hotel a asi devět set chat. Jméno vesnice je odvozeno od jména jezera Ustevatn a z něj pramenící říčky Usteåne.\n"}
{"id": "499593", "url": "https://cs.wikipedia.org/wiki?curid=499593", "title": "Expres (vlak)", "text": "Expres (vlak)\n\nExpres je kategorie vlaků určených k přepravě na delší vzdálenosti, který na své trase zastavuje spíše zřídka. Obvykle patří mezi vlaky vyšší kvality. Doprava po železniční trati je tak rozdělena na pomalejší lokální a rychlé dálkové vrstvy. Expres ale na konci své trasy může zastavovat i častěji, zejména pokud v této části tratě je lokální doprava málo zastoupena.\n\nRoku 1882 začal jezdit proslulý Orient expres jako noční spojení mezi Paříží a Giurgiu, brzy prodloužený až do Konstantinopole (Istanbulu) a později i do Londýna. Mezinárodní expresy bývají sdružovány do sítí, v nichž jsou jejich kvalita a jízdní řád mezinárodně dohodnuté, např. (TEE), později EuroCity. Velký rozmach expresních vlaků spojujících velká města začal z potřeby alternovat přetížené nebo pomalé dopravní spoje a konkurovat letecké i silniční dopravě od 60. let 20. století rozvojem vysokorychlostní železnice v Japonsku (Šinkansen), Francii (TGV), Itálii, později i v Německu Intercity-Express (ICE). K evropské síti vlaků EuroCity (EC) a InterCity (IC) se k níž se po roce 1989 připojila i Česká republika a České dráhy označují ty rychlejší ze svých IC a EC jako SuperCity (SC).\n\nExpresní služba se prosadila i do městské dopravy. Newyorské metro má v centru většinou čtyři koleje, po nichž jezdí jednak zastávkové vlaky, jednak předměstské spoje, které v centru zastavují jen na hlavních stanicích. V Paříži síť metra doplňuje předměstská síť RER (Réseau Express Régional), která ve městě jezdí v tunelech a navazuje na linky metra. Také londýnské metro má expresní linky. Mezi vlakovým nádražím Paddington a letištěm Heathrow jezdí Heathrow Express. Při maximální rychlosti 160 km/hod je jízdní doba k terminálů 1,2 a 3 pouhých 15 minut.\n\nV nákladní dopravě existují nákladní expresy (NEx), které překonávají stakilometrové vzdálenosti a průměrnou rychlostí se někdy vyrovnávají expresům osobním.\n\n\n"}
{"id": "499597", "url": "https://cs.wikipedia.org/wiki?curid=499597", "title": "Polyorama", "text": "Polyorama\n\nPolyorama nebo panoptické polyorama (polyorama panoptique) byl přístroj, který umožňoval sledovat animované snímky – vynález francouzského fotografa a optika Louise Daguerra z 19. století.\n\nPolyorama se skládalo z temné komory o velikosti 10 x 14 cm nebo 18 x 24 cm. Používaly se v něm dvě průhledné skleněné ručně malované desky. Přední deska byla denní scéna, zatímco zadní desce odpovídala scéna noční. Mechanismus umožňoval postupný přechod z jednoho světla k druhému, přičemž docházelo k jemnému přechodu z denní scény na noční.\n\n\n"}
{"id": "499601", "url": "https://cs.wikipedia.org/wiki?curid=499601", "title": "Gezer", "text": "Gezer\n\nGezer ( ) bylo významné starověké město v Izraeli. Nachází se v Ajalonském údolí v severní Šfele 8 km jihovýchodně od Ramly. Tel Gezer (také známý jako Tell el-Džezer či Abu Šuša) se nachází u hlavní silnice mezi Jeruzalémem a Tel Avivem. Místo je dnes národním parkem.\n\nGezer je zmiňován v Bibli v souvislosti s dobytím země pod vedením Jozua. Měl náležet Levitům. Zůstal však pod nadvládou Pelištejců až do doby, kdy David zlomil jejich nadvládu „od Geby až ke Gezeru“.\n\nGezer je také zmíněn mezi městy, dobytými faraónem Thutmosem III. (roku 1468 př. n. l.) a v el-amarnských dopisech. Na konci 13. stol. př. n. l. zřejmě město zpustlo a bylo znovu osídleno o století později. Město těžce poničil při svém tažení r. 925 př. n. l. faraon Šešonk I. a na konci 8. století zničil asyrský král Tiglatpilesar III. V době perské bylo město obnoveno a nabylo důležitosti v době Makabejského povstání, kdy ho opevnil seleukovský velitel Bakchides a roku 142 př. n. l. ho dobyl Šimon Makabejský a postavil tu palác či tvrz. Ale na konci 2. století př. n. l. bylo město znovu rozbořeno.\n\nAž roku 1830 tu Arabové přistěhovalí z Egypta založili vesnici Abu Šuša, která zde stávala do války za nezávislost roku 1948. Stávala v ní mešita a chlapecká základní škola založená roku 1947. Roku 1931 měla Abu Šuša 627 obyvatel a 145 domů. Počátkem války v květnu 1948 byla tato oblast ovládnuta židovskými silami a arabské osídlení zde skončilo. Zástavba vesnice pak byla zcela zbořena.\n\nRoku 1871 tu dělal archeologický průzkum Charles Simon Clermont-Ganneau, jenž jako první ztotožnil tento tel s Gezerem. V letech 1902 – 1907 Robert Macalister. Roku 1934 tu pracoval Alan Rowe, 1964 G. E. Wright a spolu s ním William Dever a Jiga'el Jadin. Od roku 2006 vede výzkumy Steve Ortiz ze Southwestern Baptist Theological Seminary z Fort Worth v USA a Sam Wolff z Izraelského památkového úřadu.\n\nOkolo telu byly objeveny zbytky opevnění a bran ze střední doby bronzové a z doby královské (10. stol. př. n. l.). Na severu telu je kultické místo ze střední doby bronzové. Byl objeven vodní systém (datovaný do kanaánské doby nebo doby královské), který tvoří 7 m hluboká šachta a tunel dlouhý 45 m. Na telu je dále hrob šejcha z 16. století a muslimský hřbitov.\n\n\n\n"}
{"id": "499606", "url": "https://cs.wikipedia.org/wiki?curid=499606", "title": "Lokomotiva 100", "text": "Lokomotiva 100\n\nLokomotiva řady 100 je elektrická lokomotiva na stejnosměrný proud určená pro vedlejší tratě elektrizované napájecí soustavou 1,5 kV. Vyráběla ji plzeňská firma Škoda v letech 1956 a 1957 s továrním označením Škoda 15E. Patří k československým lokomotivám tzv. I. generace.\n\nObě jihočeské tratě, elektrifikované stejnosměrnou soustavou 1,5 kV (Rybník – Lipno a Tábor – Bechyně) přečkaly druhou světovou válku víceméně beze škod. Místní vozový park byl však naprosto zastaralý a nevyhovující. Na lipenské trati zajišťovaly osobní dopravu elektrické vozy Siemens-Schuckert, dodané na dráhu při zahájení provozu (tedy v roce 1911), zatímco vlaky nákladní dopravovaly předválečné stroje řad E 423.0 a E 424.0 a i na trati do Bechyně nebyl stav o mnoho lepší. Dalším impulzem byla plánovaná výstavba Lipenské přehrady a s tím spojená zvýšená nákladní doprava na trati do Lipna. Proto byly do plánu výroby nových vozidel zahrnuty elektrické lokomotivy pro obě elektrické dráhy. Projekt počítal s univerzálními lokomotivami, použitelnými v nákladní i osobní dopravě (pro tento účel měly být také vybaveny zavazadlovým oddílem). Objednávka na celkem čtyři lokomotivy (pro každou trať dvě) byla podána roku 1948 v lokomotivce ČKD, ta však byla záhy státním plánováním určena jako monopolní výrobce motorových lokomotiv a zakázka byla proto postoupena k vyřízení plzeňské Škodě (krátce nato přejmenované na Závody V. I. Lenina). Jelikož nebyla zakázka z celostátního pohledu příliš důležitá, termín výroby byl neustále posouván a původní plán dodání v roce 1952 byl několikrát prodloužen. Na rozdíl od prvních lokomotiv řady 140, při jejichž vývoji byly využity licenční komponenty švýcarských firem Sécheron a SLM Winterthur, byla nová řada E 422.0 řešena jako čistě tuzemská konstrukce a technicky se od nich přes vnější podobnost velmi liší. První lokomotiva tak byla vyrobena teprve v průběhu roku 1956 a do provozu v depu ve Vyšším Brodě předána v lednu roku následujícího. \n\nLokomotiva je skříňová, se dvěma koncovými stanovišti strojvedoucího, mezi nimi se nachází strojovna a malý zavazadlový oddíl s dvoukřídlými posuvnými dveřmi (jako u jediného typu elektrických lokomotiv ČSD). Pojezd je tvořen dvěma dvounápravovými podvozky, na nichž je uložen hlavní rám. Lokomotivu pohání čtyři elektromotory, pro každé dvojkolí jeden. Regulace výkonu je odporová, jednotlivé stupně jsou voleny postupným vyřazováním rozjezdových odporů. Celý princip regulace je s drobnými změnami převzat z řady 140, byly však použity kloubové spojky škodovácké koncepce. Elektřinu z troleje lokomotiva odebírá pomocí dvou pantografů. Brzdový systém sestává z elektrodynamické brzdy, jenž je v provozu koncipována jako primární, a vzduchové samočinné i přímočinné brzdy.\n\n„Prototypový“ stroj (který ve skutečnosti prototypem v pravém slova smyslu nebyl) E 422.001 došel do Vyššího Brodu v lednu 1957 a byl zkoušen na všech typech vlaků. I přes počáteční problémy a minimum zkušeností s výrobou elektrických lokomotiv moderní koncepce stroj obstál s dobrými výsledky a o tři měsíce později bylo testování ukončeno. Na základě poznatků ze zkoušek byly přepracovány některé konstrukční uzly (např. proudová ochrana trakčních motorů) a ihned se začalo s výrobou zbývajících tří objednaných strojů. Dokončovány byly postupně koncem léta téhož roku, své technicko-bezpečnostní zkoušky vykonaly mezi srpnem a listopadem a poté již nic nebránilo jejich každodennímu nasazování. \n\nTéměř záhy po dodání nových lokomotiv byly z provozu vyřazeny prastaré elektrické vozy Siemens a většinu osobní dopravy převzala právě řada E 422.0, doplňovaná rekonstruovanými německými vozy s elektrickou výzbrojí Škoda (řada M 411.0). Nákladní dopravě stále kralovaly staré „škodovky“ řady E 424.0, v případě dostatku „kapesních bobinek“ (jak se brzy začalo lokomotivám přezdívat) ale vypomáhaly i zde. Lipenská přehrada byla dokončena v roce 1959 a poté byla první lokomotiva E 422.001 předána do Tábora, aby nahradila tamní stroje E 423.0. Ty však zrušeny nebyly, v provozu zůstaly i nadále a nakonec byly roku 1963 vyměněny za řadu E 424.0 z Vyššího Brodu (pro svou nižší hmotnost a lépe vyřešený pojezd). Přestože byly lokomotivy čísel 002–004 stabilně v provozu na lipenské trati, podle potřeby docházelo k občasným zápůjčkám mezi oběma tratěmi. Několikrát se stroje 002 i 003 podívaly do Tábora, 001 naopak například mezi lety 1973–1975 jezdila na Vyšebrodské dráze. Řada E 424.0 byla definitivně zrušena v letech 1963–1964 a poté již provoz na bechyňské trati patřil pouze novým strojům.\nPočátkem 70. let již staré „adamovky“ řady E 423.0 v nákladní dopravě přestávaly stačit a jejich udržení v provozu se komplikovalo (především pro nedostatek náhradních dílů a celkovou morální zastaralost). Pro standardní soustavu 3 kV byla ve Škodě připravována nová řada E 458.0 (dnes 110) a řešením situace se stala možnost úpravy tohoto typu i na systém 1,5 kV. Objednáno tak bylo celkem šest lokomotiv nové řady E 426.0 (nyní 113), po třech pro každou trať. Dodány byly v roce 1973 a umožnily odstavení řady E 423.0 z provozu. O první lokomotivu ale projevilo zájem Národní technické muzeum a po vyřazení byla zařazena do jeho sbírek. Dodání nových lokomotiv také znamenalo konec posledních elektrických vozů M 411.0 a všechny vlaky byly vedeny lokomotivami. Řada E 426.0 převzala nákladní dopravu a na starší typ zbyly pouze osobní vlaky na obou tratích. Tento model provozu vydržel v podstatě zachován až do poloviny 90. let.\nPo roce 1990 objem nákladní dopravy především na „Lipence“ spíše stagnoval a již víc než 30 let stará řada E 422.0 (v novém systému označená řadou 100) se pomalu začala stávat nadbytečnou. V Táboře již nebyla lokomotiva 100.001 turnusována zhruba od roku 1988 a o tři roky později prošla hlavní opravou, spojenou s uvedením do historické podoby. Na druhé trati jejich pravidelné nasazení vydrželo déle, naposledy byly turnusově nasazovány v roce 1996. Poté osobní dopravu převzala řada 113 a dvě upravené lokomotivy řady 110.1. Ke dni 20.11.1997 byla zrušena poslední vyrobená lokomotiva 100.004 a poté odvezena k likvidaci. Roku 1999 dojezdila „dvojka“ a jako poslední byl udržován v provozním stavu stroj 100.003. Svou provozní kariéru zakončil v květnu 2002. Malou slavností se stalo ukončení stejnosměrného provozu mezi Rybníkem a Vyšším Brodem v říjnu 2003, kdy se zde sešly všechny tři existující stroje a byly výjimečně nasazeny do osobní dopravy. Tím byl po 46 letech ukončen pravidelný provoz řady 100 a poté byly všechny lokomotivy odvezeny do Tábora.\nJiž od roku 1991 je jako historické vozidlo vedena lokomotiva 100.001, deponovaná v Táboře. Stroj čísla 003 byl po svém převozu do Tábora krátce zrušen, později byl však z rušení vyjmut a opět přesunut, tentokrát do železničního muzea ČD v Lužné u Rakovníka. Po mnohaletém chátrání byl odtud koncem roku 2015 odvezen do přerovských opraven (ČMŽO Přerov), kde prošel rozsáhlou rekonstrukcí. V květnu 2016 se vrátil do Tábora a je s ním počítáno pro sezónní jízdy na bechyňské dráze. Poslední dochovaný stroj 100.002 byl převeden do majetku NTM a nachází se jako neprovozní v depozitáři v Chomutově.\n\n"}
{"id": "499612", "url": "https://cs.wikipedia.org/wiki?curid=499612", "title": "Dětská hudební soutěž Ruského mezinárodního Rotary klubu", "text": "Dětská hudební soutěž Ruského mezinárodního Rotary klubu\n\nDětská hudební soutěž ruského mezinárodního Rotary klubu je jednou z nejdůležitějších událostí kulturního života ruské mládeže. V pořadí již dvanácté finále této soutěže se konalo v koncertním sále Moskevské státní konzervatoře Čajkovského v září 2014.\n\nTuto soutěž inicioval Josef Marouš, prezident Moskevského mezinárodního Rotary klubu v roce 2002 a již 12 let poskytuje příležitost talentovaným mladým evropským hudebníkům dát o sobě vědět a učinit vážný krok v jejich uměleckém rozvoji. Nejlepší evropské hudební školy a Rotary kluby z 34 zemí, více než 135 měst od Vladivostoku, Pekingu a Hong-Kongu na východě až k Saint Lois Potosi (Mexiko) a Pasadeně USA na západě, od města Stord (Norsko) na severu až k Kfar Saba (Izrael) a Johannesburg, Jihoafrická republika na jihu, se již podílelo na hudebních soutěžích Rotary klubů a nominovaly výjimečně talentované děti, které hrají na housle, čelo, klavír a dechové nástroje.\n\nV roce 2007 vedl mezinárodní porotu profesor Moskevské konzervatoře, sólista Moskevské filharmonie, umělecký ředitel a dirigent komorního orchestru Moskovia Eduard Grach. V roce 2009 organizační výbor zvolil za předsedu poroty národního umělce Ruska a šéfdirigenta Moskevského státního filharmonického orchestru Pavla Kogana. Předsedou poroty v 2010 roce byl vynikající pianista a ruský národní umělec Dmitrij Baškirov.\n\nTato hudební soutěž je podporována mnoha velvyslanci v Moskvě. Význačné ruské a zahraniční společnosti a jednotlivci, stejně tak jako slavné ruské hudební osobnosti : Vladimír Spivakov, Yuri Bashmet a Natálie Gutmanová, která byla předsedkyní 3. hudební soutěže, konané v rezidenci Francouzského velvyslance v Moskvě. Pozdravy této soutěži zaslali Ministr kultury a masové komunikace Ruské Federace, Moskevský starosta Jurij Lužkov a další význačné osobnosti.\n\nPoradní sbor je složen z následujících hudebních odborníků, politiku a obchodníků:\n\n\n"}
{"id": "499614", "url": "https://cs.wikipedia.org/wiki?curid=499614", "title": "Lokomotiva 113", "text": "Lokomotiva 113\n\nLokomotiva řady 113 je elektrická lokomotiva na stejnosměrný proud určená pro vedlejší tratě elektrizované napájecí soustavou 1,5 kV. Vyrobila ji plzeňská firma Škoda v roce 1973 s typovým označením Škoda 33E. Patří k československým lokomotivám tzv. II. generace.\n\nPočátkem 70. let se již blížil konec ekonomické životnosti starších lokomotiv řady 100, proto bylo rozhodnuto o dodávce malé série nových lokomotiv odvozených od řady 110 určené pro napájecí systém 3 kV. Zároveň mělo dojít k definitivnímu odstavení starých předválečných lokomotiv (řady E 423.0 a E 424.0), které už sice sloužily pouze jako záložní, přesto se ale na trať čas od času podívaly. Šest strojů tehdejší řady E 426.0 pro napájecí systém 1,5 kV bylo v roce 1973 dodáno do dep v Táboře a Českých Budějovicích (pracoviště Vyšší Brod).\n\nLokomotiva je kapotová se středovým věžovitým stanovištěm strojvedoucího. Pohánějí ji čtyři elektromotory, pro každé dvojkolí jeden. Oproti řadě 110 byly od výroby motory řazeny trvale do série, což vedlo ke snížení výkonu i maximální rychlosti. Po rekonstrukci mají tři stroje i sérioparalelní řazení motorů, díky čemuž dosahují obdobných parametrů výkonu a rychlosti jako řada 110 (díky shodnému pojezdu s řadou 110 byla maximální rychlost sjednocena na 80 km/h, teoretický výkon na systému 3 kV je taktéž 800 kW). Elektřinu lokomotiva odebírá pomocí jednoho sběrače na střeše kabiny pro strojvedoucího.\n\nLokomotivy jsou sice svou konstrukcí předurčeny pro posun, ale jsou též vybaveny zařízením pro elektrické vytápění vlaků, proto se používají i v osobní dopravě. Po jejich dodání došlo k odstavení starých lokomotiv a řada 100 přešla spíše do osobní dopravy, přesto jsou obě řady brány jako univerzální. Od počátku sloužily na tratích Tábor - Bechyně a Rybník - Lipno; depo Tábor obdrželo z výroby stroje čísel 001–003, zbylé tři přišly do Vyššího Brodu. Dvacet let sloužily na obou tratích řady 100 i 113 v podstatě beze změn, až v roce 1995 byly na lipenské trati doplněny stroji 110.118 a 147, které vznikly úpravou dvou kusů běžné řady 110. Díky tomu přešla řada 100 už jen do zálohy a jedna lokomotiva byla i zrušena a sešrotována.\n\nDalším milníkem v provozu této řady bylo po roce 2000 rozhodnutí změnit na trati Rybník - Lipno na napájecí soustavu na střídavý systém 25 kV/50 Hz, kterým byla právě elektrifikována přípojná trať z Českých Budějovic do Summerau. Mezi Rybníkem a Vyšším Brodem byl stejnosměrný provoz slavnostně ukončen 17. října 2003, do Lipna se jezdilo ještě do 14. dubna 2004 - vůbec poslední stejnosměrný osobní vlak na trati odvezla lokomotiva 113.005. Poté obě řady místní trať opustily - lokomotiva 113.004 a oba zdejší stroje řady 100 byly převezeny do Tábora, dvojice 113.005 a 006 odjela do Prahy, kde se podrobila rekonstrukci pro provoz na soustavě 3 kV a lokomotivy byly označeny 110.205 a 206. Už po několika letech však byly obě lokomotivy odstaveny a sešrotovány.\n\nZbylé čtyři stroje tak zůstaly pouze na trati do Bechyně. Stroj 113.004 byl po několika měsících odstaven, takže se na trati vyskytovaly pouze první tři vyrobené kusy. 1. září 2007 provoz poznamenala nehoda, kdy vlak Os 28406 sestavený z lokomotivy 113.002, osobního/služebního vozu BDs450 a patrového vozu Bmto292 vykolejil na výjezdu z Tábora. Hmotné škody byly minimální, jako příčina byla shledána závada geometrických parametrů koleje – projektovaná hodnota vzepětí koleje 100 mm byla v místě 2 metry před místem vykolejení překročena o 25 mm, ačkoliv maximální povolená odchylka je jen 20 mm. Po této nehodě byl provoz patrových vozů na bechyňské trati zakázán a do souprav řazeny jiné vozy.\n\nVzhledem k neefektivnosti a menší flexibilitě (nutnost objíždění v koncových stanicích) souprav tažených lokomotivou byl provoz řady 113 na „Bechyňce“ s novým jízdním řádem 2010/2011 zastaven, na trať byly nasazeny ekonomičtější motorové jednotky řady 814 a lokomotivy zůstaly v táborském depu odstaveny bez využití. Později však byl tento krok přehodnocen a především kvůli špatným trakčním vlastnostem řady 814 na podzim a v zimě vyjela řada 113 na trať od prosince 2013 znovu, a to v čele souprav lehkých dvounápravových vozů řady Btax780. Tento systém ale vydržel pouhý jeden rok, poté bylo její nasazení opět omezeno a v jízdním řádu 2014/2015 se s ní setkáme na pouhých dvou párech vlaků, a to pouze v pracovní dny. Zbylé vlaky opět zajišťuje řada 814. \n\nV jízdním řádu 2019/2020 se lokomotivy 113 s vozy řady BDtax782 opět objevují na všech vlacích do Bechyně a zpět.Aktuálně jsou po moha letech provozní všechny existující lokomotivy zmíněné řady. V případě neschopnosti více lokomotiv 113 je zaskakují motorové jednotky 814. Je také navýšen počet párů vlaku.Všechny lokomotivy 113 spadají pod OCÚ Západ, SÚ Tábor.\n\nPo několikaletém odstavení lokomotivy 113 001-2 byla přistavena do DPOV Přerov k hlavní opravě. Z dílen se vrátila před štědrým dnem v roce 2019 a nakonec poprvé po opravě vyjela 31.12.2019.Opravená lokomotiva obdržela tovární oranžovo-krémový lak a cedulky se starým označením. Společně s lokomotivou 113 001-2 byly do SÚ Tábor dodány i 2 vozy BDtax782 v retro nátěru. Ty zatím (19.2.2020) nikdy nevezla 113 001-2.\n\n"}
