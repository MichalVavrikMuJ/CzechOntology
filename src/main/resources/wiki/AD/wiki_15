{"id": "395256", "url": "https://cs.wikipedia.org/wiki?curid=395256", "title": "Grand Prix Austrálie 2009", "text": "Grand Prix Austrálie 2009\n\nGrand Prix Austrálie 2009 (LXXIV ING Australian Grand Prix), úvodní závod 60. ročníku mistrovství světa jezdců Formule 1 a 51. ročníku poháru konstruktérů, historicky již 804. grand prix, se již tradičně odehrála na okruhu v Albert Park ve městě Melbourne. Na trati dlouhé 5,303 km absolvovali jezdci 58 okruhů, což celkově představuje 307,574 km. Na konci léta přivítala Austrálie jezdce slunečním počasím, teplota se pohybovala okolo 21 °C, teplota trati pak měla 31 °C to vše při 59% vlhkosti. Letošní ročník Grand Prix Austrálie, byl již 25. podnikem zařazeným do mistrovství světa formule 1 a 14. závodem, který se konal v Melbourne. Předchozích 11. ročníků (1985 - 1995) se odehrálo v Adelaide (Adelaide Street Circuit).\n\nNový tým Brawn GP, koncepčně vycházející z týmu Honda, byl během celého závodního víkendu dominující. Jenson Button se stal vítězem Grand Prix Austrálie, nadvládu vozu Brawn GP podtrhl druhým místem Rubens Barrichello. Takový vstup nového týmu do formule 1 pamatuje jen Grand Prix Francie 1954, kdy se praktický stejná situace povedla týmu Mercedes. Mrak pochybností se vznáší nad legálnosti jejich vozů, kdy některé týmy podali protest, ve kterém upozornili na odlišnost výkladu technických pravidel, především řešení difuzoru. Grand Prix Austrálie 2009 je teprve druhým závodem formule 1, který se dokončil za safety carem, výjezd tohoto vozu si vyžádala kolize tři kola před koncem závodu mezi Robertem Kubicou a Sebastianem Vettelem. Poprvé se závod za safety carem dokončil při Grand Prix Kanady 1999.\n\nDo úvodního závodu nové sezony vstoupilo 10 týmů, obhájce titulu v poháru konstruktérů Ferrari, které stejně jako Renault, BMW a Toyota jsou jedinými konstruktéry s vlastními motory. Mercedes dodává motory třem týmům Mclaren, Brawn GP a Force India, Ferrari pak týmu Toro Rosso, Renault Red Bullu a Toyota Williamsu. Nováčkem mezi týmy je Brawn GP, který je pokračovatelem týmu Honda Racing F1. Ross Brawn, bývalý technický ředitel týmu Ferrari a Honda, se dohodl s vedením týmu Honda Racing F1 a převzal vedení týmu. Dalším nováčkem je švýcarský pilot Sébastien Buemi, stal se tak 22 pilotem reprezentující Švýcarsko ve Formuli 1, tím posledním byl v roce 1995 Jean-Denis Délétraz a tím nejúspěšnějším byl Clay Regazzoni. Sébastien Buemi nahradil Sebastiana Vettela v týmu Toro Rosso, který byl povolán do Red Bullu na místo po Davidu Coulthardovi. Ostatní týmy závodí se stejnou sestavou jezdců tak jako v předešlé sezóně.\nTak jako v předešlých letech tak i letos se konalo pře Grand Prix Austrálie mnoho prezentačních akcí spojené s představením týmů a sponzorů. Sébastien Bourdais a Sebastien Bušemi ze Scuderia Toro Rosso hráli tenis na místních dvorcích, zatímco Fernando Alonso a tým Renault se ukázali na fotbalovém hřišti spolu s Danny Alsopp z Melbourne Victory. Stáj McLaren se setkala s místními požárníky, kteří se vyznamenali při likvidaci rozsáhlých požárů, které tuto oblast zachvátili. Poté si vyzkoušeli jak se hraje profesionální cricket.\nMezi doprovodnými závody Grand Prix Austrálie byl i Vodka O Australian GT Championship. V první jízdě zvítězil David Wall s vozem Porsche GT3 Cup S před Tony Quinnim s vozem Aston Martin DBRS9. David Wall vyhrál i druhou rozjížďku australského mistrovství vozů GT.\n\nAussie Racing Car Series byla další doprovodnou sérií, kterou vyhrál Richie Rappa s vozem Falcon AU, druhý byl David Lawrence ve voze Commodore a třetí místo získal Kyle Clews s vozem Toyota Aurion. Richie Rappa zvítězil i v druhé rozjížďce, druhý byl Kyle Clews.\n\nSprint Gas V8 Supercar Manufacturers Challenge vyhrál Craig Lowndes na voze Ford Falcon FG, druhý byl Mark Winterbottom na témže voze. A právě posledně jmenovaný Mark Winterbottom s vozem Ford Falcon FG, zvítězil ve druhé jízdě.\n\nV sérii Formula 5000 Tasman Cup Revival byli k vidění historické skvosty jako Chevron B24, March 732A, McLaren M22 nebo Eagle FA74. Vítězství si nakonec odnesl vůz Lola T400 pilotovaný Markem Dwyerem, není bez zajímavosti, že prvních 7 míst obsadily vozy značky Lola. Tony Richards s vozem Lola T332 potvrdil nadvládu Loli vítězstvím ve druhé jízdě.\n\nSoučástí závodního víkendu byla i ukázka rychlosti vozu F1 v porovnání s cestovním vozem BMW 135i Coupe a speciálem Sprint Gas V8. Zatímco monopost F1 stáje BMW Sauber zdolal vzdálenost jednoho kola za 1:39.340, vozu Sprint Gas V8 to trvalo 2:04.650 a vozu BMW 135 Coupe 2:36.230. Za volantem monopostu F1 se představil testovací pilot Christian Klien, cestovní vůz pilotoval Paul Gover a Greg Murphy řídil Sprint Gas V8.\n\nCleanevent Australian Formula Ford Championship byl součástí závodního víkendu, nejlépe si počínal Nick Percat s vozem Mygale SJ07A, který vyhrál obě rozjížďky.\n\nPříjemné počasí pozdního léta čekalo na piloty v prvním měřeném tréninku. Trať se postupně ohřála až na 33 °C při relativní vlhkosti vzduchu 60%. V úvodu tréninku se na trati objevilo pár jezdců, kteří odkroužili neměřené instalační kolo a zajeli zpět ke svým mechanikům. Posléze se celou čtvrthodinku na trati neobjevil jediný vůz. Poté se na trať vydal Rubens Barrichello s novým vozem Brawn GP, aby zajel neměřené kolo. Hned za nim vyjel švýcarský pilot Sebastien Buemi, který je jediným nováčkem mezi jezdci, a byl to právě on, kdo stanovil základní čas 1:41,493, který v dalším kole stlačil na hodnotu 1:32,788.\n\nNejrychlejším mužem prvního tréninku byl Nico Rosberg na Williamsu. Německý pilot dokázal zajet nejrychlejší okruh časem 1:26.687, což bylo o necelou desetinu sekundy rychleji než čas Lewise Hamiltona z loňského roku, kterým si zajistil pole position. Druhý byl Rosbergův týmový kolega Kazuki Nakajima a třetí místo si zajistil pilot Ferrari Kimi Raikkonen. V tomto okamžiku se potvrdilo tvrzení sedmi týmů, které označili difuzory vozů Brawn GP a Williams jako nelegální. Na jejich obranu je potřeba zdůraznit fakt, že oba jezdci Williamsu v době, kdy zajeli nejrychlejší čas, měli na voze tvrdší směs pneumatik Bridgestone. Kimi Räikkönen zajel hned na první pokus čas 1:32,121, který hned v dalším kole posunul na 1:28,458 a ujal se vedení. Räikkönen byl ve vedení převážnou část 90 minutového tréninku, kterého ohrožovaly převážně oba vozy Brawn a Williams. Důvodem malé aktivity na trati je pravděpodobně pravidlo o použití motorů, které určuje že týmy mohou použít pouze 8 motorů na celou sezonu, přičemž se do toho započítává i páteční trénink, což loni nebylo.\n\nBěhem tréninku byla vyvěšena také žlutá vlajka, která signalizovala nepojízdný vůz Sebastiana Vettela, který zůstal stát na trati s poruchou na hydraulice. Mezitím se pořadí na čele neustále měnilo, nejprve se tam vyhoupl Barrichello, posléze Kovalainen. Räikkönen zajel do boxu pro novou sadu pneumatik a když se vrátil na trať s měkkou směsí (letos označována zeleným proužkem na boku), zajel čas 1.26.750 a vrátil se tak do čela.\n\nNico Rosberg ze stáje Williams potvrdil svou rychlost z dopoledního tréninku a časem 1:26,053 vévodil i druhému tréninku. Rubens Barrichello byl druhý nejrychlejší a Jarno Trulli obsadil třetí místo. Znovu se tak otevřela otázka protestu proti dvojitým difuzorům, které byly součástí výše jmenovaných vozů. Nejlépe umístěným vozem s tradičním difuzorem byl Red Bull Marka Webera na čtvrtém místě. Na dalších místech se seřadily vozy s dvojitým difuzorem, Brawn Jensona Buttona, Toyota Tima Glocka a Williams Kazuki Nakajimi. Překvapivě dobrý výkon podal Adrian Sutil s vozem Force India, když za sebou nechal obě Ferrari. Zcela nepřesvědčivé výkony podaly vozy BMW (14. a 15. místo) a McLaren (17. a 18. místo). Startovní pole uzavírali Nelson Piquet a nováček Sebastien Buemi.\n\nSobotní trénink pouze potvrdil výkonnost týmů z pátečních tréninků a dominantní Williams Nica Rosberga zaznamenal další nejrychlejší čas. Protože se jednalo o poslední trénink před kvalifikací stratégové týmu zvolili téměř podobné podmínky pro své jezdce a to tak, že v první části se zkoušela resistence tvrdé směsi pneumatik. V závěru tréninku přešly všechny týmy na měkkou směs, aby odzkoušeli její rychlost pro kvalifikaci. Druhým nejrychlejším mužem byl Jarno Trulli s Toyotou, z loňských uchazečů o titul se na čele dokázal držet pouze Felipe Massa s Ferrari. Kimi Räikkönen s druhým Ferrari měl v závěru tréninku potíže s hydraulikou vozu. Nejprve Sebastian Vettel zajel nejrychleji časem (1:27.009). Pilota Red Bull Racing pronásledoval Barrichello 1:27.729, Nakajima 1:27.762, Rosberg 1:27.782, Button 1:27.863, Hamilton 1:27.923, Alonso 1:27.955 a Glock 1:28.085. Zatímco Vettel se nedokázal dostat pod tento čas, Barrichello jako první zajel čas s hodnotou 1:26. a dostal se před dosud vedoucí čtveřici Trulli, Massa, Button a Rosberg. Dalšíkolo přineslo další změnu v pořadí, které mělo následnou podobu Glock 1:26.410, Barrichello 1:26.489, Trulli 1:26.569, Massa 1:26.629, Button 1:26.691, Rosberg 1:26.893. Závěrečná minuta přinesla drama v podání Truliho, který zajel čas 1:25,811, následně ho pokořil Rosberg o pouhé 3 tisíciny sekundy, třetí místo si nakonec vyjel Jenson Button.\n\nSlunce pozdního léta v Melbourne, ohřálo vzduch na 25 °C a povrch tratě dokonce přes 30 °C. Nový časový harmonogram zkomplikoval zorné pole mnoha jezdců. Kvalifikace začala až v 17 hodin místního času což se projevilo na délce stínů, které dopadaly na asfaltový povrch od stromů lemujících trať v Albert Parku. Střídavý přechod ze stínu a slunce znepříjemňoval život jezdců i techniků, jelikož se výrazně měnila i teplota v zastíněných a osluněných částech silnice což mělo vliv na kvalitu mechanické přilnavosti.\nHned od prvního okamžiku se jezdilo ve vysokém tempu a první pokusy byly pod hranicí 1:27. Pořadí na čele se měnilo při každém průjezdu vozu cílovou rovinou. Kimi Räikkönen na Ferrari zajel jako první čas 1:26,6, následně ho překonal Fernando Alonso s Renaultem. Na první dvě místa se nejrychlejším časem dostali Rubens Barrichello a Lewis Hamilton, jejich pozice ale vzápětí ohrozil a překonal domácí pilot Mark Webber na voze Red Bull a několik minut před vypršením časového limitu se do čela znovu vyhoupl Rubens Barichello, druhý skončil Barrichelluv stájový kolega Jenson Button, třetí byl nakonec Mark Webber. V první části kvalifikace zcela vyhořely vozy McLaren a Renault. Lewis Hamilton proklouzl do druhé části jen o vlásek, první nepostupující pětice byla složena z obou jezdců Toro Rosso Sébastiena Buemiho (16.) a Sébastiena Bourdaise (20.), obou pilotů Force India Giancarla Fisichelli (18.) a Adriana Sutila (19.), které doplnil pilot Renaultu Nelson Piquet jr. na 17. místě.\n\nPo krátké pauze nastoupilo zbylých 15 jezdců ke druhému klání, které rozhodne o další pětici odpadnuvších. Jako první se na trati objevili piloti rudých monopostů z Maranella a hned zajeli super rychlé časy, Räikkönen 1:25,3 a Massa 1:25,5 a zdálo se, že by jim postup do závěrečné fáze kvalifikace neměl uniknout. Nesnáze i nadále provázely týmy McLaren a Renault. Senzačně vstoupil do druhé části Sebastian Vettel a 1:25,1 min se zařadil na první místo, sledovaný Nicem Rosbergem a Rubensem Barrichellem. Poprvé za celý víkend o sobě dal vědět Robert Kubica s vozem BMW Sauber, který na rozdíl od svého týmového kolegy Nicka Heidfelda, postoupil do závěrečných bojů o pole positions. Do třetí části kvalifikace nepostoupili oba jezdci McLarenu Heikki Kovalainen (14.) a Lewis Hamilton (15.), Kazuki Nakajima s Williamsem, Fernando Alonso na Renaultu a Nick Heidfeld s BMW.\nPomyslnou první řadu vybojovali Rubens Barrichello a Jenson Button z týmu Rosse Brawna, dva vozy v top 10 měly rovněž týmy Red Bull Racing, Toyota a Ferrari. Úřadující mistr světa Lewis Hamilton se sice probojoval do druhé části, jak se ale po několika minutách ukázalo, do průběhu bojů již nezasáhl, na vině byly problémy s převodovkou. Mechanici posléze museli celou převodovku vyměnit což Lewise stálo pět míst na startovním roštu.\n\nJiž od prvních metrů závěrečné části kvalifikace bylo jasné s jakou strategií vstupují jednotlivé stáje do bojů o Grand Prix Austrálie. Brawn a Red Bull neponechali nic náhodě a hned o počátku nasadili extrémně vysoké tempo a seřadili se na špici startovního pole po sérii prvních pokusů. Ferrari nezvykle zpomalilo a zdálo se, že italská stáj zvolila strategii na dlouhý první stint. Nakonec se ukázalo, že nový vůz F60 si vůbec nerozumí s měkkou směsí pneumatik. Druhé pokusy rozhodly o postavení na startovním roštu. Ještě v prvním sektoru to vypadalo na absolutní triumf Rubense Barrichella, ale v závěrečné fázi okruhu chyboval a nechal tak prostor svému týmovému kolegovi. První řada tak patřila vozům Brawn (Button, Barrichello), druhou řadu obsadil Sebastian Vettel a Robert Kubica. Pátý byl Nico Rosberga a za ním se prostřídali jezdci Ferrari a Toyoty.\n\nPo mnoha letech se tak divákovi naskytl neobvyklý pohled na složení startovního roštu, který doznal několika změn v podobě diskvalifikací a penalizací. Úřadující mistr světa Lewis Hamilton, musel po výměně převodovky opustit 15 pozici, která mu po kvalifikaci patřila a posunout se o pět míst dozadu (nakonec to bylo pouze o tři – po diskvalifikaci obou jezdců Toyoty). Při technické prohlídce po skončení kvalifikace byly diskvalifikovany oba monoposty Toyota TF109. FIA zrušila kvalifikační časy obou jezdců týmu Toyota z důvodů porušení technických pravidel. Horní element zadního křídla u vozů č. 9 a 10 vykazuje extrémní pružnost, což je v rozporu s požadavky článku 3.15. Pro oba jezdce to současně znamenalo start do závodu z boxů a to jen za předpokladu, že japonská stáj zjištěnou závadu na svých vozech odstraní. První řadu na roštu tak obsadil Brawn GP, druhá řáda byla ve složení Sebastian Vettel (Red Bull Racing) a Robert Kubica (BMW Sauber), třetí řada Nico Rosberg (Williams) a Felipe Massa (Ferrari). Na složení startovního roštu měla vliv i hmotnost samotných monopostů. Nejlehčí do kvalifikace nastoupil Robert Kubica s váhou 650 kg, předpokládalo se že podobně těžké budou i vítězné vozy Brawn, ale ty patřily ke středu a v top 10 byly dokonce nejtěžší.\n\n\n\nV závorce body získane v této GP:\n\n Nico Rosberg- Williams-1:27,706\n\nVývoj nejrychlejšího kola\n\nSC-Safety car na trati:\n\n Jenson Button- Brawn GP-1'26.202\n\n"}
{"id": "395259", "url": "https://cs.wikipedia.org/wiki?curid=395259", "title": "Grand Prix Malajsie 2009", "text": "Grand Prix Malajsie 2009\n\nGrand Prix Malajsie 2009 (XI Petronas Malaysian Grand Prix), 2. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 805. Grand Prix se již tradičně jel na okruhu Sepang.\n\n Jenson Button- Brawn GP-1'35.181\n\n\n"}
{"id": "395261", "url": "https://cs.wikipedia.org/wiki?curid=395261", "title": "Malý Mikuláš", "text": "Malý Mikuláš\n\nMalý Mikuláš, , je francouzská série zábavných povídek pro děti, kterou napsal René Goscinny a ilustroval Jean-Jacques Sempé. Mikuláš je vyobrazení ideálního dětství a nostalgické vzpomínky na 50. léta 20. století.\n\nHumor knížek vychází z unikátního vypravěčského stylu: dobrodružství malého Mikuláše jsou vyprávěna v první osobě samotným Mikulášem. Na jedné straně jsou knihy parodií vyprávěcích zlozvyků malých dětí, například když autor často používá nekonečných souvětí a používá egocentrický, naivní pohled na svět. Na druhé straně představují dospělí terče humoru, když přímočarý a nekomplikovaný pohled dětského vypravěče odhaluje jejich chyby. Rozvratný prvek v \"Malém Mikuláši\" z něj tudíž dělá příklad moderní dětské literatury, která je více soustředěná na zážitky dětí než na interpretaci světa z pohledu dospělých.\n\nHlavní postavy knih (původní francouzská jména \"kurzívou\"):\n\n\nDalší postavy jsou zejména Mikulášovi rodiče, učitelé ve škole a soused pan Durda. Jejich učitelka je pracovitá a miluje děti, ačkoliv ji obvykle dohánějí k šílenství. Cholerický dohlížitel ve škole pan Dubon má přezdívku „Polívka“.\n\nKdyž Mikuláš jde do tábora na prázdniny, je nucen spolu s ostatními dětmi k odpočinku. Vychovatel se rozhodne jim vyprávět příběh o „kalifovi, který byl velmi dobrý muž, ale měl velmi zlého vezíra...“, který je předehrou k Goscinnyho budoucím komiksovým sériím \"Iznogoud\". Dohlížitel vypráví o tom, jak kalif se obleče jako obyčejný muž, aby zjistil, co si lidé o něm myslí a vezír zaujme jeho místo.\n\nS více než 10 milióny prodaných výtisků ve více než 30 zemích se Mikuláš stal jednou z nejznámějších francouzských ikon ve světě.\n\nAnne Goscinny, dcera René Goscinnyho, nedávno objevila a shromáždila mnoho původních, dříve nevydaných příběhů, které byly následně vydány v letech 2004 a 2006. Ve Francii bylo prodáno 1 milión výtisků těchto nových příběhů a dosahují velký úspěch také i v zahraničí.\n\nPříběhy malého Mikuláše byly československé veřejnosti poprvé představeny v knize Mikulášovy patálie, kterou vydalo nakladatelství Albatros v roce 1970, následovalo druhé vydání v roce 1973, dále třetí vydání z roku 1985 a poslední čtvrté v roce 1995. Jednalo se o výběr příběhů ze všech původních knih. Stejně tak druhá kniha Mikulášovy prázdniny, která vyšla poprvé vyšla v roce 1981 a podruhé v roce 1993 z nakladatelství Albatros, byla překladem původní knihy \"Les Vacances du Petit Nicolas\", k níž byly ještě přidány vybrané povídky ze všech ostatních knih.\n\nVe slovenštině kniha poprvé vyšla pod názvem \"Mikulášove šibalstvá\" v roce 1978.\n\nPrvní samostatné knihy založené pouze na překladech originálních verzí vydalo nakladatelství BB art v roce 1997.\n\nVšechny knihy přeložila Tamara Sýkorová-Řezáčová.\n\nKromě standardních knih vychází od roku 2008 diáře.\n\n\nHraný film s názvem Mikulášovy patálie (\"Le Petit Nicolas\"), byl do kin uveden poprvé ve Francii a Belgii dne 30. září 2009, v Česku pak 10. prosince 2009.\n\nVe Francie také existuje 3D animovaný seriál \"Le Petit Nicolas\", který má 52 epizod po 13 minutách.\n\n\n"}
{"id": "395263", "url": "https://cs.wikipedia.org/wiki?curid=395263", "title": "Grand Prix Číny 2009", "text": "Grand Prix Číny 2009\n\nGrand Prix Číny 2009 (VI Sinopec Chinese Grand Prix), 3. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 806. grand prix, se již tradičně odehrála na okruhu v Šanghaji.\n\n\n\n"}
{"id": "395264", "url": "https://cs.wikipedia.org/wiki?curid=395264", "title": "Spojená sebeobrana Kolumbie", "text": "Spojená sebeobrana Kolumbie\n\nSpojená sebeobrana Kolumbie neboli AUC (Autodefensas Unidas de Colombia) jsou pravicové nezávislé ozbrojené síly v Kolumbii, které vznikly v roce 1997 jako obranná reakce bohatých zájmových skupin (včetně drogových kartelů) na působení levicových skupin FARC a ELN. Po únosu a vraždě jednoho z klanu Castaňů jeho synové přísahali pomstu levicovým silám. Jednotky AUC tak vznikly na základě soukromých armád některých drogových bossů, těší se například rozsáhlé podpoře šéfa medelínského kartelu José Rodrigueze Gachy. V čele AUC stojí Carlos Castaňo, který dokázal vybudovat armádu 9 000 mužů. AUC však brzo přestaly bojovat pouze proti guerillám a snažily se umlčet své odpůrce – žurnalisty, levicové intelektuály či příslušníky odborů.\n\n"}
{"id": "395268", "url": "https://cs.wikipedia.org/wiki?curid=395268", "title": "Santa Marta", "text": "Santa Marta\n\nSanta Marta je hlavní město departmentu Magdalena v severní části Kolumbie. Z jedné strany ji obklopuje Karibské moře a z druhé strany pohoří Sierra Nevada de Santa Marta.\n\nMěsto bylo založeno 29. července 1525 španělským conquistadorem Rodrigem de Bastidasem, který je pojmenoval podle katolického svátku svaté Marty.\n\nV dnešní době se jedná o turistické středisko s nepřeberným množství sportovních nebo adrenalinových aktivit, a to navzdory skutečnosti, že v minulosti ovládaly přilehlé oblasti různé polovojenské jednotky zájmových skupin. Je to jediné místo v Kolumbii, odkud se pořádá nejznámější trek do Ztraceného města, (\"Ciudad Perdida\"), skrytého v džungli. V samotné Santa Martě se za zajímavé atrakce se považují Tayrona Museum a hacienda Quinta de San Pedro, kde zemřel jihoamerický osvoboditel Simón Bolívar. Zajímavé je i okolí města, především národní park Tayrona s krásnými plážemi, který leží asi 34 km od města, vesnička Taganga, známá jako potápěčské centrum, národní park Sierra Nevada de Santa Marta.\n\n"}
{"id": "395269", "url": "https://cs.wikipedia.org/wiki?curid=395269", "title": "Nakladatelství AMU", "text": "Nakladatelství AMU\n\nNakladatelství AMU (celým názvem Nakladatelství Akademie múzických umění v Praze, zkráceně NAMU) je vydavatelem knih Akademie múzických umění v Praze. Vzniklo 15. února 2002 jako právní nástupce Edičního centra AMU (vybudováno na návrh tehdejšího prorektora Miroslava Vojtěchovského z grantu Fondu rozvoje vysokých škol v roce 1995). \n\nNAMU je informační pracoviště s celoškolní působností, které zajišťuje nakladatelskou a ediční činnost a zveřejňuje výstupy vědecké, pedagogické, umělecké a jiné odborné práce pedagogů a studentů školy. Svoji činnost vykonává na základě výsledků jednání Ediční rady AMU a zakázek složek a fakult AMU. \n\nŘídícím orgánem NAMU je ediční rada. jejími členy jsou pověřený prorektor, ředitel NAMU, zástupci fakult, ředitel knihovny event. zástupci dalších složek. Ediční rada NAMU na základě návrhů edičních komisí DAMU, HAMU a FAMU sestavuje roční ediční plán. \n\n"}
{"id": "395270", "url": "https://cs.wikipedia.org/wiki?curid=395270", "title": "Grand Prix Bahrajnu 2009", "text": "Grand Prix Bahrajnu 2009\n\nGrand Prix Bahrajnu 2009 (V Gulf Air Bahrain Grand Prix), 4. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 807. grand prix, se již tradičně odehrála na okruhu v Manamy.\n\n\n Jarno Trulli- Toyota F1-1'33.431\n\n"}
{"id": "395273", "url": "https://cs.wikipedia.org/wiki?curid=395273", "title": "Alexandra Adi", "text": "Alexandra Adi\n\nAlexandra Adi (* 13. dubna 1971, Florida) je americká herečka. Vyrůstala v ústředním New Yorku, poté začala pobývat v Los Angeles se svým manželem, výkonným zakladatelem společnosti Sapient, Jerry A. Greenbergem.\n\nPoprvé si zahrála v seriálu Cosbyho Případy z roku 1995. Momentálně točí komediální film Dealing.\n\n\n"}
{"id": "395278", "url": "https://cs.wikipedia.org/wiki?curid=395278", "title": "Magdalena (departement)", "text": "Magdalena (departement)\n\nMagdalena je kolumbijský departement, který se rozkládá v severní části země u pobřeží Karibského moře. Na severu tvoří jeho hranici Karibské moře, na severovýchodě hraničí s departementem La Guajira, od něhož ho dělí řeka Palomino. Na východě sousedí s departementem Cesar, přičemž část hranice tvoří řeka Ariguaní. Na západě ho hraniční řeka Magdalena, po níž získala své jméno, odděluje od departementů Atlántico na severozápadě a Bolívar na západě a jihozápadě. Hlavním městem provincie je Santa Marta. Magdalena byl i název jednoho z devíti federativních států Spojených států kolumbijských (1863-1886).\n\nVýchodní část departementu je rovinnatá s množstvím bažin a mokřadů v blízkosti řeky Magdalena, na západě se nachází pohoří Sierra Nevada de Santa Marta.\n"}
{"id": "395284", "url": "https://cs.wikipedia.org/wiki?curid=395284", "title": "Metrosexuál", "text": "Metrosexuál\n\nMetrosexuál je označení pro muže, který se vyznačuje důkladnou úpravou a péčí o svůj zevnějšek, investuje mnoho času i prostředků do svého oblečení, kosmetiky, případně návštěv posiloven a solárií apod.\n\nTermín vznikl složením ze slov \"metropolitní\" a \"heterosexuál\". S neologismem \"metrosexuál\" přišel v roce 1994 britský novinář Mark Simpson, který jej použil 15. listopadu 1994 ve svém článku „Here Come the Mirror Men: Why The Future is Metrosexual“ pro deník \"The Independent\". Popsal tak trend v chování mužů, novodobých dandyů. \n\nPodle Simpsona jde o atraktivního mladého muže, svobodného a s vyššími příjmy, který o sebe s oblibou pečuje, nosí značkové oblečení a obvykle žije i pracuje ve velkých městech. \n\nV širší známost vešel termín poté, co mu Simpson 22. července 2002 věnoval článek „Meet the Metrosexual“ na serveru Salon.com. V něm uvedl jako zářný příklad známého metrosexuála anglického fotbalistu a modela Davida Beckhama.\n\nS odstupem dvaceti let od publikování prvního článku, v červnu 2014 šel Mark Simpson v popisu trendů ještě dál. Ve svém článku pro britský deník \"The Telegraph\" s názvem přeložitelným jako „Metrosexuál je mrtev. Ať žije spornosexuál“ psal o dalším vývoji.\n\nUž v roce 2006 pro magazín \"Out\" popsal spojení sportu a pornografie termínem \"sporno\". O sportovcích jako David Beckham, Fredrik Ljungberg, Alan Smith, Cristiano Ronaldo, Joe Cole či Kaká tehdy psal, že v „postmetrosexuálním světě“, stále více ovlivněném a provázaném s pornografií, „aktivně usilují o status sexuálního objektu“. „Jinými slovy“, psal Simpson, „nejsou jen sportovními hvězdami, ale sporno hvězdami“. Sporno je dle Simpsona postmetrosexuální estetika užívaná ve sportu a reklamě k „prodeji“ mužského těla publiku. Dříve provokující metrosexualita se už stala příliš „normální“, a tak se pro upoutání pozornosti přichází s téměř pornografickým příslibem dokonale upravených, naleštěných a vypracovaných těl inzerujících např. spodní prádlo. Autor to vyjádřil bonmotem, že „reklamy připomínají scénu, kdy sport vlezl do postele s pornem a Armani je u toho fotil“.\n\nSportovci už své tělo nepovažují jen za nástroj pro svůj sportovní výkon, ale považují si jeho estetické hodnoty, vystavují ho na odiv na obálkách časopisů a tím provokují své fanoušky. Přenosem těchto charakteristik od „spornohvězd“ mezi mužské publikum se tak v roce 2014 už dalo – podle Simpsona – mluvit o nové generaci metrosexuála, jímž se stal spornosexuál. Heterosexuální muži si osvojili produkty, praktiky a potěšení, jaké byly dříve vyhrazeny ženám či gayům, a to i do větší míry, než by uvítaly starší generace metrosexuálů. „S jejich pečlivě vypracovanými a vyrýsovanými těly, svaly zvýrazňujícími tetováními, piercingy, upravenými vousy a hlubokými výstřihy“ je podle autora zřejmé, že u spornosexuálů oproti metrosexuálům už nejde ani zdaleka tolik o oblečení. Spornosexualita je v jeho pojetí spojnicí mezi tělesností a smyslností, dobrými pocity a dobrým vzhledem, aktivitou a pasivitou, hrdinstvím a prostitucí. Spornosexuální muži přitom v posteli dávají přednost ženám, ale k veřejnému obdivování jejich těla je „zván“ kdokoli.\n\nProdělaný vývoj Simpson shrnul tak, že metrosexualitu v počátcích vyšlechtily exkluzivní časopisy, kultura celebrit ji pak vyslala do světa, ale pro dnešní generaci se hlavními hybateli staly sociální sítě, fenomén selfies a porno. „Muži pak chtějí být obdivováni pro svá těla, a ne pro své oblečení,“ uvedl Simpson. Podle něj se díky chytrým telefonům lidé mohou stát režiséry a současně hlavními hvězdami svých vlastních reality show. Např. online magazín \"Queerty\" ve shodě se Simpsonem označil za ukázkový příklad spornosexuála Dana Osbornea, účastníka britské reality show \"The Only Way Is Essex\" (TOWIE). Dalším typickým předobrazem, ba přímo ikonou spornosexuálů Simpson jmenoval fotbalistu Cristiana Ronalda, který si po jeho soudu je velmi dobře vědom pojímání svého těla coby sexuálního objektu a hodně dbá na posílení tohoto účinku.\n\nOnline deník \"New York Daily News\" v červnu 2014 citoval manhattanskou psychoterapeutku Kim Schneidermanovou, která vyjádřila pochybnost, zda je spornosexualita produktem kultury posedlé tělem a zbožňující sportovce, nebo ostrou odezvou na sílící egalitářskou kulturu s méně vyhraněnými genderovými rolemi.\n\n\n"}
{"id": "395287", "url": "https://cs.wikipedia.org/wiki?curid=395287", "title": "Koktejl", "text": "Koktejl\n\nKoktejl je nápoj vzniklý smícháním několika různých nápojových surovin.\n\nMícháním koktejlů se zabývají barmani, kteří často předvádí hostům akrobacii pohybů se sklenicemi, lahvemi s míchanými nápoji, lžícemi naplněnými ovocem nebo ledem a dalšími přísadami a surovinami. Pro míchání koktejlů se používá šejkr, což je zpravidla kovová nádoba velikosti větší sklenice, do které se suroviny nadávkují, šejkr se uzavře sklenicí a nápoj se míchá. Z šejkru se namíchaný koktejl nalije do sklenice. Koktejly jsou rozděleny do kategorií, podle toho, jaký alkohol je jejich základní složkou.\n\nMezi známé a v Česku oblíbené koktejly patří např.: Beton, Bloody Mary, Cuba Libre, Daiquiri, High Society, Manhattan, Mojito, Piña Colada, Sex on the beach, Tequila Sunrise.\n\nMezi nejoblíbenější nealkoholické koktejly patří nápoje vyráběné z mléka. Ty bývají dochuceny dalšími pochutinami jako je vanilka, mixované ovoce, kakao, káva, ovocné výtažky a tresti, smetana, ořechy a další. Takovéto koktejly se dají vyrobit jednoduše i doma v běžných mixérech, v běžné obchodní síti je lze zakoupit například v cukrárnách, mléčných barech apod.\n\n\n"}
{"id": "395291", "url": "https://cs.wikipedia.org/wiki?curid=395291", "title": "Stephenie Meyerová", "text": "Stephenie Meyerová\n\nStephenie Meyerová (* 24. prosince 1973, Hartford, Connecticut, USA) je americká spisovatelka. Vyrůstala ve Phoenixu se svými pěti sourozenci. Je vdaná a má tři syny. Sama psala již jako matka třech ještě ani ne desetiletých kluků. K první knize \"Stmívání\" získala inspiraci ze snu. 6. května 2008 vydala román pro dospělé \"Hostitel.\"\n\nStephenie Meyerová se narodila v Hartfordu Stephenovi a Candy Morganovým. Vyrostla ve Phoenixu (Arizona-jako filmová Bella) s pěti sourozenci: Sethem, Emily, Jacobem, Paulem a Heidi (všechna tato jména se vyskytují v sáze \"Stmívání\") . Navštěvovala (Chaparral High School) střední školu ve Scottsdale (Arizona) a (Brigham Young University) v Provo (Utah). Získala (B.A.) bakaláře svobodných umění v roce 1995. Stephenie potkala svého manžela, přezdívaného „Pancho“, když vyrůstala v Arizoně. Vzali se roku 1994 a mají spolu tři syny: Gabeho, Setha a Eliho.\n\nStephanie Meyerová se proslavila velmi úspěšnou sérií Stmívání (Twilight). Je to fantasy romance určená pro dospívající mládež. Příběh je o 17leté dívce Isabelle Swanové, která se zamiluje do svého spolužáka upíra Edwarda Cullena. Dílo je psáno z pohledu hlavní hrdinky Belly Swanové. Série Stmívání byla přeložena do 37 různých jazyků a prodalo se více než 25 milionů výtisků po celém světě.\n\nStephenie řekla, že na myšlenku Stmívání přišla ve snu 2. června 2003. Sen byl o lidské dívce a upírovi, kteří se do sebe zamilovali, ale velice toužil po její krvi. Na základě tohoto snu Meyerová napsala záznam, který je teď v knize 13. kapitolou. Navzdory tomu, že měla se psaním velice málo zkušeností, proměnila svůj sen během tří měsíců v kompletní bestselerový román. Po napsání a vydání románu podepsala dohodu se společností (Little, Brown and Company) na 750 tisíc dolarů. Kniha vyšla v roce 2005.\n\nNásledoval úspěch knihy a Stephenie rozšířila sérii o další tři knihy: \"Nový měsíc\", \"Zatmění\" a \"Rozbřesk\".\n\nPři dokončení \"Rozbřesku\" Meyerová naznačila, že by kniha měla být poslední část vyprávěná z pohledu Belly. Midnight Sun měl vyprávět události ze \"Stmívání\", ale z pohledu Edwarda. Stephenie doufala, že Midnight Sun bude publikovat krátký čas po Rozbřesku, ale na veřejnost pronikly její dozatím napsané kapitoly a Meyerová odložila Midnight Sun na neurčito.\n\nHlavní postavou románu je na začátku sedmnáctiletá Isabella Swanová, která se stěhuje do malého městečka Forks ke svému otci Charliemu, kde se znovu shledá ze svým kamarádem z dětství Jacobem Blackem, který žije se svým otcem, jenž je přítel Charlieho v Quiletské rezervaci. Zdá se jí, že na světě neexistuje nudnější a beznadějnější místo – až dokud nepotká tajuplného a přitažlivého Edwarda Cullena, který doslova obrátí její život vzhůru nohama. Do Bellina příjezdu Edward úspěšně tajil před obyvateli městečka svou upírskou osobnost. Cullenovi jsou ale jiní, mírumilovní k lidskému životu a proto nepijí krev lidí, ale pouze zvířat. Jsou upírští \"vegetariáni\" Ale nikdo není v bezpečí, zvláště Isabella, člověk, který je Edwardovi nejdražší a kterou Edward velmi miluje. Bella se také seznámí s rodinou Edwarda, kterou má velmi ráda. Edwardovou matkou pro \"praktické účely\" Esmé, Otcem a doktorem Carlislem, Hodnou a krásnou Alice, která vidí budoucnost a jejím mužem Jasperem ,který má dar ovlivňovat náladu, jejich sourozenci Rosalie a jejím mužem Emmettem. Sám Edward umí číst myšlenky. Všichni jsou velmi krásní. O rodině se říká že všichni jsou adoptivní děti doktora Carlislea a jeho ženy Esmé. Milenci však balancují na ostří nože – mezi touhou a hrozným nebezpečím. Autorka zde kombinuje milostný příběh s fantastickými prvky a neuvěřitelnými zápletkami.\n\nEdward od Belly odejde, jelikož si myslí, že pokud je s ním, jde ji o život. Opustí ji a celá jeho rodina se odstěhuje. Bela hodně trpí , ale skamarádí se s Jacobem. Ten se později stane vlkodlakem a bude se bát to říct Belle. V La Push je celá smečka vlkodlaku, ale tito vlkodlaci jsou tu proto, aby ochraňovali lidi před upíry. Jacob Belle napoví a jí dojde , že je vlkodlak. Smečku v La Push vede Sam , který je tzv. Alfa . Mezitím Bellu bude chtít připravit o život Laurent, avšak Samova smečka ho zabije. Bella slyší Edwardův hlas, pokud ji hrozí nebezpečí např. když se uhodí do hlavy, pádem z motorky. Proto seskočí z útesu, Jacob ji zachrání, ale Alice má vizi, že je Bella mrtvá, proto jede do Forks přesvědčit jestli je to pravda. Edward mezitím jede do Itálie – Volterry, poprosit o smrt nejmocnější upíří rodinu na světě – Volturi. Ti však Edwarda nezabijí a proto se Edward rozhodne v pravé poledne předstoupit před hodiny na náměstí polonahý, jelikož jeho kůže je na světle zářivá, chce upoutat pozornost, aby ho Volturiové zabili. Alice řekne Belle co viděla a obě letí do Itálie. Bella Edwarda zachrání a Volturiové jim neublíží. Nikdo kromě Laurenta nebyl zabit, jen Jacobovi bylo ublíženo, protože se do Belly zakoukal.\n\nZatmění (Eclipse) je třetí pokračování o Isabelle Swanové a Edwardu Cullenovi. Příběh začíná zjištěním, že Seattle sužuje řetězec neobjasněných vražd, které jsou podle Edwarda způsobeny novorozenými upíry, kteří neovládají svou žízeň. Edward s Bellou posílají přihlášky na vysoké školy. Bella Edwardovi oznamuje, že chce opět vidět svého nejlepšího přítele (vlkodlaka) Jacoba. Edward si však myslí, že je to pro Bellu nebezpečné. Mezitím má Alice Cullenová vidinu, že je Victorie zpět ve městě a jde po Belle. Edward se o Bellu bojí a proto uzavírá dohodu s Jacobem. Bella tak tráví čas, který není s Edwardem v rezervaci u vlkodlaků. Bella připomíná svou žádost o přeměnu v upíra. Edward to zpočátku odmítá, vysvětluje Belle, že by ji mohl velice snadno zabít. Nakonec souhlasí pod podmínkou, že se za něho Bella provdá. Navzdory odporu ke sňatku si Bella uvědomuje, že strávená věčnost s Edwardem je důležitější než cokoli jiného. K Forks se blíží armáda novorozených upírů, kteří jsou ovládáni Victorií. Na bitvu se ke Cullenovým připojují i vlkodlaci. A aby toho nebylo málo k Forks se blíží Volturiovi, kteří se chtějí přesvědčit, že byli všichni novorození zničeni. Nastává problém, protože Volturiovi netolerují vlkodlaky a navíc Bella ještě není přeměněna v upíra. Což byla podmínka, kterou Volturiovi stanovili v Itálii Edwardovi (v 2. díle – New Moon), jinak by byla Bella zabita, protože ví o existenci upírů.\n\nPoslední díl Rozbřesk (Breaking Dawn) začíná velkolepou svatbou Belly a Edwarda. Po ní novomanželé odjíždějí na líbánky, které stráví na ostrově zapůjčeném od Esmé. Bella na líbánkách otěhotní a vrací se s Edwardem okamžitě zpět. Malý poloupír v jejím těle roste mnohonásobně rychleji než normální dítě a také má ohromnou sílu. Láme Belle žebra a způsobuje jí mnohá zranění. Právě onen „plod“ vyvolá velké hádky mezi vlkodlaky, kteří jsou přesvědčeni že jej musí zabít. Vlkodlak Jacob Black, Bellin přítel se od smečky oddělí, aby mohl Bellu chránit. Bellin stav se mezitím velmi zhoršuje, ale tím více se upevňuje její přátelství s Edwardovou sestrou Rosalii. Ta jí v těhotenství velmi podporuje. Bella je brzy přinucena pít krev z hrnku, aby dodávala potravu i svému dítěti. To jí ale při jednom špatném pohybu nalomí páteř. Bella Swann stihne porodit krásnou poloupírku Renesmé a Edward svou polomrtvou manželku promění na upíra. Jacob se otiskne do Renesme a dá ji přezdívku nessie. Začíná šťastný život malé rodinky. Idylka ale netrvá dlouho. Italský královský klan upírů Volturiovi se dozví o malé poloupírce Renesmé a kvůli nedostatku informací se domnívají, že je to nesmrtelné dítě. Klan se vydává rodinu Cullenů potrestat. Tak vypukne malá válka mezi upíry. Bella díky své schopnosti štítu ochrání všechny přátele a ti mají čas Volturiovým dokázat že Renesmé je dítě Belly a Edwarda, které neustále roste. Celá sága tímto šťastně končí a Cullenům začíná šťastný život „až navěky“.(forever)\n\nVelmi očekávaná novela doplňující ságu Stmívání, kterou Stephenie Meyerová napsala na popud mnoha otázek týkajících se postavy novorozené upírky Bree Tannerová, která se objevuje ve třetím díle ságy (Zatmění), podává pohled na události v životě novorozeného upíra z druhé strany, než je pohled Belly.\nV další neodolatelné kombinaci nebezpečí, tajemství a romatiky rozehrává Stephenie Meyerová strhující příběh Bree Tannerové, členky armády novorozených, kteří se připravují k útoku na Bellu Swanovou a Cullenovy a na nevyhnutelný střet, jenž přinese tragické vyvrcholení.\nBree Tannerová si život, který žila předtím, než získala dokonalé smysly, nadlidské reflexy, ohromnou sílu a neodolatelnou touhu po krvi, sotva pamatuje. Zato ví, že život, který žije s ostatními novorozenými upíry, má několik jistot a několik pravidel: hlídej si záda, nepřitahuj na sebe pozornost a hlavně to stihni domů do úsvitu, jinak zemřeš.\nBree získává mezi novorozenými nečekaného spojence a přítele v Diegovi , který se stejně jako ona snaží zjistit něco víc o jejich stvořitelce. Jakmile si oba uvědomí, že novorození jsou jen figurky v partii větší, než si vůbec dokázali představit, musí se Bree a Diego rozhodnout, na kterou stranu se postaví a komu budou věřit. Ale když je všechno, co víš o upírech, založeno na lži, jak poznáš pravdu?\n\nStephenie napsala ještě poslední díl k Twilight serii, ale ještě před dokončením se její dílo objevilo na internetu. Stephenie tedy odložila psaní na neurčito, protože jí velice mrzelo, jak bylo její dílo zneužito. Půlnoční slunce by ale měl být stejný příběh jako první díl Stmívání, jen z pohledu upíra Edwarda Cullena.\n\nV květnu 2008 vyšla Stephenie kniha s názvem The Host. Je to její první sci-fi kniha určená dospělým. I když je to sci-fi, kniha jistě přitáhne i řadu čtenářů, kteří zrovna tomuto žánru neholdují. Americké vydání knihy má 617 stran a 59 kapitol.\n\nPříběh se odehrává v současnosti. Lidi napadli mimozemšťané tzv. Duše a lidé svojí bitvu prohráli. Duše vnikne do lidského těla a přebere nad ním úplnou kontrolu. Příběh vypráví mimozemšťanka Poutnice (Wanda), které bylo svěřeno tělo Melanie Stryderové. Melanie byla jedna z mála přežívajích rebelů a proto Poutnici vzdoruje a stále chce převzít kontrolu nad svým tělem. Správně by měla tělo Melanie opustit, ale nemůže se odprostit od vzpomínek na svou lásku – Jareda. Plní hlavu Poutnice (Wandy) různými vzpomínkami, city… Ta nemůže Melaniin hlas utišit. Navíc sama cítí její lasku k Jaredovi a tak se rozhodne Melanii pomoci najít jeho i svého mladšího bratra Jamieho. Dostane se do úkrytu rebelů kde se zpočátku setkává s velkým odporem, časem zde však najde nejen přátele ale i lásku a jako jedna z mála duší pomáhá domorodým obyvatelům v jejich boji proti vlastnímu druhu.\nV České republice vyšel pod jménem Hostitel.\n\nV roce 2008 byl podle prvního dílu románové tetralogie \"Stmívání\" natočen film. V hlavní roli Belly Swanové se představila Kristen Stewart. Role Bellina partnera Edwarda Cullena se zhostil Robert Pattinson, který si mj. zahrál i ve čtvrtém dílu Harryho Pottera – \"Harry Potter a Ohnivý pohár\" (Cedric Diggory). Filmová podoba románu byla úspěšná v amerických i mimoamerických kinech. Další díl Twilight Ságy s názvem \"New Moon\" (Nový měsíc) přišel do našich kin 26. listopadu 2009 a třetí díl \"Zatmění\" 30. června. Natáčení každého dílu se ujal pokaždé jiný režisér. U \"Stmívání\" to byla Catherine Hardwicke (Třináctka, Příběh Zrození), \"Nový Měsíc\" realizoval Chris Weitz (\"Zlatý Kompas\", \"Prci prci prcičky\") a třetí film zrežíroval David Slade (30 dní dlouhá noc, V pasti). Poslední díl \"Rozbřesk\" (který je rozdělen na dvě části) režíruje Bill Condon. Nový Měsíc i Zatmění vydělaly za první víkend jejich promítání přes miliardu korun.\n\n"}
{"id": "395293", "url": "https://cs.wikipedia.org/wiki?curid=395293", "title": "Ztracené město", "text": "Ztracené město\n\nZtracené město neboli Ciudad Perdida, je vedle Údolí soch u San Augustinu nejvýznamnější předkolumbovskou historickou památkou v Kolumbii. Město bylo zřejmě založeno v roce 800, tedy asi o 650 let dříve než pověstné Machu Picchu. Toto místo, nazývané též Buritaca, leží hluboko v džungli v oblasti národního parku Sierra Nevada de Santa Marta. Zdejší indiáni je nazývají Teyuna.\n\nZtracené město bylo objeveno teprve v roce 1972, když skupina místních lupičů pokladů narazila na kamenné schody stoupající vzhůru po úpatí hory a vydala se po nich. Tak objevili pradávné město, jež nazvali „Zelené peklo“. Když se na místním černém trhu začaly objevovat zlaté sošky a keramické nádoby, jež odtud pocházely, úřady město v roce 1975 objevily. \nPříslušníci zdejších kmenů Arhuaků, Kogiů a Arsariů tvrdí, že prý místo znali a pravidelně je navštěvovali. Jeho existenci však drželi v tajnosti, neboť je považovali za sídelní středisko svých předchůdců z kmene Taironů.\n\nJedná se o prastarý komplex 169 kamenných teras se schody a stavbami na vrcholcích hor, k nimž patří i síť dlážděných cest. Město bylo umístěno velice strategicky, tak aby obyvatelé mohli využívat výhod široké škály teplot a jednoduché dostupnosti všech přírodních zdrojů. Předpokládá se, že kulturního vrcholu zde bylo dosaženo zhruba před 1500 lety .\n\nJedinou možností, jak se do Ztraceného města dostat, je šestidenní výlet džunglí, jehož výchozím bodem je město Santa Marta v severokolumbijském departmentu Magdalena. Jedná se o 52 km dlouhý trek s častým strmým stoupáním a klesáním. Má obtížnost číslo 6, protože se cestou nocuje v džungli pouze v hamakách, za vysokých teplot a přítomnosti moskytů.\n"}
{"id": "395296", "url": "https://cs.wikipedia.org/wiki?curid=395296", "title": "Bloody Mary", "text": "Bloody Mary\n\nBloody Mary alias Krvavá Marie je oblíbený koktejl namíchaný z vodky, rajčatového džusu a obvykle dalších koření nebo příchutí jako Worcestrová omáčka, Tabasco, hovězího vývaru nebo bujónu, křenu, celeru, soli, černého pepře, kajenského pepře, citrónové šťávy, vaječného bílku a celerového salátu.\n\nPůvod tohoto koktejlu je nejasný. Fernand Petiot tvrdil, že ho vynalezl v roce 1921, když pracoval v New York Bar, který se později stal Harry's New York Bar, velmi známý bar v Paříži. Jiná tradice říká, že to byl herec George Jessel (USA), kdo vytvořil tento drink kolem roku 1939. První zmínka o Bloody Mary v USA je ve sloupku Lucia Beebea v novinách „New York Herald Tribune“, otištěném v roce 1939 spolu s originálním receptem: „Nejnovější lomcovák George Jessela, který má pozornost městských pisatelů, se jmenuje Bloody Mary: napůl rajčatový džus, napůl vodka.“ Málokdo ví, že tento drink je pojmenovaný podle anglické královny Marie I. Tudorovny, která kvůli násilnému protlačování katolictví nechala za 5 let své vlády popravit přes 300 protestantů.\n\n"}
{"id": "395297", "url": "https://cs.wikipedia.org/wiki?curid=395297", "title": "Seznam největších hokejových stadionů v Česku podle kapacity", "text": "Seznam největších hokejových stadionů v Česku podle kapacity\n\nNásledující tabulka řadí hokejové stadiony na území Česka podle jejich kapacity. Pořadí je v prvním sloupci, ve druhém název stadionu, třetí značí tým zde hrající, ve čtvrtém sloupci je kapacita diváků, v pátém sloupci je míst sezení z celkového počtu a v posledním jiný celkový údaj o kapacitě. Jsou zde zahrnuty všechny stadiony s kapacitou alespoň 5000. Údaje aktuální jsou k roku 1. 1. 2013 (některé byly doplněny i později) \n\nNa zasedání Asociace profesionálních klubů (APK) v květnu 2010 byla schválena žádost hokejového klubu z Kladna, Mladé Boleslavi a Litvínova ohledně výjimky z licenčního řádu, který stanovuje minimální celkovou kapacitu 5 000 míst, z nichž musí být alespoň 3 500 musí k sezení. Tato pravidla platí pro českou nejvyšší soutěž extraligy. Od sezony 2013–14 již výjimky nejsou možné. Pravidla ohledně stadionu pro 1. ligu nebyla zjištěna. \n"}
{"id": "395303", "url": "https://cs.wikipedia.org/wiki?curid=395303", "title": "Bronson Pinchot", "text": "Bronson Pinchot\n\nBronson Alcott Pinchot (* 20. května 1959, New York) je americký herec.\n\nPinchot se narodil v New York City (New York) jako syn písařky Rosiny (rodné jméno Asta) a k Henrymu Pinchotovi, knihařovi. Jeho matka měla Italsko-Americký původ a jeho táta, který se narodil v New Yorku a vyrůstal v Paříži, měl Rusko-Židovské předky. Pinchot byl vychováván v jižní Kalifornii. Po absolvování střední školy v South Pasadena, odešel studovat do Nevadské Univerzity, a následně dostal stipendium na Yaleově univerzitě. Byl členem akademie Morse. Studoval také malířství, ale poté se zajmal hlavně o herectví. O malířství se aktivně stále zajímá, především o anticko řecké sochařství (460 - 31 př. n. l). V prosinci 2002 se Pinchot stal sochařem.\n\nPinchot má sestru a dva bratry, jeden z nich, Justin, byl cameo hostem v epizodě \"It Had To Be You\" seriálu \"Perfect Strangers\".\n\nPinchot se objevil v několika celovečerních filmech, zahrnující \"Risky Business\", \"Policajt v Beverly Hills\" (svoji podpůrnou úlohu sehrál také v pokračování \"Policajt v Beverly Hills III.\"), \"True Romance\", \"Courage Under Fire\" či \"It's My Party\". Jedna z mála Pinchotových významných rolí byla pravděpodobně v situační TGIF komedii stanice ABC (American Broadcast Company), \"Perfect Strangers\" (1986 - 1993), kde hrál postavu Balki Bartokomous, založenou na roli excentrického Sergeho z filmu \"Policajt z Beverly Hills\", jenž měl humorný cizí akcent. Později byl Pinchot přidán do TGIF sitcomu \"Krok za krokem\" taktéž původem ze stanice ABC a taktéž částečně se stejnými tvůrci (Miller-Boyett Productions) jako u \"Perfect Strangers\", jakožto doplňující postava za Codyho Lamberta (Sasha Mitchell). Zde setrval přes celou 6 řadu a hrál podobnou postavu s podobným výstupem jako ve filmu \"Policajt z Beverly Hills\". Poté začal hrát v sci-fi seriálové komedii \"\"Meego\"\" stanice CBS, kterou měl na svědomí produkční pár Thomas L. Miller a Robert L. Boyett.\n\nV roce 2003 Pinchot nadaboval další excentrickou postavu, tentokrát školního kuchaře, Pepeho, pro Nickelodeonský seriál \"All Grown Up!\".\n\nV epizodě \"\"Alternate\"\" (2007) seriálu \"Zákon a pořádek: Útvar pro zvláštní oběti\" se zde Pinchot vyskytl jako cameo.\n\n\n"}
{"id": "395304", "url": "https://cs.wikipedia.org/wiki?curid=395304", "title": "Mravenečník (Hrubý Jeseník)", "text": "Mravenečník (Hrubý Jeseník)\n\nMravenečník (německy \"Ameisehübel\" či \"Brünnlberg\") je 1343 m vysoký vrchol v pradědské části Hrubého Jeseníku, na stejnojmenné rozsoše vybíhající z hlavního hřebene k západu, s malou holí na vrcholu. Název pravděpodobně vznikl zkomoleným zpětným překladem z němčiny (\"Am eisen Berg\" = železná hora, \"Amaisenberg\" = mravenčí hora).\n\nNa severním hřebeni pod vrcholem (Medvědí hora) byla v roce 1991 vybudována větrná elektrárna se třemi tubusy o výšce od 38 do 42 metrů s délkou listů vrtulí 12, 15 a 21 metrů. Stavba je povolená jako dočasná do konce roku 2018; vlastník chtěl tyto tubusy nahradit novými, tento projekt však nebyl schválen.\nNa horu nevedou žádné turistické cesty, je však volně přístupná ze silnice vedoucí z Loučné nad Desnou k horní nádrži přečerpávací elektrárny na Dlouhých stráních.\n\n"}
{"id": "395306", "url": "https://cs.wikipedia.org/wiki?curid=395306", "title": "Fiat BR.20", "text": "Fiat BR.20\n\nFiat BR.20 Cicogna ( \"čáp\") byl jediným italským dvoumotorovým bombardovacím letounem, který se v druhé polovině 30. let prosadil do výzbroje Italského královského letectva (Regia Aeronautica). Tyto stroje se zapojily do bojů ve španělské občanské válce, v čínsko-japonské válce a v druhé světové válce. Ačkoli v 30. letech byl BR.20 standardním italským středním bombardérem a během španělské občanské války se plně prosadil, v době vstupu Itálie do druhé světové války již pomalu zastarával.\n\nPrvní prototyp BR.20 vzlétl poprvé 10. února 1936. Fiat tehdy jako jediný splnil podmínky zadané italským ministerstvem letectví v roce 1934 (rychlost 330 km/h ve výšce 4500 m a 385 km/h v 5000 metrech, dolet 1000 km a nosnost 1200 kg bomb) pro vývoj těžkého dvoumotorového bombardovacího letounu. První sériové stroje BR.20 (zkratka BR znamená \"Bombardiere Rosatelli\" neboli Rosatelliho bombardér) se dostaly do výzbroje Italského královského letectva již v září 1936. Ve srovnání s konkurenčním letounem Savoia-Marchetti SM.79 měl Fiat BR.20 sice menší dolet, ale větší nosnost a vhodnější uložení pum, díky níž dosahoval mnohem vyšší přesnost shozu než ostatní italské bombardéry. Přesto si nedokázal získat větší přízeň na oficiálních místech, takže v létech 1936–1938 si Regia Aeronautica objednala pouhých 100 letounů.\n\nPrototyp letounu Fiat BR.20 byl podle tehdejších zvyklostí ve fašistické Itálii a Německu konstruován souběžně s civilní dopravní verzí Fiat APR2.\n\nHlavním úkolem BR.20 bylo bombardování na střední vzdálenosti. Vzhledem ke své vysoké letové i maximální rychlosti se vyrovnal i lehkým bombardérům, jako byl Tupolev SB-2. Navíc měl i výborný dolet a užitečné zatížení.\n\nV červnu roku 1937 odeslala Itálie do Španělska 6 letounů BR.20 k podpoře spřízněných frankistů během španělské občanské války. Stroje sloužily spolu s ostatními italskými bojovými letouny v jednotce Aviazione Legionaria, jež úzce spolupracovala s dobrovolnickou jednotkou německé Luftwaffe zvanou Legie Condor. V červenci následujícího roku pak do Španělska přibylo dalších 7 strojů BR.20. Zúčastnily se zejména náletů na Teruel a bitvy o Ebro. Prokázaly v nich svoji odolnost a přesnost. Byly také dostatečně rychlé, aby dokázaly uniknout sovětským stíhačkám Polikarpov I-16 a Polikarpov I-15.\n\nV červenci 1937 vstoupilo Japonsko naplno do války s Čínskou republikou a rozpoutalo tak druhou čínsko-japonskou válku. Japonské císařské letectvo však mělo nedostatek moderních bombardérů, jelikož letoun Micubiši Ki-21 byl ještě ve stadiu prototypových zkoušek. Proto bylo nuceno hledat pomoc v cizině. Itálie byla ochotná japonskou zakázku upřednostnit před vlastními potřebami a nabídla Japoncům bombardéry Caproni Ca.135 a BR.20. Stroje Caproni nevyhověly japonským požadavkům, avšak BR.20 ano, a proto Japonci koncem roku 1937 objednali 72 letounů. Záhy svoji objednávku rozšířili o dalších 10 strojů. \nPrvní dodávky BR.20 pro boje v Mandžusku začaly v únoru 1938. Tyto stroje nahradily zastaralé bombardéry Micubiši Ki-1. Jejich úkolem bylo bombardování vzdálených čínských měst a zásobovacích středisek. BR.20 operovaly na velké vzdálenosti na hranicích svého doletu a bez jakékoli ochrany, proto měly značné ztráty způsobené čínskými stíhači. Od září 1939 byly BR.20 postupně nahrazovány stroji Micubiši Ki-21.\n\nPozději za druhé světové války se Corpo Aereo Italiano neslavně zúčastnila závěrečné fáze bitvy o Británii na straně Luftwaffe s velkými ztrátami.\n\nBombardovací letoun Fiat Br.20 byl samonosný dvoumotorový, pětimístný dolnoplošník. Kostra svařená z ocelových trubek byla od přídě až za odtokovou hranu křídla potažena duralovými plechy. Zbytek trupu, jehož celková délka činila 16,68 m, krylo lakované plátno. Samonosné křídlo s rozpětím 21,56 m bylo celokovové, s duralovým potahem, vyjma křidélek a vztlakových klapek. Rovněž dvojité svislé ocasní plochy měly smíšený potah. Pohonnou jednotku tvořily původně dva vzduchem chlazené hvězdicové osmnáctiválce Fiat A-80 RC-41 s výkon|výkonem 650/757 kW (885/1030 k), které roztáčely třílisté stavitelné kovové vrtule. Podvozek vyjma zadního pojezdového kola byl hydraulicky zatahován do motorových gondol. Obranná výzbroj letounu sestávala ze dvou pohyblivých kulometů Breda-SAFAT ráže 7,7 mm umístěných v přední prosklené věži (střelišti Breda H) a ve výklopném střelišti pod trupem a jednoho pohyblivého velkorážního kulometu Breda-SAFAT ráže 12,7 mm umístěného ve hřbetní otočné střelecké věži Breda DR. Náklad pum činil maximálně 1600 kg – obvykle šlo o dvě pumy po 500 kg nebo čtyři po 250 kg.\n\n\nÚdaje převzaty z \"Encyklopedie zbraní 2. svět. války\"\n\n\n\n\nÚdaje převzaty z www.topsid.com\n\n\n\n\n\n"}
{"id": "395309", "url": "https://cs.wikipedia.org/wiki?curid=395309", "title": "Národní park Tayrona", "text": "Národní park Tayrona\n\nNárodní park Tayrona (španělsky \"\") je chráněné území v severní části Kolumbie v departementu Magdalena asi 34 km od jeho hlavního města Santa Marta.\n\nPark, který se rozkládá na ploše 225 km je jedním z nejkrásnějších národních parků v Kolumbii. Je ukázkou bohatství života v oblasti pohoří Sierra Nevada de Santa Marta, jež se zvedá ze suchých nížinných oblastí do výše 900 m nad mořem. Díky geografické rozmanitosti zde panují značně rozdílné klimatické podmínky.\n\nNárodní park Tayrona byl založen Kolumbijským institutem pro agrární reformy (INCORA) v roce 1969 k zabezpečení ochrany zdejší oblasti a jejího ekologického bohatství. Asi jednu pětinu plochy parku z celkových 225 km zabírá část tvořená vodami Karibského moře.\n\nZ města Santa Marta je to do parku 45 minut autobusem. V části, která se nachází na karibském pobřeží, je velké množství písečných pláží lemovaných palmami, čistá a klidná voda a mimo víkend minimum turistů. Jednou ze zajímavých atrakcí je možnost navštívit indiánskou vesničku Pueblito, což je malá obdoba Ztraceného města (\"Ciudad Perdida\").\n\n"}
{"id": "395311", "url": "https://cs.wikipedia.org/wiki?curid=395311", "title": "Osazování plošných spojů", "text": "Osazování plošných spojů\n\nOsazování plošných spojů součástkami s drátovými vývody (angl.: Through-hole technology, THT) je jeden ze způsobů montáže elektronických přístrojů. Na rozdíl od povrchové montáže (SMT) se pří tomto způsobu osazování drátové nebo kolíčkové vývody součástek prostrčí otvory plošného spoje (DPS) a na opačné straně zapájí. V začátcích montáže elektronických obvodů na plošné spoje se používala výhradně tato metoda. Tehdy dostupné součástky jiný způsob montáže neumožňovaly. Určitým předstupněm SMT byly takzvané hybridní integrované obvody. Na destičku ze speciální keramiky byly nejdříve natisknuty propojovací vodiče i některé rezistory. Tisklo se sítotiskem různými vodivými pastami. Po vypálení past se mezi připravené vodiče vlepily kondenzátory nebo nezapouzdřené polovodičové čipy a zapájely se. Připravený obvod se zapouzdřil namočením do izolační hmoty. Tato technologie umožnila vyrobit malé a vlhku odolné přístroje, ale bylo jí možné využít jen pro některé obvody. Prakticky nebylo možné osadit indukčnosti ani výkonové polovodiče s větší produkcí ztrátového tepla. Dnes už malé a lehké SMD součástky montáž THT prakticky úplně vytlačily a mnoho moderních součástek (především integrovaných obvodů) ani není možné ve vývodovém provedení zkonstruovat. Přesto se ještě dnes část plošných spojů vyskytuje v takzvané smíšené montáži. Obsahují jak SMD, tak vývodové součástky. Jsou to takové DPS, které obsahují těžké součástky (trafa, tlumivky) nebo součástky, u kterých se předpokládá mechanické namáhání za provozu (konektory, spínače). Montáž vývodových součástek probíhala v těchto krocích:\n\nBěhem několika desítek let používání technologie THT se dospělo od jednoduchých pomůcek a ručních přípravků až k automatizovaným tvarovacím a osazovacím strojům. Na počet kusů nejvíce bylo součástek válcového tvaru s osově umístěnými vývody (rezistory, kondenzátory, diody). Jde o časové období takzvaného analogového pravěku! Takové součástky se zpočátku ručně tvarovaly na kovovém hranolku definované šířky. Tělísko součástky se vložilo do vybrání v hranolku a drátové vývody se ohnuly podél boků přípravku. Tak bylo možné dodržet normalizovanou rozteč otvorů pro součástky. Pro součástky, které neměly ležet přímo na desce byla vymyšlena technika krepování vývodů. Na koncích drátěných vývodů byly vytvarovány ohyby, které udržely součástku v otvorech a tělísko součástky v definované výšce nad deskou. Původní krepovací přípravky byly zázrakem jemné mechaniky. Každá součástka se musela jednotlivě vložit do přípravku, zatáhlo se za páčku a součástka se ručně pinzetou vyjmula. Produktivita nebyla vysoká. Hodnota součástky byla na tělísku vyznačena na jediném místě potiskem. Pracovnice při krepování musela dbát, aby ohyby udělala v takové poloze, že potisk zůstal čitelný. Vlastní osazování součástek dospělo od čistě ruční práce podle papírových výkresů až k takzvaným osazovacím stolům. To byly poloautomaty, do kterých se upnul plošný spoj a do stroje se založily zásobníky se součástkami. Zásobníky byly vlastně jen misky s předem předtvarovanými součástkami. Podle předem připraveného programu potom projekční hlava osvítila místo pro osazení a pod ruku obsluhy přijel zásobník se správnou součástkou. Stačilo zobnout součástku z misky a vložit ji na osvícené místo.\n\n\n"}
{"id": "395312", "url": "https://cs.wikipedia.org/wiki?curid=395312", "title": "Bamir Topi", "text": "Bamir Topi\n\nBamir Myrteza Topi (* 24. dubna 1957 v Tiraně) je albánský politik, v letech 2007-2012 albánský prezident.\n\nPo úspěšném ukončení studií veterinární medicíny v Itálii a po obdržení doktorského titulu se Topi stal ředitelem institutu pro veterinární vědy. V letech 1996 – 1997 byl krátce ministrem zemědělství a výživy. Jako člen Demokratické strany Albánie byl třikrát zvolen do Albánského parlamentu. Dvakrát byl zároveň předsedou klubu a Demokratické strany a členem odborných výborů.\n\nBamir Topi byl zvolen prezidentem 20. července 2007 díky hlasům šesti opozičních poslanců ze Socialistické strany Albánie. Ostatní členové této strany hlasování bojkotovali, protože požadovali kandidáta, který by zastupoval většinu (de facto byl nadstranický). Topi byl do toho času viceprezidentem Demokratické strany. 24. července nastoupil do úřadu jako nástupce Alfreda Moisiua. Topi je ženatý (manželka Teuta), má dvě dcery (Nada a Etida). Je čestným prezidentem FK Tirana.\n\n"}
{"id": "395317", "url": "https://cs.wikipedia.org/wiki?curid=395317", "title": "Franz von Suppé", "text": "Franz von Suppé\n\nFranz von Suppé, původním jménem Francesco Ezechielle Ermenegildo de Suppé-Demelli (18. dubna 1819, Split – 21. května 1895, Vídeň) byl rakouský operetní skladatel a zakladatel vídeňské operety belgického původu. Celkově pro divadlo zkomponoval více než 300 větších či menších hudebních děl, ze kterých jej však proslavily hlavně jeho operety.\n\nPocházel z belgické rodiny, která se přestěhovala nejprve do italského města Cremona a později do Splitu, kde se jeho otec stal okresním komisařem. Jeho matka pocházela z česko-polské rodiny žijící ve Vídni. Mládí prožil v Zadaru, kde se učil hře na flétnu a zpíval v pěveckém sboru. Hudební teorii jej učil místní vojenský kapelník. Jako třináctiletý zkomponoval mši, ve které se jednoznačně projevil jeho hudební talent. Navzdory tomu jeho otec neměl příliš pochopení pro synovy hudební ambice. Později se mladý Franz přestěhoval do Padovy, kde měl původně studovat právo, ale jeho více přitahovalo studium hudby. \n\nDo Vídně se dostal v roce 1835, když mu zemřel otec. Pokračoval ve studiu hudby a pokoušel se komponovat opery, \"Virginia\" (1837) a \"Gertrude della valle\" (1841), které však nikdy nebyly uvedeny. V roce 1840 jej ředitel divadla Theater in der Josefstadt zaměstnal jako dirigenta. Po nějakou dobu působil i v Bratislavě. Jeho první komické hudební dílo \"Jung lustig, im Alter traurig\", uvedené v tomto divadle, se nesetkalo s výrazným úspěchem. Jako dirigent se však skvěle osvědčil, když v roce 1842 dirigoval operu \"Nápoj lásky\" od Gaetana Donizettiho, se kterým jej vázal vzdálený příbuzenský vztah. Donizettiho nadaný mladík zaujal, spřátelil se s ním a ochotně mu pomohl v jeho kariéře svými radami, zkušenostmi, ale i svým osobním vlivem. V roce 1844 uvedli jeho dílo \"Ein Morgen, ein Mittag und ein Abend in Wien\". Ve Vídni se stával stále více známějším nejen jako dirigent, ale i jako hudební skladatel. V roce 1845 byl zaměstnán v Theater an der Wien a v 60. a 70. letech 19. století pracoval v Carl Theater, kde byly uvedeny i jeho operety. \n\nV revolučním roce 1848 zkomponoval hymnickou píseň \"Das ist mein Österreich\", která se stala druhou rakouskou hymnou. Po příchodu Offenbachových operet do Vídně vycítil nové možnosti děl skládajících se z příjemných melodií, rychlých rytmů, zpěvu, tance a jisté lehkovážnosti. \n\nDne 24. listopadu 1860 měla premiéru jeho první opereta \"Dívčí škola\" (\"Das Pensionat\"), která už dosáhla jistého úspěchu a znamenala vlastně zrod Vídeňské operety. Suppé úspěšně skloubil offenbachovskou operetu s vídeňskou hudební tradicí. Operetám dopřál i výrazné a kvalitní předehry, které se hrávají dodnes také jako samostatné orchestrální skladby.\n\nRozhodný úspěch však zaznamenal v roce 1865 svojí operetou \"Krásná Galatea\" (\"Die schöne Galathée\"), která měla premiéru 9. září. Z dalších autorových operet jsou nejvýznamnější \"Fatinitza\" (1876) a \"Boccaccio\" (1879), proslavily se také předehry k operetám \"Básník a sedlák\" a \"Lehká kavalerie\".\n\nV roce 1876 byl Suppé kapelníkem dvorní kapely knížete Johanna II. z Lichtenštejna na zámku ve Valticích.\n\n\n"}
{"id": "395321", "url": "https://cs.wikipedia.org/wiki?curid=395321", "title": "Klub hrůzy", "text": "Klub hrůzy\n\nKlub hrůzy (v originále: Club Dread) je americká hororová komedie z roku 2004. Napsal ji Broken Lizard a režíroval Jay Chandrasekhar.\n\n\nFilm se odehrává na ostrově kam jezdí lidé za zábavou a za sexem.\nNa začátku filmu jsou v pralese Rolo (muž) a Stacy (žena) , později k nim přijde Kellie s mléčným koktejlem který si dojdou vypít do starého chrámu v pralese kde mají dívky analní sex s Rolem. Při sexu je vyruší vrah převlečený v havajském kostýmu který zabije Rola mačetou.Obě dívky utíkají po pralese. Kellie vrah vrhne z útesu a Stacy sice doběhne k obydlené osadě ostrova ale jelikož se ještě podívá za sebe a vrah ji doběhne také ji zabije.\nCelý film je o tom že vrah převlečený v havajském kostýmu chce vyvraždit celý personál ostrova který o tom ví jelikož jim vrah nechal vzkaz napsaný na tabuli ale nesmějí o tom nic říct hostům ostrova.Zaměstnanci opravdu nic neřeknou hostům a před hosty se chovají jakoby se nic nedělo.Zaměstnanci netuší kdo ten vrah je (vrahovi se říká mačetový zabiják podle jedné legendy která se stala skutečností) ale později začnou mít podezření na Larse protože ty vraždy začaly až když přišel na ostrov Lars,poté se prokáže že Lars to nebyl.Také bude podezření na Putmanovi jelikož jeho vlasy vypadají jako chobotnice a zaměstnanci zjistili že vrah zabíjí podle písničky ve které se zpívá i o chobotnici a také Putman v jedné chvíli mluvil o chobotnici.Na konec se ukázalo že ten vrah byl zábavný policista Sam. Ten začal vraždit proto, že na začátku filmu se zeptal Rola, jestli nemá drogy, a Rolo mu odpověděl, že ne, poté, když Sam zahlédl Rola spolu se Stacy a Kellie v pralese viděl, že Rolo drogy má.\nZe všech zaměstnanců ostrova přežil pouze Lars a Jenny.Bylo těžké zlikvidovat Sama jelikož ránu mačetou apod. přežil ale nakonec jej Lars, Jenny a ještě Penelope obmotali lanem které bylo na lodi k molu kde se Sam rozpadl v pase na dvě části.Ale ještě tu byly dvě podivné věci : \n"}
{"id": "395327", "url": "https://cs.wikipedia.org/wiki?curid=395327", "title": "Jestřábí oko", "text": "Jestřábí oko\n\nJestřábí oko (anglicky: \"Hawk-Eye\") je elektronický systém monitorující dopady míčů v tenise, kriketu, badmintonu, hurlingu, volejbalu, fotbalu, snookeru, rugby union a dalších sportech. \n\nOkolo hřiště je rozmístěno na předem určená místa v triangulárním systému (osy x,y,z) asi deset kamer (při tenise), jež snímají míče pod různými úhly. V rozmezí pěti sekund je obraz z kamer převeden do trojrozměrné grafiky. Výsledný obrazový záznam lze poté sledovat na obrazovce. \n\nPojmenování „jestřábí oko“ není přirovnáním k ostřížímu zraku dravce jestřába, ale je odvozeno od příjmení britského vynálezce Paula Hawkinse. Označení se úspěšně vžilo, protože se jedná o nomen omen vynálezce-vynález.\n\nPoprvé bylo jestřábí oko nasazeno při kriketovém zápase mezi Anglií a Pákistánem 21. května 2001. Následně došlo k jeho úspěšnému testování při tenisových střetnutích. Jeho odchylka činí 3,6 mm, což je zhruba 5 % průměru tenisového míčku. Mezi další funkce patří měření rychlosti tenisových úderů, délka uběhnuté vzdálenosti hráče aj. \n\nV tenisu zažilo zařízení premiéru na lednovém exhibičním turnaji ITF smíšených družstev Hopman Cupu 2006. Prvním profesionálním turnajem na okruzích ATP Tour a WTA Tour se pak stal březnový Miami Masters 2006, kde bylo jestřábí oko instalováno na centrálním dvorci areálu v Crandon Parku. První zápas v historii profesionálního tenisu v něm odehrála Jamea Jacksonová proti Ashley Harkleroadové, když zvítězila po více než třech hodinách. Jacksonová se stala první tenistkou, která si po 57 minutách hry vyžádala „challenge“, ovšem kontrola potvrdila verdikt rozhodčí. Během Miami Masters 2006 došlo celkem k 161 výzvám, z nichž 53 vedlo ke změně původního rozhodnutí. Téhož roku se použití rozšířilo na turnaje US Open Series, včetně prvního grandslamu na US Open 2006. \n\nNa evropském kontinentu došlo k prvnímu využití elektronické technologie během Kremlin Cupu 2006. Na antukových dvorcích se zařízení nepoužívá, neboť dopad tenisového míče zanechává na povrchu kurtu viditelný otisk.\n\nPaul Hawkins testoval jestřábí oko během fotbalových utkání ve spolupráci s Premier League, a to především na úrovní brankové čáry.\n\n\n"}
{"id": "395330", "url": "https://cs.wikipedia.org/wiki?curid=395330", "title": "Maisúrské království", "text": "Maisúrské království\n\nMaisúrské království (kannadsky: ಮೈಸೂರು ಸಾಮ್ರಾಜ್ಯ) bylo království v jižní Indii založené pravděpodobně roku 1399 v oblasti Maisúru v dnešní Karnátace. Království, kterému vládla dynastie Odejárů, bylo nejdříve vazalem Vidžajanagaru. S úpadkem Vidžajanagaru (okolo 1565) získalo Maisúrské království nezávislost. V 16. století nastala územní expanze Maisúrského království, jehož součástí se staly rozsáhlé oblasti dnešní jižní Karnátaky a části Tamilnádu.\n\nVrcholu království dosáhlo v 18. století. V době britské koloniální nadvlády se Maisúrské království stalo jedním z knížecích států, zánik království nastal v roce 1947 se vznikem Indické republiky.\n"}
{"id": "395332", "url": "https://cs.wikipedia.org/wiki?curid=395332", "title": "Češka", "text": "Češka\n\nČeška může být:\n\n\n"}
{"id": "395334", "url": "https://cs.wikipedia.org/wiki?curid=395334", "title": "Grand Prix Španělska 2009", "text": "Grand Prix Španělska 2009\n\nGrand Prix Španělska 2009 (XLX Gran Premio de España Telefónica), 5. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 808. grand prix, se již tradičně odehrála na okruhu v Barceloně.\n\n\n Jenson Button- Brawn BGP 001-1'20.527\n"}
{"id": "395340", "url": "https://cs.wikipedia.org/wiki?curid=395340", "title": "Mistrovství světa v orientačním běhu 2009", "text": "Mistrovství světa v orientačním běhu 2009\n\n26. Mistrovství světa v orientačním běhu – bylo mistrovství, které se uskutečnilo ve dnech 16.–23. srpna 2009 s centrem ve městě Miskolc nacházejícím se v severním Maďarsku s administrativním centrem župy Borsod-Abaúj-Zemplén.\n\nNominační závody české reprezentace se konaly: 29. května (sprint Brno), 31. dubna (middle Maďarsko), 1. června (štafety hromadným startem Maďarsko) a 3. června (long Slovensko).\n\nV dopoledních hodinách dne 20. srpna 2009 v maďarském městě Miskolc, proběhl kvalifikační závod ve sprintu. Běžely se tři rozběhy mužů i žen, kdy do finálového závodu postoupilo 45 závodníků. V ženské kategorii své rozběhy vyhrály: Elise Egsethová (Norsko), Helena Janssonová (Švédsko) a Minna Kauppiová (Finsko). V mužské kategorii své rozběhy vyhrály: Matthias Müller (Švýcarsko), Fabian Hertner (Švýcarsko) a Olav Lundanes (Norsko). Kvalifikačního závodu se zúčastnilo 6 českých reprezentantů a do finále postoupili všichni.Poté v odpoledních hodinách se uskutečnil finálový běh na mapě Miskolc-Királyasztal o měřítku 1: 4 000 a ekvidistanci 2,5 m postavený maďarem Szávou Zsigmondem. V mužské kategorii s přehledem (start – cíl) zvítězil obhájce loňského titulu rus Andrej Chramov před dvojicí švýcarů Fabianem Hertnerem a Danielem Hubmannem. V ženské kategorii se stala vítězkou poprvé v kariéře švédka Helena Janssonová před krajankou Linne Gustafssonovou a mnohonásobnou mistryní světa švýcarkou Simone Niggli-Luderovou.\n\nDne 16. 8. 2009 v maďarské obci Bükkszentkereszt, proběhl kvalifikační závod na krátké trati (Middle). Běžely se tři rozběhy mužů i žen, kdy do finálového závodu postoupilo 45 závodníků. V ženské kategorii své rozběhy vyhrály : Simone Niggli-Luderová (Švýcarsko), Marianne Andersenová (Norsko) a Lea Müllerová (Švýcarsko). V mužské kategorii své rozběhy vyhrály : Pavlo Ushvarok (Ukrajina), Matthias Merz (Švýcarsko) a Valentin Novikov (Rusko). Kvalifikačního závodu se zúčastnilo 6 českých reprezentantů a do finále postoupili všichni.\n\nPrvní finálový závod mistrovství světa proběhl v lyžařském středisku Bánkút dne 19. srpna 2009. Byl to fyzicky náročný závod postavený na mapě Bánkút o měřítku 1:10 000 a ekvidistanci 5m, postavený maďarem Jánosem Sőtérem. V mužské kategorii zvítězil, teď již sedminásobný mistr světa francouz Thierry Gueorgiou před dvojicí švýcarů Danielem Hubmannem a Matthiasem Merzem. V ženské kategorii zvítězila, teď již dvojnásobná mistryně světa češka Dana Brožková před norkou Marianne Andersenovou a švýcarkou Simone Niggli-Luderovou.\n\nDne 17. srpna 2009 v maďarské obci Bükkszentkereszt, proběhl kvalifikační závod na klasické trati (Long). Běžely se tři rozběhy mužů i žen, kdy do finálového závodu postoupilo 45 závodníků. V ženské kategorii své rozběhy vyhrály : Minna Kauppiová (Finsko), Simone Niggli-Luderová (Švýcarsko) a Marianne Andersenová (Norsko). V mužské kategorii své rozběhy vyhrály : Graham Gristwood (Velká Británie), Baptiste Rollier (Švýcarsko) a Thierry Gueorgiou (Francie). Kvalifikačního závodu se zúčastnilo 7 českých reprezentantů a do finále postoupilo všech sedm.\n\nPoslední finálový závod mistrovství světa proběhl v příhraniční obci Szögliget dne 23. srpna 2009. Byl to napínavý závod postavený na mapě Szögliget - Derenk o měřítku 1: 15 000 a ekvidistanci 5m, postavený maďarem Tíborem Zsigmondem. V mužské kategorii zvítězil, teď již trojnásobný mistr světa švýcar Daniel Hubmann před francouzem Thierry Gueorgiou a rusem běhajícím za Itálii Mikhailem Mamleevem. V ženské kategorii zvítězila, teď již patnáctinásobná mistryně světa švýcarka Simone Niggli-Luderová před norkou Marianne Andersenovou a finkou Minne Kauppiovou.\n\nŠtafetový závod mistrovství světa proběhl v lyžařském středisku Bánkút dne 21. srpna 2009. Byl to dramatický závod postavený na mapě Bánkút o měřítku 1:10 000 a ekvidistanci 5m, postavený maďarem Áronem Lessem. V mužské kategorii zvítězila štafeta Švýcarska před Ruskem a Finskem. Tento závod ovlivnila dramatická situace se zraněním švédského závodníka Martina Johanssona, který si nešťastně probodl stehno větví. Členové vedoucích tří štafet Francie (Thierry Gueorgiou), Norska (Anders Nordberg) a Česka (Michal Smola) nepokračovali do cíle a místo toho pomohli zraněnému soupeři. Pomoc zraněnému soupeřovi tak zvítězila nad soubojem o mistrovské medaile. Při vyhlášení výsledků závodníci prvních tří štafet nestáli na stupních vítězů a odmítli si nechat pověsit medaile na krk, převzali je jen do ruky. Tak přiznali, že za normálního průběhu by medaile patřily někomu jinému. Michal Smola pak za svůj čin dostal hlavní cenu Českého klubu fair play za rok 2009.\n\nV ženské kategorii zvítězila štafeta Norska před Švédskem a Finskem.\n\nÚplná medailová tabulka:\n"}
{"id": "395343", "url": "https://cs.wikipedia.org/wiki?curid=395343", "title": "Lotus Europa", "text": "Lotus Europa\n\nLotus Europa byl úspěšný sportovní automobil britské automobilky Lotus. Vyráběl se v letech 1966 až 1975. Celkem bylo vyrobeno 9 230 kusů.\n\nColin Chapman původně plánoval cenově dostupný sportovní vůz pro širší veřejnost. Pod vlastním návrhem byl ale nakonec podepsán Ron Hickman. Původně se vůz dodával s motorem z vozu Renault 16. Později byly vystřídány motory Ford Cosworth se dvěma vačkovými hřídeli. Tento motor ale cenu vozu zvýšil. Pro závodní aktivity byl odvozen typ 47. V roce 1973 byla na počest úspěchů týmu Lotus ve formuli 1 odvozena limitovaná edice \"John Player Special\" v originálním černém laku se zlatými proužky.\n\nV roce 2006 byl představen vůz Lotus Europa S jako studie na Ženevském autosalonu.\n\n"}
{"id": "395346", "url": "https://cs.wikipedia.org/wiki?curid=395346", "title": "Grand Prix Monaka 2009", "text": "Grand Prix Monaka 2009\n\nGrand Prix Monaka 2009 (67e Grand Prix Automobile de Monaco), 6. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 809. grand prix, se již tradičně odehrála na okruhu v Monte Carla.\n\n\n Jenson Button- Brawn BGP 001-1'14.902\n"}
{"id": "395358", "url": "https://cs.wikipedia.org/wiki?curid=395358", "title": "Mistrovství světa v ledním hokeji 1953", "text": "Mistrovství světa v ledním hokeji 1953\n\n20. mistrovství světa a 31. mistrovství Evropy v ledním hokeji probíhalo ve dnech 7. – 15. března 1953 ve švýcarských městech Curych a Basilej.\n\nMistrovství světa se poprvé v historii muselo obejít zároveň bez Kanady a Američanů. I z očekávané premiéry SSSR zatím sešlo; po Bobrovově zranění odložili přihlášku o rok.\n\nPřihlásilo se 13 účastníků, kteří byli rozděleni do dvou výkonnostních skupin. Ještě před šampionátem odřekly účast z první skupiny týmy Finska, Polska a Norska, o prvenství se nakonec ucházely čtyři země Švédsko, Německo, Švýcarsko a ČSR. Ve druhé Juniorské skupině se střetli Itálie, Velká Británie, Rakousko, Nizozemsko, Francie a Švýcarsko \"B\". Poslední změna nastala během turnaje, kdy v Československu zemřel prezident Klement Gottwald. Byl vyhlášen státní smutek a ČSR po druhém utkání s Německem předčasně opustilo turnaj. Výsledky ČSR byly anulovány.\nS hvězdičkou = 1. kolo\n\n7. března 1953 – Curych (Hallenstadion)\nBranky Švýcarska: Uli Poltera, Otto Schubiger\nBranky Švédska: 3x Sven Tumba Johansson, Åke Andersson, Göte Blomqvist, Hans Öberg, Erik Johansson, Gösta Johansson, vlastní.\nRozhodčí: Dwars (NED), Tenza (TCH)\nVyloučení: 0:0\nDiváků: 13 500\n\nŠvýcarsko: Bänninger – Handschin, Keller, Rossi,Schütz – Trepp, Uli Poltera, Gebi Poltera – Dürst, Schläpfer, Schubiger – Blank, Wehrli, Bazzi.\n\nŠvédsko: Isaksson – Åke Andersson, Rune Johansson, Thunman, Almqvist – Pettersson, Sven Johansson, Öberg – Blomqvist, Carlsson, Erik Johansson – Hans Andersson, Gösta Johansson, Stig Andersson.\n\n7. března 1953 – Curych (Hallenstadion)\nBranky Československa: 3x Slavomír Bartoň, 2x Bronislav Danda, 2x Miroslav Kluc, 2x Vlastimil Bubník, Miroslav Rejman, Jan Lidral\nBranky SRN: Anton Biersack, Markus Egen.\nRozhodčí: Ahlin, Sandö (SWE)\nVyloučení: 0:0\nDiváků: 5 000\n\nČSR: Jan Richter (Jozef Záhorský) – Jan Lidral, Karel Gut, Miloslav Ošmera, Miroslav Nový – Miroslav Rejman, Slavomír Bartoň, Jiří Sekyra –Vlastimil Bubník, Bronislav Danda, Miloslav Charouzd – Milan Vidlák, Miroslav Kluc, Oldřich Seiml.\n\nSRN: Alfred Hoffmann (Ulrich Jansen) – Martin Beck, Anton Biersack, Bruno Guttowski, Karl Bierschel – Kurt Sepp, Xaver Unsinn, Georg Guggemos – Otto Brandenburg, Markus Egen, Walter Kremeshoff.\n\n8. března 1953 – Basilej (St. Margarethen)\nBranky Československa: 3x Bronislav Danda, 3x Miroslav Rejman, Jiří Sekyra, Slavomír Bartoň, Karel Gut\nBranky Švýcarska: 2x Gebi Poltera, Michael Wehrli, Uli Poltera.\nRozhodčí: Ahlin (SWE), Neumaier (GER)\nVyloučení: 1:0\nDiváků: 15 500\n\nČSR: Jan Richter – Jan Lidral, Karel Gut, Miloslav Ošmera, Miroslav Nový – Miroslav Rejman, Slavomír Bartoň, Jiří Sekyra – Vlastimil Bubník, Bronislav Danda, Miloslav Charouzd – Milan Vidlák, Miroslav Kluc, Oldřich Seiml.\n\nŠvýcarsko: Martin Riesen – Emil Handschin, Rudolf Keller, Silvio Rossi, Armin Schütz – Hans-Martin Trepp, Uli Poltera, Gebi Poltera – Walter Dürst, Otto Schläpfer, Otto Schubiger – Françis Blank, Michael Wehrli, Gian Bazzi.\n\n8. března 1953 – Curych (Hallenstadion)\nBranky Švédska: 3x Göte Blomqvist, Sigurd Bröms, Stig Andersson, Erik Johansson, Stig Carlsson, Sven Tumba Johansson\nBranky SRN: 3x Fritz Poitsch, Otto Brandenburg, Georg Guggemos, vlastní.\nRozhodčí: Bernhard (SUI), Tenza (TCH)\nVyloučení: 2:2\nDiváků: 3 000\n\nŠvédsko: Flodqvist – Åke Andersson, Rune Johansson, Thunman, Almqvist – Blomqvist, Carlsson, Erik Johansson – Hans Andersson, Gösta Johansson, Stig Andersson – Bröms, Sven Johansson, Öberg.\n\nSRN: Jansen – Beck, Biersack, Guttowski, Bierschel – Poitsch, Unsinn, Guggemos – Brandenburg, Egen, Kremeshoff – Enzler.\n\n10. března 1953 – Curych (Hallenstadion)\nBranky Švýcarska: Gian Bazzi, Michael Wehrli, Hans-Martin Trepp\nBranky SRN: Markus Egen, Fritz Poitsch.\nRozhodčí: Tencza (TCH), Ahlin (SWE)\nVyloučení: 2:5\nDiváků: 8 000\n\nŠvýcarsko: Bänninger – Handschin, Keller, Dürst, Schläpfer – Trepp, Uli Poltera, Gebi Poltera – Schubiger, Wehrli, Bazzi.\n\nSRN: Jansen – Beck, Biersack, Guttowski, Bierschel – Poitsch, Unsinn, Guggemos – Brandenburg, Egen, Kremeshoff – Niess.\n\n10. března 1953 – Basilej (St. Margarethen)\nBranky Československa: Slavomír Bartoň, Karel Gut, Bronislav Danda\nBranky Švédska: 2x Åke Andersson, Stig Andersson, Hans Öberg, Gösta Johansson.\nRozhodčí: Bernhard, Olivieri (SUI)\nVyloučení: 2:1\nDiváků: 14 000\n\nČSR: Jan Richter – Jan Lidral, Karel Gut, Miloslav Ošmera, Miroslav Nový – Miroslav Rejman, Slavomír Bartoň, Jiří Sekyra – Vlastimil Bubník, Bronislav Danda, Miloslav Charouzd.\n\nŠvédsko: Thord Flodqvist – Åke Andersson, Rune Johansson, Sven Thunman, Göte Almqvist – Göte Blomqvist, Stig Carlsson, Erik Johansson – Hans Andersson, Gösta Johansson, Stig Andersson – Sigurd Bröms, Sven Tumba Johansson, Hans Öberg.\n\n12. března 1953 – Basilej (St. Margarethen)\nBranky Švýcarska: Uli Poltera\nBranky Švédska: 2x Hans Andersson, Lars Björn, Sven Tumba Johansson, Gösta Johansson, Stig Carlsson, Göte Blomqvist, Hans Öberg, Sigurd Bröms.\nRozhodčí: Dwars (NED), Tencza (TCH)\nVyloučení: 1:1\nDiváků: 15 000\n\nŠvýcarsko: Bänninger – Handschin, Schütz, Dürst – Trepp, Uli Poltera, Gebi Poltera – Bazzi, Schläpfer, Schubiger – Blank, Wehrli.\n\nŠvédsko: Isaksson – Åke Andersson, Björn, Thunman, Almqvist – Pettersson, Blomqvist, Carlsson – Sven Johansson, Öberg, Bröms – Hans Andersson, Gösta Johansson, Stig Andersson.\n\n12. března 1953 – Curych (Hallenstadion)\nBranky Československa: 2x Miroslav Rejman, 2x Vlastimil Bubník, Bronislav Danda, Jiří Sekyra, Oldřich Seiml, Slavomír Bartoň, Karel Bílek\nBranky SRN: Dieter Niess, Georg Guggemos, Bruno Guttowski, Fritz Poitsch.\nRozhodčí: Bernhard, Olivieri (SUI)\nVyloučení: 1:1\nDiváků: 3 000\n\nČSR: Jozef Záhorský (Jan Richter) – Jan Lidral, Karel Gut, Stanislav Bacílek, Miroslav Nový – Vlastimil Bubník, Bronislav Danda, Karel Bílek – Miroslav Rejman, Slavomír Bartoň, Jiří Sekyra – Milan Vidlák, Miroslav Kluc, Oldřich Seiml.\n\nSRN: Ulrich Jansen – Martin Beck, Anton Biersack, Bruno Guttowski, Karl Bierschel – Fritz Poitsch, Xaver Unsinn, Georg Guggemos – Karl Enzler, Markus Egen, Dieter Niess – Kurt Sepp.\n\n13. března 1953 – Curych (Hallenstadion)\nBranky Švédska: 3x Hans Andersson, 2x Sven Tumba Johansson, 2x Göte Blomqvist, Stig Andersson, Göte Almqvist, Hans Öberg, Stig Carlsson, Sigurd Bröms\nBranky SRN: Hans Rampf, Xaver Unsinn.\nRozhodčí: Dwars (NED), Tencza (TCH)\nVyloučení: 1:1\nDiváků: 3 500\n\nŠvédsko: Isaksson – Åke Andersson, Almqvist, Thunman, Björn – Blomqvist, Carlsson, Erik Johansson – Hans Andersson, Gösta Johansson, Stig Andersson – Bröms, Sven Johansson, Öberg.\n\nSRN: Jansen – Beck, Biersack, Guttowski, Bierschel – Sepp, Unsinn, Guggemos – Enzler, Egen, Niess – Brandenburg, Poitsch, Rampf.\n\n15. března 1953 – Basilej (St. Margarethen)\nBranky Švýcarska: Uli Poltera, Hans-Martin Trepp, Otto Schläpfer\nBranky SRN: Bruno Guttowski, Xaver Unsinn, Markus Egen, Dieter Niess, Georg Guggemos, Anton Biersack.\nRozhodčí: Ahlin, Sandö (SWE)\nVyloučení: 0:4\nDiváků: 10 000\n\nŠvýcarsko: Riesen – Handschin, Schütz, Dürst, Schläpfer – Trepp, Uli Poltera, Gebi Poltera – Blank, Wehrli, Schubiger – Bazzi.\n\nSRN: Jansen – Beck, Biersack, Guttowski, Bierschel – Poitsch, Unsinn, Guggemos – Enzler, Egen, Niess.\n\n Rakousko – Itálie 5:9 (1:3, 3:4, 1:2)\n\n7. března 1953 – Curych (Hallenstadion)\nBranky Rakouska: 3x Schmid, 2x Spillmann, Staudinger, Springer\nBranky Itálie: 4x Sartor, 2x Latto, 2x de Meis, Agazzi.\nRozhodčí: De Mezieres (FRA), Olivieri (SUI)\nVyloučení: 2:2\nDiváků: 4 000\n\nRakousko: Dr. Egger – Scarsini, Mössmer, Lenz, Felfering – Spielmann, Schmid, Jöchel –Springer, Staudinger, Znenahlik – Bachura, Singewald.\n\nItálie: Bolla (Fresia) – Tucci, de Felice, Fontana, Fregonese – Agazzi, Crotti, de Meis – Latto, Sartor, Grazia – Federici.\n\n8. března 1953 – Basilej (St. Margarethen)\nBranky Rakouska: Spielmann, Staudinger, Jöchel, Bachura, Schmid\nBranky Nizozemska: Feenstra, Loek, Overakker.\nRozhodčí: Galetti (ITA), Olivieri (SUI)\nDiváků: 7 000\n\nRakousko: Dr. Egger – Scarsini, Mössmer, Lenz, Felfering – Spielmann, Schmid, Jöchel – Springer, Staudinger, Znenahlik – Bachura, Singewald, Hafner.\n\nNizozemsko: Van Os – Van Rhede, Klein, De Jongh, Bierenbroodspot – Overakker, Loek, Van den Baumen – Dr. Schwencke, Smit, Feenstra – De Blank, Buis, Van Ryswyk.\n\n10. března 1953 – Curych (Hallenstadion)\nBranky Valké Británie: 3x Crawford, 2x Mc Crae, Brennan, Mudd, Soffe\nBranky Nizozemska: Feenstra, Smit, Overakker, Schwenke.\nRozhodčí: Galetti (ITA), De Mezieres (FRA)\nVyloučení: 1:1\nDiváků: 3 000\n\nVelká Británie: English – Bell, Brennan, Spence, Cartwright – Mudd, Murray, O’Brien – Thompson, Millard, Crawford – Ferguson, Mc Crae, Soffe.\n\nNizozemsko: Van Os – Van Rhede, Klein, De Jongh, Bierenbroodspot – Overakker, Loek, Van den Baumen – Dr. Schwencke, Smit, Feenstra – De Blank, Buis, Van Ryswyk.\n\n11. března 1953 – Curych (Hallenstadion)\nBranky Rakouska: 2x Schmid, 2x Staudinger, Scarsini, Spielmann, Znenahlik, vlastní\nBranky Francie: Pepin.\nRozhodčí: Galetti (ITA), Dwars (NED)\nVyloučení: 3:2\nDiváků: 400\n\nRakousko: Weber – Scarsini, Lenz, Mössmer – Spielmann, Schmid, Znenahlik –\nJöchel, Springer, Staudinger – Bachura, Singewald, Hafner.\n\nFrancie: Ranzoni – Holzer, Nivet, Pianfetti, Gilloz – Cailler, Pepin, Lluis – Victor Huillier, Daniel Huillier, Payot – Acquaviva, Deville, Longuet.\n\n11. března 1953 – Basilej (St. Margarethen)\nBranky Itálie: 2x Grazia, De Meis, Crotti, Innocenti, Tucci, Sator.\nBranky Nizozemska: nikdo\nRozhodčí: Neumaier (GER), De Mezieres (FRA)\nVyloučení: 5:8\nDiváků: 500\n\nItálie: Bolla – Tucci, De Felice, Fontana, Fregonese – Agazzi, Crotti, De Meis – Latto, Sartor, Grazia – Gerli, Innocenti, Federici.\n\nNizozemsko: Van Os (Fisher) – Van Rhede, Bierenbroodspot, Klein, De Jongh – Dr. Schwencke, Smit, Feenstra – Overakker, Loek, Van den Baumen – Buis.\n\n12. března 1953 – Basilej (St. Margarethen)\nBranky Velké Británie: 2x Mc Crae, Mudd, Millard, O’Brien, Thompson, Crawford, Soffe\nBranky Francie: Cailler, Peythieu, Payot.\nRozhodčí: Ahlin, Sandö (SWE)\nDiváků: 3 000\n\nVelká Británie: English – Bell, Brennan, Spence, Cartwright – Mudd, Murray, O’Brien – Thompson, Millard, Crawford – Ferguson, Mc Crae, Soffe.\n\nFrancie: Cochet – Longuet, Nivet, Pianfetti, Gilloz – Baudin, Pepin, Lluis – Peythieu, Daniel Huillier, Payot – Cailler, Acquaviva, Deville.\n\n13. března 1953 – Basilej (St. Margarethen)\nBranky Rakouska: nikdo\nBranky Velké Británie: Crawford, Mc Crae, vlastní.\nRozhodčí: Galetti (ITA), Olivieri (SUI)\nDiváků: 500\n\nRakousko: Weber – Scarsini, Lenz, Mössmer – Spielmann, Schmid, Jöchel – Znenahlik, Springer, Staudinger – Bachura, Singewald, Hafner.\n\nVelká Británie: English – Bell, Brennan, Spence, Cartwright – Crawford, Ferguson, Mc Crae – Mudd, Millard, O’Brien – Thompson, Soffe, Murray.\n\n14. března 1953 – Basilej (St. Margarethen)\nBranky Itálie: 2x Grazia, De Meis, Agazzi, Sator\nBranky Francie: Cailler, Baudin.\nRozhodčí: Dwars (NED), Olivieri (SUI)\nDiváků: 1 200\n\nItálie: Bolla – Tucci, De Felice, Fontana, Fregonese – Latto, Sartor, Grazia – Agazzi, Crotti, De Meis – Gerli, Innocenti, Federici.\n\nFrancie: Cochet – Holzer, Nivet, Pianfetti, Gilloz – Baudin, Lluis, Cailler – Peythieu, Daniel Huillier, Payot – Acquaviva, Deville, Victor Huillier.\n\n15. března 1953 – Basilej (St. Margarethen)\nBranky Nizozemska: 2x Overakker, 2x Dr. Schwencke, Klein, De Jongh, Van den Baumen, Smit\nBranky Francie: Pepin, Baudin, Peythieu.\nRozhodčí: Wollinger (AUT), Olivieri (SUI)\nDiváků: 6 000\n\nNizozemsko: Van Os (Fisher) – Van Rhede, Klein, De Jongh, Bierenbroodspot – Overakker, Loek, Van den Baumen – Dr. Schwencke, Smit, Feenstra – Buis, De Blank, Van Rijswijk.\n\nFrancie: Ranzoni – Holzer, Nivet, Pianfetti, Gilloz – Baudin, Lluis, Cailler – Peythieu, Pepin, Payot – Acquaviva, Deville, Victor Huillier.\n\n15. března 1953 – Curych (Hallenstadion)\nBranky Velké Británie: 2x Crawford\nBranky Itálie: Crotti, Agazzi, Sartor.\nRozhodčí: Dwars (NED), Bernhard (SUI)\nVyloučení: 3:6\nDiváků: 4 500\n\nVelká Británie: English – Bell, Brennan, Spence, Cartwright – Ferguson, Mc Crae, Crawford – Mudd, Millard, O’Brien – Thompson, Murray, Soffe.\n\nItálie: Bolla – Tucci, De Felice, Fontana, Fregonese – Latto, Sartor, Grazia – Agazzi, Crotti, De Meis – Gerli, Innocenti, Federici.\n\n Švédsko\nBrankáři: Thord Flodqvist, Hans Isaksson.\nObránci: Göte Almqvist, Åke Andersson, Lars Björn, Rune Johansson, Sven Thunman.\nÚtočníci: Hans Tvilling, Stig Tvilling, Göte Blomqvist, Sigurd Bröms, Stig Carlsson, Erik Johansson, Gösta Johansson, Rolf Pettersson, Sven Tumba Johansson, Hans Öberg.\nTrenér: Folke Jansson.\n\n SRN\nBrankáři: Alfred Hoffmann, Ulrich Jansen.\nObránci: Martin Beck, Anton Biersack, Bruno Guttowski, Karl Bierschel\nÚtočníci: Kurt Sepp, Xaver Unsinn, Georg Guggemos, Otto Brandenburg, Markus Egen, Walter Kremeshoff, Fritz Poitsch, Karl Enzler, Dieter Niess, Hans Rampf.\nTrenér: Bruno Leinweber\n\n Švýcarsko\nBrankáři: Hans Bänninger, Martin Riesen.\nObránci: Emil Handschin, Rudolf Keller, Silvio Rossi, Armin Schütz.\nÚtočníci: Hans-Martin Trepp, Uli Poltera, Gebi Poltera, Walter Dürst, Otto Schläpfer, Otto Schubiger, Françis Blank, Michael Wehrli, Gian Bazzi.\nTrenér: Frank Sullivan.\n\n Československo\nBrankáři: Jan Richter, Jozef Záhorský.\nObránci: – Karel Gut, Jan Lidral, Miroslav Nový, Miloslav Ošmera, Stanislav Bacílek.\nÚtočníci: Vlastimil Bubník, Bronislav Danda, Miloslav Charouzd, Miroslav Rejman, Slavomír Bartoň, Jiří Sekyra, Oldřich Seiml, Miroslav Kluc, Milan Vidlák, Karel Bílek.\nTrenér: Eduard Farda.\n\n\n"}
{"id": "395365", "url": "https://cs.wikipedia.org/wiki?curid=395365", "title": "Seznam krakovských biskupů a arcibiskupů", "text": "Seznam krakovských biskupů a arcibiskupů\n\nSeznam biskupů a arcibiskupů krakovské arcidiecéze od jejího založení na konci 10. století až po dnešek. \n\nV letech 1443-1800 byli biskupové krakovští zároveň knížaty Siewierze. Knížecí titul se s úřadem znovu spojil v roce 1889 a toto spojení trvalo do roku 1951, kdy zemřel první a poslední kníže-arcibiskup, kardinál Sapieha. \n\nV současné době působí v arcidiecézi 5 biskupů: Kardinál Dziwisz, od roku 2005 5. arcibiskup a metropolita krakovský, dále pak jeho předchůdce v úřadě, emeritní arcibiskup kardinál Macharski, a tři pomocní biskupové: Jan Szkodoń, Józef Guzdek a Jan Zając. \n\n\n\n\n\n"}
{"id": "395375", "url": "https://cs.wikipedia.org/wiki?curid=395375", "title": "Mitú", "text": "Mitú\n\nMitú je hlavní město kolumbijského departmentu Vaupés. Nachází se břehu řeky Vaupés. Jedná se o jedno z nejodlehlejších míst uprostřed amazonských pralesů, které se smutně proslavilo v roce 1998, kdy se jednotky levicové guerrilové skupiny FARC střetly při pokusu převzít nad městem kontrolu s policejními a vojenskými složkami Kolumbie. Při tomto střetu zahynuly desítky civilistů a policistů a zhruba 800 povstalců. Město bylo z velké části rozstříleno, ale v současnosti je to poklidné místo lákající dobrodružnější turisty. Okolí Mitú nabízí ohromné přírodní bohatství rozmanité flóry a fauny, hlavním lákadlem jsou krásné řeky oblasti Amazonie s vodopády a kaskádami. V Kolumbii je hlavní turistickou branou v tomto smyslu přelidněná Leticia, nicméně Mitú má své kouzlo nedotčenosti.\n"}
{"id": "395380", "url": "https://cs.wikipedia.org/wiki?curid=395380", "title": "Pušjamitra Šunga", "text": "Pušjamitra Šunga\n\nPušjamitra Šunga (vládl asi 184–148 př. n. l.) byl zakladatel a první panovník říše Šungů.\n\nPušjamitra byl původně generálem vojska Maurjovské říše. Když okolo roku 184 př. n. l. při vojenské přehlídce zavraždil posledního maurjovského krále Bhadrathu, sám usedl v Patáliputře na trůn. Tuto událost v 7. století zaznamenal indický básník Bána. Po nástupu na trůn uskutečnil velkou oběť koně (ašvamédha) a podařilo se mu zmocnit se většiny severní Indie. Skutečnost, že se za jeho vlády konala ašvamédha, svědčí o jeho náklonnosti hinduismu, resp. bráhmanismu. V buddhistických textech je proto Pušjamitra líčen jak krutovládce, který měl potlačovat buddhismus. Tato skutečnost však není jednoznačně prokázána a faktem zůstává, že za jeho vlády došlo k přestavbě několika buddhistických staveb včetně stúpy v Sáňčí.\n\n"}
{"id": "395382", "url": "https://cs.wikipedia.org/wiki?curid=395382", "title": "Krištof Kintera", "text": "Krištof Kintera\n\nKrištof Kintera (* 20. září 1973 Praha) je český umělec. V letech 1992–1999 studoval v ateliéru Milana Knížáka Akademii výtvarných umění v Praze, dále pak v letech 2003–2004 \"Rijksakademie van beeldende kunsten\" v Amsterdamu.\n\nCelkem třikrát byl nominován na Cenu Jindřicha Chalupeckého. Je členem a vůdčí osobností „skupiny“ \"Jednotka\". V roce 2006 vytvořil vizuální koncept pro osmý ročník festivalu dokumentárních filmů Jeden svět. V roce 2007 byl kurátorem výstavy \"Hrubý domácí produkt\", realizované v Městské knihovně v Praze.\n\nSoučástí Kinterovy retrospektivy \"Believe it or not!\" v roce 2008 měl být objekt \"Do it yourself\" – devítimetrový sloup-socha z pytlů s cementem, postavený vedle morového sloupu na pardubickém Pernštýnském náměstí. Magistrát města však stavbu sochy nepovolil, což primátor města Jaroslav Deml komentoval slovy: \"Souhlasím s názorem, že něco takového do historického jádra Pardubic nepatří. Jsme konzervativní strana, jsme konzervativní město. I naše názory jsou asi trochu konzervativní\". Krištof Kintera se také spolupodílel na instalaci Entropa.\n\nV roce 2011 vytvořil v Praze pod Nuselským mostem pomník \"Z vlastního rozhodnutí – Memento mori\" věnovaný sebevrahům, v roce 2013 vytvořil opět v Praze pomník \"Bike to Heaven\" věnovaný Janu Bouchalovi.\n\n\n\n"}
{"id": "395383", "url": "https://cs.wikipedia.org/wiki?curid=395383", "title": "Opel Manta", "text": "Opel Manta\n\nOpel Manta byl sportovním modelem německé automobilky Opel. Vyráběl se dvou generacích v letech 1970 až 1988. Manta nahradila Opel GT a v roce 1989 ji vystřídal model Calibra.\n\nVycházela z typu Ascona. Měla být hlavním konkurentem vozu Ford Capri. Během pětileté výroby se vyrobilo 498 533 kusů. Na výběr byla široká paleta pohonných jednotek.\n\n\nVycházela z faceliftované Ascony. Na výběr byla jako fastback nebo kupé. Od roku 1979 se Opel začal zúčastňovat rallye s typem Manta 400 ve skupině B.\n\n\nTechnicky vycházela z tybu Manta B2. Od roku 1979 pracoval tým Opel Motorsport na vývoji modernizované verze Ascona 400. Po vzniku skupiny B se tým ale rozhodl tyto komponenty implantovat do vozu Manta. Na vývoji spolupracovaly firmy Irmscher a Cosworth. Výroba rallyeového typu byla ukončena v roce 1985. Do té doby bylo vyrobeno 245 vozů. První soutěží, jíž se vůz zúčastnil, byla Korsická rallye 1983. Nikdy však nezískal žádné vítězství. Největších úspěchů dosáhl na afrických soutěžích, kde vynikala jeho spolehlivost. Na Safari rallye 1984 vybojoval Rauno Aaltonen druhé místo, což byl největší úspěch vozu. Na Rallye Dakar 1984 byl Guy Colsoul první mezi vozy s pohonem jedné nápravy. Jezdci s tímto vozem získaly národní tituly v Británii a Francii.\n\nVůz měl samonosnou karoserii s motorem vpředu. Poháněl jej čtyřválec o objemu 2420 cm s rozvodem OHC který dosahoval výkonu 275 koní a točivého momentu 294 Nm. Na zvýšeném výkonu se podílela dvojice karburátorů Weber DCOE 50. Pětistupňová převodovka byla od firmy Getrag 265. Vůz měl dvoulamelovou spojku, samosvorný diferenciál ZF, tlumiče Bilstein a padesátilitrovou nádrž. Byl 4463 mm dlouhý, 1770 mm široký a vážil 960 kg.\n\nTým pracoval na vývoji vozu Manta 400 4x4, ale projekt nebyl realizován a dále byl vyvíjen pouze typ Opel Kadett 4x4.\n\n"}
{"id": "395391", "url": "https://cs.wikipedia.org/wiki?curid=395391", "title": "Quibdó", "text": "Quibdó\n\nQuibdó je hlavní město kolumbijského departementu Chocó. Nachází na břehu řeky Atrato v regionu, který ze značné míry ještě pokrývají tropické deštné lesy a kde se nachází několik indiánských rezervací a chráněných území. Zároveň se jedná o oblast s vysokým ročním srážkovým úhrnem – až 8000 mm/rok (vzhledem k poloze města pod úpatím And a vzhledem k výskytu intertropické zóny konvergence).\n\nVětšina zdejšího obyvatelstva jsou černoši a mulati, což vychází z otrokářské historie nejen departementu Chocó, ale i celé Kolumbie.\n"}
{"id": "395395", "url": "https://cs.wikipedia.org/wiki?curid=395395", "title": "Medvědí vrch", "text": "Medvědí vrch\n\nMedvědí vrch (1216 m) je nejvyšší vrchol Medvědské hornatiny, která tvoří severovýchodní část Hrubého Jeseníku. Na svazích izolované skály a sutě, na severovýchodním hřbetu Sokolí skála se zříceninou hradu Quinburk z 13. století. Medvědí vrch je nejvyšší bod Správního obvodu obce s rozšířenou působností Krnov.\n\nVrchol leží mimo značené turistické trasy. Těsně pod vrchol vede neznačená pěšina z jihu od Solné boudy, zbytek je nutné dojít terénem.\n\nAsi 400 m jihovýchodně od vrcholu se nachází malá vyvýšenina s výrazným skaliskem. Jde o vedlejší vrchol, pojmenovaný autory projektu Tisícovky Čech, Moravy a Slezska jako Medvědí vrch - JV vrchol (1194 m, souřadnice ).\n\n"}
{"id": "395396", "url": "https://cs.wikipedia.org/wiki?curid=395396", "title": "Valledupar", "text": "Valledupar\n\nValledupar je hlavní město kolumbijského departmentu Cesar založené roku 1550 španělským konkvistadorem Hernanem de Santana. Je zemědělským centrem oblasti.\n\nV 80. a 90. letech 20. století bylo město postiženo ozbrojeným konfliktem v rámci občanské války, obrovskou mírou únosů i zvýšeným počtem útoků na novináře.\n"}
{"id": "395397", "url": "https://cs.wikipedia.org/wiki?curid=395397", "title": "Kníže Kyj", "text": "Kníže Kyj\n\nKyj ( ) byl legendární kníže Polanů, zakladatel Kyjeva a jeho první vládce. Zmínku o něm a o spoluzakladatelích Kyjeva, jeho dvou bratřích Ščekovi a Choryvovi a jeho sestře Lybiď, lze nalézt v díle Pověst dávných let kronikáře Nestora, který však sám zmiňuje i možnost, že Kyj nebyl polanský kníže, ale pouze převozníkem na řece Dněpr. \n\nPodle Nestora odešel po založení Kyjeva se svou družinou do Cařihradu, kde sloužil jednomu z císařů. Později založil na dolním Dunaji město \"Kyjevec\", kde se chtěl usídlit, ale okolní kmeny ho vyhnaly a tak se vrátil do Kyjeva.\n"}
{"id": "395398", "url": "https://cs.wikipedia.org/wiki?curid=395398", "title": "Jelení loučky", "text": "Jelení loučky\n\nJelení loučky (1205 m n. m.) jsou druhým nejvyšším vrcholem Medvědské hornatiny, která je severovýchodní částí Hrubého Jeseníku.\n\nNa vrchol vede neznačená cesta, odbočující nedaleko rozcestí Jelení loučky od žluté turistické značky z Rejvízu do sedla Vidly. Od zmíněné odbočky je to na vrchol asi 500 m jihovýchodním směrem.\n\nNa západní rozsoše Jeleních louček, necelé 2 km od vrcholu, se nachází protáhlá bezejmenná kupa, pojmenovaná autory projektu Tisícovky Čech, Moravy a Slezska jako Jelení loučky – Z vrchol (1076 m, souřadnice ). Podle kritérií projektu jde o tzv. hlavní vrchol, protože má více než 15metrové převýšení od společného sedla.\n"}
{"id": "395399", "url": "https://cs.wikipedia.org/wiki?curid=395399", "title": "Svjatoslav I. Igorevič", "text": "Svjatoslav I. Igorevič\n\nSvjatoslav I. Igorevič (starorusky: С~тославъ / Свąтославъ Игорєвичь, \"Sventoslavъ / Svantoslavъ Igorevičь\"; ukrajinsky Святослав Ігорович, \"Svjatoslav Ihorovyč\"; rusky Святослав Игоревич, \"Svjatoslav Igorevič\"; bělorusky Светослав, \"Svetoslav\"; řecky Σφενδοσθλάβος, \"Sphendosthlabos\"; 942 – březen 972) byl kyjevským vládcem a vojevůdcem, vládnoucím v letech 962 až 972. Narodil se knížeti Igorovi a jeho manželce Olze, která během Svjatoslavova mládí vykonávala regentskou vládu po manželově smrti. Značnou část své vlády strávil kníže na válečných taženích, jež měly lví podíl na pádu dvou velmocí východní Evropy – chazarské a první bulharské říše. Jeho po deset let trvající vláda znamenala získání rozsáhlých oblastí pod kontrolu Kyjevské Rusi, především údolí řeky Volhy, Pontské stepi a část balkánského poloostrova. V posledních letech Svjatoslavova života tak představovala Kyjevská Rus jeden z největších států tehdejší Evropy. Roku 969 bylo dokonce rozhodnuto o přenesení sídla knížete z Kyjeva do Preslavce na Dunaji. Přes fakt, že jeho matka Olga přijala křest, zůstal Svjatoslav po celý svůj život pohanem. Jeho náhlá smrt uprostřed bitevní vřavy v roce 972 způsobila ztrátu nově získaných teritorií dříve, než byla možnost trvale připojit tyto oblasti ke kyjevskému státu. Zároveň i nejasná situace ohledně nástupnictví vedla k vypuknutí občanské války mezi jeho nástupci.\n\nSvjatoslav představoval prvního suverénního vládce Kyjevské Rusi, jehož jméno bylo nepopiratelně slovanského původu. Přesto není zaznamenáno v žádných jiných zemích, protože bylo vyhrazeno pouze rurikovskému rodu a šířeji se tedy nepoužívalo ani na samotné Rusi. Toto privilegium platilo do značné míry i pro Svjatoslavovy následníky Vladimíra, Jaropolka a Mstislava. Objevily se též dohady, že jméno Svjatoslav, odvozené od kořenů „svatý“ a „sláva“, bylo uměle vytvořeno kombinací jmen jeho dvou předchůdců, Olega a Rurika, které v překladu znamenají „svatý“ a „slavný“.\n\nBudoucí kníže prožil dětství a mládí pod dohledem svého učitele Asmuda. Svjatoslavův otec Igor byl kolem roku 945 zabit Drevljany a jeho matka Olga vládla v Kyjevě jakožto regentka až do Svjatoslavovy dospělosti, jíž dosáhl kolem roku 962.\n\nVzhled velikého knížete kyjevského zaznamenal Leon Diakonos. Podle něj byl modrooký, průměrné výšky, ale mohutné stavby těla. Hlavu i bradu měl celou oholenou, jen pod nosem si vypěstoval hustý knír a na jedné straně kadeř vlasů jako znak příslušnosti k vyššímu stavu. Na jednom uchu nosil velkou zlatou náušnici s rubínem a dvěma perlami. Dával přednost bílým oděvům, přičemž tyto oděvy byly čistší než oděvy jeho družiníků.\n\nOlga, Svjatoslavova matka, již pravděpodobně konvertovala ke křesťanství před cestou na konstantinopolský dvůr byzantského císaře Konstantina VII. Porfyrogenneta roku 946. Co se ale týče velikého knížete, on sám zůstal pohanem a nikdy nezradil svou víru.\n\nBrzy po svém nástupu na trůn se Svjatoslav vydal na výpravu mající za cíl rozšířit ruský vliv na údolí Volhy a Pontské stepi. Během této výpravy se mu podařilo dobýt chazarskou říši, představující do té doby jeden z nejmocnějších států východní Evropy. Jedním z příčin konfliktu mohla být snaha Rusů získat lepší přístup k obchodu po Volze a ukončit ve svůj prospěch zápolení s Chazary o vliv nad východoslovanskými kmeny. Nevyvrací se ani zásah Byzance. Protože se v době vlády císaře Romana Lakapena odehrály na byzantském území pogromy proti židům, mohlo dojít mezi chazarskou a byzantskou říší k citelnému ochladnutí vztahů. Byzantští představitelé řešili tuto situaci orientací na Rusy a Svjatoslav tak mohl konat i na popud konstantinopolských diplomatů.\n\nKníže započal tažení získáváním východoslovanských kmenů pro své záměry. Ti, kdož se nepoddali, například Vjatiči, byli napadeni a donuceni začít platit tribut Kyjevské Rusi, na rozdíl od dřívějších dob, kdy byly tyto kmeny poplatné Chazarům. Pochodem kolem řek Oky a Volhy provedl invazi do Volžského Bulharska, kde vybral daně od místní populace a získal oblast horní Volhy do své moci. V tom mu bylo nápomocno množství námezdných vojáků z řad Oguzů a Pečeněhů, užívaných pravděpodobně k vyrovnání sil se schopnější chazarskou a bulharskou jízdou.\n\nKolem roku 965 byl ruskými vojsky zničen chazarský Sarkel a vypálen krymský Kerč. Na místě původního chazarského města založil nové osídlení zvané Bílá věž či Bílá pevnost. Následně zanikl po Svjatoslavově útoku i Atil, hlavní město chazarské říše. Zároveň získal pod svou vládu Tmutarakaň, významné obchodní středisko u Azovského moře, které umožnilo Kyjevské Rusi navázat výhodnější obchodní spojení s Malou Asií a Předním východem. To spolu se zničením chazarského velmocenského postavení získalo Kyjevské Rusi přístup k obchodním cestám vedoucím ze severu na jih stepmi do oblasti Černého moře, jež byly původně v držení Chazarů a představoval významný finanční zdroj pro dřívější chazarský stát. Navíc se v oblasti přechodu mezi stepí a lesy začali častěji usazovat Slované, což vedlo k rozsáhlým demografickým a kulturním změnám v regionu.\n\nDalším místem, kam měla vést Svjatoslavova expanze, se stal Balkán. Zde po dlouhou dobu existovaly dva významné státy, byzantská a bulharská říše, které spolu od roku 926, kdy došlo k uzavření smlouvy a ukončení dlouhá léta trvajícího konfliktu, udržovaly mír. Ten byl Byzantinci vykupován každoročním poplatkem bulharskému caru Petrovi I. Situace se ale změnila po nástupu nového byzantského císaře Nikefora II. Foky, který odmítl stanovený poplatek nadále platit. Tísněn z východu Araby, rozhodl se využít proti bulharskému nepříteli Svjatoslava v domnění, že tím dojde k oslabení obou významných mocností na východě Evropy, Bulharska i Kyjevské Rusi. Zejména bulharský stát, jenž se za Petrovy vlády dostával do stále většího úpadku, se pak mohl stát obětí byzantské expanze, jež by umožnila císaři posunout hranice své říše zpět na Dunaj. Na druhou stranu mohl Nikeforos zaměstnáním Rusů na Balkáně odklonit pozornost kyjevského knížete od Krymu, kde držela Byzanc území při pobřeží Černého moře.\n\nVeliký kníže kyjevský připravil armádu čítající několik desítek tisíc mužů, jež se roku 968 přeplavila po Dněpru do Černého moře a z ústí Dunaje zahájila mohutnou invazi. Během krátkého času padlo do jeho rukou rozsáhlé území. Toho se zalekl nejen bulharský car, ale i císař Nikefor. Mezi oběma panovníky došlo k dohodě, jejíž obsah není úplně znám, nicméně se pravděpodobně klonila spíše ku prospěchu Byzance, protože na základě této dohody odeslal bulharský car své dva syny Borise (budoucího cara) a Romana do Konstantinopole jako rukojmí. Mezitím Svjatoslav plánoval vytvořit nové sídlo v Preslavci při ústí Dunaje, odkud by kontroloval obchod i chod celé své rozsáhlé říše.\n\nV této chvíli se Byzantinci uchýlili ke své obvyklé taktice a podnítili kočovné Pečeněhy k útoku na Kyjev. Svjatoslav se tedy musel načas stáhnout, aby odrazil jejich útok, ale následujícího roku se vypravil v čele svého vojska nazpět. Ve chvíli, kdy se bulharský car Petr doslechl o příchodu jeho armády, ranila ho mrtvice a po pár dnech zemřel. Navíc došlo k narušení celistvosti bulharského státu také tím, že v jeho západní části vystoupili čtyři bratři zvaní komitopulové, kteří se zde sami ujali vlády. Byzantská říše, v jejímž čele nyní stál po úspěšném převratu císař Jan I. Tzimiskes, zareagovala propuštěním Petrových synů, čímž se mělo zabránilo vytvoření dalšího potenciálně nebezpečného slovanského státu na Balkáně.\nSvjatoslavův další útok přišel na jaře 970. Jeho vojsko proniklo k bulharskému hlavnímu městu Preslavi, jež dobylo a kde se sdržoval nový car Boris II. i jeho bratr Roman, kteří tak padli do zajetí. Záhy nato získala kyjevská armáda Philippopolis (Plovdiv) a vpadla do Thrákie. Tzimiskes se snažil dojít se Svjatoslavem k dohodě, kyjevský kníže ale požadoval odstoupení celého byzantského území v Evropě, což císař nebyl ochoten přijmout. Ruská vojska tak táhla dál a střetla se s byzantskou armádou vedenou Bardem Sklerem v bitvě u Arkadiopole, kde Byzantinci, ačkoliv početně znevýhodněni, dosáhli po vysilujících bojích drtivého vítězství. Poté se do čela byzantských armád postavil sám císař, jemuž se podařilo dobýt v dubnu 971 Preslav a osvobodit zajatého bulharského cara. Mezitím odřízlo byzantské námořnictvo cestu po Dunaji, aby nemohly knížeti přijít další posily. Svjatoslav se uchýlil se zbytkem armády do města Dorostolon (Silistra), odkud pořádal útoky s cílem probít se z byzantského obklíčení. Dlouhé těžké boje vyvrcholily 21. července, kdy byly kyjevské jednotky zásluhou byzantské těžké jízdy poraženy.\n\nSvjatoslavovi nezbyla jiná možnost, než se vzdát. Přistoupil na císařovy podmínky, že zanechá snah získat pro sebe bulharské území, nebude ohrožovat byzantská města na Krymu, nýbrž je naopak bude ochraňovat a pomůže Byzanci v boji proti jejím nepřátelům. Zubožené zbytky Svjatoslavových vojsk se pak vydaly domů do Kyjeva.\n\nZe strachu před případným porušením smlouvy ze strany Svjatoslava se byzantská diplomacie odvážila zbavit hrozby ze severu nadobro. Při přechodu přes Dněpr v březnu 972 na něj z popudu Byzantinců zaútočili Pečeněhové a většinu vojska spolu s kyjevským knížetem pobili.\n\nPo jeho smrti se nedlouho existující Svjatoslavova říše rozpadla během bojů mezi jeho nástupci, nejdříve mezi Jaropolkem a Olegem, během nichž byl druhý z bratrů zabit. Roku 977 utekl další z následníků Vladimír do Skandinávie, odkud se vrátil s armádou Varjagů s cílem získat kyjveský trůn pro sebe, což se mu také po zabití Jaropolka podařilo.\n\nDíky Svjatoslavově zákroku se podařilo svrhnout chazarskou svrchovanost nad východoslovanskými kmeny a konsolidovat ruskou moc ve východní Evropě. Na druhou stranu pád chazarské říše umožnil v dalších letech růst moci Pečeněhů, kteří měli do budoucna působit Kyjevské Rusi nemalé obtíže. Sám kníže neměl kvůli častým výbojům čas se správě státu příliš věnovat, protože značnou část vlády prožil rozsáhlými taženími proti svým sousedům. Na místo něj spravovali Kyjevskou Rus Olga spolu s jeho syny Jaropolkem, Olegem a Vladimírem.\n\nSvjatoslavova osobnost poprvé získala pozornost ruských umělců a básníků během rusko-turecké války v letech 1768–1774. Snahy o expanzi na Balkán za vlády carevny Kateřiny II. byly jistou obdobou Svjatoslavova tažení na Konstantinopol a jako takové představovaly faktor, který mohl dodatečně této expanzi dodat zdání legitimity. I později byl pro své vojenské úspěchy kyjevský kníže hrdinou mnohých ruských, ukrajinských a běloruských vlastenců.\n\nMezi díla vytvořená během války s Osmanskou říší patří tragédie \"Olga\", kterou napsal roku 1772 ruský spisovatel Jakov Kňažin. Z dalších uměleckých žánrů se do tohoto období řadí také obraz \"Svjatoslavův návrat od Dunaje ke své rodině do Kyjeva\" od neoklasicistního malíře Ivana Akimova.\n\nBěhem 19. století zájem o Svjatoslavovu osobnost ochabl. Klavdij Lebeděv zobrazil na svém obraze setkání kyjevského knížete s byzantským císařem Janem I. Tzimiskem. Kromě něj Svjatoslava zvěčnil Eugene Lanceray, a to v podobě jezdecká sochy na počátku 20. století. Do své básnické tvorby zahrnul tuto kyjevského knížete také Velemir Chlebnikov. Svjatoslav se dále objevuje v románu Samuela Gordona \"The Lost Kingdom, or the Passing of the Khazars\", fiktivním příběhu o dobytí chazarské říše Kyjevskou Rusí. Posledním významnějším beletristickým dílem o Svjatoslavovi je příběh \"Černyje strely Vjatiča\", který je součástí knihy \"Istoričeskije povesti\" od Vadima Viktoroviče Kargalova.\n\nKolem roku 2005 měl být vystavěn v ruské vesnici nacházející se v Belgorodské oblasti památník Svjatoslavova vítězství nad Chazary. V rámci monumentu měl ruský jezdec ubíjet ležícího Chazara nesoucího na štítu Davidovu hvězdu. To spolu s osobou autora památníku Vjačeslava Klykova, který proslul svými kontakty s organizací Pamjať a dalšími antisemitskými spolky, vyvolalo odpor ruské židovské komunity. Úřady Belgorodské oblasti poté vydaly prohlášení, že památník ještě nebyl dostavěn a že bude do budoucna respektovat představitele všech věr i národností. Po odhalení měl chazarský válečník namísto šesticípé Davidovy hvězdy hvězdu dvanácticípou.\n\nDoloženi jsou tři Svjatoslavovi synové:\n\n1. manželství ∞ Predslava\n\nJeho další syn Oleg se narodil z poměru s konkubínou Esfir (Chazaři), nejmaldší Vladimír I. taktéž s konkubínou jménem Maluša.\n\n\n\n"}
{"id": "395403", "url": "https://cs.wikipedia.org/wiki?curid=395403", "title": "Brhadratha", "text": "Brhadratha\n\nBrhadratha (vládl asi 187–185 př. n. l.) byl poslední panovník Maurjovské říše. Říše Maurjů svého času zabírala valnou většinu Indického poloostrova, vrcholu dosáhla v době Ašóky (okolo 304 př. n. l. – 232 př. n. l.). Po Ašókově smrti však jeho nástupci nedokázali tak rozsáhlou zemi nadále udržet a Maurjovská říše se začala rozpadat.\n\nPosledního panovníka, krále Brhadrathu, zavraždil jeden z generálů jeho vlastní armády Pušjamitra Šunga a položil tak základ dynastie Šungů. Brhadratha měl být zabit na vojenské přehlídce, kam byl Pušjamitrou vylákán. Smrtí Brhadrathy tak nastal konec jedné z velkých epoch v dějinách Indie.\n"}
{"id": "395405", "url": "https://cs.wikipedia.org/wiki?curid=395405", "title": "Alexandr Grin", "text": "Alexandr Grin\n\nAlexandr Grin (, vlastním jménem \"Alexandr Stěpanovič Griněvskij\", ; 23. srpna 1880, Slobodskoje – 8. července 1932, Staryj Krym) byl ruský sovětský novoromantický spisovatel.\n\nGrin se narodil v městě Slobodskoje u Vjatky (dnes Kirov). Pocházel z chudé úřednické rodiny, jeho otec byl Polák vypovězený do Vjatky za účast na polském povstání proti carismu roku 1863. Prožil neradostné dětství poznamenané bídou, alkoholismem otce a nevraživostí macechy. Byl vyloučen z gymnázia a na oděské námořní škole nemohl studovat pro nedostatek peněz.\n\nNásledně žil jako bosák (tak je označován v ruském prostředí tulák), toulal se po Rusku a živil se jako nádeník v přístavu, námořník, rybář, dřevorubec a zlatokop na Urale. Vstoupil do eserské strany a za činnost v ní byl tři roky vězněn a třikrát poslán do vyhnanství. \n\nZa ruské občanské války vstoupil roku 1919 do Rudé armády, onemocněl tyfem, pro invaliditu byl demobilizován a následně upadl do velké bídy. Jeho život byl poznamenán ustavičnou chudobou, nemocí a samotářstvím. Přežil jen díky Maximu Gorkému, protože na základě jeho iniciativy mohl žít několik let v petrohradském Domě umění. Zbytek života prožil na jihu na Krymu (od roku 1924 ve Feodosiji a od roku 1930 ve Starém Krymu, kde roku 1932 zemřel.\nSvým literárním dílem se Grin řadí mezi novoromantiky. Byl ovlivněn Edgarem Allanem Poem, E. T. A. Hoffmannem, Thomasem Mayne-Reidem a Francisem Bretem Hartem a ve svých příbězích, odehrávajících se většinou ve vybájené zemi Grinlandie, spojoval staré námořnické pověsti s dobrodružnými, pohádkovými i hororovými motivy a s psychologií postav i jejich rozpolceností v intencích moderní literatury. Fantastické motivy jsou nedílnou součástí vyprávění, ve kterém se objevují již prvky magického realismu. Jeho hrdinové jsou silní jedinci postavení do výjimečných situací a do jejich života zasahují tajemné impulsy a záhady.\n\n\n"}
{"id": "395406", "url": "https://cs.wikipedia.org/wiki?curid=395406", "title": "Král v Prusku", "text": "Král v Prusku\n\nKrál v Prusku (německy \"König in Preußen\") byl královský titul, užívaný braniborskými kurfiřty v letech 1701 až 1772.\n\nBraniborský kurfiřt byl poddaným císaře Svaté říše římské a vedle braniborského kurfiřtství, které bylo součástí Říše, byl ještě vévodou pruským, které nebylo součástí Říše. V Říši té doby existoval jen jeden král, který nemusel být z titulu své královské hodnosti současným či budoucím císařem – český král.\n\n18. ledna 1701 se pro zvýšení své prestiže nechal Fridrich I. Pruský korunovat v Královci králem. Souhlas císaře Leopolda I. získal za podporu habsburských zájmů ve válce o španělské dědictví. Mohl se však nechat korunovat pouze králem \"v\" Prusku, protože v Říši zůstával kurfiřtem a nikoliv králem.\n\nPřes uznání císařem byl královský titul krále v Prusku v Evropě obecně uznán až po Utrechtském míru. Polský král však i nadále užíval titulu \"pruský král\" (vzhledem k existenci tzv. Královského Pruska), a to až do roku 1742.\n\nPo prvním dělení Polska a pruské anexi většiny Královského Pruska v roce 1772 začali pruští panovníci používat namísto titulu \"král v Prusku\" titul \"pruský král\".\n"}
{"id": "395407", "url": "https://cs.wikipedia.org/wiki?curid=395407", "title": "Ivan Petrovič Larionov", "text": "Ivan Petrovič Larionov\n\nIvan Petrovič Larionov (4. února 1830, Perm – 4. května 1889, Saratov) byl ruský hudební skladatel, literát a folklorista. V roce 1860 napsal píseň „Kalinka“, kterou mnozí lidé považují za lidovou.\n\nIvan Petrovič Larionov se narodil v aristokratické rodině v Permi 23. Ledna 1830. Hudbu studoval v Moskvě. Zde vystupoval se školním vojenským sborem a později se stal jeho dirigentem. Poté sloužil jako důstojník u pěšího pluku. V této době napsal několik romancí.\n"}
{"id": "395409", "url": "https://cs.wikipedia.org/wiki?curid=395409", "title": "Řadič přerušení", "text": "Řadič přerušení\n\nProgramovatelný řadič přerušení (zkratka PIC, ) je obvod v počítačích, který umožňuje vyřizovat přicházející přerušení podle jejich nastavené priority. Priorita může být pevná, rotující nebo kaskádovitá. Některé PIC dovolují kaskádovité propojení (v IBM PC AT je takto připojen druhý PIC na vstup 9 prvního PIC, čímž je zajištěna zpětná kompatibilita s IBM PC XT a zároveň zvýšen počet možných přerušení na dvojnásobek).\n\n"}
{"id": "395410", "url": "https://cs.wikipedia.org/wiki?curid=395410", "title": "Eberhardův efekt", "text": "Eberhardův efekt\n\nEberhardův efekt nebo Eberhardův jev nebo okrajový jev je difúzní proces ve fotografické emulzi vznikající v průběhu vyvolávání, ovlivňující zčernání obrazu v přeexponovaných oblastech. V místě silného přeexponování se pozitiv vyvolá slaběji, protože vývojka se tu rychleji vyčerpává než na okrajích. Difúzí se vývojka stahuje z okolních míst do tmavého místa. Eberhardův efekt ztěžuje fotometrii plošných objektů a spekter a zvyšuje ostrost obrazu. Je možné jej snížit mícháním po dobu vyvolávání.\n"}
{"id": "395411", "url": "https://cs.wikipedia.org/wiki?curid=395411", "title": "Hustota zčernání", "text": "Hustota zčernání\n\nHustota zčernání ve fotografii je logaritmus poměru intenzity dopadajícího světla k intenzitě světla, které prošlo fotografickou emulzí. Zčernání fotografické emulze závisí na různých faktorech, především na intenzitě a délce osvitu (gradační křivka). Měří se mikrofotometrem nebo denzitometrem. Zčernání v závislosti na stopě objektu, které po dobu osvitu projde negativem, se mění - na okrajích negativu je menší než uprostřed. Má na něj vliv i předosvětlení negativu světlem oblohy a rozptýleným světlem v optice, které způsobují postupné zvýšení citlivosti emulze a tím i zjasnění později exponovaných objektů (Eberhardův efekt).\n\nFerdinand Hurter a Vero Charles Driffield začali v letech 1876 - 1890 systematicky pozorovat vlastnosti a určovali charakteristické citlivosti fotografické emulze - pokládají základy denzitometrie a senzitometrie.\n"}
{"id": "395433", "url": "https://cs.wikipedia.org/wiki?curid=395433", "title": "Surgut", "text": "Surgut\n\nSurgut ( , chantyjsky \"Сәрханӆ\") je město v Rusku, správní středisko Surgutského rajónu v Chanty-Mansijském autonomním okruhu, největší město oblasti a jedno z mála ruských měst, které počtem obyvatel i průmyslovým potenciálem převyšuje správní středisko oblasti (Chanty-Mansijsk).\nV roce 2014 zde žije 332 313 obyvatel a plocha města byla 210,09 km. Nachází se zde vlakové nádraží, přístav na pravém břehu řeky Ob a mezinárodní letiště. Jakožto hospodářské centrum větší těžařské oblasti bývá Surgut neoficiálně nazýván jako ruské hlavní město ropy.\n\nPrimátorem města je Vadim Nikolajevič Šuvalov.\n\nMěsto Surgut patří k nejstarším sibiřským městům. Bylo založeno na základě nařízení, které dal car Fjodor I. 19. února 1594 vévodovi knížeti Fjodoru Borjatinskému. Šedesátá léta minulého století byla časem obrození města, které se stalo centrem těžby ropy a zemního plynu. V polovině 20. let akademik Gubkin předpověděl, že jsou na západní Sibiři obrovské zásoby zemního plynu a ropy, ale kvůli začátku 2. světové války a dalších problémů se s využitím ropných a plynových nalezišť muselo počkat delší dobu. Až v polovině 60. let výprava pod vedením Salmanova, které se zúčastnilo 30 rodin geologů, přišla do okolí Surgutu. A vcelku brzy na místě dnešního Surgutu vytryskl první ropný vrt.\n\n\n"}
{"id": "395434", "url": "https://cs.wikipedia.org/wiki?curid=395434", "title": "Klášter Silvacane", "text": "Klášter Silvacane\n\nKlášter Silvacane je klášter u francouzské vsi La Roque-d'Anthéron v departementu Bouches-du-Rhône. Společně s kláštery Sénanque a Thoronet patří mezi tři významné provensálské kláštery patřící cisterciáckému řádu.\n\nSilvacane se poprvé zmiňuje roku 1030 jako poustevna. Asi o sto let později byl v údolí řeky Durance založen klášter, kam byli jako zakládající konvent povoláni mniši z kláštera Morimond. Jedním z významných donátorů při stavbé klášterního kostela byl Bertrand z Baux, který zde také našel poslední odpočinek.\n\nStavba kostela započala asi roku 1160 a trvala mnoho let. Původně byla zamýšlena jako trojlodní bazilika s lomeným valeným klenutím v lodi hlavní i lodích bočních. Od záměru se v průběhu stavby ustoupilo a vystřídala jej téměř čtvercová pole hlavní lodi s valeným klenutím nad stlačenými příčnými oblouky. Celá stavba bez přílišného zdobení působí velmi prostým dojmem.\n\n"}
{"id": "395436", "url": "https://cs.wikipedia.org/wiki?curid=395436", "title": "Bynov", "text": "Bynov\n\nBynov () je bývalá obec, v současnosti IX. místní část statutárního města Děčín (označovaná také jako Děčín IX-Bynov). Leží v údolí při Jílovském potoce (levý přítok Labe), 7 km na severovýchod od města Jílového a asi 4 km od centra Podmokel. Katastrální rozloha činí asi 1507 ha. V roce 2011 zde trvale žilo 3 932 obyvatel. PSČ je 405 05.\n\nNa starých mapách se vyskytují varianty názvu Binburg a Pinburg.\n\nBynov je jedním z katastrálních území Děčína, na kterém se nachází i děčínská městská část Nová Ves.\n\nBývalá obec Bynov se v pramenech připomíná poprvé mezi lety 1543 až 1547 jako majetek pánů z Bünau. Podle nich nese Bynov i své pojmenování. V té době tady stála středně velká vesnice s hamrem na železo a různou řemeslnou výrobou. V roce 1572 na místě řečeném „Bienweide“ majitel děčínského panství Günter z Bünau založil dvůr, při kterém nechal v letech 1591–1605 postavit nevelký jednopatrový renesanční zámek s mansardovou střechou a portálem, který nese alianční znak Güntera z Bünau a Margarety z Bredau s letopočtem 1605. Spolu se třemi světnicemi, komorami, dvěma svrchními sklepy a hospodářskými budovami se dochovaný zámek stal centrem nového panství a současnou dominantou. Stavba byla pravděpodobně dokončena až roku 1605. Výstavba zámku započala až po rozdělení podmokelského dominia po smrti jeho majitele Jindřicha mladšího z Bünau roku 1591. K novému panství patřily obce Bynov, Nová Ves, Bělá, Prosetín, Javory, Hliněná, Borek, Choratice a Dobkovice. Po smrti Güntera z Bünau se panství dostalo pod správu statku Šenštejn, ale roku 1626 se opět osamostatnilo. Spolu s ostatními majetky rytířů z Bünau, kteří byli protestanty a museli po bitvě na Bílé hoře odejít ze země, byl i Bynov v roce 1628 prodán Kryštofovi Šimonovi z Thunu. Samostatným statkem zůstal Bynov až do roku 1671, kdy se stal součástí děčínského fideikomisu. Zámek pak sloužil jako obydlí lesníka. Kolem roku 1820 byl opraven a v roce 1835 zde byla zřízena tkalcovna.\nPo výstavbě Duchcovsko-podmokelské dráhy (1871), v době, kdy probíhala industrializace podmokelského regionu, se obec rozvinula ve velké a významné průmyslové středisko.\n\nPo roce 1945 se Bynov spolu s Novou Vsí a ostatními okolními přilehlými obcemi stal součástí dvojměstí Děčín-Podmokly.\n\nÚředním znakem obce do sloučení s městem Děčínem byla včela, používaná na veškerých obecních listinách.\n\nBynov, jako západní část Děčína, se rozkládá v severních Čechách, podél důležité a v současnosti dosti frekventované silnice I/13 spojující Děčín a Teplice. Na severní straně se nachází chráněná krajinná oblast Labské pískovce, ve které se hned nad městkou částí nacházejí pískovcové skalní stěny. Výjimkou nejsou ani vegetací téměř zarostlá pole pískovcových balvanů. Naopak v jižní části se rozkládá České středohoří. Rozhraním obou dvou CHKO je silnice I/13. \n\nPro obec jsou charakteristické vysoké zalesněné vrchy, jenž městkou část obepínají ze všech směrů a tvoří údolí Jílovské potoka, vedoucí ze západu na východ, směrem do Děčína. Výrazné vrchy jako Klobouk na jihu a Písečný vrch na východě, dávají Bynovu na mapě typický kloboukový tvar. Nejvyšší horou v okolí je pískovcová stolová hora Děčínský Sněžník, vzdálená pouze 3 km severozápadně. Ta s výškou 723 metrů patří mezi výrazné dominanty v okolí a velmi atraktivní turistický cíl nejen pro místní či tuzemské obyvatele, ale i turisty z Německa. \n\nPrůměrná nadmořská výška Bynova je 212 m, nejnižší místo má 160 m a nejvyšší 299 m. Výškový rozdíl mezi západní a východní částí (podél hlavní silnice) je jen 30 metrů, avšak mezi severní a jižní je mnohem větší, konkrétně 125 m. \n\nV okolních lesích převažují smrkové monokultury, výjimkou však nejsou místy ani borové. Částí s listnatými stromy je zde pomálu a tím nejčastějším je buk. \n\nBynovská firma WICO\n\nDo Bynova zajíždějí autobusové linky číslo 202 (do 10. prosince 2017 jen č. 2) (Dopravního podniku města Děčína), 432 a 438 (Busline). \n\nTaktéž se zde nachází i železniční stanice železniční trati Děčín – Oldřichov u Duchcova, místními nazývaná Kozí dráha. Od roku 2007 není na trati objednávána osobní doprava a bez pravidelné údržby postupně chátrá a místy na ní padají uvolněné kameny.\n\nV červenci 2019 rozhodlo zastupitelstvo města Děčín o vzniku nové autobusové linky. Její trasa má spojit nejvýše položené partie Bynova s jeho dolní částí pro možný přestup na další autobusové linky, ale i se sousední městskou částí, Horním Oldřichovem. Původně do Horního Oldřichova jezdila přímá linka č. 6, vedoucí z města. Ta se zrušila a kvůli tomu tam musel na otočku zajíždět každý čtvrtý autobus linky 202 (respektive 229). Tento způsob se též ukázal jako nepříliš efektivní. Nová linka má ke všemu poskytnout komfort obyvatelům ve vyšších částech městské části. Původně zde měla být autobusová doprava zajištěna hned po vybudování sídliště. K tomu však nikdy nedošlo a značné převýšení a vzdálenost působily především v zimě, značné problémy lidem, kteří se museli dostat dolů na autobusovou zastávku. Linka bude začínat v ulici Na Vyhlídce a následně se autobusy Rudolfovou ulicí dostanou k Teplické ulici, kde bude zastávka pro případný přestup. U supermarketu Penny odbočí ze silnice č. 13 do ulice Bynovské, vedoucí přímo do Horního Oldřichova, která bude koncem této linky. Počítá se s nasazením nízkopodlažních minibusů s pohonem na CNG.\n\nKolem roku 1900, poté, co zkrachoval návrh na zavedení tramvajové dopravy na trase od děčínského východního nádraží přes Podmokly a Jílové do Libouchce, se rozhodl jistý kladenský rodák, advokát Heinrich Hollerstein pro zavedení autobusové dopravy. Chtěl provozovat autobusy na trase mezi nádražím v Děčíně, Podmokly a Libouchcem se zajížďkou k nádraží v Podmoklech. Na tuto trasu si požádal i o koncesi, která byla vyřízena takřka obratem. Hollerstein plánoval provoz s 8 autobusy, přičemž vypravenost by činila 6 vozů. S jeho záměrem nesouhlasili zástupci železnic a podmokelští zastupitelé. Hollerstein mohl podnikat a nejpozději do léta 1902 hodlal zahájit provoz, a to nejen na již zmiňované trase do Libouchce, ale i na druhé lince z Děčína přes Oldřichov do Martiněvsi. Záměr nakonec nebyl uskutečněn.\n\nRoku 1906 advokát Hollerstein svou koncesi předal obchodníkovi Friedrichu Leinweberovi, který založil Labskoměstský dopravní podnik EVU (německý název firmy). V říjnu 1924 vyjel první autobus do Oldřichova a ještě v témže měsíci si EVU podala žádost o povolení linky do Libouchce. Ta ale nakonec nebyla uvedena do provozu, protože proti EVU se postavil podmokelský soukromník Rehatschek, který si koncesi podal o několik měsíců dřív a provoz dané linky nakonec skutečně zahájil a provozoval do roku 1936. První autobusy společnosti EVU se podívaly do Bynova v roce 1938.\n\nV březnu roku 1953 byl zahájen trolejbusový provoz na trati písmeno B Bynov – Staré Město a ukončen postupně v prosinci 1973.\n\nV šedesátých letech dojížděly do Bynova nové přímé linky z Rozběles do závodů v Bynově a jeho okolí. Roku 1975 se změnila konečná „dvojky“ v oblasti Bynova, která se vzhledem k rozšíření bytové zástavby posunula od zámečku až na samou hranici s obcí Martiněves u „chlupárny“.\n\nV Bynově se nachází základní škola, speciální základní škola a mateřská školka.\n\n\n\n"}
{"id": "395441", "url": "https://cs.wikipedia.org/wiki?curid=395441", "title": "Suger", "text": "Suger\n\nSuger (1080 nebo 1081, Chennevières-lès-Louvres – 13. ledna 1151, Saint-Denis) byl francouzský politik a duchovní, opat benediktinského kláštera v Saint-Denis. Díky teoreticky zdůvodněné přestavbě baziliky Saint-Denis je považován za ideového tvůrce gotické katedrály a gotické architektury vůbec.\n\nSuger se pravděpodobně narodil v rodině, která patřila k nízké šlechtě. Již jako desetiletý chlapec byl určen pro církevní život a byl záhy jako oblát odveden do kláštera Saint-Denis, kde získal základní vzdělání. Do roku 1122, kdy se stal opatem, získal mnoho hospodářských i diplomatických zkušeností, které v čele mnišského společenstva dobře zúročil.\n\nO Sugerově postavení svědčí i skutečnost, že byl během druhé křížové výpravy dva roky v regentské funkci za nepřítomného krále Ludvíka VII. I přes neúspěch druhé křížové výpravy Suger neúnavně vybízel k výpravě nové. Agitaci mu překazila na podzim 1150 nemoc. Zemřel v lednu 1151.\n\nBěhem Sugerovy opatské funkce došlo k přestavbě baziliky přiléhající ke klášteru. Pod opatovým vedením byl přestavěn prosvětlený kostel, jenž je považován za první stavbu gotické architektury.\n\nJe autorem \"Historia gloriosi regis Ludovici\", \"Liber de rebus in administratione sua gestis\", \"Libellus de consecratione ecclesiae S. Dionysii\" a životopisu Ludvíka VI. \"Vita Ludovici regis\".\n\n"}
{"id": "395445", "url": "https://cs.wikipedia.org/wiki?curid=395445", "title": "Windows Presentation Foundation", "text": "Windows Presentation Foundation\n\nWindows Presentation Foundation (\"WPF\", dříve \"Avalon\") je v informatice knihovna tříd pro tvorbu grafického rozhraní, která je součástí .NET frameworku od verze 3.0 firmy Microsoft (je nástupcem Windows Forms). WPF je součástí Windows Vista, Windows 7 a Windows Server 2008 a je možné ji doinstalovat do Windows XP SP2/SP3 a Windows Server 2003. Pro vytvoření „uživatelsky bohatého rozhraní“ (RUI) využívá značkovací jazyk XAML, který umožňuje oddělit funkčnost a vzhled aplikace. Cílem WPF je sjednotit uživatelské rozhraní, 2D a 3D grafiku, vektorovou a rastrovou grafiku, animace a provázat s daty audia a videa.\n\nNásledující seznam přibližuje některé z klíčových vlastností WPF.\n\n\n\n\n\n\nWPF vývojáři mají v současnosti k dispozici poměrně širokou paletu velmi kvalitních nástrojů pro vývoj.\n\n\nWPF je vhodný na složitější aplikace, které jsou však vázány pouze na desktopové verze Windows. Nástupcem WPF jsou UWP aplikace, které jsou sice multiplatformní (mobilní zařízení, Xbox One), ale neposkytují vývojáři tolik volnosti a univerzálnosti (navíc UWP aplikace jsou omezeny systémem kvůli bezpečnosti). Proto WPF zůstává nástrojem pro tvorbu aplikací i pro nové systémy Windows 8 a Windows 10.\n"}
{"id": "395446", "url": "https://cs.wikipedia.org/wiki?curid=395446", "title": "Vysoká škola finanční a správní", "text": "Vysoká škola finanční a správní\n\nVysoká škola finanční a správní, a. s. (VŠFS / The University of Finance and Administration) je česká soukromá vysoká škola univerzitního typu s ekonomickým zaměřením. Hlavní sídlo univerzity je v Praze-Vršovicích, další střediska jsou také v Karlových Varech, v Kladně a v Mostě. Současnou rektorkou je RSDr. Bohuslava Šenkýřová. Emeritními rektory jsou prof. PhDr. Vladimír Čechák, CSc. a prof. Ing. Vladimír Smejkal, CSc. Ředitelem regionálního střediska v Mostě je Ing. Josef Švec a v Karlových Varech Mgr. Lenka Chlebková.\n\n\n\nBezpečnostně právní studia\n\n\nPrávní specializace\n\n\n\nBezpečnostně právní studia\n\n\n\nStruktura a náplň programů jsou akreditovány americkými institucemi NWCCU (Northwest Commission on Colleges and Universities) a IACBE (International Assembly for Collegiate Business Education) a opírají se o učební plány City University of Seattle, jejíž lektoři tvoří pedagogický sbor. V České republice je City University of Seattle členem asociace MBA škol CAMBAS.\n\nStudium formou Joint Degree je propojením studia na Vysoké škole finanční a správní a studijních programů City University of Seattle.\n\n\n\nKonfuciův institut při Vysoké škole finanční a správní v roce 2019 osobně inaugurovala členka Politbyra ÚV KS Číny a od roku 2014 vedoucí Oddělení práce na Jednotné frontě Komunistické strany Číny Sun Čchun-lan. Oddělení propagandy ÚV KS Číny také podobná zařízení na univerzitách financuje. Přímou kontrolu nad způsobem prezentace Číny zaručují předepsané výukové materiály a prověření čínští lektoři. Cenzurování některých témat ohrožuje akademické svobody a integritu principů, na nichž je založeno vysokoškolské vzdělání a lze je považovat za „Akademický malware“. Působením Konfuciových institutů v České republice se podrobně zabývá projekt Sinopsis. Tuzemské pobočky Konfuciova institutu jsou považovány za nástroj pekingské propagandy a varuje před nimi Bezpečnostní informační služba. Podle šéfa FBI jsou jednou z „netradičních“ forem čínských pokusů o špionáž.\n\nPodpora vědecko-výzkumné činnosti na VŠFS je jedním z prvořadých úkolů této instituce, jenž má vést a směřovat ke zvyšování kvality instituce, jejího renomé a prestiže. Za tímto účelem byla zřízena na přelomu roku 2007 a 2008 Interní grantová agentura VŠFS (dále jen \"IGA\"), která inicializuje, podněcuje vědecko-výzkumnou činnost a dává prostor akademickým pracovníkům k jejich vlastním výzkumným projektům. Přijaté projektové záměry jsou financovány prostředky VŠFS a řešitelům jsou poskytovány optimální podmínky a zázemí pro jejich výzkum a vývoj. Takovéto projekty realizované v rámci IGA se takto stávají základem pro možné uplatnění v grantových aktivitách mimo VŠFS ať již na úrovní národní či mezinárodní.\n\nPředkladatelem projektu a žadatelem o poskytnutí finančních prostředků z IGA může být každý interní akademický pracovník VŠFS, jenž, na základě vyhlášené výzvy předloží projektový návrh, resp. záměr, který je postoupen posuzovací komisi. Veškerá pravidla podávání interních projektů upravuje Rozhodnutí rektorky č. 139/2013, které vstoupilo v platnost 15. května 2013.\n\nVelikou výhodou činnosti IGA a výzkumu realizovaném z prostředků IGA jsou publikační výstupy. Během řešení projektu probíhá soustavný monitoring, jenž je zachycen v průběžné a závěrečné monitorovací zprávě, která informuje o veškerých činnostech, výsledcích a aktivitách, které proběhly a které jsou plánovány.\n\nČeská společnost ekonomická (\"ČSE\") je občanským sdružením odborných pracovníků a příznivců oboru ekonomie. Hlavním cílem ČSE je napomáhat rozvoji a popularizaci ekonomie v České republice. K dosažení tohoto cíle ČSE zejména pořádá přednášky a semináře, organizuje soutěže mladých ekonomů a vydává publikace s ekonomickým obsahem. Jednou za dva roky pořádá výroční konferenci, která se v ročním intervalu střídá s pořádáním valného shromáždění.\n\nIndividuálním členem ČSE se může stát český občan, popř. osoba s trvalým nebo dlouhodobým pobytem v ČR starší 21 let, která má doporučení alespoň jednoho současného člena. Kolektivním členem ČSE se může stát právnická osoba, která souhlasí s cíli ČSE a materiálně je podporuje. VŠFS se stala kolektivním členem ČSE v říjnu 2006.\n\nVysoká škola finanční a správní pořádá soutěž pro mladé výzkumníky do 35 let spojenou s udílením Ceny prof. Františka Vencovského. Cenu vypisuje každé dva roky rektorka univerzity. Cena je dotována finanční částkou ve výši 200 000 Kč. Soutěž byla vyhlášena poprvé v roce 2007. Od prvního ročníku je vyhlašování soutěže spojeno s mezinárodní vědeckou konferencí.\n\nRočník 2015\n\nSoutěž byla vyhlášena na téma Evropská ekonomika – návrat k růstu nebo dlouhodobá stagnace? Vítězkami soutěže se staly Mgr. Volha Audzei, M.A. a Ing. Hana Lipovská. Keynote speakerem konference byl Miroslav Singer, guvernér ČNB.\n\nACTA VŠFS je vědecký recenzovaný časopis, datum vzniku 6. 8. 2007. Časopis je zařazen do databáze EBSCO a RePEc. Evidenční číslo časopisu dle Ministerstva kultury ČR je MK ČR–E 17745 a ISSN je ISSN 1802-792X. Periodicita časopisu je 2-4 čísla za rok.\n\nŠkolné činilo v roce 2009 za jeden semestr studia 26 a více tisíc korun. Na školném vybrala škola v akademickém roce 2007/2008 asi 221 milionů korun.\n\nV roce 2013 udělila Evropská komise VŠFS čestný certifikát ECTS Label za správnou implementaci a užití kreditového systému ve všech bakalářských i navazujících magisterských studijních programech a za správné poskytování informací o studijních programech, oborech a předmětech. Certifikát ECTS Label je prestižním evropským oceněním v oblasti kvality terciárního vzdělávání, jehož získáním se VŠFS zařadila k dalším vysokým školám v České republice, které tento certifikát obdržely. Osvědčuje, že VŠFS splňuje náročná kritéria Evropské unie a dokládá připravenost VŠFS plnit všechny mezinárodní závazky vyplývající z Boloňské deklarace.\n\nV roce 2009, nedlouho po kauze plzeňské právnické fakulty, Hospodářské noviny upozornily na až nezvykle vysoký počet prominentních absolventů VŠFS z řad pražských politiků z řad ODS i ČSSD a na nezvykle krátkou dobu jejich studia a neodpovídající diplomové práce. Hospodářské noviny také uvedly svědectví několika nejmenovaných bývalých pedagogů této školy, kteří museli zapisovat zápočty i těm studentům, které nikdy neviděli a neviděli ani jejich práce. Jiný pedagog prý uvedl, že VŠFS je \"továrna na diplomy\", kde zápočty uděluje studijní referentka. Jako podezřelý byl napadán i nepoměrně nízký nájem za užívání budovy městské části, pětinový oproti běžnému nájemnému. V letech 2008 a 2009 získala škola od pražského magistrátu granty a byla jedinou soukromou vysokou školou, která v těchto letech se žádostí o ně uspěla. Ministerstvo vnitra ČR v polovině roku 2008 uvažovalo, že by se VŠFS podílela na vzdělávání desítek vrcholových úředníků, jimž by ministerstvo nařídilo povinné manažerské studium, za něž by získávali titul MPA. V návaznosti na to požádala v roce 2009 Vysoká škola finanční a správní o kontrolu Akreditační komisi ČR (dále AK). Jak konstatovala přímo AK: důvodem vyhlášení hodnocení byla žádost VŠFS, která o realizaci hodnocení požádala vzhledem ke spekulacím v médiích o nestandardním průběhu studia některých osob na této vysoké škole. AK ocenila vstřícnost, poskytnutí všech potřebných podkladů a dobré podmínky k práci, které jí byly VŠFS poskytnuty.I přes částečně kritické hodnocení vyzdvihla AK progres, který VŠFS učinila. Konstatovala také ojedinělost případných nestandardních průběhů studia a ocenila transparentnost základního systému studijní evidence.\n\nV listopadu 2009 Hospodářské noviny upozornily na to, že nejméně pět vyučujících včetně samotné rektorky Bohuslavy Šenkýřové (zároveň majitelky Bankovní akademie a vítězky soutěže manažerka roku 2008) v oficiálních dokumentech zatajovaly svůj titul RSDr. z Vysoké školy politické ústředního výboru KSČ a nahrazují jej titulem Dr. Rektorka toto své studium zatajila i ve svém životopise. Prorektor a bývalý první rektor VŠFS Vladimír Čechák ve svém profesním životopise neuvedl své publikace vydané Vysokou školou politickou ÚV KSČ, například spoluautorství knihy „Úloha vědy v socialistické společnosti“ z roku 1987. VŠFS se k tomu vyjádřila, že je soukromou záležitostí každého držitele titulu, zda ho uvádí v plném či zkráceném znění, a že otázka, zda někdo je či není nositelem titulu RSDr., je pro posouzení odborné kvalifikace irelevantní, proto ji VŠFS nesleduje.\n\nPodle Miloše Kadlece (Manipulátoři.cz) se Vysoká škola finanční a správní zrodila ze špinavých peněz pro vydělávání dalších peněz od zájemců o rychle a snadno dosažitelný titul a je provázána s tím nejhorším, co v české politice existuje. Její profil určují bývalé bolševické a milicionářské kádry, prokremelští aktivisté, konspirátoři a přispěvatelé dezinformačních webů, ezoterici, kterým byl udělen Bludný balvan spolku Sisyfos a usvědčení plagiátoři.\n\nOsoby známé z VŠFS, Vladimír Smejkal a Pavel Mates, zpracovaly pro Ministerstvo vnitra ČR 6. prosince 2012 během jediného dne od zadání posudek, který podpořil kontroverzní Henychův postup ministerstva vnitra ČR při interpretaci formulace „chybovost v obou kontrolních vzorcích“ týkající se petic na podporu kandidátů v prezidentských volbách. Vladimír Smejkal koncem roku 2012 též čelil podezření, že opakovaně účelově zpracovával posudky s cílem posvětit zadání veřejných zakázek bez výběrového řízení předem zvoleným firmám.\n\nJako jedna ze tří soukromých vysokých škol získala VŠFS finanční prostředky na podporu výzkumu od Ministerstva školství, mládeže a tělovýchovy (MŠMT), a to ve dvou oblastech. Poprvé získala tzv. institucionální podporu na rozvoj výzkumné organizace, která dosahuje pro rok 2014 výši 2 299 tis. Kč. Rozhodnutí MŠMT vychází z toho, že VŠFS nejen splňuje formální znaky výzkumné organizace, potřebné pro poskytnutí podpory specifického VŠ výzkumu, nýbrž že také splňuje určitá odborná kritéria, zejména předpoklady dlouhodobého rozvoje v oblasti výzkumu a vývoje. Ve druhém případě jde o poskytnutí účelové podpory na tzv. specifický vysokoškolský výzkum, a to na rok 2014 ve výši 1 307 tis. Kč (zhruba stejnou částku univerzita získala i v roce 2013). V případě této podpory jde o stimulaci výzkumu studentů doktorských a magisterských studijních programů (ve spolupráci se školiteli a dalšími pedagogy).\n\nVe svém programu „Univerzita třetího věku“ (členem věd. rady VŠFS je prof. Aleš Gerloch) nabízí Soukromá Vysoká škola finanční s správní (VŠFS) ve studijním středisku v Mostě předmět „Tajné společnosti“, který vyučuje místní podnikatel Ing. Jaroslav Srkal. Jak upozornil židovský tiskový a informační servis, součástí předmětu jsou i „Protokoly siónských mudrců”. VŠFS vejde do dějin jako příklad šíření konspiračních teorií, prezentovaných jako vysokoškolský vzdělávací program.\n\n\n"}
{"id": "395449", "url": "https://cs.wikipedia.org/wiki?curid=395449", "title": "ChessBase", "text": "ChessBase\n\nChessBase je německá společnost, která vyrábí šachový software, provozuje šachový web a server pro online šachy. Udržuje a prodává rozsáhlé databáze, obsahující odehrané šachové partie v takovém rozsahu, který umožňuje analýzy před vznikem výpočetní techniky nepředstavitelném.\n\nSpolečnost s názvem ChessBase GmbH je společnost s ručením omezeným sídlící v Hamburku. Založena v roce 1985 Fredericem Friedelem. ChessBaseUSA je zastoupením ChessBase ve Spojených státech. \n\nSpolečnost spravuje a šíří rozsáhlou online databázi. V dubnu 2008 obsahovala 4,2 milionu šachových partií Online databáze je plně přístupná softwarovými produkty ChessBase.\n\nChessBase je také jméno oblíbeného komerčního databázového programu, který společnost vyvinula k ukládání a vyhledávání záznamů o partiích pro počítače s operačním systémem Microsoft Windows. ChessBase užívá vlastní formát k ukládání partií, ale umí zpracovávat i partie ve formátu portable game notation (PGN). Vlastní formát zabírá menší prostor na disku a uchovává informace, které PGN nezahrnuje. Software umožňuje i konverzi mezi formáty v obou směrech.\n\nProgram umožňuje vyhledávání partií i pozic v partiích, založené na jménech hráčů, šachových zahájeních, vybraných taktických či strategických motivech, materiální rovnováze nebo nerovnováze a vlastnostech pozice. Software ChessBase integruje i analytické nástroje jako jsou nástroje ChessBase Fritz, Junior či nástroje nekomerční jako Crafty, Comet nebo Anaconda.\n\nPoslední verze ChessBase 12 byla vydána v roce 2012. Zdarma šiřitelná verze s omezenou funkcionalitou nese název ChessBase Light 2009. Verze zdarma je omezena na maximálně 32 tisíc partií v databázi. Pro analýzy obsahuje nástroj Fritz 6.\n\nSpolečnost ChessBase vyrábí a prodává rodinu šachových programů Fritz (Shredder, HIARCS, Junior, ChessTiger, NIMZO nebo Zap!Chess). Některé jsou k dispozici i ve verzích pro platformu Mac OS. I nejvýznamnější hráči potvrzují, že tyto analytické nástroje bohatě užívají. Jevgenij Barejev prohlásil: \"„Já přicházím s myšlenkami? Ne. Fritz přichází s myšlenkami.“\"\n\nChessBase provozuje i zpravodajský web ChessBase News, který obsahuje jak šachové zprávy, tak informace o produktech společnosti. Je vydáván v angličtině, němčině a španělštině.\n\nChessBase rovněž vydává řadu CD a DVD, které zahrnují monografie slavných hráčů, taktická tréninková cvičení a příručky pro různá šachová zahájení. Vydává šestkrát ročně časopis \"ChessBase Magazine\" v podobě tištěného časopisu s doprovodným CD, obsahující šachové zprávy, články o novinkách v šachové hře, aktualizace databáze a další příspěvky. Datové nosiče je možné prohlížet prostřednictvím softwaru společnosti, ale některé je možné prohlížet na zdarma šířené verzi ChessBase Light.\n\n\n"}
{"id": "395455", "url": "https://cs.wikipedia.org/wiki?curid=395455", "title": "Botulismus", "text": "Botulismus\n\nBotulismus (z latinského \"botulus\", \"klobása\") je intoxikace (otrava) botulotoxinem, jedem produkovaným bakterií \"Clostridium botulinum\". Je to zřídka se vyskytující, ale velmi vážné paralytické onemocnění. Bakterie \"C. botulinum\" je grampozitivní obligátně anaerobní sporulující tyčinka. Botulotoxin je jedním z nejsilnějších známých jedů - již přibližně jeden mikrogram je pro člověka smrtelný. Botulotoxin, resistentní k trávení, je snadno vstřebatelný střevní sliznicí. Po těle je rozváděn krví a lymfou, případně i podél nervů. Jako neurotoxin blokuje funkci nervů a vede k postupnému ochrnutí svalstva (včetně dýchacího) a smrti udušením za plného vědomí.\n\nIntoxikace botulotoxinem vede k blokádě neuromuskulárních plotének periferního nervového systému tím, že pozastavuje syntézu a uvolňování neuromediátoru acetylcholinu. Nedojde tedy k přenosu vzruchu do svalu. Na začátku bývají přítomny pocení, zvracení a bolesti břicha. Postižení nervových vláken se navenek projeví jako periferní obrny okohybných svalů a očních víček (ptóza víček), špatným zaostřováním, dále pak jako paralýzy horních končetin, dolních končetin a jiných svalů. Časté je špatné polykání a ztížená artikulace. Postižení se týká také vegetativních nervů, které se projeví suchem v ústech, někdy zácpou (zástava střevní peristaltiky) a poruchami močení. Projevuje se únava a vyčerpání. Sníženy jsou i reflexní děje. Nakonec jsou zasaženy životně důležité dýchací svaly, zejména bránice. Smrt nastává udušením za plného vědomí, neboť vědomí a citlivost zůstávají nezměněny.\n\nExistují tři hlavní druhy botulismu:\n\nVšechny formy botulismu mohou být smrtelné a vždy vyžadují okamžitou lékařskou péči. Botulismus z potravin může být extrémně nebezpečný pro veřejné zdraví, protože z jednoho kontaminovaného zdroje se může otrávit větší množství lidí. Terapie se musí zahájit včas antitoxinem, který je buď homologní (proti jednomu typu toxinu) nebo polyvalentní (proti více typům toxinů). Polyvalentní je méně účinný, rozhoduje včasnost podání. U těch, kteří otravu přežijí, dochází k úpravě stavu do 6-8 měsíců, jen co se týče svalů, vegetativní poruchy jako zácpy a ztížené močení apod. nadále přetrvávají. Člověk se cítí i nadále celkově slabý.\n\n\n\n"}
{"id": "395457", "url": "https://cs.wikipedia.org/wiki?curid=395457", "title": "Železniční trať Bohumín–Čadca", "text": "Železniční trať Bohumín–Čadca\n\nŽelezniční trať Bohumín–Čadca je mezistátní dvoukolejná železniční trať o délce 69 km spojující Ostravsko se severozápadním Slovenskem. V jízdním řádu pro cestující je vedena pod číslem 320. Její součástí byl i úsek z Dětmarovic do Petrovic u Karviné. Dnes však je tato trať samostatná pod číslem 326 Dětmarovice-Petrovice u Karviné od GVD 2014-2015.\n\nTrať vybíhá na sever z železniční stanice Bohumín, kde je napojena na Trať 270 do České Třebové a trať do polských Chałupek. Po 6 km se za zastávkou Dolní Lutyně stačí k jihu. V Dětmarovicích se odpojuje dvoukolejná trať 326 do Petrovic u Karviné a dále do Polska. 3 km za stanicí Dětmarovice je v Odbočce Koukolná napojena jednokolejná spojka z Odbočky Závada, která umožňuje bezúvraťovou jízdu mezi stanicemi Karviná hlavní nádraží a Petrovice u Karviné. Za Karvinou se trať dostává do poddolovaného území, kvůli čemuž je zde snížená rychlost. Podél řeky Olše probíhá Českým Těšínem, který je významným železničním uzlem. Je zde napojení na další tratě – do Ostravy-Svinova, do Frýdku-Místku a tratě do polského města Bílsko-Bělá a do Žibřidovic. Trať pokračuje do Jablunkovské brázdy, v Jablunkově opouští Olši a stoupá do Jablunkovského průsmyku, jehož nejvyšší bod překonává v Mostech u Jablunkova Jablunkovským tunelem. Za tunelem trať po překročení česko-slovenské hranice klesá do slovenského města Čadca, kde jsou napojeny tratě do Žiliny, Makova a Skalitého.\n\nPrvní úsek trati z Bohumína do Petrovic u Karviné byl zprovozněn roku 1855 jako Severní dráha císaře Ferdinanda. V roce 1867 začala stavba Košicko-bohumínské dráhy a v roce 1869 byl do provozu uveden úsek Bohumín – Těšín. Ten však nevedl v současné trase, ale z Bohumína vedl na jih přes Rychvald a Orlovou a do současné trasy se napojoval před Loukami. Zbytek trati z Těšína na Slovensko byl uveden do provozu v roce 1871. Trať byla vybudována jako jednokolejná, což však brzy přestalo stačit provozu, a proto již 4. prosince 1898 byla dokončena výstavba druhé koleje v úseku Jablunkov – Čadca. Výjimkou byl Jablunkovský tunel, který zůstal jednokolejný. Z Těšína do Jablunkova byla druhá kolej dokončena v roce 1907 a zdvojkolejnění zbylé části do Bohumína proběhlo v roce 1915. 31. ledna 1917 byl zprovozněn i druhý Jablunkovský tunel.\n\nV roce 1963 byla postavena přeložka tratě z Louk nad Olší do Dětmarovic a o rok později, v roce 1964, byla trať postupně elektrizována stejnosměrnou napájecí soustavou 3000 V. V roce 1993 se trať, rozdělením Československa, stala mezistátní.\n\nV současné době je úsek trati z Bohumína do Petrovic součástí druhého železničního koridoru. Zbylá část z Bohumína po státní hranici se Slovenskem je součástí třetího železničního koridoru. V roce 2002 byla dokončena modernizace části ležící na druhém koridoru. V roce 2007 byla zahájena modernizace úseku Bystřice nad Olší – Mosty u Jablunkova st.hr., jejíž součástí je i přestavba dvou jednokolejných Jablunkovských tunelů na jeden dvoukolejný a o dva roky později, v roce 2009 začala modernizace úseku Bystřice nad Olší – Český Těšín. Oba úseky byly dostavěny v roce 2013. V roce 2014 započala modernizace stanice Český Těšín, která byla dokončena v roce 2015. V roce 2016 započala rekonstrukce mostu přes Olši a přiléhajícího úseku mezi Karvinou a Darkovem, který nebyl součástí připravované koridorové stavby, dokončena byla v roce 2017. Ve stejném roce byla zahájena modernizace úseku Český Těšín – Dětmarovice, jehož přípravu zdržely odvolání spolku Střítež a nevykoupené některé pozemky pod přeložkou z 60. let.\n\nNa dokončení modernizace by mělo navázat zavedení DOZ a evropského zabezpečovacího systému ETCS. Po roce 2017 by měl být rekonstruován i slovenský úsek Čadca – státní hranice ČR.\n\nNa modernizovaném úseku Český Těšín – Dětmarovice je pro cestující nově zprovozněna dosavadní zastávka Chotěbuz a nese od 26. října 2018 název „Chotěbuz (Kocobędz)“. \n\nÚsek Karviná Darkov-Louky nad Olší nebude z důvodu důlních vlivů prozatím modernizován.\n\n"}
{"id": "395460", "url": "https://cs.wikipedia.org/wiki?curid=395460", "title": "Pierre de Montreuil", "text": "Pierre de Montreuil\n\nPierre de Montreuil či Pierre de Montereau (1200 Montreuil – 17. března 1266 Paříž) byl středověký mistr stavitel působící v okolí Paříže.\n\nPodílel se především na stavbě Sugerovy baziliky, jejíž příčné lodi během let 1230-1268 vtiskl neopakovatelné kouzlo světla. Je považován za architekta slavné Sainte Chapelle, kde pracoval pro krále Ludvíka IX. v letech 1246–1248. I v královské kapli se snažil o maximální využití světla a minimalizoval zdi ve prospěch barevných vitráží, které učinily z horní kaple jeden ze skvostů gotického stavitelství.\n\nPodílel se na přestavbě kláštera Saint-Germain-des-Prés, je autorem mariánské kaple, jejíž portál je uchován v Národním muzeu středověku. Pracoval na zámecké kapli ve Vincennes a refektáři kláštera Saint-Martin-des-Champs.\n\nPo smrti stavitele Jehana de Chelles se na pouhý rok stal stavbyvedoucím pařížské katedrály Notre-Dame, vytvořil tympanon nad \"Červeným portálem\" severní strany katedrály a dokončil jižní rozetové okno.\n\nJeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "395462", "url": "https://cs.wikipedia.org/wiki?curid=395462", "title": "Clean", "text": "Clean\n\nClean je v informatice univerzální čistě funkcionální programovací jazyk, který je silně ovlivněn jazykem Haskell.\n\nJazyk Clean je silně ovlivněn jazykem Haskell. Má s ním proto společné vlastnosti: referenční transparentnost, generátorovou notaci seznamů (\"list comprehension\"), stráže (\"guards\"), garbage collector, funkce vyšších řádů, currying a líné vyhodnocování (\"lazy evaluation\"). Součástí distribuce Cleanu je i vývojové prostředí.\n\nClean má pro změny stavů a I/O operace alternativu k monádám jazyka Haskell ve formě ( ), že objekty jsou používány jedno-threadově ( ).\n\nHello world:\n\nFaktoriál:\nFibonacciho posloupnost:\nInfixová notace:\nTento typ deklarace udává, že se jedná o asociativní infixovou notaci s prioritou 8: důsledkem toho je, že codice_1 je rovnocenný s codice_2 a v protikladu k codice_3; tato notace je ve standardním prostředí Cleanu předdeklarovaná.\n\nPostup je založen na přepisování grafů (graph rewriting) a redukci. Konstanty, jako například číselné grafy a funkční grafy přepisují vzorce. To v kombinaci s kompilací do nativního kódu dělá programy psané v Clean poměrně rychlé, a to i s vysokou abstrakcí.\n\nStarší verze Cleanu byly psané zcela v C, čímž se předcházelo problémům při bootstrappingu.\n\nClean je k dispozici pro Microsoft Windows. S omezenými vstupně/výstupními schopnostmi a bez funkce „Dynamics“ je také dostupný pro Apple, Solaris a Linux.\n\nClean je distribuován ve dvou licencích: k dispozici je za podmínek GNU LGPL a také pod vlastnickou licencí.\n\n\n"}
{"id": "395465", "url": "https://cs.wikipedia.org/wiki?curid=395465", "title": "Frederic Friedel", "text": "Frederic Friedel\n\nFrederic Alois Friedel (* 1945) vystudoval filosofii a lingvistiku na univerzitě v Hamburku a na Oxfordské univerzitě. Promoval prací o teorii řečových aktů a morálním jazyce. Zahájil akademickou kariéru, ale přerušil ji a začal se věnovat žurnalistice a televizní dokumentaristice. Stal se členem Americké společnosti skeptiků.\n\nNa začátku 80. let 20. století vytvořil dokument o počítačovém šachu a umělé inteligenci, přičemž se seznámil s řadou významných šachistů. V roce 1985 se setkal s Garrim Kasparovem a byl jeho poradcem v roce 1997, kdy Kasparov nastoupil proti počítači Deep Blue a byl poražen. Brzy spoluzaložil společnost ChessBase.\n\nV letech 1983-2004 editoval největší časopis o počítačovém šachu na světě \"Computerschach & Spiele\".\n\nUdržuje styky s významnými šachisty, jako jsou Kasparov, Vladimir Kramnik, Viswanathan Anand, Péter Lékó, Veselin Topalov, Petr Svidler a mnozí další. V současnosti je editorem zpravodajského serveru ChessBase.\n"}
{"id": "395482", "url": "https://cs.wikipedia.org/wiki?curid=395482", "title": "Česnek tuhý", "text": "Česnek tuhý\n\nČesnek tuhý (\"Allium strictum\") je druh jednoděložné rostliny z čeledi amarylkovitých.\n\nJedná se o vytrvalou cca 25–50 cm vysokou rostlinu s podzemní cibulí, cibule je dlouze vejcovitá, obalné šupiny se síťnatě rozpadají a vlákna zahalují lodyhu až 3 cm nad povrch půdy. Lodyha asi v dolní třetině zahalena pochvami listů, je slabě rýhovaná. Listy jsou přisedlé, čepele jsou čárkovité, žlábkovité, až 18 cm dlouhé a asi 3–5 mm široké. Květy jsou uspořádány do květenství, jedná se o lichookolík (stažený šroubel), který je polokulovitý a má asi 1,5–3 cm v průměru. Květenství je podepřeno toulcem, který je dvouklaný, cca 1 cm dlouhý, asi stejně dlouhý jako stopky květů. Okvětní lístky jsou cca 4–5 mm dlouhé a 1,5 mm široké, růžovofialové. Tyčinky jsou o něco delší než okvětí, vnější nitky jsou šídlovité, vnitřní na bázi rozšířené a často dvojzubé. Plodem je tobolka.\n\nAreál druhu je v Evropě značně ostrůvkovitý, protože se jedná o výrazný glaciální relikt. Více lokalit se nachází v kontinentálních údolích Alp a ve středních a severních Čechách, pak už jsou jen izolované lokality ve středním Německu, jediná lokalita na Slovensku u Popradu (Primovce). Několik izolovaných lokalit je ve východní a severovýchodní Evropě. Souvislejší rozšíření má v Asii, kde roste v Kazachstánu, na Sibiři, v Mongolsku, na Dálném východě a v severní Číně.\n\nV ČR to je vzácný a silně ohrožený druh, kategorie C2. Roste jen v skalách a ve skalních stepích středních a severních Čech, hlavně v Českém krasu, v Českém středohoří, v dolním Povltaví a na Bezdězu. Na Moravě chybí.\n\n \n"}
{"id": "395484", "url": "https://cs.wikipedia.org/wiki?curid=395484", "title": "Reining", "text": "Reining\n\nReining je jedna z nejdůležitějších disciplín westernového stylu ježdění na koni. Často je popisován jako westernová forma drezury, protože pro správné provedení úlohy je zapotřebí dokonalý soulad jezdce s koněm, který se musí nechat ochotně vést téměř neznatelnými pobídkami. Úkolem jezdce je předvést s koněm zadanou úlohou složenou z kruhů, přeskoků, spinů, stopů, rollbacků, couvání a prodlev. Reining je velmi dynamická disciplína plná cvalu, rychlost však musí být pod dokonalou kontrolou a nesmí být na úkor přesnosti.\n\nOd dob prvních španělských osadníků v oblastech dnešního Mexika a jihozápadních Spojených států potřebovali rančeři pracovat s dobytkem z koňského hřbetu. Dobytek byl často chován na obrovské ploše, kde se nenacházely žádné ohrady nebo jiné pomůcky usnadňující práci, takže kovboj potřeboval velmi klidného, spolehlivého, vytrvalého a obratného koně, který byl schopen pracovat po dlouhé hodiny a přitom kdykoli vyrazit plnou rychlostí za utíkající krávou nebo zastavit z plného trysku a okamžitě vyrazit na druhou stranu. Jelikož jednu ruku kovboj potřebovat na ovládání lasa, pohánění dobytka nebo třeba střelbu, byl kůň ovládán převážně nohama a sedem. Vedení otěžemi se tak omezilo na jednu ruku, kdy kůň reagoval hlavně na lehký dotek otěže na krku - neckreining. Postupem času se z neformálních ukázek a soutěží demonstrujících dokonalé ovládání koní vyvinulo sportovní odvětví, do kterého dnes kromě reiningu patří také cutting, working cow horse a mnohé další westernové disciplíny.\n\n\n\n\n\n\n\n\n\nKaždá dvojice vstupuje do kolbiště se 70 body, které reprezentují korektně zajetou jízdu. Úloha je rozdělena na 7 až 8 manévrů, za každý z nich pak rozhodčí přidělí dvojici známku vyjádřenou body od -1,5 do 1,5 s půlbodovým dělením. -1,5 znamená extrémně špatné provedení, 1,5 je excelentní výkon. Navíc mohou být rozhodčími kdykoli uděleny penalizace za závažné prohřešky a odchylky od úlohy. Skóre nad 70 bodů jsou vidět spíše na mezinárodní úrovni.\n\nMezi chyby snižující hodnocení manévrů patří například:\n\n\n\n\n\n\n\nMnohé organizace vydávají svá vlastní pravidla, ty jsou však většinou odvozena z pravidel NRHA a odchylují se jen minimálně.\n\nReining může provozovat jakýkoli kůň, avšak stavbou těla se přece jen lépe hodí americká plemena, která byla pro tento druh práce vyšlechtěna. Jedná se zejména o american quarter horse, american paint horse a appaloosa, ale i v rámci těchto plemen dnes existují linie speciálně šlechtěné pro konkrétní disciplíny. Reiningový kůň musí být hbitý, rychlý a dobře reagovat na jezdcovy pobídky. Zejména pro udržení pozice ve sliding stopu je potřeba velmi silná záď a korektní stavba nohou. Výborná koordinace se zase projeví při spinech a přeskocích. Kůň musí mít také velmi dobrý temperament, který umožní kombinaci rychlosti, přesnosti a klidného čekání.\n\nJezdci musí mít na soutěžích čisté westernové oblečení, tedy klobouk, košili s dlouhým rukávem, rifle a westernové boty. Jsou povoleny dlouhé chapsy a ostruhy s kolečkem. Ženská móda bývá pestřejší, ale oproti jiným disciplínám zůstává umírněnější.\n\nKůň musí mít westernové sedlo, které bývá mnohdy konstruováno speciálně pro použití při reiningu. Na sedle může být připevněno svinuté laso. Westernové uždění je poměrně pestré, nicméně jsou stanovena přísná pravidla, jejichž porušení je trestáno diskvalifikací. Mladí a začínající koně mají povoleno obouruční vedení na stihle a hackamore, starší koně mohou závodit pouze na páce s jednoručním vedením. Jsou povoleny různé chrániče nohou včetně bandáží, šlachovek a zvonů.\n\nMezi nepovolenou výstroj patří zejména různé nepovolené druhy uždění, bič, vyvazování, martingal, ostruhy bez koleček.\n\nV reiningu v zásadě neexistuje posloupnost obtížnosti různých úloh a všechny bývají na podobné úrovni. Místo toho bývá uplatněno dělení podle stáří koní a zkušeností jezdce.\n\nPro koně bývají soutěže děleny na třídy:\n\nZákladní třídy jezdců:\n\nNa soutěžích je pak vypsáno několik kombinací požadavků na koně a jezdce, u nás se nejčastěji vyskytuje kombinace Amatér Reining All ages, Open Reining Junior a Open Reining Senior. Konkrétní dělení se může mírně lišit a například v NRHA jsou oproti WRC kategorie dále děleny podle dosažených úspěchů, které NRHA měří celkovou sumou vyhraných dolarů.\n\nSpeciální variantou reiningu je freestyle, který umožňuje využít hudby a choreografie. Je povoleno (ne vyžadováno) využití kostýmů a ostatní požadavky na výstroj se také podstatně redukují. Kůň tak může jet například i zcela bez uždění a bez sedla. Freestyle reining vyžaduje provedení minimálně 4 po sobě jdoucích spinů na obě strany, 2 přeskoky (zleva doprava a obráceně) a 3 sliding stopy. Zbytek je plně volitelný, soutěžící může zařadit víc povinných prvků, přidat nepovinné reiningové prvky nebo zařadit třeba prvky drezury. Hlavním omezením je časový limit, který se většinou pohybuje okolo 4 minut.\n\nReining se jezdí pod záštitou mnoha organizací. Zde jsou uvedeny pouze nejvýznamnější z nich.\n\n\n\n"}
{"id": "395485", "url": "https://cs.wikipedia.org/wiki?curid=395485", "title": "Stanisław Rospond (biskup)", "text": "Stanisław Rospond (biskup)\n\nStanisław Rospond (31. srpna 1877 Liszki – 4. února 1958 Krakov) byl polský katolický duchovní. Od roku 1927 byl titulárním biskupem dardanským a pomocným biskupem krakovským a blízkým spolupracovníkem nejprve kardinála Sapiehy a později arcibiskupa Baziaka. Za komunistického režimu byl vězněn (1953-1954). Zaopatřil a vychoval svého osiřelého synovce a jmenovce, prof. Stanisława Rosponda.\n\nDo semináře vstoupil v roce 1897, studoval na Jagellonské univerzitě a později v Innsbrucku. 11. září 1901 byl vysvěcen na kněze, v roce 1904 získal doktorát z teologie. Poté působil nejprve jako farní vikář a katecheta ve Wadowicích a později jako katecheta v Krakově.\n\nV roce 1909 se stal ředitelem Nižšího kněžského semináře v Krakově, v roce 1920 pak tento post opustil, aby přijal funkci rektora na Vyšším semináři tamtéž. Ji vykonával až do roku 1927, kdy byl jmenován titulárním biskupem dardanským a pomocným biskupem krakovským, biskupské svěcení obdržel 12. června 1927, jeho hlavním světitelem byl kardinál Sapieha.\n\nByl blízkým spolupracovníkem nejprve kardinála Sapiehy a později arcibiskupa Baziaka, jako pomocný biskup se zabýval především přípravou a svěcením kněží, udílením biřmování, vykonávání vizitací a problematikou ženských řeholí. V letech 1953-1954 byl vězněn a posléze ve vyhnanství v Čenstochové, do úřadu se mohl vrátit až v roce 1956.\n\nPochovaný je v rodné vesnici.\n\n"}
{"id": "395486", "url": "https://cs.wikipedia.org/wiki?curid=395486", "title": "Stanisław Rospond", "text": "Stanisław Rospond\n\nJméno Stanisław Rospond nesly tyto osobnosti:\n\n"}
{"id": "395490", "url": "https://cs.wikipedia.org/wiki?curid=395490", "title": "Libuše Jarcovjáková", "text": "Libuše Jarcovjáková\n\nLibuše Jarcovjáková (* 5. května 1952 Praha) je současná česká fotografka a středoškolská pedagožka. Vyučuje na Vyšší odborné škole grafické v Hellichově ulici v Praze. V roce 2018 jí Asociace profesionálních fotografů České republiky udělila cenu \"Osobnost české fotografie\" za rok 2017.\n\nVystudovala Střední průmyslovou školu grafickou, poté učinila několik neúspěšných pokusů o přijetí na Filmovou a televizní fakultu Akademie múzických umění v Praze. Čtyři roky pracovala v hlubotiskové tiskárně na pražském Smíchově, kde vytvořila svůj první zásadnější dokumentární soubor. Na konci 70. let odjela na tvůrčí pobyt do Japonska, což později ještě dvakrát zopakovala. Dlouhodobě dokumentovala romskou a vietnamskou komunitu v Československu a také pražský T-Klub, zaměřený na homosexuální menšinu.\n\nPo roce 1985 se legálně vystěhovala do Západního Berlína, ubytovala se v turecké čtvrti Kreuzberg a první roky si na život vydělávala pomocnými pracemi. Po návratu do Česka začala učit fotografii na Střední průmyslové škole grafické v Hellichově ulici v Praze, kde působí dodnes.\n\n"}
{"id": "395491", "url": "https://cs.wikipedia.org/wiki?curid=395491", "title": "Yo Yo Band", "text": "Yo Yo Band\n\nYo Yo Band je česká hudební skupina. V listopadu 1975 ji založili Richard Tesařík, Vladimír Tesařík, Ondřej Hejma a Julius Novotný Kuzma. Mezi nejúspěšnější hity skupiny patří především ty z 90. let. Jsou to známé písně jako například Karviná, Jedem do Afriky, Rybitví či Kladno.\n\n\n\n\n\n\n"}
{"id": "395492", "url": "https://cs.wikipedia.org/wiki?curid=395492", "title": "Australian Open 2007 – ženská dvouhra", "text": "Australian Open 2007 – ženská dvouhra\n\nVítězkou se stala nenasazená Američanka Serena Williamsová, která ve finále porazila první hráčku žebříčku Marii Šarapovovou.\n\nV závorce je kolo, v kterém hráčka vypadla.\n"}
{"id": "395493", "url": "https://cs.wikipedia.org/wiki?curid=395493", "title": "Kazimierz Nycz", "text": "Kazimierz Nycz\n\nKazimierz Nycz (* 1. února 1950 Stara Wieś) je polský katolický duchovní a teolog, kardinál, od roku 2007 arcibiskup a metropolita varšavský a ordinář pro věřící arménské katolické církve v Polsku. Dříve zastával úřady pomocného biskupa krakovského (1988-2004) a biskupa diecéze Koszalin-Kołobrzeg (2004-2007).\n\nOd prosince 2010 je členem Kongregace pro bohoslužbu a svátosti a Kongregace pro klérus.\n\n"}
{"id": "395495", "url": "https://cs.wikipedia.org/wiki?curid=395495", "title": "Sjoukje Dijkstrová", "text": "Sjoukje Dijkstrová\n\nSjoukje Rosalinde Dijkstrová (: Sjoukje Rosalinde Dijkstra, * 28. ledna 1942, Akkrum) je bývalá nizozemská krasobruslařka. Zvítězila na Zimních olympijských hrách 1964, byla třikrát mistryní světa.\n\nByla dcerou rychlobruslaře Lou Dijkstry, který se zúčastnil Zimních olympijských her 1936. Od dětského věku se věnovala sportu, kde dosahovala značných pokroků. V jedenácti letech ji krátce připravoval v Londýně i slavný trenér Arnold Gerschwiler.\n\nNa olympijských hrách debutovala ve 14 letech na Hrách 1956 v Cortině d'Ampezzo, kde obsadila dvanácté místo. V následujícím olympijském cyklu se ale postupně prosadila na stupně vítězů (poprvé v roce 1959, když byla druhá na mistrovství Evropy a třetí na mistrovství světa).\n\nKdyž po skončení sezóny 1958-59 ukončila kariéru Rakušanka Hanna Walterová, stala se nejlepší evropskou krasobruslařkou a na olympijských hrách 1960 ve Squaw Valley ji porazila pouze Carol Heissová ze Spojených států. Dijkstrová tehdy získala jako první zástupkyně Nizozemska olympijskou medaili v krasobruslení, které zůstává i po ZOH 2006 jedním ze dvou sportů, kde se tato země dočkala zimní olympijské medaile.\n\nHeissová poté ukončila svou amatérskou kariéru a Dijkstrová pokračovala ve své evropské nadvládě. Zisk světového titulu jí ale oddálilo letecké neštěstí letu Sabena 548, při kterém zahynul americký krasobruslařský tým, a následující zrušení mistrovství světa. Dočkala se tak až o rok později na šampionátu v Praze. Titul poté dvakrát obhájila, dovršila sérii pěti evropských zlatých medailí v řadě a na Zimních olympijských hrách 1964 v Innsbrucku získala olympijské zlato.\n\nVynikala jak v povinných cvicích, tak ve volné jízdě. Byla výbornou skokankou, odlišovala se atletickým pojetím krasobruslení.\n\nPo ukončení amatérské dráhy se stala hvězdou Holiday On Ice, kde působila od roku 1964 do roku 1972.\n\nByla provdaná za kolegu z revue Karla Kossmayera, se kterým má dvě dcery.\n\nV roce 2005 získala Cenu Fanny Blankersové-Koenové za svůj příspěvek nizozemskému sportu.\n"}
{"id": "395500", "url": "https://cs.wikipedia.org/wiki?curid=395500", "title": "Australian Open 2007 – ženská čtyřhra", "text": "Australian Open 2007 – ženská čtyřhra\n\nVítězem se stal třetí nasazený zimbabwsko-jihoafrický pár Cara Blacková a Liezel Huberová.\n\nV závorce je kolo, ve kterém hráčky vypadly.\n"}
{"id": "395504", "url": "https://cs.wikipedia.org/wiki?curid=395504", "title": "Australian Open 2007 – mužská čtyřhra", "text": "Australian Open 2007 – mužská čtyřhra\n\nTitul obhájili první nasazení Bob a Mike Bryanovi.\n\nV závorce je kolo, ve kterém hráči vypadli.\n"}
{"id": "395523", "url": "https://cs.wikipedia.org/wiki?curid=395523", "title": "Australian Open 2007 – smíšená čtyřhra", "text": "Australian Open 2007 – smíšená čtyřhra\n\nVítězem se stal nenasazený rusko-kanadský pár Jelena Lichovcevová a Daniel Nestor.\n\nV závorce je kolo, ve kterém hráči vypadli.\n"}
{"id": "395530", "url": "https://cs.wikipedia.org/wiki?curid=395530", "title": "Grand Prix Turecka 2009", "text": "Grand Prix Turecka 2009\n\nGrand Prix Turecka 2009 (V Petrol Ofisi Turkish Grand Prix), 7. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 810. grand prix, se již tradičně odehrála na okruhu v Istanbulu.\n\n\nV závorce body získane v této GP:\n\n\n\n Sebastian Vettel- Red Bull RB5-1'28.316\n\n\n"}
{"id": "395533", "url": "https://cs.wikipedia.org/wiki?curid=395533", "title": "Solná komora", "text": "Solná komora\n\nSolná komora () je oblast ve středním Rakousku na území spolkových zemí Salcbursko, Horní Rakousy a Štýrsko, v Severních vápencových Alpách. Reliéf Solné komory tvoří tektonické jezerní pánve vzájemně oddělené jednotlivými vápencovými hřbety Salzkammergutberge. Ze tří světových stran je oblast výrazně ohraničena mohutnými horskými skupinami - na východě Totes Gebirge, na jihu masiv Dachsteinu a Tennengebirge a na západě Berchtesgadenské Alpy. Na severu přechází do Předalpí. Osu oblasti tvoří řeka Traun, na západním okraji protéká řeka Salzach. V roce 1997 byla jižní část Solné komory v okolí Dachsteinu a Hallstatu zařazena na seznam Světového dědictví UNESCO.\n\nJiž v době keltského osídlení se v tomto kraji těžila sůl (Hallstatt). Ve středověku měnila oblast majitele až se dostala pod císařskou finanční správu neboli \"komoru\". Pod vládou Habsburků bylo celé území po dlouhou dobu izolováno od ostatních částí Rakouska. Směly se zde zdržovat jen osoby, které se zde narodily, bez povolení se nikdo nesměl odstěhovat ani přistěhovat. Vnitřní část území byla i špatně komunikačně dostupná. Spojení s okolním světem obstarávala hlavně lodní doprava a obchodní stezky vedoucí místy v močálech. Až v roce 1872 se začalo se stavbou silnice vedoucí do Bad Ischlu, kde si nechal císař František Josef I. vybudovat své letní sídlo. Sůl ze Solné komory se vyvážela i do Čech, kvůli tomu byla v letech 1827 – 1836 zprovozněna Koněspřežná dráha z Gmundenu přes Linec do Českých Budějovic.\n\nAlmsee, Altausseer See, Attersee, Elmsee, Fuschlsee, Gosauseen, Grundlsee, Hallstätter See, Hintersee, Irrsee, Kammersee, Lahngangsee, Langbathseen, Laudachsee, Mondsee, Nussensee, Offensee, Ödensee, Ödseen, Schwarzensee, Toplitzsee, Traunsee, Wildensee, Wolfgangsee\n\nDo regionu Salzkammergut náleží 54 obcí a měst. Největšími městy jsou Bad Ischl, Gmunden a Vöcklabruck.\n\n"}
{"id": "395534", "url": "https://cs.wikipedia.org/wiki?curid=395534", "title": "Extensible Application Markup Language", "text": "Extensible Application Markup Language\n\nExtensible Application Markup Language (XAML, výslovnost [zaml]) je značkovací jazyk (obdoba HTML) využívaný k popisu grafického rozhraní v aplikacích společnosti Microsoft nové generace. Je vyvíjený Microsoftem a založený na XML. Zkratka původně znamenala \"Extensible Avalon Markup Language\", kde Avalon bylo kódové označení pro Windows Presentation Foundation (WPF).\n\nXAML se zeširoka používá už od .NET Frameworku 3.0, zejména v technologiích Windows Presentation Foundation, Workflow Foundation a Silverlight. Ve WPF a Silverlightu se XAML používá pro vytvoření uživatelského rozhraní, zatímco ve WF se jím definují samotná workflows.\n\nPro práci se XAML designem byly vytvořeny aplikace z balíku z Microsoft Expression Tools, které se používají dohromady s Visual Studiem. Stejně tak je možné upravovat XAML kód v poznámkovém bloku, případně ve speciálním XAMLPad editoru.\n\nVšechno, co kdo vytvoří pomocí XAMLu, je možné popsat i pomocí standardních .NET jazyků C# nebo VB.NET. Výhodou XAMLu je velká jednoduchost a stále častěji se můžeme setkat s tím, že firmy předělávají své produkty na použití WPF.\n\nXAML soubor může být zkompilován do .baml souboru (Binary XAML), který pak může být vložen a používán jako resource v .NET projektu. Za běhu aplikace pak framework vezme informace z .baml souboru a vykreslí uživatelské rozhraní.\n\nNásledující příklad ukazuje vypsání textu \"Ahoj světe!\" pomocí XAMLu:\n\nTento kód bude mít stejný efekt jak ve WPF, tak v Silverlightu.\n"}
{"id": "395550", "url": "https://cs.wikipedia.org/wiki?curid=395550", "title": "Jiří Vondráček (skladatel)", "text": "Jiří Vondráček (skladatel)\n\nJiří Vondráček (* 7. ledna 1951 Chrudim) je český skladatel, muzikant a režisér. Na svém kontě má množství hitů, jako například \"Máš chuť majoránk\"y, \"Strach\", \"Copacabana\", \"Kdo tě má rád\" atd.\n\nSe svou ženou, textařkou Hanou Sorrosovou, vytvořili umělecký tandem. Jejich společné desky, které během dvaceti let napsali jako tým pro svou dceru, zpěvačku Lucii Vondráčkovou, sbírají ocenění v podobě zlatých a platinových desek. Je znám také jako člen kapel Marsyas a Turbo v obdobích jejich největší slávy. Vystudoval herectví na pražské DAMU, ale dal přednost muzice.\n\nNa rozdíl od své sestry Heleny Vondráčkové dával přednost práci za kamerou jako režisér. Dlouhou dobu podporoval tehdy začínající Lucii Bílou a ve svém pořadu Hyde park dával prostor kapelám a zpěvákům všech žánrů. Má dvě děti (Lucii a Davida).\n\nV současné době se kromě vlastní umělecké činnosti věnuje produkování CD, režírování, pro TV Óčko připravoval hudební pořad Hyde park. Je předsedou Svazu autorů a interpretů.\n\n\n\n"}
{"id": "395552", "url": "https://cs.wikipedia.org/wiki?curid=395552", "title": "HeWeR", "text": "HeWeR\n\nHeWeR je česká rocková kapela, která je původem z Plzně. Vznikla v roce 2003.\n\nKapela HeWeR vznikla v roce 2003. Už o rok později natočila svou první desku \"Pane Doktor\". Ke stejnojmenné písni byl natočen videoklip. Křest desky se odehrál v plzeňském pivovaru. Kmotrem desky se stal zpěvák Aleš Brichta. Píseň \"Houpavá\" několik týdnů vedla hitparádu rádia Šumava. Kapela vystupovala jako předskokan kapelám Harlej, Škwor a Arakain. HeWeR vystoupil na festivalu Czech Rock Block 2004 v Plasích. Kapela se objevila i v pořadu Hydepark, který vysílá Óčko TV. Tam prezentovala píseň \"Ženská na zádech\". O rok později kapela nahrála vlastní DVD \"HeWeR live - Svět se zbláznil\". Je to záznam koncertu v DK Inwest v Plzni, který se odehrál v roce 2005. DVD obsahuje 12 stop plus bonusový videoklip. V květnu 2006 kapela vydala druhé CD s názvem \"Dokonalej prototyp\". Křest se odehrál v KD Šeříková a kmotrem tentokrát byl Milan Herman. Skladba \"Špinavá\" byla nasazena do hitparády rádia FM Plus, kde se několik týdnů držela na prvním místě. V roce 2007 kapela absolvovala turné v rámci festivalu Gaudeamus Igitur a natáčí další videoklip k písni \"Letec\", který získal druhé místo v soutěži Nokia Garážmistr. Kapela také vystupuje na akci Pilsner fest. V lednu 2008 slaví kapela 5. narozeniny uspořádáním dvojkoncertu v Praze a Plzni. Vychází tektéž maxisingle, který byl natočen ve studiu Propast, jehož vlastníkem je Petr Janda. K písni \"My dva\" byl natočen videoklip, který byl nasazen na televizi Óčko. Momentálně se kapela připravuje na vydání třetí desky.\n\n\n\n\n\n\nRozhovor na Rockmag.cz\n"}
{"id": "395555", "url": "https://cs.wikipedia.org/wiki?curid=395555", "title": "Pšeničné pivo", "text": "Pšeničné pivo\n\nPšeničné pivo je podle platné české legislativy takové, při jehož výrobě byla nejméně jedna třetina z celkového extraktu dodána pomocí pšenice či pšeničného sladu. Například u bavorských pšeničných piv je však pšeničného sladu použito více než 50%. Pšeničné pivo tak, jak je známe dnes, bývá nejčastěji světlé až slámové barvy (přestože existují i tmavší typy) a vyznačuje se vysokou nasyceností a bohatou pěnou. Pšeničné pivo se také převážně prodává nefiltrované.\nVůně pšeničného piva je také velmi odlišná od běžného ležáku českého typu. Jsou v ní cítit kvasnice, mírná kyselost a mnoho rozličných ovocných vůní, hlavně banán a hřebíček. Chuť pšeničných piv bývá dle regionu původu značně rozdílná a kolísá od nakyslé až po trpkou, nasládlou a ovocnou. Vždy se však konzumentovi dostává zajímavé harmonie chuti, jež je dána právě obsahem pšenice a druhem použitých kvasnic a typu kvašení. Hořkost i chmelové aroma pšeničných piv bývají na velmi nízké úrovni, aby nepřebíjely jejich typické atributy.\n\nV zemích, kde je v současné době pití pšeničného piva hojně rozšířeno, se můžeme setkat i s ochucenými pšeničnými pivy.\n\nPšeničná piva mají v našich krajích dlouhou historii a dá se říci, že jistou dobu bylo pšeničné pivo stejně obvyklé jako pivo vařené čistě z ječného sladu. Určitou dobu se dokonce vařila piva čistě pšeničná a čistě ječná. Piva vzniklá ze směsi sladů se začala vařit až později a předpokládá se, že to byl důsledek \"smíšeného\" výsevu na polích. Piva pšeničná byla i v Čechách v 15.-17. století dokonce převažující. Pravděpodobně proto, že pro pšeničná piva se převážně používalo svrchní kvašení, jež probíhá při vyšších teplotách, které vládnou po větší část roku. Důvodem jejich ústupu byla pravděpodobně vyšší cena pšenice.\n\nTechnologie se velmi liší dle regionu výroby. Zde popíšeme základní odlišnosti.\n\nNejčastěji se používá pro zcukřování infuzního nebo jednormutového způsobu. Vystírá se tedy na cca 62 °C a konečná teplota nepřesáhne teplotu 75 °C. Pšeničná piva jdou obvykle trochu hůře scezovat, protože pšeničné zrno na rozdíl od ječného nemá pluchy, které pomáhají udržovat vrstvu mláta ve scezovací kádi méně kompaktní a propustnější pro tekutinu.\n\nKvašení probíhá nejčastěji s přispěním kvasnic Saccharomyces cerevisiae. Samotné kvašení probíhá při teplotách 15-25 °C. Při těchto teplotách vzniká vyšší množství esterů a vyšších alkoholů. Po prokvašení mladého piva na cca 70 % jsou z povrchu kvasné kádě kvasnice sbírány a pivo se zchladí a suduje do ležáckého sklepa, kde dokvašuje při teplotách 1-2 °C.\n\nPšeničné pivo se velmi často podává ve vysokých štíhlých sklenicích, někdy jsou na stopce a připomínají přerostlé \"šampusky\". Doporučená teplota podávání piva je 6 - 8 °C.\n\n\n"}
{"id": "395556", "url": "https://cs.wikipedia.org/wiki?curid=395556", "title": "Svetozar Pribićević", "text": "Svetozar Pribićević\n\nSvetozar Pribićević (26. října 1875 Kostajnica – 15. září 1936 Praha) byl chorvatsko-srbský politik v časech království Srbů, Chorvatů a Slovinců. Angažoval se v politice jihoslovanského státu již v dobách jeho rané existence, založil Samostatnou demokratickou stranu a byl jedním ze zakladatelů Demokratické strany. V několika vládách první poloviny 20. let zastával pozice ministrů (vnitřních záležitostí, osvěty).\n\nPoliticky zastával postoje nejprve centralistické, souhlasil s tezí, že Chorvati a Srbové jsou jeden národ s dvěma plemeny. Názorově stál naproti Stjepanu Radičovi. Všechny chorvatské návrhy decentralizace státu odmítal, neboť zdůrazňoval, že to byli právě Srbové a srbská armáda, která Chorvatsko v podstatě osvobodila. Později se ale jeho postoje vzhledem k situaci mění Po převratu v lednu 1929, kdy se chopil moci král začal s ostrou kritikou moci, což ho přineslo v tehdejším totalitním zřízení do problémů. Byl internován v Brusu, v Srbsku, vzhledem k horšícimu zdraví byl ale převezen zpět do Bělehrad a po československé intervenci mu bylo nakonec umožněno odejít ze země. Během svého pobytu v emigraci v Paříži napsal kritický spis (\"La dictature du roi\" Alexandre - diktatura krále Alexandra). V něm se přimluvil za federalizaci Jugoslávie a za nezbytnost republikánského státního zřízení.\n\n"}
{"id": "395559", "url": "https://cs.wikipedia.org/wiki?curid=395559", "title": "Temný rytíř (film)", "text": "Temný rytíř (film)\n\nTemný rytíř (v anglickém originále The Dark Knight) je britsko-americký akční thriller z roku 2008, který natočil režisér Christopher Nolan podle komiksů o Batmanovi. Snímek navazuje na předchozí film \"Batman začíná\", v titulní roli se opět představil Christian Bale. Do amerických kin byl film, jehož rozpočet činil 185 milionů dolarů, uveden 18. července 2008. Snímek získal dva Oscary, konkrétně ocenění v kategoriích Nejlepší herec ve vedlejší roli (Heath Ledger, posmrtně) a Nejlepší střih zvuku, a dalších šest oscarových nominací za kameru, výpravu, střih, masky, zvuk a vizuální efekty.\n\nDíky úspěchu filmu byla Nolanova batmanovská trilogie zakončena v roce 2012 snímkem \"Temný rytíř povstal\". \n\nZatímco pozici hlavního gothamského mafiána převzal Sal Maroni, na scéně se objevuje i záhadný Joker, který má svoje vlastní úmysly. Proti nim stojí Batman se svým spojencem poručíkem Gordonem a také nový ambiciózní státní návladní Harvey Dent.\n\n\nCelkové severoamerické tržby filmu činily 534 858 444 dolarů (včetně jednorázového znovuuvedení v roce 2012) a dalších 469 700 000 dolarů utržil v ostatních státech. Dosáhl tak celosvětových tržeb 1 004 558 444 dolarů, díky čemuž se stal nejúspěšnějším snímkem roku 2008. Svého času se jednalo o šestý komerčně nejúspěšnější film historie, nejvýdělečnější film podle komiksu a také první filmovou adaptaci komiksu, která v tržbách překonala hranici miliardy dolarů.\n\nServer Kinobox.cz na základě vyhodnocení 18 recenzí z českých internetových stránek ohodnotil film \"Temný rytíř\" 98 %. Server Rotten Tomatoes udělil snímku 94 % na základě 315 recenzí (z toho 296 jich bylo spokojených). Od serveru Metacritic získal film, podle 39 recenzí, celkem 82 ze 100 bodů.\n\nSnímek \"Temný rytíř\" bývá řazen do seznamů nejlepších filmů všech dob. V roce 2017 byl uveden na patnáctém místě žebříčku „The 500 Greatest Movies Of All Time“ (tj. \"500 nejlepších filmů všech dob\") časopisu \"Empire\", kam ho společně zvolili čtenáři tohoto magazínu a filmoví kritici. Také se objevil na třetí příčce žebříčku „The 100 Greatest Movies“ (tj. \"100 nejlepších filmů\") tohoto časopisu, který roku 2018 sestavili jeho čtenáři.\n\n"}
{"id": "395565", "url": "https://cs.wikipedia.org/wiki?curid=395565", "title": "Grus (příjmení)", "text": "Grus (příjmení)\n\nExistuje více osobností s příjmením Grus:\n\n\n"}
{"id": "395567", "url": "https://cs.wikipedia.org/wiki?curid=395567", "title": "Lukáš Barták", "text": "Lukáš Barták\n\nLukáš Barták (* 25. listopadu 1983) je slovenský reprezentant v orientačním běhu. Jeho největším úspěchem je 4. místo ve sprintu na Mistrovství světa v roce 2008 v Olomouci a 4. místo na juniorském mistrovství v roce 2003. V současnosti běhá za norský klub Halden SK a slovenský klub Kobra Bratislava.\n\n"}
{"id": "395569", "url": "https://cs.wikipedia.org/wiki?curid=395569", "title": "Kuchařík", "text": "Kuchařík\n\nKuchařík je drobná vesnice ležící v okrese Praha-západ, zhruba 18 km jihozápadně od centra hlavního města Prahy. Ves čítá kolem 50 obyvatel a tvoří jednu ze dvou částí obce Roblín.\n\nPrvní písemná zmínka o vesnici pochází z roku 1417, neboť již tehdy se sousední vesnice Kuchař jmenuje s rozlišovacím přívlastkem „Velký“ (\"in Majori Kucharek\"). K roku 1421 se pak připomíná přímo Kuchařík (\"in Minori Kuchari\").\n<nowiki>*</nowiki> \"Počet domů v roce 1960 včetně Roblína\"\n"}
{"id": "395575", "url": "https://cs.wikipedia.org/wiki?curid=395575", "title": "Genadij Rumlena", "text": "Genadij Rumlena\n\nGenadij Rumlena (* 11. května 1950) je český herec, od roku 1976 člen Divadla Járy Cimrmana. Původně působil jako jevištní technik, ale přes příležitostné role menšího rozsahu se postupně stal kmenovým hercem souboru.\n\n\n\n"}
{"id": "395583", "url": "https://cs.wikipedia.org/wiki?curid=395583", "title": "Artefakt (archeologie)", "text": "Artefakt (archeologie)\n\nArtefakt je druhem archeologického pramene. Jedná se o předmět, který byl člověkem záměrně vytvořený nebo pozměněný tak, aby sloužil k nějakému konkrétnímu účelu. Artefakty tvoří nejpočetnější složku archeologických nálezů, ale pro poznání života v minulosti jsou neméně významné i další druhy archeologických pramenů – ekofakty a přírodní prameny.\n\nArtefakty mohou mít velmi různorodou podobu. Existují ve formě movité (spona, nádoba) i nemovité (dům, hrob). V praxi se nejčastěji dělí podle materiálu (kovové, keramické, kostěné, dřevěné, aj.) nebo podle účelu (nádoby, nástroje, zbraně, ozdoby, hroby, opevnění, aj.).\n\nTeoretické dělení artefaktů obsáhle zpracoval Evžen Neustupný:\nJednoduchý artefakt má zpravidla určité části, které však nejsou schopné samostatné existence a nemají vlastní účel. Bývají vyrobeny z jednoho druhu materiálu. Příkladem jednoduchého artefaktu je keramická nádoba nebo nůž. Částmi nádoby jsou například hrdlo, podhrdlí, ucho nebo podstava, žádná z nich však nemůže u funkční nádoby existovat samostatně a beze zbytku nádoby ji nelze použít.\n\nKombinovaný artefakt se skládá z jednotlivých dílů, které jsou sestaveny určitým konkrétním způsobem. Tyto díly, často vyrobené z odlišných materiálů, mohou mnohdy existovat samostatně (artefakt lze rozložit), ale nemají takto žádný vlastní účel, nelze je bez ostatních dílů použít. Příkladem kombinovaného artefaktu je šíp s kamenným hrotem nebo vůz.\n\nTakovéto předměty jsou již náročnější na interpretaci, protože jednotlivé díly lze vyměňovat a prodlužovat tak životnost artefaktu téměř do nekonečna. Také se často nachází pouze některé z dílů. Například kamenná neolitická sekerka bývá archeologickým výzkumem zachycena, ale její dřevěné topůrko se v zemi většinou rozloží.\n\nSložený artefakt sestává z jednotlivých součástí, představovaných jednoduchými i kombinovanými artefakty. Každá ze součástí je schopná samostatné existence a plní svůj vlastní účel. Při uspořádání do složitějšího artefaktu pak mají navíc svůj účel jako celek. Mezi složené artefakty patří například lidský oděv (košile + kalhoty + vesta, aj.), hrobová výbava (nádoby + zbraně + šperky, aj.), dům nebo město. Náhodný shluk artefaktů bez vnitřní struktury však složeným artefaktem není.\n\nSložené artefakty lze dále dělit:\n\nVšechny artefakty byly vytvořeny k nějakému účelu. Tím nemusí být podle názoru prof. Neustupného pouze čistě praktická funkce, ale zároveň také společenský význam a symbolický smysl. Společenský význam artefaktů znamená, že pomáhají vytvářet a určovat mezilidské vztahy. Symbolický smysl artefaktů spočívá v jejich schopnosti působit v komunikaci mezi lidmi. Příkladem může být hrob – jeho praktickou funkcí je možnost odstranění mrtvého těla. Zároveň však hrob spojuje pozůstalé a další truchlící a také slouží ke komunikaci se světem předků.\n"}
{"id": "395585", "url": "https://cs.wikipedia.org/wiki?curid=395585", "title": "Západní Prusko", "text": "Západní Prusko\n\nZápadní Prusko (německy: \"Westpreußen\"; polsky: \"Prusy Zachodnie\") byla mezi lety 1773-1824 a 1878-1922 jedna z oficiálních provincií Pruska. Hlavní město bylo Gdansk (německy německy: \"Danzig\"). Největší řekou v oblasti je Visla. Dříve se pro většinu území západního Pruska používal název \"Královské Prusko\" nebo \"Prusy královské\".\n\nRoku 1309 se území Řádu německých rytířů rozšířilo o Gdaňské Pomoří neboli oblast pozdějšího západního Pruska.\n\nRoku 1410 dosáhlo Polsko významného vítězství nad pruskými řádovými vojsky v bitvě u Grunwaldu. Další porážka čekala slábnoucí řád v třináctileté válce s pruskými městy a Polskem (1454-1466). Poté byl uzavřen tzv. druhý toruňský mír, podle jehož ustanovení Polsku připadly tzv. Prusy královské (v podstatě pozdější Západní Prusko), s Marienburgem (Malborkem), který byl dosud sídelním městem velmistra řádu, Gdaňskem, Toruní a Elblagem.\n\nPo smrti Augusta III. začalo docházet v Polsku k boji o moc, který vnitřně oslaboval Polsko a nahrával mocenským zájmům jeho sousedů. Novým polským králem se stal nakonec za asistence ruských expedičních vojsk Stanisław August Poniatowski. Polská společnost ho však přijala velmi chladně a nový král se musel potýkat se stejným problémem, jako jeho předchůdci – silným postavením polské šlechty. V tomtéž roce obsadil pod záminkou vytvoření zdravotního kordónu proti epidemii pruský král Fridrich II. Veliký část polského území na severu – tzv. „královské Prusy.“ Po obsazení Prus královských se Fridrich II. Veliký přestal titulovat \"král v Prusku\" a začal používat titulu \"pruský král\".\n\nV období od 3. prosince 1829 do 1. dubna 1878 byly provincie Západní a Východní Prusko sloučeny jako Provincie Prusko s hlavním městem Královcem.\n\nRoku 1919, po první světové válce, připadla většina západního Pruska Polsku, Gdaňsk s okolím se stal samostatným státem (Svobodné město Gdaňsk) pod patronací Společnosti národů, zbytek území byl rozdělen mezi provincii Východní Prusko a nově vytvořenou provincii Hraniční marka Poznaňsko-Západní Prusko. Polská část, dále označovaná jako tzv. polský koridor byla v rámci Polska spojena s malým územím, původně patřícím k provincii Východní Prusko do nově vytvořeného Pomořského vojvodství. 1. října 1938 byla provincie Hraniční marka Poznaňsko-Západní Prusko zrušena a její západopruská část byla připojena k provincii Pomořansko. Po napadení Polska nacistickým Německem 1. září 1939, byly celá polská část Západního Pruska a Gdaňsk Německem obsazeny, a s částí Západního Pruska, která se po první světové válce stala součástí Východního Pruska, začleněny 26. října 1939 do nově vytvořené říšské župy Gdaňsk-Západní Prusko. Po skončení války pak celé území i s Gdaňskem získalo Polsko.\n\n"}
{"id": "395588", "url": "https://cs.wikipedia.org/wiki?curid=395588", "title": "Jestřebí (Brtnice)", "text": "Jestřebí (Brtnice)\n\nJestřebí () je částí města Brtnice nacházející se v okrese Jihlava, církevně spadá pod Kněžice. Jestřebí má 133 obyvatel.\n\nNázev se vyvíjel od varianty Gyestrzyebye (1371), Gestrzeby (1528, Gestržeby (1590), Hasziltz (1678), Hasslitz (1718, 1720), Haslitz (1751), Haszlitz a Gestřeby (1846) až k podobám Haslicht a Jestřebí v roce 1872. Německý název Haslicht je odvozen od slova hasel (německy líska), -icht je německá kolektivní přípona.\n\nPrvní písemná zmínka o obci pochází z roku 1234. Obec leží v údolí, obklopeném lesy, poli a spoustou rybníků. Jestřebí vlastní zámeček Aleje a malou vesničku za Stonařovem Zhorec. Dříve tu byla malotřídka do páté třídy, po ukončení národní školy se dříve chodilo do Kněžic a později do Brtnice. Došlo k přestavbě a z malotřídky se stal kulturní dům. V této vesnici najdete knihovnu založenou v roce 1882, dále malou hasičárnu, a pomník padlým. Nachází se tu i stanice na chování prasat, která však již několik let neplní svou funkci a v podstatě jen chátrá. Každoročně dochází k výlovům několika rybníků. Uprostřed Jestřebí stojí kaplička zasvěcená Panně Marii královně, jejíž základní kámen byl posvěcen papežem při jeho návštěvě v Praze. Kaplička byla vyhodnocena jako nejlepší stavba roku 2000.\n\nV 1869–1880 byla vesnice osadou Brtnice, v letech 1890–1960 byla samostatnou obcí, v roce 1961 se stala místní částí Brtnice.\n\nV červnu roku 2018 se vesnicí prohnala ničivá blesková povodeň. Tato menší přírodní katastrofa měla za následek poničení několika domů a stržení části silnice vedoucí na Uhřínovice.\n\nJestřebí leží v okrese Jihlava v Kraji Vysočina. Nachází se 3,5 km jihozápadně od Brtnice, 6 km severozápadně od Kněžic a 4,5 km východně od Stonařova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Nadmořská výška kolísá mezi 587 metry na západě a 572 metry na východě. Nejvyšší bod, Roviny (658 m n. m.), leží východně od Stonařova. V jižní části pramení potok Bělohlávek a Kněžický potok. Přímo Jestřebím prochází Jestřebský potok. Na návsi se nachází Návesní rybník a na Kněžském potoce leží rybník Ovčák. Před samotou Zhorec u zdi hospodářského stavení roste památný strom, javor klen.\n\nPodle sčítání 1930 zde žilo v 60 domech 284 obyvatel. 282 obyvatel se hlásilo k československé národnosti a 2 k německé. Žilo zde 283 římských katolíků a 1 příslušník Církve československé husitské.\n\nObcí prochází silnice II. třídy č. 403 do Brtnice. Dopravní obslužnost zajišťuje dopravce ICOM transport. Autobusy jezdí ve směrech Jihlava, Kněžice, Předín, Želetava, Třebíč a Třešť. Obcí prochází cyklistická trasa č. 5111 z Brtnice do Opatova. Ve vesnici se nachází firma Kůže a kožešiny Petr Kousal.\n\nZdejší děti dojíždění do základní školy v Brtnici. Pobočku tu má Městská knihovna v Brtnici. Působí zde Sbor dobrovolných hasičů Jestřebí. Nachází se zde i menší fotbalové hřiště určené pro malou kopanou.\n\n\n\n"}
{"id": "395592", "url": "https://cs.wikipedia.org/wiki?curid=395592", "title": "Tips", "text": "Tips\n\nTips je z anglického jazyka pocházející označení ještě nerozvinutých pupenů čajových listů. Tips je celý pokrytý bílým chmýřím a přiléhá k němu první čajový lístek, zvaný orange pekoe. Při fermentačním procesu získávají tipsy zlatavou barvu. Čaje s vysokým obsahem tipsů patří k čajům nejvyšší kvality.\n\n"}
{"id": "395596", "url": "https://cs.wikipedia.org/wiki?curid=395596", "title": "Taxi (film, 1998)", "text": "Taxi (film, 1998)\n\nTaxi je francouzský film režiséra Gérarda Pirèse natočený podle scénáře Luca Bessona v roce 1998. Hlavním hrdinou je taxikář Daniel, milovník rychlosti, který žije ve francouzském přístavu Marseille.\n\nDaniel žije v Marseille a pracuje jako poslíček pro rozvoz pizzy na skútru. Díky tomu se ve městě vyzná. Rozhodne se skončit s neperspektivním zaměstnáním a pustí se do kariéry taxikáře. Začne se mu dařit i v osobním životě, protože začne chodit se svou kamarádkou Lily, ale oba prakticky nejsou schopní najít si pro sebe v noci čas. Protože je ale milovník rychlosti, nemůže jeho taxík být obyčejný. Svůj Peugeot 406 vybaví sportovním motorem a aerodynamickými prvky a stane se nedostižným pro místní dopravní policii. Ta mezitím pracuje na plánu, jak polapit německý gang bankovních lupičů, jezdící s rychlými vozy Mercedes-Benz. U policie pracuje i smolař Emilián, kterému se nedaří získat řidičský průkaz. Daniel jednou sveze jeho matku a spřátelí se s ní. Ta však tají, že její syn je policista. Daniel ho jednou sveze do práce, ale nedodrží předpisy. Emilián ho tedy zatkne, ale nezavře ho. Chce prolomit svou smůlu, a tak se s Danielem domluví, že mu pomůže dopadnou gang. Oba zjistí že lupiči mizí tak, že Mercedesy přelakují. Vymyslí plán, jak gang vylákat z města na rozestavěnou dálnici, kde je dopadne policie. Za svůj čin oba získají vyznamenání a policie zajistí Danielovi start na Velké ceně Francie.\nPo úspěchu filmu byla natočena volná pokračování Taxi, Taxi (2000), Taxi 3 (2003) a Taxi 4 (2007). Samotný film Taxi byl nově zpracován ve stejnojmenném americkém filmu z roku 2004 (Taxi) s Queen Latifah v hlavní roli.\n\n"}
{"id": "395597", "url": "https://cs.wikipedia.org/wiki?curid=395597", "title": "Klášter Alet", "text": "Klášter Alet\n\nKlášter Alet je bývalý benediktinský klášter zasvěcený Panně Marii. Leží přímo ve francouzském městě Alet-les-Bains v departementu Aude v regionu Languedoc-Roussillon.\n\nKlášter v Alet se začal stavět okolo roku 813 na území hrabství Razès. Pravděpodobným fundátorem kláštera zasvěceného Panně Marii byl vikomt Béra z Razès. V 11. století klášter zpustošila hrabata z Carcassonne. Vliv kláštera postupně stoupal, během křížové výpravy proti katarům zůstali místní lidé i někteří mniši věrní Trencavelům a po vítězství Simona z Montfortu byli nuceni požádat o ochranu hraběte z Foix.\n\nRoku 1318 byla v Alet ustanovena diecéze a opatský kostel povýšen na katedrálu. Diecéze zahrnovala 80 farností a patřila k ní i oblast Formiguères a Saint-Paul-de-Fenouillet. Jedním z důvodů papežského rozhodnutí vytvořit novou diecézi byl boj proti přetrvávajícím zbytkům vyznavačů katarství. Od roku 1318 do roku 1790 se vystřídalo v čele instituce 35 biskupů.\n\nPočátkem konce bylo řádění protestantů roku 1577, kdy došlo k závažnému poškození staveb, které nebylo nikdy opraveno. Definitivní konec nastal za francouzské revoluce, kdy byl roku 1790 klášter zrušen. Biskupství Alet bylo zrušeno roku 1801, jeho farnosti byly rozděleny mezi biskupství Carcassonne, Perpignan a Toulouse.\n\nZ bývalého konventního kostela Panny Marie, který byl postaven jako sedmilodní bazilika ve stylu poutních kostelů, jsou dnes působivé ruiny.\n\n"}
{"id": "395605", "url": "https://cs.wikipedia.org/wiki?curid=395605", "title": "Bruce Springsteen", "text": "Bruce Springsteen\n\nBruce Frederick Joseph Springsteen (* 23. září 1949 Long Branch, New Jersey), zvaný „The Boss“, je americký rockový a folkový zpěvák, kytarista a multiinstrumentalista, který dlouhodobě spolupracuje se svou kapelou E Street Band. Ve Spojených státech prodal více než 65 miliónů alb, celosvětově pak přes 120 miliónů nahrávek. Obdržel také řadu ocenění, včetně dvaceti Cen Grammy, dvou Zlatých glóbů a jednoho Oscara za píseň k filmu \"Philadelphia\". V roce 2004 byl časopisem \"Rolling Stone\" vyhlášen 23. největším umělcem všech dob.\n\nV rodném kraji New Jersey prožil celé dětství. V sedmi letech viděl v \"The Ed Sullivan Show\" účinkovat Elvise Presleyeho, a tak se začal zajímat o muziku. Ve 13 letech si za 18 dolarů koupil první kytaru a začal se učit s místními kytaristy. Od svých 16 let zkoušel své umění po kavárnách v New Yorku.\n\nJeho první album z roku 1973 bylo kritiky velmi oceňováno (Springsteen zaujal svými texty i osobitým projevem), ale komerčně bylo neúspěšné, když se ho prodalo pouze 25 000 kopií. Ani druhé album se přes příznivá hodnocení neprodávalo příliš dobře. Prvá dvě alba byla folkově-soulová. Springsteen si musel na větší úspěch počkat až do roku 1975, kdy vydal své nejpřelomovější album \"Born to Run\", které se vyšplhalo na třetí příčku amerického žebříčku, a bylo mnohem rokenrolovější než předchozí. Píseň \"Hungry Heart\" z alba \"River\" (1980) byla prvním jeho mezinárodním hitem.\n\nDalším známým albem je \"Born in the U.S.A.\" z roku 1984. Ústřední stejnojmenný hit o amerických válečných veteránech z Vietnamu bývá mnohdy špatně interpretován jako nacionalistický (Ronald Reagan ho dokonce chtěl použít ve své prezidentské kampani, což Springsteen zakázal), ve skutečnosti se však na mnoha místech k USA staví kriticky. Roku 1989 rozpustil svou kapelu E Street Band (dohromady se dala znovu roku 1999). Píseň \"Streets of Philadelphia\" (1994) s tématikou AIDS, jež byla použitá jako ústřední píseň filmu \"Philadelphia\", byla jeho dalším celosvětovým hitem. Po roce 2001 se stal velkým kritikem americké vládní politiky, zvláště pak války v Iráku, což vedlo k jeho politickému angažování se pro Demokratickou stranu, podílel se zejména na kampani pro demokratického prezidentského kandidáta Johna Kerryho v roce 2004. Za čtyři roky se podobně zapojil do kampaně Demokrata Baracka Obamy. V roce 2016 mu Obama udělil Prezidentskou medaili svobody. Ve stejném roce Springsteen vydal knižní paměti \"Born to Run\".\n\nPoprvé Bruce Springsteen zahrál v Česku v roce 1997, a to akusticky v Kongresovém centru v Praze.\n\nV roce 2012, v rámci turné k nové desce \"Wrecking Ball\", navštívil Springsteen Česko podruhé – tentokrát s velkolepou show a v doprovodu E Street Band. Koncert se konal 11. července v Synot Tip Aréně v Praze. Koncert dlouhý 3 hodiny a 20 minut s celkem 29 písněmi sledovalo 24 tisíc návštěvníků.\n\n\n"}
{"id": "395609", "url": "https://cs.wikipedia.org/wiki?curid=395609", "title": "Došek (rozcestník)", "text": "Došek (rozcestník)\n\nSlovo Došek má více významů:\n\n\nnebo příjmení\n"}
{"id": "395614", "url": "https://cs.wikipedia.org/wiki?curid=395614", "title": "Vidovdanská ústava", "text": "Vidovdanská ústava\n\nVidovdanská ústava byla první jugoslávskou ústavou. V tehdejším království Srbů, Chorvatů a Slovinců byla přijata na tzv. Vidovdan, tedy pravoslavný svátek, který slavili hlavně Srbové. Ústava byla přijata 28. června 1921 a platila až do převratu 6. ledna 1929. Přijetím základního zákonu státu skončilo dlouhotrvající (dva a půl roku) období, kdy společný stát jižních Slovanů žádnou ústavu neměl.\n\nJednalo se o první moderní zákon; ústavu vypracovali tehdejší odborníci s ohledem na další konstituce v jiných zemích, hlavně západní Evropy. Království SHS bylo definováno jako stát ústavní (protože má ústavu), parlamentní (neboť zasedá shromáždění) monarchie (v čele je král). Stát byl organizován na centralistickém principu. Srbský, chorvatský a slovinský národ zde byly označeny jako jeden národ, či jako jeden národ se třemi jmény (trojjediný), což byla víceméně kompromisní formulace. Ostatní národy a národnosti zmíněny nebyly (např. o Makedoncích se začalo mluvit až po roce 1944 a bosenští Muslimové byli považováni z části za Srby, z části za Chorvaty, jen odlišné víry).\n"}
{"id": "395617", "url": "https://cs.wikipedia.org/wiki?curid=395617", "title": "Charles Higham", "text": "Charles Higham\n\nCharles Higham (* 1939 Anglie) je profesor antropologie na Univerzitě Otago v Dunedinu na Novém Zélandu. Jeho přínos je zejména v oblasti porozumění archeologie jihovýchodní Asie a thaistiky.\n\nHighamův otec byl architektem. Již ve svém mládí se zajímal o archeologii a ve svých 15 letech pomáhal se svým bratrem při vykopávkách v Snail Down u Stonehenge a později při vykopávkách ve Wales, Francii a Řecku. Své studium začal na Londýnské univerzitě a v roce 1959 šel studovat na Cambridge kde promoval u Grahama Clarka ve výzkumu \"kostí skotu\", jež byly nalezeny při vykopávkách Dánsku a Švýcarsku. V roce 1967 se přestěhoval se svou rodinou na Nový Zéland, začal pracovat na univerzitě Otago. V roce 1969 se zde stal profesorem archeologie. 1969 se potkal s americkými archeology Wilhelmem Solheimem, Donnem Bayardem a Chesterem Gormanem v Tajsku a podílel se na Gormanových vykopávkách na Khoratské náhorní plošině. V roce 1974 objevil s thajským archeologem Prisit Charoenwongsa v Ban Chiang výtvory z bronzu, které se později - jejich stáří je určeno na 4000 let - ukázaly jako nejstarší důkazy práce s kovem v této oblasti. V roce 1981 našel u Ban Na Di další bronzové výtvory, které pochází z období 1300 př. n. l.\n\nS Ratchanie Thosarat prováděl vykopávky na mohyle Khok Phanom Di. Společně nastartovali mezidisciplinární výzkumný program o vzniku Angkorské civilizace a probádání doby železné v regionu v období 500 let př. n. l. Higham vedl vykopávky i v Nong Nor, Ban Lum Khao und Noen U-Loke. V roce 2001 Higham i Thosarat výzkum chrámu Khmerů v Angkoru opustil. Nakonec svůj výzkum soustředil na oblast severovýchodního Thajska, Isaanu. V roce 2006 se Higham účastnil spolu s thajskými archeology v Ban Non Vat.\n\nProfesor Higham je členem Britské akademie.\n\n\n\n"}
{"id": "395618", "url": "https://cs.wikipedia.org/wiki?curid=395618", "title": "Sui generis", "text": "Sui generis\n\nSui generis je latinské rčení znamenající „\"svého druhu\"“. Rčení vzniklo na půdě scholastické filosofie pro označení entit, které nemohou být podřazeny nějakému vyššímu druhu. Výraz se používá jak v běžné řeči, chceme-li zdůraznit specifický ráz nějaké věci (např. \"poesie sui generis\"), tak v právnické mluvě (např. \"právní subjekt sui generis\").\n"}
{"id": "395623", "url": "https://cs.wikipedia.org/wiki?curid=395623", "title": "Fošna", "text": "Fošna\n\nFošna je druh stavebního řeziva, které se vyrábí strojním řezáním z kmenů poražených stromů pomocí strojních pil resp. katrů. \n\n\nFošny se používají na podlahy, konstrukce zárubní a další.\n\nFošny jsou tlustší než prkna (ta mají tloušťku do 38 mm).\n\n"}
{"id": "395626", "url": "https://cs.wikipedia.org/wiki?curid=395626", "title": "Konzumace", "text": "Konzumace\n\nKonzumace může být:\n\n\n"}
{"id": "395630", "url": "https://cs.wikipedia.org/wiki?curid=395630", "title": "Rychle a zběsile", "text": "Rychle a zběsile\n\nRychle a zběsile je první díl ze série amerických filmů o pouličním závodění a tuningu.\n\n\nMladý policista Brian O'Conor se snaží proniknout mezi pouliční závodníky, protože policie se domnívá, že stojí za přepadeními kamionů s elektronikou. Místní závodnickou elitu vede Dominic. Brian s ním závodí, ale prohraje. Přesto získá Dominicovu přízeň, když ho zachrání před policejním zátahem. Dostane se tak do Domovy party a zamiluje se do jeho sestry. Dom ho naučí závodit a přihlásí ho do Pouštních válek, což je přebor amatérských závodníků. Brian s Domem zatím postavili nadupanou Toyotu Supru Twin turbo s 1000 koňskými silami, která rozhodně není pomalá. Právě při nich ale vyjde najevo, že Dom má loupeže opravdu na svědomí. Ale natrefí na řidiče kamionu, který je ozbrojený a tak většina gangu je zraněná. Po návratu je Dom zklamaný z Brianovy zrady, ale netuší, že Brian už dávno stojí na jeho straně. Navíc nohsledi jednoho závodníka zastřelí člena gangu, protože odmítl vydat prohranou Jettu. Když se pomstí, rozdají si Dom s Brianem poslední závod. Dom ale se svým Chargerem těžce havaruje. Brian mu dá klíčky od své Supry a nechá ho utéct.\n"}
{"id": "395633", "url": "https://cs.wikipedia.org/wiki?curid=395633", "title": "Walter Heitz", "text": "Walter Heitz\n\nWalter Heitz (8. prosince, 1878 – 2. února, 1944) byl německý generál Wehrmachtu, který dosáhl hodnosti generálplukovníka. Během bitvy u Stalingradu upadl do sovětského zajetí, ze kterého se již nikdy nevrátil. Mimo jiné byl držitelem mnoha vojenských vyznamenání včetně rytířského kříže s dubovou ratolestí.\n\nHeitz vstoupil 7. března 1898 do 2. Západopruského polního dělostřelectva 36. regimentu. Zúčastnil se jako kapitán a velitel baterie první světové války. Během této války obdržel vedle Železného kříže II. a I. stupně i černý odznak za zranění a pruský kříž za vyznamenání ve službě. Také Královský Rytířský kříž Hausorden von Hohenzollern s meči a hamburský hanzovní kříž. \n\nV roce 1934 byl povýšen do hodnosti generálporučíka.\n\nHeitz byl považován za přesvědčeného stoupence nacionálněsocialistického systému. Tuto úlohu plnil tak dobře, že 1. srpna 1936 byl jmenován prezidentem říšského válečného soudu. V této funkci byl 1. dubna 1937 povýšen do hodnosti generála dělostřelectva.\n\nPři vypuknutí války 1939 mu bylo 60 let. Proto byl předpoklad, že bude brzy penzionován, také proto, že nezastával velitelskou pozici u žádné jednotky. Přesto mu bylo pro jeho prosbu přislíbeno, že se smí zúčastnit války na frontě. Po čtyř týdnech v říjnu 1939 byl jmenován velitelem Gdaňsko-Západopruského VIII. armádního sboru.\n\nByl více než tři roky velitelem tohoto sboru, s kterým prošel západní tažení 1940 a od 1941 do 1943 i Ruského tažení. Tato pro druhou světovou válku neobyčejně dlouhá perioda ho nechala se domnívat, že velení Wehrmachtu je s jeho službou zcela zpokojena. Na druhé straně ho velení považovalo za příliš starého pro vyšší postup ve vojenské hierarchii. Ačkoliv za jeho přechod přes řeku Oise, při které sám osobně pod nepřátelskou palbou našel vhodný přechod, za což obdržel 4. září 1940 Rytířský kříž železného kříže, nebyl oproti jiným velitelům západního tažení povýšen do hodnosti generálplukovníka. To příšlo až o tři roky déle.\n\n1942 patřil Heitz se svým VIII. Armádním sborem pod generálplukovníka Friedricha Pauluse a byl s ním obklíčen v kotli u Stalingradu. Heitz byl fanatický následovník Adolfa Hitlera, který nařizoval bojovat do posledního muže a hrozil zastřelením všem odpůrcům podle stanného práva. Ještě 29. ledna 1943 znělo z Hezitzových rozkazů mimo jiné: \"Kdo kapituluje, bude zastřelen! Kdo vyvěsí bílou vlajku, bude zastřelen! Kdo chléb nebo salám od našich letců skryje a neodevzdá, bude zastřelen! Ostatní generálové jako generál dělostřelectva Walther von Seydlitz-Kurzbach, který již 25. ledna jeho velitelům dal svolení k samostatnému jednání i ke kapitulaci. 31. ledna 1943 byli němečtí vojáci, kteří chtěli kapitulovat na základě těchto rozkazů stříleni při útěku do zad.\n\n\n"}
{"id": "395634", "url": "https://cs.wikipedia.org/wiki?curid=395634", "title": "Listová růžice", "text": "Listová růžice\n\nListová růžice je soubor přízemních, obvykle kruhově uspořádaných listů. Je typický zejména pro stvol, u nějž listová růžice představuje jediné pravé listy v rámci celé rostliny. Někdy však může mít listovou růžici např. i rostlina, jejíž stonek je považován za lodyhu (př. zvonek okrouhlolistý, \"Campanula rotundifolia\" - má lodyžní i přízemní listy).\n\nU některých rostlin se listová růžice může zavírat. Například lomikámen \"Saxifraga paniculata\" díky tomuto procesu dokáže přežít sucho a horko, panující na skalních substrátech v některých obdobích dne. Tím se plocha, z níž se vypařuje voda, může snížit až o 80%. \n"}
{"id": "395636", "url": "https://cs.wikipedia.org/wiki?curid=395636", "title": "Kord (rozcestník)", "text": "Kord (rozcestník)\n\nKord může být :\n\n"}
{"id": "395638", "url": "https://cs.wikipedia.org/wiki?curid=395638", "title": "Striatum", "text": "Striatum\n\nStriatum (též corpus striatum, lat. „žíhané jádro“) je hluboká oblast šedé hmoty uvnitř hemisfér koncového mozku. Je to zřejmě rozsahem nejvýznamnější součást tzv. bazálních ganglií, každá učebnice však vymezuje oblast striata poněkud odlišně. Podle jedné (v tomto článku použité) definice zahrnuje nucleus caudatus (ocasaté jádro) a nucleus lentiformis (čočkovité jádro), jiné učebnice však do striata nepočítají globus pallidus. Striatum se účastní zejména kontroly pohybů.\n\nPod souhrnným pojmem striatum se skrývá ve skutečnosti několik oblastí šedé hmoty, nicméně konkrétní vymezení závisí na autorském pojetí. Protože se dvě hlavní oblasti nachází v dorzální oblasti (relativně k ostatním jádrům), označují se dorzální pallidum a dorzální striatum. K dorzálnímu striatu patří nucleus caudatus a putamen, k dorzálnímu pallidu zase globus pallidus. Čočkovité jádro (nucleus lentiformis) je obvykle definováno jako putamen a globus pallidus dohromady, nicméně tyto struktury nic významného ze strukturního nebo funkčního hlediska nespojuje. Histologicky se skládá striatum především z GABA-ergních středně velkých projekčních neuronů s velkým množstvím dendritů.\n\nDo striata směřují dráhy nejen z mozkové kůry, ale i z některých subkortikálních (podkorových) center, thalamu a z mozkového kmene. Z bazálních ganglií je to zřejmě vůbec nejvýznamnější příjemce signálů z jiných částí mozku. Naopak z striata směřují dráhy do globus pallidus (nepočítáme-li ho do striata), ale i např. do substantia nigra.\n\nOblast globus pallidus (někdy považovaná za samostatné jádro šedé hmoty stojící mimo striatum) hraje důležitou roli v ovládání pohybu, jelikož z něho směřují dráhy do retikulárních formací v mozkovém kmeni a (přes thalamus) i do pohybových center v mozkové kůře. Poškození lidského striata může vyústit v tzv. choreu, která se projevuje trhavými nekoordinovanými pohyby končetin a obličejových svalů. Poškození neuronů ocasatého jádra je typické např. pro genetickou chorobu Huntingtonovu choreu.\n\nStriatum má mj. významný vliv na vnímání času (společně s hipokampem).\n"}
{"id": "395642", "url": "https://cs.wikipedia.org/wiki?curid=395642", "title": "Seznam guvernérů a místokrálů Portugalské Indie", "text": "Seznam guvernérů a místokrálů Portugalské Indie\n\nToto je seznam guvernérů a místokrálů Portugalské Indie. \n\n1505-1509 Francisco de Almeida*\n\n1509-1515 Afonso de Albuquerque\n\n1515-1518 Lopo Soares de Albergaria\n\n1518-1522 Diogo Lopes de Sequeira\n\n1522-1524 Duarte de Meneses\n\n1524 Vasco da Gama*\n\n\n1524-1526 Henrique de Meneses\n\n1526-1529 Lopo Vaz de Sampaio\n\n1529-1538 Nuno da Cunha\n\n1538-1540 Garcia de Noronha*\n\n1540-1542 Estevão da Gama\n\n1542-1545 Martim Afonso de Sousa\n\n1545-1548 João de Castro*\n\n1548-1549 Garcia de Sá\n\n1549-1550 Jorge Cabral\n\n1550-1554 Afonso de Noronha*\n\n1554-1555 Pedro de Mascarenhas*\n\n1555-1558 Francisco Barreto\n\n1558-1561 Constantino de Bragança*\n\n1561-1564 Francisco Coutinho*\n\n\n1564 João de Mendonça\n\n1564-1568 Antão de Noronha*\n\n1568-1571 Luís de Ataíde* (poprvé)\n\n1571-1573 António de Noronha*\n\n1573-1576 António Moniz Barreto\n\n1576-1578 Diogo de Meneses\n\n1578-1581 Luís de Ataíde* (podruhé)\n\n1581 Fernão Teles de Meneses\n\n1581-1584 Francisco de Mascarenhas*\n\n\n1584-1588 Duarte de Meneses*\n\n\n1588-1591 Manuel de Sousa Coutinho\n\n1591-1597 Matias de Albuquerque*\n\n1597-1600 Francisco da Gama* (poprvé)\n\n\n1600-1605 Aires de Saldanha*\n\n1605-1607 Martim Afonso de Castro*\n\n1607-1609 Aleixo de Meneses\n\n1609 André Furtado de Mendonça\n\n1609-1612 Rui Lourenço de Távora*\n\n1612-1617 Jerónimo de Azevedo*\n\n1617-1619 João Coutinho*\n\n\n1619-1622 Fernão de Albuquerque\n\n1622-1628 Francisco da Gama* (podruhé)\n\n\n1628-1629 Luís de Brito Meneses\n\n1629-1635 Miguel de Noronha*\n\n\n1635-1639 Pero da Silva*\n\n1639-1640 António Teles de Meneses\n\n1640-1645 João da Silva Telo e Meneses*\n\n\n1645-1651 Filipe de Mascarenhas*\n\n1652-1653 Vasco de Mascarenhas*\n\n\n1653-1655 Prozatímní Junta (Brás de Castro)\n\n1655-1656 Rodrigo Lobo da Silveira*\n\n\n1656 Manuel Mascarenhas Homem\n\n1662-1666 António de Melo e Castro*\n\n1666-1668 João Nunes da Cunha*\n\n\n1671-1677 Luís de Mendonça Furtado e Albuquerque*\n\n\n1677-1678 Pedro de Almeida Portugal*\n\n\n1679-1681 Guvernérská komise\n\n1681-1686 Francisco de Távora*\n\n\n1686-1690 Rodrigo da Costa (poprvé)\n\n1690-1691 Miguel de Almeida\n\n1691 Guvernérská komise\n\n1692-1698 Pedro António de Meneses Noronha de Albuquerque*\n\n\n1698-1701 António Luís Gonçalves da Câmara Coutinho*\n\n1701-1702 Guvernérská komise\n\n\n\n1702-1707 Caetano de Melo e Castro*\n\n1707-1712 Rodrigo da Costa* (podruhé)\n\n1712-1717 Vasco Fernandes Cesar de Meneses*\n\n1717 Sebastião de Andrade Pessanha\n\n1717-1720 Luís Carlos Inácio Xavier de Meneses* (poprvé)\n\n\n1720-1723 Francisco José de Sampaio e Castro*\n\n1723 Cristóvão de Melo*\n\n1723-1725 Guvernérská komise\n\n\n\n\n1725-1732 João de Saldanha da Gama*\n\n1732 Guvernérská komise\n\n\n\n1732-1741 Pedro de Mascarenhas*\n\n\n1741-1742 Luís Carlos Inácio Xavier de Meneses* (podruhé)\n\n\n1742-1744 Guvernérská komise\n\n\n\n\n1744-1750 Pedro Miguel de Almeida Portugal*\n\n\n1750-1754 Francisco de Assis de Távora*\n\n\n1754-1756 Luís de Mascarenhas*\n\n\n1756 Guvernérská komise\n\n\n\n\n1756-1765 Manuel de Saldanha e Albuquerque de Castro*\n\n\n1765-1768 Guvernérská komise\n\n\n\n\n1768-1774 João José de Melo\n\n1774 Filipe Valadares Soutomaior\n\n1774-1779 José Pedro da Câmara\n\n1779-1786 Frederico Guilherme de Sousa Holstein\n\n1786-1794 Francisco da Cunha e Meneses\n\n1794-1807 Francisco António da Veiga Cabral da Câmara Pimentel\n\n1807-1816 Bernardo José Maria de Lorena e Silveira*\n\n\n1816-1821 Diogo de Sousa*\n\n\n1821-1822 Guvernérská komise\n\n\n\n\n\n1822-1823 Guvernérská komise\n\n\n\n\n\n\n1823-1825 Manuel Maria Gonçalves Zarco da Câmara*\n\n1825-1827 Guvernérská komise\n\n\n\n\n1827-1835 Manuel Francisco de Portugal e Castro*\n\n1835 Bernardo Peres da Silva (prefekt)\n\n1835 Joaquim Manuel Correia da Silva e Gama\n\n1835-1836 João C. da Rocha Vasconcelos\n\n\n\n1836-1837 João Cabral de Estifique\n\n\n\n1837 José António de Lemos\n\n\n1837-1838 Simão Infante de Lacerda de Sousa Tavares\n\n\n1838-1839 Guvernérská rada\n\n\n\n\n\n1839 José António Vieira da Fonseca (podruhé)\n\n1839-1840 Manuel José Mendes\n\n\n1840 Guvernérská rada\n\n\n\n\n\n\n\n1840-1842 José Joaquim Lopes de Lima\n\n1842 Guvernérská rada\n\n\n\n\n\n\n1842-1843 Francisco Xavier da Silva Pereira\n\n\n1843-1844 Joaquim Mourão Garces Palha\n\n1844-1851 José Ferreira Pestana (poprvé)\n\n1851-1855 José Joaquim Januário Lapa\n\n\n1855 Guvernérská rada\n\n\n\n\n\n\n1855-1864 António César de Vasconcelos Correia\n\n\n1864-1870 José Ferreira Pestana (podruhé)\n\n1870-1871 Januário Correia de Almeida\n\n\n1871-1875 Joaquim José de Macedo e Couto\n\n1875-1877 João Tavares de Almeida\n\n1877-1878 António Sérgio de Sousa\n\n\n1878 Guvernérská rada\n\n\n\n\n\n\n\n1878-1882 Caetano Alexandre de Almeida e Albuquerque\n\n1882-1885 Carlos Eugénio Correia da Silva\n\n\n1886 Francisco Joaquim Ferreira do Amaral\n\n1886-1889 Augusto César Cardoso de Carvalho\n\n1889-1891 Vasco Guedes de Carvalho e Meneses\n\n1891 Francisco Maria da Cunha\n\n1892-1893 Francisco Teixeira da Silva\n\n1893-1894 Rafael Jácome Lopes de Andrade (poprvé)\n\n1894-1895 Elesbão José de Bettencourt Lapa\n\n\n1895-1896 Rafael Jácome Lopes de Andrade (podruhé)\n\n1896 Afonso Henriques de Bragança*\n\n\n1896-1897 João António Brissac das Neves Ferreira\n\n1897-1900 Joaquim José Machado\n\n1900-1905 Eduardo Augusto Rodrigues Galhardo\n\n1905-1907 Arnaldo de Novais Guedes Rebelo\n\n1907-1910 José Maria de Sousa Horta e Costa\n\n1910-1917 Francisco Manuel Couceiro da Costa\n\n1917 Francisco Maria Peixoto Vieira (poprvé)\n\n1917 Guvernérská rada\n\n1917-1919 José de Freitas Ribeiro\n\n1919 Augusto de Paiva Bobela da Mota\n\n1919-1925 Jaime Alberto de Castro Moraes\n\n1925 Francisco Maria Peixoto Vieira (podruhé)\n\n1925-1926 Mariano Martins\n\n1926 Tito Augusto de Morais\n\n1926 Acúrsio Mendes da Rocha Dinis (poprvé)\n\n1926-1929 Pedro Francisco Massano de Amorim\n\n1929 Acúrsio Mendes da Rocha Dinis (podruhé)\n\n1929 Alfredo Pedro de Almeida\n\n1929-1936 João Carlos Craveiro Lopes\n\n1936-1938 Francisco Higino Craveiro Lopes\n\n1938-1945 José Ricardo Pereira Cabral\n\n1945-1946 Paulo Benard-Guedes (poprvé)\n\n1946-1947 José Silvestre Ferreira Bossa\n\n1947-1948 Fernando Quintanilha Mendonça e Dias (poprvé)\n\n1948 José Alves Ferreira\n\n1948-1952 Fernando Quintanilha Mendonça e Dias (podruhé)\n\n1952-1958 Paulo Benard-Guedes (podruhé)\n\n1958-1961 Manuel António Vassalo e Silva\n\n1961-1962 K. P. Candeth (indický vojenský guvernér)\n"}
{"id": "395643", "url": "https://cs.wikipedia.org/wiki?curid=395643", "title": "Karel Záhorský", "text": "Karel Záhorský\n\nKarel Záhorský může být:\n\n"}
{"id": "395644", "url": "https://cs.wikipedia.org/wiki?curid=395644", "title": "Cyklistická trasa 5103", "text": "Cyklistická trasa 5103\n\nCyklistická trasa 5103 je cyklistická trasa Klubu českých turistů IV. třídy určená pro cyklistiku vedená mezi městy Moravské Budějovice a Třebíč. Délka je 25,8 km. Vzdálenost vzdušnou čarou je 18,2 km.\n"}
{"id": "395648", "url": "https://cs.wikipedia.org/wiki?curid=395648", "title": "Vít Grus (1861)", "text": "Vít Grus (1861)\n\nVít Grus (5. červen 1861, Pardubice – 25. říjen 1945, Pardubice ) byl pardubický měšťan, správce pardubické městské spořitelny, akcionář a člen správní rady městského pivovaru. Angažoval se při záchraně pardubických památek, byl členem muzejního spolku. Ve svém volném čase sportoval, byl členem a později činovníkem Sokola. Rovněž spolupracoval s baronem Arturem Krausem a podobně jako on byl propagátorem nejrůznějších novinek.\n\nV roce 2006 byla při rekonstrukci jeho vily objevena bedna s fotografickými deskami. Z těchto fotografií byla připravena výstava v galerii GM FOTO v Pardubicích.\n\nVšichni jeho synové se stali výtvarníky: nejstarší Jaroslav byl malířem, Josef architektem a nejmladší Vít byl návrhářem dřevěných i jiných hraček.\n\n\n"}
{"id": "395649", "url": "https://cs.wikipedia.org/wiki?curid=395649", "title": "Kozderka", "text": "Kozderka\n\nČeské příjmení Kozderka nosí více různých osobností:\n\n"}
{"id": "395651", "url": "https://cs.wikipedia.org/wiki?curid=395651", "title": "Kvasetice (Květinov)", "text": "Kvasetice (Květinov)\n\nKvasetice () jsou vesnice v okrese Havlíčkův Brod spadající pod obec Květinov.\n\nNachází se zde zchátralý objekt původního zámku, který je zčásti přestavěn na JZD. Spadá k němu ještě nedaleká kaple, která se nachází v lesíku na okraji vsi (připomínající z leteckého pohledu tvar srdce). Tato kaple, zasvěcená Svatému kříži, byla vystavěna jako rodinná hrobka majitelů zdejšího panství Schmidtů. Do hrobky byl mezi další členy rodiny uložen i JUDr. Zdeno Schmidt, zemský poslanec za kurii velkostatku a jeho manželka Marie (dcera majitele nedalekého panství Úsobí Eduarda Fučíkovského z Grünhofu a jeho manželky Aloisie, rodem svobodné paní Wenzel-Sternbachové. V majetku jejího rodu Wenzel-Sternbach zum Stock und Lüttach bylo mimo jiné i město Třešť). Dále je v této hrobce pochován bratr Zdena – Jaroslav Schmidt, manžel Berty, rozené Richlé, která byla dcerou Prokopa Richlého, pána na Mirošově, Květinově i Kvaseticích a děti Prokopa a Berty – význačný královéhradecký stavitel Ing. Robert Schmidt a jeho sestra malířka krajinářka Berta Schmidtová, provdaná za továrníka Vojtěcha Bártu z Františkodolu s ním pak měla syna Zdenka Hynka Bártu, který byl historicky prvním olympionikem narozeným na území dnešní Vysočiny.\n\n"}
{"id": "395654", "url": "https://cs.wikipedia.org/wiki?curid=395654", "title": "Verkehrsbetriebe Luzern", "text": "Verkehrsbetriebe Luzern\n\nVerkehrsbetriebe Luzern (VBL) je hlavním dopravcem v městské dopravě ve švýcarském Luzernu. Dopravce vlastní 92 autobusů, 53 trolejbusů a 16 vlečných vozů za trolejbusy. Provozuje 25 denních linek a 5 nočních (známých jako 'Nachstern').\n\nPočátky VBL se datují do roku 1899, kdy zahájila provoz tramvaj v tehdy 30 000 Luzernu. Tramvajová trať byla dokončena v roce 1903 a dosáhla délky 11,3 kilometru. Mezi lety 1909 a 1936 byla tramvaj prodloužena k Emmenbrücke a Kriens. Na přelomu 20. a 30. let byl zaveden provoz autobusů. První návrh na zavedení trolejbusů padl v roce 1938, ale byl zamítnut občany města. Další návrh v roce 1941 se setkal s daleko pozitivnější odpovědí a první trolejbusy vyjely na trať mezi nádražím a točnou Allmend. Trolejbusy postupně nahradily tramvaje ve městě a poslední tramvaj vyjela v roce 1961. Na přelomu let 1965 a 1966 byl vozový park rozšířen o 14 nových kloubových trolejbusů. V sedmdesátých letech byly zavedeny prodejní automaty na jízdenky. V osmdesátých letech byla většina autobusových linek nahrazena trolejbusovými. V roce 1985 bylo zakoupeno 54 nových vozidel. V roce 1991 vstoupil v platnost nový tarif, který rozdělil město do dvou tarifních zón. Ve stejném roce obdrželo VBL 4 nové kloubové trolejbusy a 6 kloubových autobusů. Začátek nového tisíciletí s sebou přinesl nákup nových vozidel, a to jak autobusů, tak trolejbusů. VBL se nyní může chlubit moderním vozovým parkem s velkým množstvím autobusů Mercedes-Benz Citaro.\n\n\n\nV posledních letech prošel vozový park autobusů významnou modernizací.\n\nAktuální vozový park autobusů:\n\nTrolejbusový vozový park byl v posledních letech také modernizován. V roce 2006 obdrželo VBL první dvoukloubové trolejbusy.\n\nAktuální vozový park trolejbusů:\n\nMěstský náter je bílý s modrým pruhem. Dříve v městském nátěru převládala modrá.\n\n\n"}
{"id": "395656", "url": "https://cs.wikipedia.org/wiki?curid=395656", "title": "Jaroslav Grus", "text": "Jaroslav Grus\n\nJaroslav Grus (13. srpna 1891, Pardubice – 13. října 1983, Praha) byl český malíř, krajinář.\n\nPocházel z rodiny správce pardubické spořitelny Víta Gruse. V letech 1907–1912 studoval na Akademii výtvarných umění v Praze u profesorů Hanuše Schwaigera a Vlaho Bukovace. Od roku 1918 byl členem SVU Mánes. Po studiích podnikl cesty do Francie (1925), Itálie (1927) a Španělska (1929) a poučil se z moderní západoevropské malby. Ve 20. a 30. letech užíval ve vlastní tvorbě nelomených barev a velké, krajně zjednodušené barevné plochy. Jeho malířský styl se příliš nezměnil až do roku 1945, kdy se radikálně zvýraznila barevnost jeho obrazů.\n\nByl členem KSČ. Po roce 1948 podle Konečného \" přispěl svou tvorbou ke vzniku socialistickorealistického umění a nevyhnul se některým důsledkům deformací, které byly dětskou nemocí této metody\". Od 50. let se věnoval malbě motivů z průmyslového prostředí (\"Tovární hala\", 1950, \"Ostravsko\", 1961). Těžištěm jeho tvorby byl venkov, krajina Polabí a podhůří Krkonoš. Roku 1961 byl jmenován zasloužilým umělcem, roku 1970 národním umělcem a zároveň předsedou přípravného výboru, později předsedou normalizačního Svazu českých výtvarných umělců. Roku 1971 obdržel Řád práce a téhož roku (8. října 1971) byl jmenován čestným občanem města Pardubic. Od roku 1973 byl Jaroslav Grus členem Klubu přátel Pardubicka. V roce 1978 otiskl v časopisu Klubu Zprávy své vzpomínky \"Pardubice mého mládí\".\n\nJako předseda normalizačního Svazu českých výtvarných umělců roku 1977, při příležitosti oslavy 60. výročí Velké říjnové socialistické revoluce, ve svém článku odsoudil výtvarníky, kteří se v 60. letech \"nedokázali vymanit z pozic individualismu a vyjít vstříc novým požadavkům revoluční kultury. Na přesnější diagnózu jejich postojů jsme si museli počkat až do krizových let 1968-1969, kdy plně nebo vůbec neobstáli.\" \"Umění pomáhá v životní orientaci, činí mezilidské vztahy krásnějšími a ušlechtilejšími. Abychom uchovali tuto perspektivu, musíme ještě důsledněji uplatňovat v umění stranickost, která je a zůstává rozhodujícím faktorem zapojení umělecké tvorby do společenského procesu a vede tvůrce k zásadovému ideovému pojetí\"..\nDalší ocenění: 1975 – Národní cena Československé socialistické republiky, 1976 – Řád republiky, 1981 – Řád Klementa Gottwalda\n\n\n\n\n"}
{"id": "395658", "url": "https://cs.wikipedia.org/wiki?curid=395658", "title": "Avezzano", "text": "Avezzano\n\nAvezzano je město v provincii L'Aquila v regionu Abruzzo v Itálii. Po městě L'Aquila je druhým největším v provincii. Avezzano má (podle sčítání z roku 2007) 40 651 obyvatel a bývá označováno za centrum oblasti Marsica.\n\nPrvní zmínky o osídlení pocházejí z 1. století n. l., kdy zde za vlády císaře Claudia vznikla osada pro dělníky pracující na vysoušení přilehlého jezera Lago Fucino.\n\nV roce 1490 začala ve městě výstavba hradu Orsini-Colonna.\n\nV letech 1862 až 1875 bylo jezero Fucino na příkaz italského prince zcela vysušeno a na jeho ploše vznikla úrodná pole.\n\n13. ledna 1915 zasáhlo Avezzano rozsáhlé zemětřesení o síle 6,9 Richterovy škály, jedno z nejsilnějších v historii Itálie. Z celkových 11 000 obyvatel města přežilo jen asi 300 a celé město (až na několik budov včetně křídla hradu) bylo poničeno. Avezzano bylo poté postaveno znovu.\n\nRoku 1944 během druhé světové války utrpělo město další škody bombardováním.\n\nTéměř veškeré městu připadající zemědělství se soustředí do oblasti vysušeného jezera. Pěstuje se cukrová řepa.\n\nV Avezzanu stojí továrna na polovodičové výrobky (počítačové paměti) společnosti Micron Technology a meteorologická stanice.\n\nV letech 1919 až 2007 mělo město svůj fotbalový klub (Nuova Avezzano Calcio), který přestal působit kvůli finančním problémům.\n\nAvezzano leží nedaleko od dálnice A24, 60 km od Říma a 53 km od města L'Aquila.\n\n"}
{"id": "395660", "url": "https://cs.wikipedia.org/wiki?curid=395660", "title": "Cyklotrasa Odra–Nisa", "text": "Cyklotrasa Odra–Nisa\n\nCyklotrasa Odra-Nisa ( a ) je dálková cyklotrasa, která začíná u pramene Lužické Nisy v Jizerských horách, pokračuje podle ní až k soutoku s Odrou, odkud dále vede podle Odry až k Štětínskému zálivu, který objíždí po jeho západním okraji. Její konec je u moře na ostrově Uznojem u města Ahlbeck. Celková délka je zhruba 630 kilometrů a cyklostezka vede zhruba v severojižním směru.\n\nCyklotrasa začíná na území České republiky ale jinak vede zejména po německé straně německo-polské hranice (ta je totiž tvořena právě řekami Odrou a Nisou), ale v některých částech je oficiální variantou i cesta po polské straně hranice. V Německu prochází třemi spolkovými zeměmi, Saskem, Braniborskem a Meklenburskem-Předním Pomořanskem. Závěrečná pasáž v okolí Štětínského zálivu se částečně kryje se závěrem cyklotrasy Berlín–Uznojem.\n\n"}
{"id": "395666", "url": "https://cs.wikipedia.org/wiki?curid=395666", "title": "Mr. Bean", "text": "Mr. Bean\n\nMr. Bean je známý britský sitcom, ve kterém se v hlavní roli proslavil komik Rowan Atkinson.\n\nSeriál Mr. Bean pochází z let 1989 až 1995. V seriálu se moc nemluví, komické jsou zde spíše situace. Bean je smolař, chovající se extrémně přitrouble, kterému nic nevyjde tak, jak si naplánuje a jak si představuje. Známé je to, že jezdí žlutozeleným Mini (a bytostně nesnáší tříkolky Reliant Regal) a má plyšového medvídka jménem Teddy. Několikrát se dokonce schází se svou milou, kterou vždy zklame.\n\nSeriál měl úspěch už při prvním promítání. Byly natočeny i dva celovečerní filmy ( a Prázdniny pana Beana) a animovaný seriál z roku 2002 .\n\nKromě toho se Mr. Bean objevil v několika speciálech a samostatných scénkách, v televizních rozhovorech, reklamách a videoklipech.\n\nMr. Bean – Hlavní hrdina seriálu (hraje ho Rowan Atkinson) je dětinský kašpar, který vymýšlí různá neobvyklá řešení pro každodenní problémy. Žije v bytě sám. Jeho oblečení se skládá obvykle z tvídového saka a tenké červené kravaty. Pan Bean málokdy promluví a pokud ano, zamumlá pouze pár slov komicky nízkým hlasem. Jeho křestní jméno je neznámé, představuje se pouze jako Bean. Ani jeho zaměstnání neznáme. Až filmová adaptace odhalila, že pracuje jako hlídač v londýnské Národní galerii a v pasu má jako křestní jméno vyplněno „Mr.“.\nZdá se, že pan Bean neví, jak okolní svět funguje. V seriálu se běžně pokouší vyřešit každodenní jednoduché činnosti neuvěřitelně složitým způsobem (návštěva bazénu, zapojení televizoru, výzdoba bytu, návštěva kostela). Humorné situace nastávají právě při jeho originálním přístupu, při kterém nehledí na ostatní, často je také malicherný a někdy až zlomyslný. Další humor plyne z toho, že je to smolař a nešika, i když vynalézavý.\n\nIrma Gobbová – Přítelkyně pana Beana se objevuje ve třech dílech (hraje ji Matilda Zieglerová). Pan Bean se k ní nechová příliš ohleduplně, je to pro něj spíš kamarádka než milostná záležitost. Nicméně Bean žárlí, když s ní tancuje jiný muž na diskotéce. Irma zjevně očekává, že ji Bean o Vánocích požádá o ruku. Když Bean nepochopí náznak a navíc všelijak oslavu Vánoc pokazí, opouští Irma Beana nadobro. Stejná herečka ztvárnila v seriálu i jiné nesouvisející role (servírka, matka, policistka).\n\nTeddy – Beanův medvídek a zjevně i nejlepší přítel. Teddy je malý hnědý pletený medvídek, pan Bean se k němu ale chová jako by byl živý (například když ho uspává pomocí hypnózy). Bean také kupuje medvídkovi dárky. Umí se k medvídkovi ale chovat i ošklivě, například když mu nešťastně usekne hlavu nebo když ho použije jako náhradní štětec k vymalování pokoje. Pan Bean zřejmě považuje Teddyho i za domácího mazlíčka, protože s ním závodí na dětské psí soutěži. Během seriálu se Teddyho podoba několikrát změnila.\n\nMini – Beanovým vozidlem je žlutozelené British Leyland Mini 1000 Mark 4 ročník 1977 s černou kapotou a espézetkou SLW 287R. Centrem děje se stalo například, když se v něm Bean převlékal během řízení, nebo když ho řídil z křesla přivázaného na střeše. Bean si auto zamyká na visací zámek s petlicí. Po zaparkování si s sebou taky někdy bere volant, což se jako bezpečnostní opatření proti zlodějům v jedné z epizod osvědčilo. I když v jednom dílu rozdrtí Beanovo auto tank, v dalších dílech se objeví opět stejné auto se stejnou SPZ.\n\nReliant – Už od prvního dílu se pan Bean přetahuje s řidičem světlemodrého automobilu Reliant Regal Supervan III ročník 1972 (státní poznávací značky GRA 26K). Řidiče vozu nikdy nevidíme. Pan Bean svým Mini buď převrhne protivníkovo auto na bok, nebo ho vystrčí z parkovacího místa a vůbec nehledí na následky. V dílu \"Odpal, pane Beane\" pan Bean stopuje na silnici a Reliant mu zastaví. Jenže Bean dělá jakože nic a stopuje dál.\n\nÚvodní znělka seriálu začíná kuželem světla dopadajícím z nebe na chodník před londýnskou Katedrálou svatého Pavla. Z nebe pak spadne pan Bean, který se oklepe a odchází ze záběru. Scéna je doprovázena zpěvem dětského církevního sboru. Latinský text skladby, k níž hudbu napsal Howard Goodall, zní \"Ecce homo qui est faba\" (česky \"Pohleďte na člověka, který je fazole\").\nPůvodně se tato znělka objevovala až od 2. dílu a navíc byla v druhém a třetím díle doprovázena černobílými záběry Beana padajícího z nebe, nicméně remasterovaná edice seriálu úvodní sekvenci sjednocuje.\nVýjimečně existuje i závěrečná znělka, při níž Beana vcucne kužel světla opět na nebe. Většinou ale zní závěčná znělka přes závěrečné titulky. Melodie je stejná jako u úvodní znělky, latinský text se liší – \"Vale homo qui est faba\" (česky \"Sbohem člověku, který je fazole\").\n\nSeriál byl v Česku uváděn výhradně v původním znění s titulky, v seriálu se stejně moc nemluví. Mezi různými uvedeními existují rozdíly v překladu dialogů i v názvech dílů. Poslední 15. díl v české televizi uveden nebyl, jedná se o střihový pořad s dotočenými propojovacími scénami (pan Bean nachází na půdě různé předměty, které mu připomenou dřívější příhody a dobrodružství).\n\nScénky vzniklé při příležitosti charitativní akce Comic Relief\n\n\nPoté, co se rozhodl Rowan Atkinson skončit s rolí Mr. Beana, se tvůrci dohodli na natočení animovaného seriálu. Seriál má mnoho řad a těší se velkého úspěchu, ale hraný seriál byl úspěšnější. \n\n"}
{"id": "395668", "url": "https://cs.wikipedia.org/wiki?curid=395668", "title": "Exon", "text": "Exon\n\nExon je část sekvence nukleové kyseliny (DNA či RNA), podle níž se obvykle tvoří v procesu translace bílkovina. Spolu s introny tvoří gen. V procesu splicingu se totiž introny z pre-mRNA vystříhají, čímž vzniká mRNA, podle níž je nakonec tvořen protein.\n"}
{"id": "395669", "url": "https://cs.wikipedia.org/wiki?curid=395669", "title": "Simona Amanarová", "text": "Simona Amanarová\n\nSimona Amanarová (: Simona Amânar, * 7. října 1979 Constanta) je bývalá rumunská sportovní gymnastka, trojnásobná olympijská vítězka a sedminásobná mistryně světa. Na Letních olympijských hrách 2000 v Sydney se stala absolutní vítězkou v gymnastickém víceboji.\n\nNa mezinárodní scéně debutovala v roce 1994, kdy se zúčastnila mistrovství světa i Evropy a na obou šampionátech přispěla k rumunskému zlatu v soutěžích družstev. Průlomem pro ni jako jednotlivkyni byl světový šampionát v roce 1995 v japonském Sabae, kde se stala šampiónkou na přeskoku. Ve víceboji byla po dvou rotacích (prostná a přeskok) na prvním místě, ale nakonec se propadla na čtvrtou pozici.\n\nV olympijském roce 1996 se stala trojnásobnou mistryní Evropy a patřila mezi favority olympiády v Atlantě. Svou pozici obhájila jen částečně, především zásluhou vítězství na přeskoku, když před tím na mistrovství světa v San Juanu na tomto nářadí podlehla krajance Gině Gogeanové. V olympijském finále předvedla perfektní přeskok jurčenko se čtverným obratem s oceněním 9,875 bodu.\n\nPodruhé v kariéře vybojovala individuální titul mistryně světa v Lausanne v roce 1997 opět na přeskoku. V souboji o titul absolutní mistryně světa rozhodla v její neprospěch sestava na bradlech, za kterou vítězka Světlana Chorkinová získala daleko vyšší známku. Amanarová byla za Chorkinovou druhá. V roce 1999 pomohla družstvu k čtvrtému zlatu na mistrovství světa v řadě, ale ve víceboji z bradel dokonce spadla a skončila bez medaile. V prostných byla druhá za krajankou Andreeou Raducanovou.\n\nNa Letních olympijských hrách 2000 v Sydney byla součástí masového nástupu Rumunska, které nadále vedl jeho proslavený trenér Octavian Belu. Ten připustil, že na postu zůstal právě kvůli důvěře ve schopnosti Amanarové. Rumunsko nejprve porazilo Rusko v soutěži družstev a potvrdilo svou dlouhou neporazitelnost ze světových šampionátů.\n\nVíceboj jednotlivkyň ovlivnila chyba rozhodčích, kteří na začátku závodu špatně nastavili výšku přeskokového koně. Na neregulérním nářadí absolvovala cvičení část závodnic, než se na chybu přišlo. Možnost nápravy na správném nářadí už pro některé gymnastky včetně favoritky Chorkinové přišla pozdě, Rumunky ale měly štěstí a nakonec obsadily první tři místa v pořadí Raducanová, Amanarová a Maria Olaruová. Brzy ale vyšel najevo pozitivní dopingový nález Raducanové způsobený užitím léku na nachlazení předepsaného týmovým lékařem. Amanarová původně prohlásila, že zlato odmítne, ale nakonec ho přijala a korunovala svou kariéru prvním velkým vítězstvím ve víceboji.\n\nPřeskok se jí nepodařil, a tak už medailovou sbírku rozšířila jen bronzem v prostných.\n\nDen po návratu rumunské výpravy domů, kdy místo ní byla vítána jako vítězka diskvalifikovaná Raducanová, Amanarová oznámila, že v 21 letech končí svou sportovní kariéru.\n\nSe sedmi medailemi z olympijských her a deseti z mistrovství světa je jednou z nejúspěšnějších rumunských gymnastek v historii. Mezinárodní společenství její úspěchy uznalo uvedením do gymnastické síně slávy v roce 2007.\n\nV roce 2005 se Amanarová stala místopředsedkyní rumunské gymnastické federace.\n"}
{"id": "395672", "url": "https://cs.wikipedia.org/wiki?curid=395672", "title": "Wilhelm Adam", "text": "Wilhelm Adam\n\nWilhelm Adam (15. září 1877 – 8. dubna 1949) byl veterán první světové války a německý generál wehrmachtu za druhé světové války, který dosáhl hodnosti generaloberst (generálplukovník).\n\n\n"}
{"id": "395674", "url": "https://cs.wikipedia.org/wiki?curid=395674", "title": "Hogo Fogo", "text": "Hogo Fogo\n\nHogo Fogo byl úspěšný, zábavný televizní pořad z produkce TV Nova, který uváděla zpěvačka Hana Zagorová a její manžel Štefan Margita.\n\nPořad se vysílal v letech 2000 - 2004 . Na scénáři se podílela Hana Zagorová, Štefan Margita a Ivan Rössler. Maskérkou nachytávek byla Jiřina Pahlerová. \n\nV průběhu pořadu vystoupili tři hosté, kteří vyprávěli například vtipné příběhy z natáčení nebo ze své kariéry. Moderátorská dvojice si pro každého hosta vždy připravila nějaké překvapení. Velmi často byli jejich hosté napáleni ještě než se do pořadu dostali, a to tak, že se některý z moderátorů zamaskoval a vydával se za někoho jiného. Mezi střídáním hostů vždy zazněla nějaká píseň z úst Hany Zagorové, Štefana Margity nebo jejich hostů.\n\n"}
{"id": "395676", "url": "https://cs.wikipedia.org/wiki?curid=395676", "title": "Zlatíčka", "text": "Zlatíčka\n\nZlatíčka byl zábavný televizní pořad z produkce TV Nova, který moderoval Petr Nárožný, a později ho vystřídal Václav Postránecký.\n\nModerátor si vždy pozval známou osobnost jako hosta a čtyři další osoby, které mohly, ale také nemusely být s hostem spřízněny. Poté byla položena otázka, kdo je například hostův životní partner, sourozenec či dítě, a publikum mělo za úkol uhodnout, kdo ze čtyř osob to je. Přičemž host nesměl nikdy zalhat, na rozdíl od ostatních čtyř, kteří měli možnost si vymýšlet. Pokud vybraný pár z publika poté odpověděl správně, získal pár zlatých náušnic. Host si nakonec mohl něco přát, například zazpívat oblíbenou píseň.\n"}
{"id": "395678", "url": "https://cs.wikipedia.org/wiki?curid=395678", "title": "Josef Vobruba", "text": "Josef Vobruba\n\nJosef Vobruba (6. září 1932 Kamenné Žehrovice – 13. srpna 1982 Praha) byl český dirigent, hudební režisér a aranžér.\n\nNa pražské konzervatoři absolvoval studium skladby a dirigování.\n\nV Československém rozhlase působil od roku 1958 jako hudební režisér, v roce 1963 začal aktivně spolupracovat jako dirigent s tehdy nově se formujícím Tanečním orchestrem Československého rozhlasu – zkráceně TOČR. Měl zde na starosti především běžnou písničkovou produkci pocházející z žánru pop‑music, spolupracoval mj. s Kamilem Hálou, která měl na starosti jazzovou sekci téhož orchestru, která vystupovala pod alternativním názvem Jazzový orchestr Československého rozhlasu.\n\nPoté, co roku 1968 emigroval tehdejší kapelník TOČRu Karel Krautgartner, se Vobruba stal kapelníkem orchestru. Od roku 1968 se datuje jeho spolupráce s Vladimírem Popelkou, který v TOČRu působil coby hudební aranžér. Orchestr se zejména zásluhou těchto dvou hudebních mágů etabloval jako špičkové hudební těleso v rámci celého Československa a jako takový aktivně spolupracoval s mnoha známými a významnými českými interprety z žánru pop‑music. Po Vobrubově předčasné smrti převzal vedení TOČRu saxofonista a klarinetista Felix Slováček, který jej pod pozměněným názvem vede dodnes.\n\n\n"}
{"id": "395685", "url": "https://cs.wikipedia.org/wiki?curid=395685", "title": "Seznam dílů seriálu Kriminálka Las Vegas", "text": "Seznam dílů seriálu Kriminálka Las Vegas\n\nToto je seznam dílů seriálu \"Kriminálka Las Vegas\". Americký televizní seriál \"Kriminálka Las Vegas\" (v originále \"CSI: Crime Scene Investigation\") byl vysílán na stanici CBS v letech 2000–2015 a dočkal se 337 dílů v 16 řadách. V Česku byl premiérově vysílán na TV Nova v letech 2005–2016.\n\n<onlyinclude></onlyinclude>\n\n"}
{"id": "395691", "url": "https://cs.wikipedia.org/wiki?curid=395691", "title": "Jen C’", "text": "Jen C’\n\nJen C’ ( , pinyin Yan Zi, * 12. listopadu 1984, Čcheng-tu, S’-čchuan, Čína) je současná čínská profesionální tenistka. Ve své dosavadní kariéře vyhrála 1 turnaj WTA ve dvouhře a 17 turnajů ve čtyřhře.\n\nC’ Jenová se zúčastnila 7 zápasů ve Fed Cupu za tým Číny s bilancí 1-4 ve dvouhře a 3-2 ve čtyřhře.\n\n\n"}
{"id": "395699", "url": "https://cs.wikipedia.org/wiki?curid=395699", "title": "Popelka (rozcestník)", "text": "Popelka (rozcestník)\n\nPopelka může být:\n\n\n\n\nvycházející z přeneseného významu:\n\npísně:\n\n\n\n\n"}
{"id": "395701", "url": "https://cs.wikipedia.org/wiki?curid=395701", "title": "Národní osvobozenecká armáda (Kolumbie)", "text": "Národní osvobozenecká armáda (Kolumbie)\n\nNárodní osvobozenecká armáda neboli ELN (Ejercito de Liberación Nacional) je po FARC druhá největší levicová guerrilová skupina v Kolumbii. Členové ELN získali výcvik v guerillovém boji přímo na Kubě a po návratu se spojili v roce 1966 pod velením Fabia Vasquéze Castaňa. Nejvýznamnějším vůdcem ELN byl španělský kněz Manuel Pérez, který vedl hnutí více než dvacet let. Od roku 1998 je následován Nicolasem „Gabinem“ Rodriguem. Na rozdíl od FARC se tato skupina snažila vyhýbat obchodu s drogami (zjevný vliv kněze Péreze) a finanční prostředky si opatřovala především únosy. ELN měla v průběhu devadesátých let okolo 5 000 členů, tvrdé boje s AUC však měly za následek to, že se jejich počet nyní pohybuje okolo 3 500.\n\n"}
{"id": "395709", "url": "https://cs.wikipedia.org/wiki?curid=395709", "title": "Dougie Payne", "text": "Dougie Payne\n\nDouglas Payne (* 14. listopadu 1972, Glasgow, Skotsko) je baskytarista a doprovodný zpěvák skotské kapely Travis. \n\nDougie Payne se narodil v jižní části Glasgow, kde navštěvoval střední školu Woodfarm. V mládí byl rovněž členem místního skautského oddílu. Po střední škole studoval na Glasgow School of Art, kde se seznámil s frontmanem kapely, Francisem Healym. Společně spolupracovali na kapele Glass Onion (pojmenovanou podle písně od Beatles), později přejmenovanou na dnešní podobu, Travis. Payne původně do kapely, která se skládala ze dvou dalších členů, vůbec nepatřil. O pár let později mu však bylo nabídnuto místo basskytaristy. Dougie Payne, který ještě nikdy v životě basovou kytaru nedržel ani v ruce, se týdny rozmýšlel, ale nakonec místo v kapele přijal.\n\nAčkoli je na fotkách známý spíše hrou na basovou kytaru, zpěvem a \"veselými úšklebky\", Payne píše i vlastní písně. Jeho songy jako \"The Score\", \"Know Nothing\" nebo \"Good For Nothing\" jsou součástí b-sides a singlů. V některých písních (uvedených především na b-sides) Payne zaujímá i místo hlavního zpěváka, jsou to například \"A Little Bit of Soul\", jiná verze \"Flowers in the Window\" nebo také \"The Distance\" na kompilaci Singles. Na albu The Boy With No Name je spoluautorem písně \"Colder\", a tří písní na šestém albu Ode to J. Smith. Payne rovněž spolupracoval na albu Victory for the Comic Muse od Divine Comedy nebo na písni \"Tumble and Fall\" od kapely Feeder (album Pushing The Senses).\n\nOd roku 2003 je ženatý s herečkou Kelly Macdonald. V listopadu roku 2007 bylo na oficiálních stránkách Travis oznámeno, že se Dougie stal otcem.\n"}
{"id": "395711", "url": "https://cs.wikipedia.org/wiki?curid=395711", "title": "Vyrážka", "text": "Vyrážka\n\nVyrážka, odborně exanthém, exantém, exanthema (\"výkvětek\", z lat. \"ex\" \"z\" a řec. \"anthos\" \"květ\"), osutina, výkvětek, (adjektivum \"exantémový, exantematický\") je výsev kožních projevů (eflorescencí), jenž může být příznakem kožních, infekčních nebo i jiných chorob. Vyrážka vzniká také často jako alergická reakce - buďto po požití potraviny obsahující alergen, na nějž je dotyčná osoba citlivá (potravinové alergie), nebo po požití léku (léková alergie), nebo po kontaktu pokožky s alergenem (zvířecí srst, některé rostliny apod.).\n\nVyrážka na sliznicích (nejčastěji v dutině ústní), která exantém často doprovází, se označuje jako enantém (\"enanthema\") neboli \"vyrážka vnitřní\", vyrážka puchýřnatá jako hydroa.\n\n\n\n"}
{"id": "395721", "url": "https://cs.wikipedia.org/wiki?curid=395721", "title": "Zmijí ostrov", "text": "Zmijí ostrov\n\nZmijí ostrov, nebo též ostrov Zmijí (ukrajinsky \"Острів Зміїний\", \"Ostriv Zmiinyi\"; rumunsky \"Insula șerpilor\"), je malý ostrov o rozloze 0,205 km² o něž vede Rumunsko spor s Ukrajinou. Ostrov se nachází přibližně 35 km od černomořského pobřeží. Ostrov nyní spravuje Ukrajina v jejímž rámci je součástí Oděské oblasti, Ukrajina jej získala po rozpadu Sovětského svazu a ostrov leží v jejích teritoriálních vodách. Rumunsko na něj vznáší nárok u soudního dvora v Haagu, zatím bezúspěšně (V roce 2009 MSD v Haagu rozhodl ve prospěch Ukrajiny). Roku 1877 ostrov obsadila Osmanská říše a od té doby byl součástí Rumunska až do roku 1947, kdy o něj během Pařížské mírové smlouvy (1947) po druhé světové válce přišlo. Rumunský komunistický předák Gheorghe Gheorghiu-Dej ho daroval Sovětskému svazu v roce 1948.\n\nOd léta roku 1843 je na ostrově vybudován maják vysoký 12 metrů, nacházející se na nejvyšším místě na ostrově a 41 nad vodní hladinou. Na ostrově je vybudováno malé molo pro lodě a heliport pro přistání vrtulníků.\n"}
{"id": "395722", "url": "https://cs.wikipedia.org/wiki?curid=395722", "title": "Traditi humilitati", "text": "Traditi humilitati\n\nTraditi Humilitati je encyklika papeže Pia VIII. vydaná dne 24. května 1829. \nV encyklice papež opakuje názory svých předchůdců Klementa XII., Benedikta XIV., Pia VII., a Lva XII. o tajných zednářích, které považuje za nepřátele katolické víry, označuje je jako tajnou sektu buřičů, která se staví proti Bohu a chce vyvolat celosvětový zmatek . Charakterizuje zednáře podobně jako manichejské, tj. jako ty, jejichž pravdou je vytáčka, bohem samotný satan a jejich svátostí hanba. V této souvislosti zmiňuje školství, kde se zednářství realizuje výchovou dětí ve stylu starozákoního proroka Bála, úpadkem morálky. V 10. článku pak brání manželství a monogamii, když popisuje změnu tohoto institutu z pouhého právního společenství pro plození dětí na svátost. Nakonec encyklika odsuzuje i zednářský morální relativismus a žádá od biskupů lepší dohled na seminářích a církevních školách.\n\n"}
{"id": "395723", "url": "https://cs.wikipedia.org/wiki?curid=395723", "title": "Lukáš Došek", "text": "Lukáš Došek\n\nLukáš Došek (* 12. září 1978 v Karlových Varech) je český fotbalista, dvojče fotbalisty Tomáše Doška. Jejich sestra Kateřina Došková byla hráčkou Sparty Praha a reprezentantkou ČR v kopané.\n\nV mládí hrál za TJ DDM Stará Role a SK Viktoria Plzeň. V roce 1997 si ho půjčil klub TJ Přeštice, ale on se brzy zase vrátil do Plzně a jako středový hráč se rychle zařadil do kmenové sestavy.\nV roce 1999 přestoupil do pražské Slavie a v jejích barvách odehrál 154 ligových zápasů a 41 zápasů v Lize mistrů a Poháru UEFA.\n\nV letech 2005 až 2008 hrál v zahraničí v Německu a Švýcarsku.\nV září 2008 zamířil do slovenského prvoligového Spartaku Trnava.\n\nPůsobil v české fotbalové reprezentaci do 21 let Má bilanci 26 zápasů, 15 výher, 4 remízy, 7 proher, 2 vstřelených góly.\n\nV základní skupině A Mistrovství Evropy hráčů do 21 let v roce 2000 konaném na Slovensku se česká reprezentace střetla postupně s celky Španělska, Nizozemska a Chorvatska. Do finále postupoval vítěz skupiny, druhý tým skupiny se kvalifikoval do zápasu o bronz. V prvním remízovém zápase se Španělskem (1:1) odehrál kompletní počet minut a vstřelil vedoucí gól.\nVe druhém utkání v Trenčíně proti Nizozemsku (výhra ČR 3:1), střídal na hřišti v 69. minutě Jiřího Jarošíka. V posledním utkání skupiny 1. června proti Chorvatsku hrál do 89. minuty, pak jej vystřídal Jan Polák, ještě předtím vstřelil gól na průběžných 1:1. Utkání skončilo výhrou českého družstva 4:3 a postupem do finále proti Itálii.\n\nVe finále jej trenér Karel Brückner nasadil opět v základní sestavě, český tým nakonec prohrál gólem Andrey Pirla z 81. minuty. Lukáš Došek získal s týmem stříbrné medaile.\n\nNastoupil i v českém olympijském výběru do 23 let na Letních olympijských hrách v Austrálii v roce 2000. 13. září 2000 odehrál plný počet minut v utkání se Spojenými státy americkými, zápas skončil remízou 2:2, ke které Lukáš přispěl proměněným pokutovým kopem (gól na konečných 2:2). 16. září 2000 v Brisbane podlehl český tým Kuvajtu 2:3, v tomto utkání Došek nenastoupil. V posledním zápase českého týmu v základní skupině s Kamerunem hrál do 86. minuty, pak jej vystřídal Martin Vozábal. I v tomto střetnutí zaznamenal Došek gól a český národní tým remizoval 1:1 , na postup to zdaleka nestačilo, národní tým obsadil se 2 body poslední příčku v tabulce skupiny C.\n\nV seniorské reprezentaci České republiky odehrál celkem 4 přátelské zápasy (2 výhry, 1 remíza a 1 prohra), aniž by vstřelil gól. Debutoval 16. srpna 2000 na Bazalech proti Slovinsku, hrál do 84. minuty. Zápas skončil prohrou ČR 0:1. \n\nPoté se objevil v zápasech s Belgií (25. duben 2001, Letná, remíza 1:1) a Kyprem (13. únor 2002, Nikósie, výhra ČR 4:3)\n\nPoslední zápas v reprezentačním dresu odehrál 18. května 2002 na Letné proti Itálii, kde jej trenér Karel Brückner poslal do druhého poločasu. V 90. minutě jej stáhl ze hřiště. Česká republika porazila Itálii 1:0 gólem Vladimíra Šmicera.\n\nGóly v české reprezentaci do 21 let \nGóly v české reprezentaci do 23 let (olympijský výběr) \n"}
{"id": "395725", "url": "https://cs.wikipedia.org/wiki?curid=395725", "title": "Norther", "text": "Norther\n\nNorther byla melodická death metalová skupina z Finska založená roku 1996.\n\n\n\n\n\n\n"}
{"id": "395730", "url": "https://cs.wikipedia.org/wiki?curid=395730", "title": "Augustus (titul)", "text": "Augustus (titul)\n\nČestný titul Augustus (lat. vznešený) byl od roku 27 př. n. l. do začátku 7. století součástí titulu římských a byzantských císařů, od 9. do 20. století jej užívali i císařové středověké a pak i rakouské říše. Po jeho prvním nositeli Octavianu Augustovi se ve většině evropských jazyků nazývá měsíc srpen.\n\nTitul byl poprvé udělen senátem zakladateli principátu, Gaiu Octavianovi, později známému jako Gaius Iulius Caesar Octavianus Augustus nebo stručně Augustus, 16. ledna roku 27 př. n. l. Jeho nástupce Tiberius titul užíval, i když mu nebyl senátem udělen. Titul pak užívali všichni následující císařové počínaje Caligulou, kterým jej senát pravidelně uděloval, u císařů provolaných vojskem alespoň dodatečně.\n\nDo konce 2. století byl titul vyhrazen jedině vládnoucímu císaři, počínaje Galbou se titul uděloval i určenému následníkovi a od Marka Aurelia bývali dva i více nositelů současně. Dioklecián při reformě říše zavedl čtveřici vládců (\"tetrarchie\"), dva Augusty a dva Caesary, po jednom pro obě poloviny říše. S výjimkou císaře Konstantina, který vládl sám, tomu tak bylo až do roku 480, kdy zemřel Julius Nepos, poslední uznávaný západořímský císař. Titul pak užívali pouze byzantští císařové, až ho Herakleios kolem roku 629 opustil a nazýval se pouze \"Basileos\", král.\n\nPři obnovení západní říše Karlem Velikým roku 800 přijal císař i titul Augustus a nazýval se dále „velký císař, udržitel míru, který vládne Římské říši“. Jeho nástupci pak užívali pouze titul \"imperator augustus\", aby se nedostali do konfliktu s Byzancí. Teprve Ota III. roku 999 zavedl i pro císaře středověké říše opět titul \"Romanorum Imperator Augustus\", který pak užívali císaři středověké říše až do jejího zrušení Napoleonem roku 1806. Rakouští císařové jej užívali až do roku 1918, obvykle ve zkratce IMP.AUG.\n\nVe starověkém Římě se titul chápal ve významu „vznešený“ a odvozoval se patrně od slova \"augur\", titul kněze státního kultu. Když Karel I. Veliký užívání titulu roku 800 obnovil, chápal se jako odvozenina slovesa \"augere\", rozšiřovat, zvětšovat, a do jiných jazyků se pak (chybně) překládal jako „rozmnožitel říše“. V tomto významu jej užívali středověcí římští a později i rakouští císařové.\n\n\n"}
{"id": "395731", "url": "https://cs.wikipedia.org/wiki?curid=395731", "title": "Astronauti Kanady", "text": "Astronauti Kanady\n\nAstronauti Kanady jsou členové oddílu astronautů Kanadské kosmické agentury (), resp. do roku 1989 Národní výzkumné rady ().\n\nPo podepsání dohody americké a kanadské vlády o letech Kanaďanů v amerických raketoplánech zahájila kanadská Národní výzkumná rada výběr kandidátů pro kosmické lety. V prosinci 1983 byla oznámena jména šesti finalistů. Byli to Roberta Bondarová, Marc Garneau, Steven MacLean, Kenneth Money, Robert Thirsk a Bjarni Tryggvason. Všichni v únoru 1984 zahájili přípravu v Johnsonově kosmickém středisku v Houstonu. Prvním Kanaďanem v kosmu se stal Garneau v říjnu 1984 (let STS-41G). Po založení Kanadské vesmírné agentury roku 1989 do ní přešli i kanadští astronauti. \n\nPo delší přestávce byly lety Kanaďanů obnoveny až roku 1992 letem STS-42 Roberty Bondarové. Téhož roku byl oddíl rozšířen o čtyři nové členy – Christophera Hadfielda, Julii Payetteovou, Dafydda Williamse a Michaela Mackaye (náhradník za původně určeného Roberta Stewarta, který odešel z osobních důvodů týden po ohlášení výsledků výběru).\n\nBěhem devadesátých let se Kanaďané v posádkách raketoplánů objevovali každoročně, ale po roce 2001 přišla pětiletá pauza. Po přestávce se letů raketoplánů k Mezinárodní vesmírné stanici (ISS) zúčastnili v září 2006 (Steven MacLean v misi STS-115), v srpnu 2007 (Dafydd Williams při misi STS-118) a v červenci 2009 (Julie Payetteová, mise STS-127). \n\nPostupem času kanadští astronauti zestárli, roku 2008 bylo nejmladší z nich – Julii Payetteové – 45 let. Proto se vedení Kanadské kosmické agentury a nadřízeného ministerstva průmyslu rozhodla přijmout do oddílu dva nové členy. 22. května 2008 byl oznámen začátek nového náboru, přihlásilo se 5351 kandidátů. V květnu 2009 se šťastnými finalisty stali Jeremy Hansen a David Saint-Jacques. Zahájení výcviku v Houstonu se předpokládá v srpnu 2009. \n\nV roce 2009 se první Kanaďan stal členem základní posádky ISS. Byl to Robert Thirsk v Expedici 20/21. Současně na přelomu září a října 2009 do vesmíru vzlétl a ISS navštívil jako člen 17. návštěvní expedice i první kanadský vesmírný turista – majitel cirkusové zábavní společnosti Guy Laliberté.\n\nDalší Kanaďané odstartovali k ISS v prosinci 2012, a sice Christopher Hadfield v Expedici 34 a Expedici 35 (které velel) a roku 2017 David Saint-Jacques v rámci Expedice 58/59. Téhož roku 2017 zahájili výcvik dva noví kanadští astronauti, Joshua Kutryk a Jennifer Sideyová\n\n"}
{"id": "395736", "url": "https://cs.wikipedia.org/wiki?curid=395736", "title": "HP 200LX", "text": "HP 200LX\n\nHP 200LX byl IBM PC kompatibilní kapesní počítač (palmtop) uvedený na trh v roce 1994 společností Hewlett-Packard, přičemž šlo o vylepšenou verzi předchozího modelu HP 100LX. Dodnes je používaný mnoha nadšenci a stále pro něj vznikají doplňky třetích stran.\n\nPočítač je umístěn v pouzdru o velikosti 25 % klasického notebooku. Disponuje QWERTY klávesnicí včetně numerické části, nepodsvíceným černobílým CGA displejem (rozlišení 640*200 pixelů se 4 odstíny šedi), sériovým portem kompatibilní s RS232, nicméně s nestandardním rozložením pinů, infračerveným portem a PCMCIA slotem. Přístroj je napájen dvěma AA bateriemi, výdrž se pohybuje i přes 30 hodin.\n\nPočítač používá procesor Intel 80186 o frekvenci 7.91 MHz, kterému sekunduje 2-4 MB paměti, přičemž 640 KB slouží jako RAM a zbytek buď jako rozšířená paměť EMS, nebo pro ukládání dat.\n\nJako systém je použit MS-DOS 5.0, který je uložen v paměti ROM společně s dalším softwarem, například tabulkový kalkulátor Lotus 1-2-3, telefonní seznam, kalendář, Lotus cc Mail či vědecký kalkulátor. S externí CompactFlash kartou a myší lze provozovat i Windows 3.0.\n"}
{"id": "395748", "url": "https://cs.wikipedia.org/wiki?curid=395748", "title": "Skřečoň", "text": "Skřečoň\n\nSkřečoň (, ) je část města Bohumín ležícího v Moravskoslezském kraji. Žije zde zhruba 2 500 obyvatel. \n\nPrvní písemná zmínka o Skřečoni se nachází v soupisu desátku vratislavského biskupství (lat. \"Liber fundationis episcopatus Vratislaviensis\") z roku 1305 (první zmínka o její osadě \"Červiň\" až roku 1447, osada \"Nová Ves\" pak vznikla roku 1749). V roce 1675 došlo ke sňatku majitelky německolutyňského panství, kterého byla Skřečoň součástí, Alžběty Maxmiliany Heleny z Drahotuš s příslušníkem irského šlechtického rodu mylordem Františkem Taaffem z Carlingfordu, jemuž německolutyňské panství po úmrtí Alžběty Maxmiliany Heleny v roce 1700 připadlo. V roce 1792 hrabě Rudolf Taaffe prodal svůj majetek ve Slezsku, tedy i Skřečoň, hraběti Janu Larisch-Mönnichovi. \n\nPrvní školu ve Skřečoni zřídila roku 1850 farnost Německá Lutyně, zpočátku se vyučovalo česky, později polsky. Samostatnou obcí se Skřečoň stala k roku 1864 na základě schválení Slezským zemským sněmem v Opavě. V roce 1899 byla postavena budova německé školy, ale pro malý prostor byla již roku 1910 postavena na ulici 1. máje nová německá škola (dnes ZŠ Skřečoň) a původní budova připadla škole polské (po komplexní přestavbě je dnes z budovy bývalé polské školy obytný dům). Současně vznikl polský hasičský sbor a také spolek pro výstavbu kostela. O dva roky později byl zaveden vodovod, roku 1904 vznikl hřbitov a v roce 1905 byla postavena hřbitovní kaple. V roce 1910 také vznikl polský Sokol, český až v roce 1921. Výstavba kostela Panny Marie Sedmibolestné byla zahájena v roce 1912 a jeho stavba byla dokončena o dvanáct let později. V roce 1913 byl postaven tzv. Obecní dům – obdoba radnice, spolu s dalším domem zvaným učitelský. V tomto roce také zahájila provoz úzkorozchodná tramvaj z dnešního Nového Bohumína do Dolní Lutyně, která se tehdy nazývala Německá Lutyně, o rok později byl ve Skřečoni zřízen poštovní úřad.\n\nPo první světové válce následovalo několikaleté období nejistoty, komu připadne po rozpadu Rakouska-Uherska Těšínsko a s ním tedy i Skřečoň. Až v roce 1920 bylo rozhodnuto, že Skřečoň připadne Československé republice. Do budovy německé školy se pak nastěhovala česká obecná škola a také mateřská česká škola. V roce 1926 byly pro nově postavený kostel pořízeny tři zvony: Josef, Hedvika a Petr (zrekvírovany Němci za druhé světové války a nejspíše zničeny), dále byla zbořena v blízkosti kostela stojící kaple Panny Marie Bolestné, která byla postavena již asi v 18. století, a vznikla česká knihovna. O tři roky později vznikl český hasičský sbor. Roku 1930 Skřečoní projel při své návštěvě Těšínska prezident T. G. Masaryk a byla zde postavena hasičská zbrojnice. \n\nNa základě Mnichovského diktátu část Těšínska včetně Skřečoně připadla Polsku, ovšem v roce 1939 se po napadení Polska Německem Skřečoň stala součástí Německé říše a byla přičleněna k provincii Slezsko, posléze Horní Slezsko (\"Ostoberschlesien\"). Po osvobození Rudou armádou roku 1945 se Skřečoň stala opět součásti Československa, při osvobozovacích bojích byl ale zničen dvůr Červiň. Roku 1947 zde vznikl PZKO. Následovalo připojení k Bohumínu roku 1949. V roce 1954 se vesnice opět osamostatnila, ale v roce 1974 byla definitivně připojena k Bohumínu.\n\nV roce 1958 byla dokončena přestavba a nástavba hasičské zbrojnice, dále se Polsko mezinárodní smlouvou s Československou republikou vzdalo nároků na Těšínsko a tím pádem i na Skřečoň. Základní škola byla v roce 1965 rozšířena na úplnou základní školu s devíti třídami. Naopak roku 1969 byla pro nedostatek žáků zrušena základní škola s polským vyučovacím jazykem. Předtím, v roce 1967 vichřice zničila více než 600 let starý jilm, který stál poblíž kostela, kmen byl převezen do skanzenu v Rožnově pod Radhoštěm, kde pak shnil. Roku byl 1973 zrušen provoz úzkokolejné tramvaje ve Skřečoni a byla dostavěna samoobsluha na ulici 1. máje. O dva roky později byla dokončena nová budova základní školy. Kaple Nanebevzetí Panny Marie v Nové Vsi asi z 18. století v roce 2002 částečně spadla a byla proto zbořena, na jejím místě byla o dva roky později vystavěna boží muka. Ve vlastní Skřečoni došlo roku 2011 k opravě kostelní věže.\n\nČást hranice katastru Skřečoně je tvořena v osadě Červiň řekou Olše, která zároveň v tomto úseku tvoří i státní hranici mezi Českou republikou a Polskem. \n\nSeverní části katastru protéká největší potok Lutyňka, teče přes osadu Nová Ves a Červiň, kde ústí do Olše. Do Lutyňky vtéká několik menších potoků odvodňujích Skřečoň, z nichž většina je bezejmenná. Jedním z nich je ale \"Skřečoňský potok\", jenž je tvořen několika menšími toky a vzniká na JV vyvýšené části katastru Skřečoně. V horní části toku je vytvořena hráz, zachycující větší přívaly vod, poněvadž se často rozvodňuje, ve střední části toku je zatrubněn a do Lutyňky vtéká u osady Nová Ves. Poté jde o \"Flakuvku\", malý potok, vznikající na katastru městské části Záblatí, z většiny zatrubněný, Skřečoní teče přibližné z jihu na sever. Do Lutyňky opět vtéká v osadě Nová Ves.\n\nSe Skřečoní jsou spojeny dvě osady:\n\nVe Skřečoni se nachází katolický filiální kostel Panny Marie Bolestné, jeho základní kámen byl položen v květnu 1912. Stavba začala roku 1913, ale byla později zastavena kvůli propuknutí první světové války. Po první světové válce vratislavský biskup Adolf kardinál Bertram daroval 250 000 Kčs na stavbu kostela.\n\nPřes katastr Skřečoně, resp. přes osadu Nová Ves vede dálnice D1 do Polska. Katastrem je vedena železnice 320 Bohumín-Čadca. V koncepci dopravního rozvoje Moravskoslezského kraje byla uvažována možnost zřízení zastávky. Skřečoní vede dále silnice I/67 (1. máje) a silnice II/471 (Rychvaldská) do Rychvaldu.\n\nSpojení Skřečoně s centrem města a okolními obcemi je zajišťováno příměstskou autobusovou dopravou integrovanou v systému ODIS, v roce 2015 jí procházejí linky 559, 560 a 565.\n\nVe Skřečoni byla založena nyní již rozpadlá pop-rocková skupina Interwal, která se lokálně proslavila písní Tělo bez duše a ve spolupráci s místní kabelovkou T.I.K. (Televizní informační kanál) natočila k této skladbě klip. Byla to mladá skupina, jejíž členové tehdy vesměs navštěvovali 3. stupeň, ale domácí vystoupení byla hojně navštěvovaná (převážně dívkami stejné věkové skupiny). \n\nPůsobí zde také místní sdružení hasičů, jenž každoročně pořádají množství akci a starají se také o mládež.\n\nVe Skřečoni působil od roku 1932 fotbalový klub Sokol Skřečoň, který byl ale v roce 2006 sloučen do klubu FK Bohumín.\n\nVýznamným skřečoňským rodákem je Siegfried Trotnow (1941–2004), gynekolog specializující se na reprodukční medicínu a spoluzakladatel metody oplodnění in vitro (IVF) a \"otec\" prvního takto narozeného dítěte v Německu.\n\n\n\n"}
{"id": "395751", "url": "https://cs.wikipedia.org/wiki?curid=395751", "title": "Vít Grus (1896)", "text": "Vít Grus (1896)\n\nVít Grus, křtěný Vít Jaroslav (16. prosince 1896 Pardubice – 7. října 1981 Praha) byl český výtvarník a návrhář dřevěných hraček.\n\n\n\nJeho pozůstalost je dnes uložena ve Východočeském muzeu v Pardubicích.\n\n"}
{"id": "395752", "url": "https://cs.wikipedia.org/wiki?curid=395752", "title": "Národní ekonomická rada vlády", "text": "Národní ekonomická rada vlády\n\nNárodní ekonomická rada vlády neboli NERV byla skupina odborníků založená bývalým premiérem Česka Mirkem Topolánkem jako orgán, který měl za úkol hledat řešení dopadů finanční krize na Českou republiku, později obnovená vládou Petra Nečase. Po pádu této vlády byla činnost NERVu v srpnu 2013 dočasnou vládou Jiřího Rusnoka pozastavena. Vláda Bohuslava Sobotky se rozhodla agendu NERVu začlenit do obnovené Rady pro udržitelný rozvoj.\n\nNERV byl představen 8. ledna 2009 jeho předsedou Mirkem Topolánkem. Dle jeho slov byli do skupiny jmenováni lidé spojení s českým byznysem, bankovním a finančním sektorem a akademickou sférou. Jejich hlavním úkolem bylo hledání opatření vedoucích k udržení a akceleraci ekonomického růstu, analyzování rizik a možných dopadů krize na ČR a navrhování možných kroků k jejich zmírnění.\n\nNERV pracoval devět měsíců, v září skupina zveřejnila svou závěrečnou zprávu, ve které popsala aktuální stav české a světové ekonomiky, vybrané problémy a své návrhy do budoucnosti.\n\nVláda Petra Nečase tento orgán 4. srpna 2010 obnovila v upraveném složení.\n\nNERV spolupracovala s akademickou sférou (např. Institut ekonomických studií – Fakulta sociálních věd Univerzity Karlovy, CERGE-EI, či Vysoká škola ekonomická v Praze)\n\nKromě předsedy Mirka Topolánka měl NERV deset členů:\n\nObnovený NERV měl zčásti obměněné složení, celkem s patnácti členy:\n\nV prosinci 2010 byli do NERVu jmenováni ještě:\n\nV únoru 2011 rezignoval na členství v důsledku jmenování do bankovní rady ČNB:\n\nV květnu 2011 zemřel:\n\nV červenci 2012 rezignoval na členství z důvodu přestěhování na Slovensko:\n\n"}
{"id": "395753", "url": "https://cs.wikipedia.org/wiki?curid=395753", "title": "Kostel svatého Severína Pařížského", "text": "Kostel svatého Severína Pařížského\n\nKostel svatého Severína Pařížského (francouzsky \"Église Saint-Séverin\") je kostel v pařížské Latinské čtvrti v ulici \"Rue Saint-Séverin\", zasvěcený poustevníku sv. Severínu Pařížskému. Je postaven na místě poustevnické modlitebny ze 6. století, dnešní vzhled pochází ze 13. až 15. století a je ve stylu flamboyantní gotiky. Nejvýraznější částí budovy je dvojitý klenutý chórový ochoz. Nejvyšší řada oken má vitráže z 15. století, ostatní okolo apsidy z 20. století.\n\nHistorie kostela sahá až do 6. století, kdy zde podle legendy měl svou poustevnu svatý Severín. Na místě dnešního gotického kostela existovaly od té doby různé kostely. Nejprve zde v karolínské době vznikla bazilika, kterou zničili při svých nájezdech Normané. V 11. století byl kostel obnoven a roku 1220 byl stržen, aby mohl být postaven nový kostel. Tento kostel částečně vyhořel v roce 1448, takže kostel musel být přestavěn. Ze 13. století se dochovala zvonice, tři západní klenební pole a části fasády. V roce 1487 byla dokončena věž, v letech 1489–1495 vznikla apsida, v letech 1498–1520 byly postaveny boční kaple v lodi. Architekt Jules Hardouin-Mansart v roce 1763 odstranil tři klenební pole, aby na pravé straně kostela vytvořil oválnou kapli sv. Přijímání.\n\nOd roku 1977 kostel slouží spojené farnosti Saint-Séverin-Saint-Nicolas. Kostel Saint-Nicolas-du-Chardonnet násilně obsadilo Kněžské bratrstvo svatého Pia X., které se hlásí ke katolickému tradicionalismu a má blízko k francouzské extrémní pravici. Původní farnost byla proto připojena ke kostelu sv. Severína.\nKostel vystavěný v pozdní, tzv. plaménkové gotice, je bez transeptu. Portál na západním průčelí pochází ze zbořeného kostela Saint-Pierre-aux-Bœufs a byl přenesen v roce 1839.\n\nHlavní loď je rozdělena do osmi klenebních polí a zakončena půlkruhovým presbytářem. Je po stranách doplněná dvojitými bočními loděmi. Rozměry interiéru nejsou pro gotickou architekturu typické. Při délce 50 metrů a šířce 34 metrů dosahuje klenba pouhých 17 metrů. Triforium z 18. století vzniklo kvůli lepšímu osvětlení interiéru, proto je oproti zvyklostem proraženo řadou oken. Vitráže v oknech jsou zčásti gotické z 15. století, z 19. století a výzdoba oken chórového ochozu inspirovaná sedmi svátostmi pochází z roku 1966, jejím autorem je Jean Bazaine.\n\nK nejcennějším architektonickým částem kostela patří chórový ochoz, který je kvůli pětilodní stavbě dvojitý. Jeho klenba je podpírána deseti gotickými dvojitými sloupy, z nichž prostřední je ve tvaru spleteného stromu.\n\nMramorovou sochařskou výzdobu provedl v roce 1681 Jean-Baptiste Tuby (1635–1700) podle návrhů malíře Charlese Le Bruna (1619–1690). Tyto práce financovala vévodkyně Anne Marie Louise Orleánská, sestřenice Ludvíka XIV. Varhany vytvořil Alfred Kern ze Štrasburku.\n\nK jižní straně kostela přiléhá malá zahrada s kostnicí.\n\n"}
{"id": "395754", "url": "https://cs.wikipedia.org/wiki?curid=395754", "title": "Rallye Šumava 2007", "text": "Rallye Šumava 2007\n\n42. Mogul Šumava rallye Klatovy se pořádala ve dnech 2. až 3. února 2007. Byla druhou soutěží Global Assistance mezinárodního mistrovství České republiky v rallye. Vítězem se stal Václav Pech mladší se spolujezdcem Petrem Uhlem s vozem Mitsubishi Lancer EVO IX. Bylo přihlášeno 66 posádek.\n\nTermín byl oproti předchozím letům posunut na začátek února. Přesto však pro zimní soutěž nebylo dostatek sněhu. Účast posádek také nebyla vysoká, pouze 66. Servisní zóna byla v kasárnach v Janovicích.\n\nPrvní zkouška byla na Čínovském okruhu. Po nich na závodníky čekala noční etapa. Nejzrádnější z trojce zkoušek byl Koráb, kde vypadla řada účastníků. Druhá etapa byla také pozměněna. Použití pneumatik s hroty bylo povoleno jen na některých úsecích. Sníh ale nakonec roztál.\n\nZa favorita byl považován Roman Kresta (vítěz 2001 a 2003), kterého navigoval Petr Gross. Stejně jako Pech řídil vůz Lancer EVO IX v barvách Mogulu. Pecha motivovalo získání vítězství, které ještě na kontě neměl. Další favorité byli Václav Arazim, Hermann Gassner, Pavel Valoušek, Karel Trojan a Jani Paasonen.\n\nNa okruhu vyhrál Kresta před Arazímem a Pechem. Ten nedobrzdil před Činovem a vyjel mimo trať. Ještě před startem odstoupil Vojtěch Štajf. U jeho Subaru Impreza STi odešla pojistka. pro poruchu elektroniky odstoupil s Lancerem i Petr Hozák. Odstoupili i Jan Jelínek, Jaromír Tomaštík a Milan Liška.\nPrvní dvě noční etapy vyhrál opět Kresta. Pech udělal jezdeckou chybu a nabral ztrátu. Druhé místo držel Valoušek, třetí byl Gassner. Pech se po stíhací jízdě posunul na čtvrtou pozici. Při druhém průjezdu zkouškou Koráb ale udělal Kresta chybu a převrátil se přes střechu. Auto ale bylo schopně pokračovat. Havaroval i Valoušek, který se propadl na 58. pozici, a Josef Semerád. Odstoupit musel i Paasonen.\n\nPo prvním dnu měl tedy Pech náskok přes dvacet seknud na Krestu, třetí byl Gassner. V první sobotní erzetě chtěl Kresta stáhnout ztrátu, ale opět havaroval a musel odstoupit. Druhý dokončil Gassner. Boj byl o třetí příčku mezi Arazímem, Trojanem a Janem Štěpánkem. Ten ale havaroval. Trojan se dostal před Arazíma, ale tomu později stejně praskl ráfek a propadl se na šestoup pozici. Trojanovi pro změnu přestalo fungovat turbodmychadlo a začal se na něj dotahovat Emil Triner. Ten nakonec skončil čtvrtý. První desítku produkčních vozů doplnili Votava, Gavlák, Tuček a Vacek.\nZvítězili bratři Bočkové se Škodou Octavia TDI. Druhý dojel Kubata s vozem Ford Escort a třetí Kulhan s Fábií\nZpočátku vedl vítěz lednové Jänner rallye Miroslav Tarabus s vozem Suzuki Swift S1600. Při průjezdu Korábem ale chyboval. Do vedení se tak dostal Josef Peták s Cliem. Za ním dojížděl Antonín Tlusťák s vozem Citroën Saxo Kit Car. I ten ale havaroval. Pozici po něm převzal Minařík jezdící s Fiatem Punto. Ten měl ale v sobotu ráno technické problémy a spíše odolával tlaku Petra Zedníka s Fiestou S1600. Čtvrtý dojel David Tomek s Felicií Kit Car.\nVyhrál Ducháček i přes kolizi s pomalejším Mitsubishi. Z počátku se na něj dotahoval Achs, ale ztratil na Korábu a z čelních pozic vypadl. Pak se na druhém místě držel Sýkora s Felicií, ale prorazil kolo a musel odstoupit. Na třetím místě se pohybovali manželé Kopelentovi, kteří ale prorazili všechna kola. Bronz tak spadl do klína Martinu Melounovi.\nV úvodu vedl Petr Křížek s Hondou Civic Type-R. Na druhém místě jezdila posádka Rada-Petr s Alfou Romeo 147. ta se po erzetě Koráb dostala do vedení. V sobotu Rada prorazil kolo, ale Křížka vyřadila prasklá poloosa. Třetí dojel obhájce titulu Jan Vaňáč.\nZpočátku vedli manželé Trojanovi s vozem Volkswagen Polo. Na nočních etapách se před ně dostal Jan Šlehofer s Hondou Civic. V sobotu Trojan stahoval náskok, ale vinou defektu skončil druhý. Třetí dojel Patrik Hlach také s Civicem.\nV téhle kategorii jezdil osamoceně Václav Stejskal s novým vozem Dacia Logan\n\n\n"}
{"id": "395755", "url": "https://cs.wikipedia.org/wiki?curid=395755", "title": "Josef Grus (1893)", "text": "Josef Grus (1893)\n\nJosef Grus (19. října 1893, Pardubice – 19. března 1972, Praha) byl český architekt, malíř a pedagog.\n\nBěhem první světové války bojoval v Československých legiích v Rusku, z návratu tzv. jižní cestou přes Hongkong a Indii se zachovaly jeho kresby a akvarely.\n\nByl žákem Josefa Gočára.\n\n\n"}
{"id": "395756", "url": "https://cs.wikipedia.org/wiki?curid=395756", "title": "Tomáš Došek", "text": "Tomáš Došek\n\nTomáš Došek (* 12. září 1978 v Karlových Varech) je bývalý český profesionální fotbalista, dvojče fotbalisty Lukáše Doška. Jejich sestra Kateřina Došková byla hráčkou Sparty Praha a reprezentantkou ČR v kopané.\n\nV roce 1998 zvítězil v české anketě Fotbalista roku v kategorii Talent roku. Profesionální kariéru ukončil v roce 2012.\n\nV mládí hrál společně s bratrem za TJ DDM Stará Role a SK Viktoria Plzeň. V roce 1997 si odskočil do klubu TJ Přeštice, ale brzy se zase vrátil do Plzně a dva roky zde hrál jako útočník. V roce 1999 s bratrem přestoupili do pražské Slavie. Po pětiletém působení ve Slavii se cesty bratrů rozdělily a Tomáš přesídlil do rakouského extraklubu Rapid Vídeň. Byl ale často zraněný a klub s ním přestal počítat. Po krátkém působení v Bratislavě odešel do polského Plocku. V létě 2007 přestoupil do Brna. V roce 2012 ukončil smlouvu ve Zbrojovce Brno a následně přestoupil do divizního klubu Slavoj Koloveč.\nV letech 2002–2003 odehrál tři přátelská utkání za Českou republiku (výhra 1:0 nad Itálií, remíza 3:3 se Švédskem a výhra 4:0 nad Tureckem).\n\n\n"}
{"id": "395766", "url": "https://cs.wikipedia.org/wiki?curid=395766", "title": "Kostel svaté Kateřiny Alexandrijské (Praha)", "text": "Kostel svaté Kateřiny Alexandrijské (Praha)\n\nKostel svaté Kateřiny Alexandrijské, resp. pravoslavný chrám sv. velikomučednice Kateřiny je původně gotický barokizovaný kostel, který býval součástí kláštera augustiniánek. Dnešní podoba kostela pochází z doby po přestavbě roku 1741, z původně gotického chrámu se dochovala jen štíhlá věž v průčelí. Adresa kostela je Viničná 468/2.\n\nKostel se nachází v Kateřinské ulici respektive v parku přibližně uprostřed mezi Karlovým náměstím a náměstím I. P. Pavlova v areálu neurologické kliniky Všeobecné fakultní nemocnice, mezi ulicemi Kateřinská, Viničná a Ke Karlovu na pražském Novém Městě.\n\nKostel byl založen v roce 1355 jako součást kláštera augustiniánek českým králem a římským císařem Karlem IV. Zasvěcení sv. Kateřině mělo být poděkováním této světici za údajnou záchranu Karlova života v bitvě u San Felice. Smutný osud potkal klášter v roce 1420, kdy byl jako mnohé jiné vypálen husity. Klášterní kostel však fungoval i nadále s přestávkou v letech 1737–1741, kdy byl okázale přestavěn ve vrcholném baroku. Nedlouho poté, v roce 1784, byl však celý klášter zrušen Josefem II. a proměněn ve vojenský výchovný ústav, jehož v roce 1822 vystřídal ústav pro choromyslné. V roce 1841 byl kostel znovu vysvěcen a bohoslužby se zde konaly až do roku 1950, kdy byl předán do užívání městskému muzeu. Poté byl kostel pod správou řádu křižovníků. Od ledna 2010 zde byl opět obnoven liturgický provoz. Mše se sloužily každou neděli od 18 h (ve starém římském ritu).\n\nKostel byl magistrátem předán do užívání pravoslavné církvi. První pravoslavná bohoslužba spojená s vysvěcením prestolu zde proběhla 24. prosince 2012.\n\nSoučasná podoba chrámu pochází z barokní přestavby v letech 1737–1741, přičemž z původního gotického kostela zbyla jeho vysoká osmiboká věž. Za architekta stavby byl dlouhou dobu pokládám F. M. Kaňka, podle nejnovějších údajů však jde nepochybně o jedno z vrcholných děl Kiliána Ignáce Dientzenhofera. Neobvyklé je to, že Dientzenhofer nenavrhl jenom hrubou stavbu, ale i celkovou vnitřní dispozici zařízení. Kostel je klenutým sálovým prostorem s příčnou lodí, na klenbách vyzdoben působivými freskami Václava Vavřince Reinera, znázorňujícími výjevy ze života sv. Kateřiny. Tvůrcem hojných plastik je pražský sochař F. I. Weiss. Interiér kostela je jedinečným pražským prostorem, a to především z důvodu jeho zachovalosti a jednotnosti. Absence doplňků z pozdějších období a účast velmi malého počtu umělců na stavbě zde tvoří jedno z nejčistších vrcholně barokních prostředí.\n\nOsmiboká věž v průčelí, přezdívaná \"Pražský minaret\", je zvláštností nejen kostela sv. Kateřiny, ale i nedalekých kostela sv. Apolináře nebo kostela Zvěstování Panny Marie na Slupi. Osmiboká byla i pozoruhodná kaple Božího Těla na Karlově náměstí (zbourána 1791), stejně tak i kostel Panny Marie na Karlově, odkazující na osmibokou katedrálu Panny Marie v Cáchách, kterou založil vzor a idol Karla IV. Karel Veliký.\n\nPět novoměstských kostelů, založených Karlem IV., tvoří pravidelný kříž. Severo-jižní rameno tvoří spojnice kostelů: kostel sv. Kateřiny a kostel Zvěstování Panny Marie Na slupi, západo-východní rameno kostel Panny Marie na Slovanech a kostel Nanebevzetí Panny Marie a svatého Karla Velikého, ramena se protínají v kostele sv. Apolináře.\n\n\n"}
{"id": "395772", "url": "https://cs.wikipedia.org/wiki?curid=395772", "title": "Eduard Dietl", "text": "Eduard Dietl\n\nEduard Wohlrath Christian Dietl (21. července 1890 – 23. června 1944) byl veterán první světové války a německý generál Wehrmachtu za druhé světové války, který dosáhl hodnosti generálplukovník. V červnu 1944 zemřel při letecké havárii. Mimo jiné byl držitelem mnoha vojenských vyznamenání včetně rytířského kříže s dubovou ratolestí a meči.\n\nEduard Dietl byl synem finančního rady Eduarda Dietla a jeho manželky Liny, rozené Holzhausen. Maturoval 1909 na gymnáziu v Rosenheimu. 1. října 1909 nastoupil jako kadet k 5. pěšímu pluku \"Velkovévoda Ernst Ludwig Hesse\" bavorské armády v Bamberku.\n\nDietl navštěvoval od října 1910 do srpna 1911 vojenskou školu v Mnichově a byl  26. října 1911 povýšen na poručíka. Od října 1911 byl velitelem čety 5. pěšího pluku a v srpnu 1914 se stal adjutantem I. praporu. Za první světové války byl nasazen na západní frontě, kde byl v říjnu roku 1914 a rovněž v říjnu roku 1918 zraněn. V lednu 1915 přešel do rezervního praporu 1. bavorského pěšího pluku a v březnu 1915 do rezervního praporu 5. pěšího pluku. Potom byl pobočníkem prvního polního praporu. Dne 9. července 1915 byl povýšen na poručíka. V listopadu 1916 byl přidělen jako pobočník 2. 7. bavorského pěší brigády. V říjnu 1917 se stal pobočníkem 5. pěšího pluku a v prosinci 1917 pobočníkem 7. pěší brigády.\n\n\n"}
{"id": "395785", "url": "https://cs.wikipedia.org/wiki?curid=395785", "title": "Sval kožní", "text": "Sval kožní\n\nSval kožní (též platyzma z lat. \"platysma\", z řec. platys = plochý), je velmi tenký plochý sval, který se nachází v podkoží krku — na povrchové krční fascii. Upíná se tedy na kůži krku (z největší části), nikoliv na kosti, jako u většiny svalů. Platysma se v evoluci vyvinula z materiálu mimického svalstva - tedy ze 2. žaberního oblouku.\n\nPlatysma sahá od povrchu podklíčkové krajiny, a to v šíři kloubního spojení klíční kosti a hrudní kosti a okraje deltového svalu, po dolní ret. Tento sval je uložen v podkoží celé této oblasti, výjimkou je úpon na dolní čelist (\"mandibula\"), tam se ještě proplétá mezi mimické svaly dolního rtu. U starých lidí bývá na krku viditelný jako „řasa“.\n\nSnopce svalů obou stran krku se mohou křížit pod bradou, vzácně i nad hrdelní jamkou (\"fossa jugularis\") - v tomto případě jde o vývojové zbytky zaniknuvší hlubší vrstvy podkožního svalstva krku (\"musculus sphincter colli\").\n\nMezi snopcemi kožního svalu a mezi platysmatem a fascií vedou senzitivní nervy a tenká žíla vena jugularis externa.\n\nPlatysma ovládá napětí kůže krku v souladu s jeho pohyby. Je také synergistou mimických svalů dolního rtu a podílí se tak na gestikulaci.\n\nSval je řízen sestupným úsekem VII. hlavového nervu, tj. nerv lícní (\"nervus facialis\"), z ramus colli, který vede pod ním.\n"}
{"id": "395799", "url": "https://cs.wikipedia.org/wiki?curid=395799", "title": "Česnek šerý", "text": "Česnek šerý\n\nČesnek šerý neboli česnek chlumní (\"Allium senescens\") je druh jednoděložné rostliny z čeledi amarylkovité.\n\nJedná se o vytrvalou cca 10-40 cm vysokou rostlinu s podzemní cibulí, cibule je dlouze vejčitá až úzce kuželovitá, asi 1 cm tlusté, obalné šupiny jsou hnědé, tence blanité a síťnatě se nerozpadají. Lodyha je hranatá. Listy jsou přisedlé, čepele jsou čárkovité, polooblé ale nekýlnaté, asi 4-30 cm dlouhé a asi 1,5-5 mm široké. Květy jsou uspořádány do květenství, jedná se o lichookolík (stažený šroubel), který je polokulovitý a má asi 2-5 cm v průměru. Květenství je podepřeno toulcem, který je dvouklaný až trojklaný, cca 0,5 cm dlouhý, kratší stopky květů. Okvětní lístky jsou cca 4-6 mm dlouhé a 2-2,5 mm široké, červenofialové. Tyčinky jsou o něco delší než okvětí, nitky jsou bez zubů. Plodem je tobolka.\n\nAreál druhu je diskontinuitní. V Evropě se vyskytuje hlavně česnek šerý horský (\"Allium senescens\" subsp. \"montanum\", syn. \"Allium lusitanicum\"). Jeho areál se nachází v západní střední a východní Evropě, na jihozápad po severní Španělsko, na jih po Itálii a severní Balkán, na sever po jižní Skandinávii, na východ po střední Ukrajinu. Dál na východ je hiát a ve střední Asii začíná další víceméně souvislý výskyt, který sahá dál přes jižní Sibiř, Mongolsko, severní Čínu na Dálný východ. Zde v Asii roste česnek šerý pravý (\"Allium senescens\" subsp. \"senescens\") a možná i další poddruhy. Evropská subsp. \"montanum\" se liší od subsp. \"senescens\" celkově menší velikostí. Někdy jsou tyto poddruhy považovány za samostatné druhy.\n\nV ČR roste v teplých a suchých oblastech, zvláště ve skalnatých územích, jako jsou kaňony řek. Nejčastější je ve středních a severních Čechách, podél Vltavy proniká až na Českokrumlovsko. Celkem běžný je také v podobných územích jižní a střední Moravy. Roste hlavně na skalách, v různých skalních stepích, některých typech suchých trávníků a v teplomilných doubravách .\n\n"}
{"id": "395813", "url": "https://cs.wikipedia.org/wiki?curid=395813", "title": "Barrandov (rozcestník)", "text": "Barrandov (rozcestník)\n\nBarrandov může být:\n\n\n"}
{"id": "395814", "url": "https://cs.wikipedia.org/wiki?curid=395814", "title": "František Ekert", "text": "František Ekert\n\nFrantišek Ekert (30. října 1845 Kralovice – 20. května 1902 Praha) byl katolický kněz, historik a spisovatel. Působil v Komisi pro soupis památek Prahyod jejího vzniku v roce 1883 (1884) a jako její člen spoluvytvářel první systém památkové péče v Čechách.\n\nEkert studoval gymnázium v Plzni a v Praze, po vysvěcení na kněze v Praze byl kaplanem kostela Matky Boží před Týnem a pak u svatého Vojtěcha na Novém Městě v Praze. Od roku 1890 byl farářem na Karlově a od roku 1892 u Panny Marie Sněžné. V letech 1888-92 učil na gymnáziu v Ječné. Psal o církevních stavitelských památkách, o českých a pražských dějinách a vydal čtyřsvazkový soubor životopisů svatých. Přispíval do Ottova souboru „Čechy“ a do Ottova slovníku naučného, psal o Valdštejnovi a o staročeské teologické terminologii u Tomáše ze Štítného. Vydal také několik cestopisů, např. o cestě do Slovinska.\n\n\n\n"}
{"id": "395815", "url": "https://cs.wikipedia.org/wiki?curid=395815", "title": "Ekert", "text": "Ekert\n\nPříjmení Ekert nosí tyto osobnosti:\n\n\nViz také Eckert\n"}
{"id": "395820", "url": "https://cs.wikipedia.org/wiki?curid=395820", "title": "Jireček", "text": "Jireček\n\nJireček je české příjmení:\n"}
{"id": "395823", "url": "https://cs.wikipedia.org/wiki?curid=395823", "title": "Svatý Stanislav", "text": "Svatý Stanislav\n\nZnáme několik svatých Stanislavů, z nichž nejznámější je mučedník Stanislav ze Szczepanowa, patron Polska. Pokud je svatý Stanislav uveden bez přívlastků či příjmení, jde obvykle o něj.\n\n\n"}
{"id": "395828", "url": "https://cs.wikipedia.org/wiki?curid=395828", "title": "Divadlo Konvikt", "text": "Divadlo Konvikt\n\nDivadlo Konvikt, o. s. bylo občanské sdružení, které v roce 2006 založili v Olomouci studenti Katedry divadelních filmových a mediálních studií FF UP, a to především za účelem podpory kulturních aktivit v prostorách Uměleckého centra Univerzity Palackého. Již v průběhu prvního roku svého působení pozvali na půdu divadelního sálu celou řadu divadelních souborů, navázali spolupráci s kulturním networkem Nová síť, a především pak společně s Pastiche filmz pořádali první ročník festivalu Týden improvizace.\n\n11. března 2014 se transformovali na obecně prospěšnou společnost DW7 o.p.s., svoje aktivity rozšířili o zajištění provozu scény Divadla na cucky a projekt komunitního zahradničení \"Za(o)hrada\".\n\nOd svého založení uskutečnilo širokou škálu kulturních a vzdělávacích projektů jako je:\n"}
{"id": "395829", "url": "https://cs.wikipedia.org/wiki?curid=395829", "title": "Týden improvizace", "text": "Týden improvizace\n\nFestival Týden improvizace je multižánrová přehlídka mapující fenomén improvizace napříč různými druhy umění. Jedná se o progresivní festival, jehož první ročník se konal v říjnu 2006, přičemž tehdejší program byl zaměřen téměř výhradně na divadelní improvizaci. Ambicí dramaturgie festivalu do dalších let bylo a je rozšířit festivalovou nabídku i o ukázku improvizace na poli výtvarného nebo hudebního umění. Druhý ročník festivalu, proběhnuvší v říjnu 2007, tak již poskytl širší paletu umění, které vzniká teď a tady, a to často za přímé spolupráce diváka.\n\nTýden improvizace pořádá Divadlo Konvikt, o. s., jehož členy jsou výhradně studenti Katedry divadelních filmových a mediálních studií při Filozofické fakultě Univerzity Palackého v Olomouci. Divadlo Konvikt, o. s., připravuje celoroční program skládající se jak z divadelních produkcí vlastní tvorby, tak divadel hostujících, přednášek, workshopů, odborných besed, projekcí videozáznamů divadelních představení, scénických čtení apod. Festival Týden improvizace je největší akcí pořádanou touto iniciativou a pravidelně se těší značnému zájmu diváků.\n\n"}
{"id": "395830", "url": "https://cs.wikipedia.org/wiki?curid=395830", "title": "Josef Jireček", "text": "Josef Jireček\n\nJosef Jireček (9. října 1825 Vysoké Mýto – 25. listopadu 1888 Praha) byl český etnograf, literární historik, vydavatel staročeské literatury a politik. V roce 1871 byl ministrem kultu a vyučování Předlitavska, zavedl rovnoprávnost národních jazyků v rakouských zemích.\n\nByl nejstarším synem kováře Josefa Jirečka a jeho manželky Veroniky z Vysokého Mýta. Studoval gymnázium v Litomyšli, od roku 1844 historii a jazyky a od roku 1849 práva na Karlo-Ferdinandově univerzitě v Praze. Během studia se intenzivně zabýval cizími jazyky a živil se jako soukromý učitel. Roku 1848 se účastnil Slovanského sjezdu v Praze a roku 1850 vydal „Národopisný přehled království Českého“. Šlo o první moderní geografické pojednání o Čechách s českojazyčným názvoslovím. Po smrti svého tchána Pavla Josefa Šafaříka vydával jeho slavistické spisy. Od roku 1848 redigoval \"Pražské noviny\" a \"Časopis českého muzea\" a byl tajemníkem Matice české. Společně s K. J. Erbenem, J. Neubauerem a V. Grünwaldem přeložil do češtiny Občanský zákoník.\n\nPo porážce revoluce a nástupu Bachova neoabsolutismu patřil podobně jako Václav Vladivoj Tomek ke skupině konzervativně orientovaných Čechů, kteří byli loajální k novým poměrům a kombinovali zájem o rozvoj českého kulturního života s věrností monarchii a odmítáním pokrokářských a demokratických směrů. V roce 1852 napsal Tomek na Jirečkův podnět posudek na profesora filozofie Ignáce Jana Hanuše, který byl pak propuštěn ze státních služeb. Roku 1850 odešel do Vídně, kde pracoval jako státní úředník (právník na Ministerstvu kultu a vyučování). Postupně se dostal i na vysoké úřednické posty. Roku 1859 byl jmenován ministerským tajemníkem, roku 1867 sekčním radou a v letech 1869–1870 byl ministerským radou. V této funkci se významně podílel na rozvoji českojazyčného školství. Od roku 1851 byl členem komise, která vypracovala české vědecké názvosloví pro střední školy a z pověření ministra Leopolda Lva Thun-Hohensteina vydal českou čítanku. Od roku 1859 vedl na ministerstvu oddělení pro střední školy v Čechách a dalších neněmeckých zemích Rakouska. Roku 1862 se zastal pravosti Rukopisu královédvorského.\n\nPo obnovení ústavního života se angažoval i v aktivní politice. Nebyl ovšem stoupencem českého státoprávního programu. Historik Otto Urban ho popisuje jako přesvědčeného Rakušana, bez nacionálních předsudků. Náležel do okruhu konzervativců okolo staročeské strany. 5. února 1870 se stal ministrem kultu a vyučování Předlitavska ve vládě Karla von Hohenwarta. Ve vládě setrval do 26. října 1871. I v ministerské funkci se zasadil o rozvoj neněmeckého školství. Zavedl polštinu na Lvovskou univerzitu, založil akademii věd v Krakově. Pokročil v zavádění rovnoprávnosti obou zemských jazyků v Čechách (rozdělení zkušební komise pro učitele na českou a německou sekci) a nechal založit několik českojazyčných vzdělávacích ústavů na Moravě. Za své federalisticky orientované kroky čelil, stejně jako celá vláda Karla von Hohenwarta, kritice od německo-rakouských, centralistických sil. Hohenwartův kabinet vydržel jen několik měsíců. Následně se krátce vrátil do rodného Vysokého Mýta a od roku 1872 se přestěhoval do Prahy, kde se věnoval literární činnosti.\n\nOd roku 1872 byl členem Královské české společnosti nauk a v letech 1875–1888 i jejím předsedou. V období let 1876–1884 zasedal v obecním zastupitelstvu Prahy (v letech 1877–1880 rovněž členem městské rady), kde se orientoval na školské otázky. Roku 1886 opětovně vstoupil do sporu o Rukopisy a společně s Tomkem a dalšími vědeckými kapacitami se vyslovili ve prospěch pravosti rukopisů.\n\nZasedal v Českém zemském sněmu, jehož poslancem byl v období let 1878–1888. Ve volbách do Říšské rady roku 1879 získal i mandát v Říšské radě (celostátní zákonodárný sbor), kde reprezentoval městskou kurii, obvod Příbram, Březové Hory atd. Do vídeňského parlamentu byl opětovně zvolen za týž obvod ve volbách do Říšské rady roku 1885. Slib složil 28. září 1885, rezignaci na poslanecké křeslo oznámil na schůzi 11. října 1887.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nByl členem mnoha spolků a výborů, členem polské, jihoslovanské a uherské akademie, archeologických spolků v Moskvě a v Záhřebu a Královské historické společnosti v Londýně. Roku 1884 byl vyznamenán řádem Železné koruny. Svou všestrannou a intenzivní činností si vysloužil nepřátelství mnoha kolegů a roku 1887 se ve Vídni nervově zhroutil. Je pochován na Vyšehradském hřbitově.\n\nManželka Božena (1831-1895) byla dcerou Pavla Josefa Šafaříka. (O Boženě Jirečkové uvádí dobový nekrolog, že byla vlastenkou a v revolučním roce 1848 šila pro revolucionáře prapory a kokardy.) Manželé Jirečkovi měli tři dcery - Ludmilu (1857-1879), Helenu (1859-1872), Svatavu (1863-1918) a syna Konstantina (1854-1918). Jeho bratr Hermenegild Jireček se stal známým historikem, syn Konstantin Jireček byl odborníkem na Balkán, dcera Svatava byla malířkou a fotografkou; zemřela v Vídni.\n\n\n\n\n\n\n\n\n"}
{"id": "395836", "url": "https://cs.wikipedia.org/wiki?curid=395836", "title": "Bytomské knížectví", "text": "Bytomské knížectví\n\nKnížectví bytomské ( ), také Bytomsko, bylo jedno z mnoha knížectví ve Slezsku. Hlavní město byla Bytom.\n\nZaloženo bylo roku 1281 oddělením od Knížectví opolského. Opolsko bylo tehdy rozděleno na tři díly a Knížectví bytomské získal spolu s částí Kozelska kníže Kazimír Bytomský. Již roku 1289 se stalo českým lénem, když se Kazimír kvůli sporům se svými bratry obrátil s žádostí o ochranu na Václava II. Po vymření piastovských knížat došlo k válkám o následnictví, Karel IV. přiřkl knížectví Přemyslu Těšínskému. V roce 1430 Bytomsko dobyli husité, ale již v roce 1433 je vyhnal Mikuláš Ratibořský a územní zisk pak ubránil před opolskými knížaty. Bytomsko pak měnilo často majitele, zprvu přešlo na Konráda Olešnického. Roku 1475 připadlo Matyáši Korvínovi, který je zastavil Janovi ze Žerotína. Roku 1498 se opět spojilo s Opolským knížectvím a roku 1526 je získal Jiří z Brandenburku-Ansbachu. Jan Jiří Krnovský je pak ztratil kvůli podpoře českého povstání. V roce 1623 je získal Lazar Henckel z Donnersmarcku. Součástí Zemí koruny české zůstalo až do roku 1742, kdy bylo zabráno Pruskem.\n"}
{"id": "395837", "url": "https://cs.wikipedia.org/wiki?curid=395837", "title": "Boleslav II. Smělý", "text": "Boleslav II. Smělý\n\nBoleslav II. (pol. \"Bolesław II\"; okolo r. 1042 – 2. nebo 3. dubna 1081 nebo 1082) byl polský kníže (1058-1076) a král (1076-1079) z rodu Piastovců. Tento panovník získal řadu přídomků, tři nejčastější jsou Štědrý (pol. \"Szczodry\"), Smělý (pol. \"Śmiały\") a Ukrutný (pol. \"Okrutny\"). V české literatuře je často užíván ten druhý, v polské převládá ten první, který král i sám užíval. Byl synem polského knížete Kazimíra I. a jeho ženy Dobroněgy Kyjevské.\n\nVybudoval mnoho nových kostelů a klášterů, pozvedl finance svého státu zavedením ražby kvalitních mincí a přechodně posílil moc panovníka. Byl zarytým nepřítelem římského císaře Jindřicha IV. a českého krále Vratislava II. a snažil se vybudovat dlouhodobé spojenectví s Uhrami a Kyjevskou Rusí, s jejichž vládnoucími rody byl pokrevně i zájmově spřízněn. Jeho spojenectví s papežem Řehořem VII. proti císaři mu roku 1076 přineslo královský titul (respektive jeho oficiální uznání).\n\nJeho rostoucí moc začala znepokojovat polskou šlechtu a o trůn navíc začal usilovat jeho bratr Vladislav Herman. Určitou roli mohl hrát i poněkud divoký životní styl panovníka provázený výstřelky (s oblibou unášel a týral ženy, snad trpěl sexuální úchylkou), které začala kritizovat církev v čele s krakovským biskupem Stanislavem, a spory s církví o některá její práva (o církevní majetek a právo azylu).\n\nSpory se Stanislavem vygradovaly do té míry, že na jedné straně biskup buďto králi hrozil klatbou, nebo ji na něj uvalil (případně ji na jeho žádost uvalil papež), na druhé straně král biskupa patrně prohlásil za zrádce (co přesně tento termín znamenal a zda byl kryt nějakým legitimním soudním rozhodnutím není jasné) a 11. dubna 1079 vpadl do kostela sv. Michala ve Skalce, kde Stanislav právě sloužil mši, a vlastnoručně jej zabil přímo u oltáře.\n\nBezprostředně poté vypuklo v zemí povstání, které krále vyhnalo do Uher. O dva roky později (1081/82) Boleslav II. zemřel za záhadných okolností, zřejmě byl otráven.\n\n"}
{"id": "395841", "url": "https://cs.wikipedia.org/wiki?curid=395841", "title": "Travnatý dvorec", "text": "Travnatý dvorec\n\nTravnatý dvorec (anglicky \"Grass court\") je jeden z druhů tenisového hřiště. Základem trávy je jílek různého složení dle jednotlivých turnajů. Ve Wimbledonu je obsah jílku 100 %, což způsobuje pomalejší odskok míče, než na jiných travnatých dvorcích.\n\nPřestože je tráva tradičním tenisovým povrchem, byla nahrazena jinými povrchy, které se uplatnily ve vyšší míře (antuka a tvrdý povrch). O travnatý kurt je třeba intenzivně pečovat. Každý rok je trávu nutné přesévat, neustále upravovat a v dešti se jedná o nehratelný povrch kvůli její kluzkosti. V takovém případě je nejlepší variantou povrch zahalit, aby byl ochráněn před působením vody. \n\nNejvyšší výskyt travnatých dvorců je v Anglii. \n\nTráva jako kluzký povrch způsobuje nízké, rychlé odskoky tenisového míče, které mohou měnit po odskoku trajektorii letu, způsobené nerovnostmi podkladu. Proto je preferován systém servis-volej a hra od základní čáry s dlouhými výměnami je méně častá. Tento povrch upřednostňuje silové hráče. Z úderů jsou nejdůležitější podání, voleje a return. V této souvislosti má prolomení podání vyšší důležitost než na ostatních površích. Příprava úderů a reakční doba hráče na údery soupeře je kratší z důvodů rychlého odskoku, a proto jsou míče častěji hrány v nedokonalém tenisovém postavení.\n\nNejúspěšnějším současným tenistou na travnatém povrchu je Roger Federer, sedminásobný wimbledonský vítěz. Jeho porážka ve finále Wimbledonu 2008 od Rafaela Nadala ukončila jeho nepřetržitou šňůru vítězství na trávě po 65 zápasech – z toho ve 40 zápasech na Wimbledonu, kde tak získal pět titulů v řadě.\nV historii tenis poznal tři výjimečné tenisty na trávě, Rogera Federera, Pete Samprase se 7 wimbledonskými tituly a Bjorna Borga s pěti tituly v řadě. Úspěšnými hráči dále byli John McEnroe, Boris Becker, Stefan Edberg a Jimmy Connors. Naopak Ivanu Lendlovi se tento grandslam jako jediný, i přes dvě finálové účasti, nepodařilo nikdy vyhrát. \n\nNejúspěšnější tenistkou je Martina Navrátilová, která zde vyhrála devětkrát ve dvouhře a celkově má 20 wimbledonských titulů. Dalšími úspěšnými ženami jsou Steffi Grafová a Serena Williamsová.\n\n\n\n"}
{"id": "395849", "url": "https://cs.wikipedia.org/wiki?curid=395849", "title": "Plešnice", "text": "Plešnice\n\nPlešnice je vesnice v okrese Plzeň-sever, kraj Plzeňský. Žije v ní obyvatel.\n\nPrvní písemná zmínka o vsi pochází z roku 1357.\n\n\n"}
{"id": "395858", "url": "https://cs.wikipedia.org/wiki?curid=395858", "title": "Ornice", "text": "Ornice\n\nOrnice je kulturní, úrodná vrstva půdy vznikající zemědělskou činností na polích. Vzniká jednak z původního půdního typu, jednak obráběním půdy, zapravováním organických a minerálních hnojiv; působením klimatických, biologických a chemických činitelů. Obsahuje hodně humusu.\n\nPokud se odnímá zemědělská půda například pro výstavbu nebo těžbu apod., ať už trvale nebo jen dočasně, provádí se skrývka ornice a zajišťuje se, aby mohla být využita pro svůj původní účel.\n"}
{"id": "395868", "url": "https://cs.wikipedia.org/wiki?curid=395868", "title": "Ivan Mráz", "text": "Ivan Mráz\n\nIvan Mráz (* 24. května 1941, Levoča) je bývalý československý fotbalista, útočník, reprezentant. Po skončení aktivní kariéry pracoval jako trenér, novinář - zpravodaj ČTK v Římě, trenér a manažer v Kostarice.\n\nJako hráč prošel postupně čtyřmi kluby: Slovanem Bratislava, Spartou, Duklou a MVV Maastricht. Hrál na pozici útočníka, V československé lize nastoupil ke 161 utkáním, v nichž nastřílel 55 branek. Za národní tým odehrál 4 zápasy s bilancí pěti branek, za reprezentační B-tým nastoupil ve 3 utkáních, za olympijskou reprezentaci nastoupil v 6 utkáních a dal 6 gólů, za juniorskou reprezentaci nastoupil v 7 utkáních a dal 4 góly a za dorosteneckou reprezentaci nastoupil ve 4 utkáních a dal 1 gól. Patřil k fotbalovému mužstvu, které na LOH 1964 získalo stříbrné medaile. Vítěz Československého poháru 1963/64, finalista 1966/67, vítěz 1971/72. V Poháru mistrů evropských zemí nastoupil ve 17 utkáních a dal 12 gólů a v Poháru vítězů pohárů nastoupil v 5 utkáncích a dal 6 gólů. Byl se 6 góly nejlepším střelcem Poháru vítězů pohárů 1964/65.\n\n\n\n"}
{"id": "395885", "url": "https://cs.wikipedia.org/wiki?curid=395885", "title": "Referenční elipsoid", "text": "Referenční elipsoid\n\nReferenční elipsoid se používá jako matematická aproximace tvaru Země a jiných těles ve vesmíru. Skutečný tvar Země je nepravidelný, a to nejen pokud jde o nadmořskou výšku jednotlivých bodů na jejím povrchu, ale i pokud jde o střední klidovou vzdálenost hladiny moře od středu Země (geoid). Souvisí to s nepravidelným rozložením hmoty uvnitř Země, a tedy s rozdílnými gravitačními potenciály na různých místech na povrchu. Klidová vzdálenost mořské hladiny od středu Země se na různých místech planety může lišit až o 100 m.\n\nV historii byla definována řada různých referenčních elipsoidů a i v současnosti se pro mapování různých míst zemského povrchu používají různé referenční elipsoidy - vzhledem k nepravidelnosti zemského povrchu může být pro každou oblast vhodnější jiný elipsoid. Znalost použitého elipsoidu (tedy jeho poloos a případného posunutí vůči středu Země) je nezbytná pro přenesení souřadnic z mapy do terénu; při použití jiného elipsoidu, než k jakému byla mapa vztažena, mohou rozdíly činit i stovky metrů, což je fatální např. při námořní navigaci: 200 m může být rozdíl mezi dvěma stranami jednoho korálového útesu.\n\nTypický referenční elipsoid je zploštělý sferoid, jehož větší poloosa vymezuje rovník, menší pak vzdálenost pólů od středu Země. Z toho plyne, že osa formula_1 odpovídá ose Země (souřadnice od jižního pólu k severnímu, počátek ve středu Země). Za osu formula_2 se považuje osa procházející průsečíkem rovníku a nultého poledníku (souřadnice rostou od opačné strany planety k tomuto bodu, tedy od Tichého oceánu k Atlantskému). Za osu formula_3 se považuje osa procházející průsečíkem rovníku a devadesátého poledníku (západní i východní délky - souřadnice rostou od západu na východ, tedy zhruba od Galapág k Sumatře).\n\nSoučasným globálním standardem mezi referenčními elipsoidy je tzv. WGS-84, jehož střed leží ve středu Země a poloosy \"a\" = 6 378 137 m, \"b\" = 6 356 752,3 m. Tento elipsoid se používá např. při satelitní navigaci GPS. Ostatní referenční elipsoidy lze definovat pomocí posunutí jejich středu vůči středu WGS-84, případně i změnou délky poloos (změnou délky hlavní polosy a rozdílem zploštění).\n"}
{"id": "395893", "url": "https://cs.wikipedia.org/wiki?curid=395893", "title": "Jelena Dokićová", "text": "Jelena Dokićová\n\nJelena Dokićová skutečným jménem Jelena Dokić/Јелена Докић, (* 12. duben 1983, Osijek, Chorvatsko, Jugoslávie) je australská profesionální tenistka jugoslávského původu.\n\nNejvýše byla na žebříčku WTA klasifikována na 4. místě (19. srpen 2002). Po sérii problémů, v nichž hrál negativní úlohu především její otec, klesala v hodnocení níže. V roce 2008 zvítězila ve třech turnajích ITF, což ji vyneslo na 175. místo žebříčku.\n\nMezi největší úspěchy její kariéry patří semifinále Wimbledonu a na letních olympijských hrách v Sydney roku 2000 (v 17 letech). Dále pak čtvrtfinálové účasti na French Open 2002 a Australian Open 2009. Dokázala již také porazit několik tehdy aktuálních světových jedniček Martinu Hingisovou (1999), Serenu Williamsovou (2000) a Kim Clijstersovou (2003).\n\nJelena Dokićová se narodila v Osijeku srbským rodičům, otci Damirovi a matce Ljiljaně. Její mladší bratr se jmenuje Savo. Po vypuknutí války v Jugoslávii v roce 1991 se rodina přestěhovala do Somboru v Srbsku a v roce 1994 emigrovala do Austrálie. Tam se usadila ve Fairfieldu, na předměstí Sydney, kde Jelena absolvovala střední školu.\n\nNa tenisovém okruhu jí doprovázel od počátku otec, s nímž zaznamenala problémy. Damir Dokić byl již v roce 1999 napomenut za pokřikování v opilosti z tribuny na turnaji v britském Edgbastonu. V roce 2000 měl na Australian Open fyzický konflikt s kameramanem, ve Wimbledonu rozbil mobilní telefon novináři a po roztržce s obsluhou na US Open dostal zákaz vstupu na turnaje okruhu WTA v délce trvání šesti měsíců. Jelena se s ním rozešla v roce 2003. Od té doby s ním neudržuje žádný kontakt a nepřeje si změnu tohoto stavu.\n\n"}
{"id": "395898", "url": "https://cs.wikipedia.org/wiki?curid=395898", "title": "Mistrovství světa v ledním hokeji 1957", "text": "Mistrovství světa v ledním hokeji 1957\n\n24. mistrovství světa a 35. mistrovství Evropy v ledním hokeji probíhalo ve dnech 24. února - 5. března 1957 v Sovětském svazu.\n\nNa turnaj se přihlásilo 8 mužstev. Hrálo se jednokolově systémem každý s každým. Kanada a USA odmítly účast na protest proti potlačení maďarského povstání sovětskými vojsky v roce 1956.\n\n Švédsko – NDR 11:1 (5:0, 5:0, 1:1)\n\n24. února 1957 (13:30) – Moskva (Dvorec sporta Lužniki)\nBranky Švédska: 3x Nils Nilsson, 2x Sven Tumba Johansson, Lars Björn, Vilgot Larsson, Eilert Määttä, Erling Lindström, Lars-Eric Lundvall, Valter Åhlén\nBranky NDR: Joachim Rudert.\nRozhodčí: Starovojtov, Kanunnikov (URS).\nVyloučení: 1:2\n\nŠvédsko: Flodqvist – Stoltz, Björn, Svedberg, Larsson – Määttä, Tumba Johansson, Lindström – Pettersson, Nilsson, Lundvall – Åhlén, Eriksson, Öberg.\n\nNDR: Katzur – Heinecke, Zoller, Kuczera, Senftleben – Buder, Nickel, Novy – Blümel, Rudert, Stürmer – Künstler, Jablonski, Frenzel.\n\n24. února 1957 (17:00) – Moskva (Dvorec sporta Lužniki)\nBranky SSSR: 4x Venjamin Alexandrov, 2x Alexander Čerepanov, 2x Konstantin Loktěv, 2x Vsevolod Bobrov, 2x Jurij Pantjuchov, Nikolaj Chlystov, Jevgenij Babič, Vladimir Grebennikov, Nikolaj Sologubov.\nBranky Japonska: nikdo\nRozhodčí: Wycisk (POL), Güldner (AUT)\nVyloučení: 0:1\n\nSSSR: Pučkov – Sologubov, Tregubov, Žiburtovič, Sidorenkov – Babič, Grebennikov, Bobrov – Panťuchov, Guryšev, Chlystov – Loktěv, Alexandrov, Čerepanov.\n\nJaponsko: Yasumoto – Mijazaki, Kikuchi, Kanedo, Tanabe – Honma, Watanabe, Tor. Sakurai – Sato, Sugawara, Emory – Mondsee, Fujimori.\n\n24. února 1957 (19:00) – Moskva (Stadion Dinamo)\nBranky Finska: 3x Voitto Soini, 2x Yrjö Hakala\nBranky Polska: Rudolf Czech, Szymon Janiczko, Józef Kurek.\nRozhodčí: Ahlin, Vilkert (SWE)\nVyloučení: 1:1\n\nFinsko: Viitala – Salonen, Nurmi, Lampainen, Koiso – Hakala, Hytönen, Luostarinen – Salmi, Kilpiö, Rastio – Sundelin, Nieminen, Soini.\n\nPolsko: Waclaw – Zawadzki, Chodakowski, Csorich, Rozanski – Janiczko, Nowak, Bryniarski – Gosztyla, Czech, Kurek – Pawelczyk, Wilczek, Jonczyk.\n\n24. února 1957 (21:00) – Moskva (Stadion Dinamo)\nBranky Československa: 4. Slavomír Bartoň, 5. Ladislav Grabovský, 12. Miloslav Šašek, 16. Slavomír Bartoň, 28. Jan Kasper, 35. Vilém Václav, 42. Karel Gut, 42. František Vaněk, 46. Vilém Václav.\nBranky Rakouska: nikdo\nRozhodčí: Neumayer (GER), Schuster (GDR)\nVyloučení: 1:3 (0:0)\n\nČSR: Karel Straka – Karel Gut, František Tikal, Jan Kasper, Stanislav Sventek – Slavomír Bartoň, František Vaněk, Miroslav Vlach – Jiří Pokorný, Václav Pantůček, Ladislav Grabovský – Miloslav Šašek, Miloslav Vinš, Vilém Václav.\n\nRakousko: Wolfgang Gerl – Adolf Bachura, Hermann Knoll, Franz Potucek, Rudolf Wurmbrand – Rudolf Monitzer, Konrad Staudinger, Wolfgang Jöchl – Hans Zollner, Othmar Steiner, Walter Znenahlik –Kurt Kurz, Hans Wagner, Gerhard Springer.\n\n25. února 1957 (17:00) – Moskva (Dvorec sporta Lužniki)\nBranky Československa: 3. Miloslav Vinš, 4. Miloslav Vinš, 12. Slavomír Bartoň, 14. Václav Pantůček, 15. Jiří Pokorný, 18. Miloslav Vinš, 21. Miroslav Vlach, 27. František Vaněk, 31. Karel Gut, 35. Slavomír Bartoň, 38. Vilém Václav, 45. Slavomír Bartoň, 49. Jiří Pokorný, 52. Jiří Pokorný, 54. Miroslav Vlach\nBranky NDR: Joachim Rudert\nRozhodčí: Ahlin (SWE), Hayrachi (JPN)\nVyloučení: 0:1 (0:0)\n\nČSR: Jiří Kulíček – Karel Gut, František Tikal, Stanislav Bacílek, Stanislav Sventek – Slavomír Bartoň, František Vaněk, Miroslav Vlach – Jiří Pokorný, Václav Pantůček, Ladislav Grabovský – Miloslav Šašek, Miloslav Vinš, Vilém Václav.\n\nNDR: Günther Katzur (15. Hans Mack) – Heinz Kuczera, Lothar Zoller, Werner Heinicke, Helmut Senftleben – Wolfgang Nickel, Erich Novy, Werner Künstler – Kurt Jablonski, Hans Frenzel, Wolfgang Blümel – Joachim Rudert, Kurt Stürmer.\n\n25. února 1957 (19:00) – Moskva (Dvorec sporta Lužniki)\nBranky SSSR: 4x Vsevolod Bobrov, 3x Alexej Guryšev, 2x Konstantin Loktěv, Venjamin Alexandrov, Alexander Čerepanov\nBranky Finska: Risto Aaltonen.\nRozhodčí: Adamec, Medzihradský (TCH)\nVyloučení: 2:1\n\nSSSR: Pučkov – Sologubov, Tregubov, Žiburtovič, Sidorenkov – Babič, Uvarov, Bobrov – Panťuchov, Guryšev, Chlystov – Loktěv, Alexandrov, Čerepanov.\n\nFinsko: Niemi – Salonen, Lampainen, Koiso, Sundelin – Soini, Nieminen, Rastio – Kilpiö, Salmi, Aaltonen - Hakala, Luostarinen.\n\n25. února 1957 (21:00) – Moskva (Stadion Dinamo)\nBranky Švédska: 3x Erling Lindström, 2x Lars Björn, Sven Tumba Johansson, Nils Nilsson, Lars-Eric Lundvall\nBranky Polska: Bronislaw Gosztyla, Zdzislaw Nowak, Werner Kadow.\nRozhodčí: Neumayer (GER), Schuster (GDR).\nVyloučení: 1:3\n\nŠvédsko: Casslind – Stoltz, Björn, Svedberg, Larsson – Määttä, Tumba Johansson, Lindström – Nilsson, Lundvall, Öberg – Pettersson, Bröms, Eriksson.\n\nPolsko: Pabisz – Zawadzki, Chodakowski, Csorich, Chmura – Gosztyla, Czech, Kurek – Janiczko, Nowak, Kadow - Pawelczyk, Wilczek, Jonczyk.\n\n26. února 1957 (19:30) – Moskva (Dvorec sporta Lužniki)\nBranky Rakouska: Rudolf Monitzer, Walter Znenahlik, vlastní\nBranky Japonska: 2x Mičio Sugawara, Kazuo Watanabe\nRozhodčí: Jachonin, Gorbunov (URS)\nVyloučení: 2:2\n\nJaponsko: Yasumoto – Mijazaki, Kikuchi, Kanedo, Tanabe - Honma I, Watanabe, Tor. Sakurai – Sato, Sugawara, Emory – Mondsee, Fujimori, Tošiniko Jamada\n\nRakousko: Nusser – Bachura, Knoll, Potucek, Wurmbrand – Steiner, Wagner, Znenahlik – Monitzer, Staudinger, Jöchl – Kurz, Föderl, Tischer.\n\n27. února 1957 (17:00) – Moskva (Centraľnyj stadion imeni V. I. Lenina)\nBranky Finska: 3x Yrjö Hakala, Teppo Rastio, Jorma Salmi\nBranky NDR: Kurt Stürmer, Manfred Buder, Helmut Senftleben.\nRozhodčí: Jachonin, Gorbunov (URS)\nVyloučení: 3:2\n\n27. února 1957 (19:00) – Moskva (Centraľnyj stadion imeni V. I. Lenina)\nBranky Československa: nikdo\nBranky Švédska: 30. Sven Tumba Johansson, 60. Ronald Pettersson\nRozhodčí: Neumayer (GER), Wycisk (POL)\nVyloučení: 1:3 (0:0)\nČSR: Karel Straka – Karel Gut, František Tikal, Jan Kasper, Stanislav Sventek – Slavomír Bartoň, František Vaněk, Miroslav Vlach – Jiří Pokorný, Václav Pantůček, Stanislav Bacílek – Miloslav Šašek, Miloslav Vinš, Vilém Václav.\n\nŠvédsko: Thord Flodqvist – Roland Stoltz, Lars Björn, Hans Svedberg, Vilgot Larsson – Ronald Pettersson, Nils Nilsson, Lars-Eric Lundvall – Eilert Määttä, Sven Tumba Johansson, Erling Lindström – Hans Eriksson, Sigurd Bröms, Hans Öberg.\n\n27. února 1957 (19:30) – Moskva (Stadion Dinamo)\nBranky Polska: 3x Zdzislaw Nowak, 2x Józef Kurek, Rudolf Czech, Kazimierz Chodakowski, Stefan Csorich\nBranky Japonska: Tošiniko Jamada, Isao Ono, Takeši Kikuči\nRozhodčí: Adamec, Medzihradský (TCH)\nVyloučení: 1:1\n\nPolsko: Waclaw – Zawadzki, Chodakowski, Csorich, Chmura – Gosztyla, Czech, Kurek – Janiczko, Nowak, Kadow - Pawelczyk, Wilczek, Jonczyk.\n\nJaponsko: Yasumoto (Sato) – Mijazaki, Kanedo, Kikuchi, Natabu - Honma I, Isao, Watanabe - Sakurai Ter., Massasi, Sugawara - Emori, Monji, Tošiniko Jamada\n\n27. února 1957 (21:30) – Moskva (Stadion Dinamo)\nBranky SSSR: 6x Vsevolod Bobrov, 4x Jurij Pantjuchov, 4x Konstantin Loktěv, 3x Ivan Tregubov, 2x Nikolaj Sologubov, Alexej Guryšev, Alexander Čerepanov, Nikolaj Chlystov\nBranky Rakouska: Rudolf Monitzer\nRozhodčí: T. Lindroos (FIN), Schuster (GDR)\nVyloučení: 0:2\n\n28. února 1957 (19:30) – Moskva (Dvorec sporta Lužniki)\nBranky SSSR: 3x Nikolaj Sologubov, 2x Henrich Sidorenko, Konstantin Loktěv, Alexej Guryšev, Alexander Čerepanov, Jurij Pantjuchov, Vsevolod Bobrov\nBranky Polska: Kazimierz Chodakowski\nRozhodčí: Ahlin, Vilkert (SWE)\nVyloučení: 1:4\n\nSSSR: Pučkov – Sologubov, Tregubov, Žiburtovič, Sidorenkov – Babič, Uvarov, Bobrov – Panťuchov, Guryšev, Chlystov – Loktěv, Alexandrov, Čerepanov.\n\nPolsko: Pabisz – Chodakowski, Csorich, Chmura, Rozanski – Gosztyla, Czech, Kurek – Wilczek, Nowak, Pavelczyk - Janiczko, Zawadzki, Kadow.\n\n28. února 1957 (21:00) – Moskva (Stadion Dinamo)\nBranky Československa: 36. Ladislav Grabovský, 44. Jan Kasper, 58. Miloslav Vinš\nBranky Finska: nikdo\nRozhodčí: Starovojtov (URS), Güldner (AUT)\nVyloučení: 0:1 (0:0)\n\nČSR: Jiří Kulíček – Karel Gut, František Tikal, Stanislav Sventek, Stanislav Bacílek – Jan Kasper, Slavomír Bartoň, František Vaněk – Miroslav Vlach, Jiří Pokorný, Václav Pantůček – Ladislav Grabovský, Miloslav Šašek, Miloslav Vinš – Vilém Václav.\n\nFinsko: Unto Wiitala – Mauno Nurmi, Olli Knuutinen, Matti Lampainen, Erkki Koiso – Yrjö Hakala, Erkki Hytönen, Esko Luostarinen – Voitto Soini, Risto Aaltonen, Matti Sundelin – Jorma Salmi, Raimo Kilpiö, Pertti Nieminen.\n\n1. března 1957 (19:00) – Moskva (Dvorec sporta Lužniki)\nBranky Švédska: 4x Sigurd Bröms, 2x Eilert Määttä, Erling Lindström, Ronald Pettersson, Lars-Eric Lundvall, Hans Öberg.\nBranky Rakouska: nikdo\nRozhodčí: Neumayer (GER), Hayrachi (JPN).\nVyloučení: 1:1\n\n1. března 1957 (21:00) – Moskva (Dvorec sporta Lužniki)\nBranky NDR: 3x Wolfgang Blümel, 2x Kurt Stürmer, Joachim Rudert, Erich Novy, Wolfgang Nickel, Günther Schischefski\nBranky Japonska: Takeši Kikuči, Šiniči Honma\nRozhodčí: Starovojtov, Kanunnikov (URS).\nVyloučení: 0:0\n\n2. března 1957 (18:00) – Moskva (Dvorec sporta Lužniki)\nBranky Finska: 3x Teppo Rastio, 2x Jorma Salmi, 2x Matti Sundelin, 2x Erkki Hytönen\nBranky Rakouska: Rudolf Monitzer, Walter Znenahlik\nRozhodčí: Adamec, Medzihradský (TCH)\nVyloučení: 1:1\n\n2. března 1957 (21:00) – Moskva (Dvorec sporta Lužniki)\nBranky NDR: 2x Novy, Joachim Rudert, Werner Heinicke, Kurt Jablonski, Werner Künstler\nBranky Polska: Rudolf Czech, Szymon Janiczko.\nRozhodčí: T. Lindroos (FIN), Gorbunov (URS).\nVyloučení: 1:1\n\nNDR: Katzur – Kuczera, Heinecke, Senftleben, Künstler – Rudert, Stürmer, Jablonski – Buder, Schischefski, Nickel – Hönig, Novy.\n\nPolsko: Pabisz (Waclaw) – Chodakowski, Csorich, Chmura, Rozanski – Gosztyla, Czech, Kurek – Wilczek, Zawadzki, Pawelczyk - Janiczko, Zawadzki, Kadow.\n\n2. března 1957 (21:00) – Moskva (Stadion Dinamo)\nBranky Švédska: 4x Ronald Pettersson, 3x Nils Nilsson, 3x Sigurd Bröms, 2x Eilert Määttä, 2x Sven Tumba Johansson, 2x Hans Öberg, Erling Lindström, Lars-Eric Lundvall\nBranky Japonska: nikdo\nRozhodčí: Güldner (AUT), Wycisk (POL)\nVyloučení: 0:1\n\n2. března 1957 (21:00) – Moskva (Centraľnyj stadion imeni V. I. Lenina)\nBranky Československa: 27. Václav Pantůček, 45. Jiří Pokorný\nBranky SSSR: 32. Nikolaj Sologubov, 54. Alexej Guryšev.\nRozhodčí: Ahlin, Vilkert (SWE)\nVyloučení: 2:1 (0:0, 0:1)\n\nČSR: Karel Straka – Karel Gut, František Tikal, Stanislav Bacílek, Stanislav Sventek – Slavomír Bartoň, František Vaněk, Miroslav Vlach – Jiří Pokorný, Václav Pantůček, Ladislav Grabovský – Miloslav Šašek, Miloslav Vinš, Vilém Václav.\n\nSSSR: Nikolaj Pučkov – Nikolaj Sologubov, Ivan Tregubov, Pavel Žiburtovič, Henrich Sidorenko – Jevgenij Babič, Alexander Uvarov, Vsevolod Bobrov – Jurij Pantjuchov, Alexej Guryšev, Nikolaj Chlystov – Konstantin Loktěv, Venjamin Alexandrov, Alexander Čerepanov.\n\n3. března 1957 (13:00) – Moskva (Dvorec sporta Lužniki)\nBranky Polska: 3x Józef Kurek, 2x Werner Kadow\nBranky Rakouska: Rudolf Monitzer\nRozhodčí: Kannunikov, Jachonin (URS)\nVyloučení: 4:1\n\nPolsko: Waclaw – Chodakowski, Csorich, Chmura, Rozanski – Gosztyla, Czech, Kurek – Pawelczyk, Wilczek, Jonczyk - Janiczko, Zawadzki, Kadow.\n\nRakousko: Kern – Neusser, Potucek, Wurmbrand, Knoll - Bachura, Jöchl, Staudinger – Monitzer, Znenahlik, Wagner – Springer, Kurz, Tischer.\n\n4. března 1957 (17:00) – Moskva (Dvorec sporta Lužniki)\nBranky Švédska: 3x Ronald Petterson, 2x Nils Nilsson, 2x Lars-Eric Lundvall, Eilert Määttä, Sigurd Bröms\nBranky Finska: Jorma Salmi, Matti Lampainen, Esko Luostarinen\nRozhodčí: Adamec (TCH), Hayrachi (JPN)\nVyloučení: 1:1\n\n4. března 1957 (19:00) – Moskva (Dvorec sporta Lužniki)\nBranky Československa: 4x Václav Pantůček, 3x Miroslav Vlach, 3x František Tikal, 3x Vilém Václav, 3x Ladislav Grabovský, 2x Stanislav Sventek, 2x Miloslav Vinš, 2x Karel Gut, 2x Slavomír Bartoň, Jiří Pokorný\nBranky Japonska: Jun Fujimori\nRozhodčí: Jachonin, Gorbunov (URS)\nVyloučení: 1:2\n\nČSR: Karel Straka – Karel Gut, František Tikal, Jan Kasper, Stanislav Sventek – Slavomír Bartoň, Prošek, Miroslav Vlach – Jiří Pokorný, Václav Pantůček, Ladislav Grabovský – Miloslav Šašek, Miloslav Vinš, Vilém Václav.\n\nJaponsko: Yasumoto (Tošio Sato) – Naruhiro Mijazaki, Takeši Kikuči, Juzo Kaneda, Masami Tanabu – Šiniči Honma, Kazuo Watanabe, Teruo Sakurai – Masahiro Sato, Jun Fujimori, Tošiniko Jamada – Tošihiko Emori, Jin Sakurai\n\n4. března 1957 (19:00) – Moskva (Stadion Dinamo)\nBranky SSSR: 3x Vladimir Grebennikov, 2x Konstantin Loktěv, 2x Alexej Guryšev, 2x Venjamin Alexandrov, Nikolaj Sologubov, Vitalij Kostarev, Alexander Čerepanov.\nBranky NDR: nikdo\nRozhodčí: Lindroos (FIN), Güldner (AUT)\nVyloučení: 1:1\n\nSSSR: Jerkin – Sologubov, Tregubov, Žiburtovič, Sidorenkov – Babič, Grebennikov, Kostarev – Uvarov, Guryšev, Chlystov – Loktěv, Alexandrov, Čerepanov.\n\n5. března 1957 (12:00) – Moskva (Dvorec sporta Lužniki)\nBranky NDR: Hans Frenzel, Heinz Kuczera, Wolfgang Nickel\nBranky Rakouska: Walter Znenahlik\nRozhodčí: Medzihradský (TCH), Vilkert (SWE)\nVyloučení: 3:2\n\n5. března 1957 (14:00) – Moskva (Dvorec sporta Lužniki)\nBranky Československa: 4x Miroslav Vlach, 2x Miloslav Šašek, Vilém Václav, Jiří Pokorný, Miloslav Vinš, Slavomír Bartoň, Václav Pantůček, Bohumil Prošek\nBranky Polska: Szymon Janiczko, Józef Kurek, Werner Kadow\nRozhodčí: J. Ahlin (SWE), H. Schuster (GDR)\nVyloučení: 2:1 (0:1)\nČSR: Jiří Kulíček – Karel Gut, František Tikal, Stanislav Bacílek, Stanislav Sventek – Slavomír Bartoň, František Vaněk, Miroslav Vlach – Jiří Pokorný, Václav Pantůček, Bohumil Prošek – Miloslav Šašek, Miloslav Vinš, Vilém Václav.\n\nPolsko: Wladyslaw Pabisz (41. Józef Waclaw) – Kazimierz Chodakowski, Stefan Csorich, Mieczyslaw Chmura – Bronislaw Gosztyla, Rudolf Czech, Józef Kurek – Sylvester Wilczek, Zdzislaw Nowak, Roman Pawelczyk – Szymon Janiczko, Stanislaw Jonczyk – Werner Kadow\n\n5. března 1957 (14:00) – Moskva (Stadion Dinamo)\nBranky Finska: 2x Jorma Salmi, Yrjö Hakala, Teppo Rastio, Mauno Nurmi\nBranky Japonska: Tošihiko Emori, Šiniči Honma\nRozhodčí: Starovojtov, Kanunnikov (URS)\nVyloučení: 3:2\n\n5. března 1957 (19:00) – Moskva (Centraľnyj stadion imeni V. I. Lenina)\nBranky SSSR: 33:17 Venjamin Alexandrov, 37:17 Ivan Tregubov, 38:18 Nikolaj Chlystov, 39:55 Nikolaj Sologubov\nBranky Švédska: 10:05 Nils Nilsson, 13:30 Erling Lindström, 42:00 Erling Lindström, 49:18 Eilert Määttä\nRozhodčí: Neumayer (GER), Wycisk (POL)\nVyloučení: 0:1 (0:0)\n\nSSSR: Pučkov – Sologubov, Tregubov, Žiburtovič, Sidorenkov – Uvarov, Grebennikov, Kostarev – Panťuchov, Guryšev, Chlystov – Loktěv, Alexandrov, Čerepanov.\n\nŠvédsko: Flodqvist – Stoltz, Björn, Svedberg, Larsson – Pettersson, Nilsson, Lundvall – Määttä, Tumba Johansson, Lindström – Åhlén, Bröms, Öberg.\n\n1. Švédsko\nBrankáři: Thord Flodqvist, Yngve Casslind.\nObránci: Lars Björn, Vilgot Larsson, Roland Stoltz, Hans Svedberg.\nÚtočníci: Anders Andersson, Sigurd Bröms, Hans Eriksson, Erling Lindström, Lars-Eric Lundvall, Eilert Määttä, Nisse Nilsson, Ronald Pettersson, Sven Tumba Johansson, Valter Åhlén, Hans Öberg.\nTrenér: Folke Jansson.\n2. SSSR\nBrankáři: Nikolaj Pučkov, Jevgenij Jerkin.\nObránci: Nikolaj Sologubov, Ivan Tregubov, Pavel Žiburtovič, Henrich Sidorenko,\nÚtočníci: Alexander Uvarov, Vladimir Grebennikov, Vitalij Kostarev, Jurij Pantjuchov, Alexej Guryšev, Nikolaj Chlistov, Konstantin Loktěv, Venjamin Alexandrov, Alexander Čerepanov, Vsevolod Bobrov, Jevgenij Babič.\nTrenéři: Arkadij Černyšev, Vladimír Jegorov.\n3. Československo\nBrankáři: Karel Straka, Jiří Kulíček\nObránci: – Karel Gut, František Tikal, Jan Kasper, Stanislav Sventek, Stanislav Bacílek.\nÚtočníci: Slavomír Bartoň, František Vaněk, Miroslav Vlach, Jiří Pokorný, Václav Pantůček, Ladislav Grabovský, Miloslav Šašek, Miloslav Vinš, Vilém Václav, Bohumil Prošek.\nTrenéři: Vladimír Kostka, Bohumil Rejda.\n4. Finsko\nBrankáři: Esko Niemi, Unto Wiitala.\nObránci: Mauno Nurmi, Matti Lampainen, Olli Knuutinen, Erkki Koiso, Aki Salonen.\nÚtočníci: Yrjö Hakala, Teppo Rastio, Jorma Salmi, Voitto Soini, Matti Sundelin, Erkki Hytönen, Risto Aaltonen, Esko Luostarinen, Raimo Kilpiö, Pertti Nieminen.\nTrenér: Aarne Honkavaara.\n\n5. NDR\nBrankáři: Günther Katzur, Hans Mack.\nObránci: Werner Heinicke, Lothar Zoller, Heinz Kuczera, Helmut Senftleben, Günther Schischefski.\nÚtočníci: Manfred Buder, Wolfgang Nickel, Erich Novy, Wolfgang Blümel, Joachim Rudert, Kurt Stürmer, Werner Künstler, Kurt Jablonski, Hans Frenzel, Herbert Hönig.\nTrenér: Gerhard Kiessling\n\n6. Polsko\nBrankáři: Józef Waclaw, Wladyslaw Pabisz.\nObránci: Janusz Zawadski, Kazimierz Chodakowski, Stefan Csorich, Stanislaw Rozanski, Mieczyslaw Chmura.\nÚtočníci: Szymon Janiczko, Zdzislaw Nowak, Kazimierz Bryniarski, Bronislaw Gosztyla, Rudolf Czech, Józef Kurek, Roman Pawelczyk, Sylvester Wilczek, Stanislaw Jonczyk, Werner Kadow.\nTrenér: Antonín Haukvic (TCH).\n\n7. Rakousko\nBrankáři: Wolfgang Gerl, Robert Nusser.\nObránci: Adolf Bachura, Hermann Knoll, Franz Potucek, Rudolf Wurmbrand.\nÚtočníci: Rudolf Monitzer, Konrad Staudinger, Wolfgang Jöchl, Hans Zollner, Othmar Steiner, Walter Znenahlik, Kurt Kurz, Hans Wagner, Gerhard Springer, Gustav Tischer, Herbert Föderl.\nTrenér: Udo Holfeld.\n\n8. Japonsko\nBrankáři: Jasumoto Takagi, Tošio Sato.\nObránci: Naruhiro Mijazaki, Takeši Kikuči, Juzo Kaneda, Masami Tanabu.\nÚtočníci: Šiniči Honma, Isao Ono, Kazuo Watanabe, Jin Sakurai, Teruo Sakurai, Masahiro Sato, Mičio Sugawara, Tošiniko Jamada, Tošihiko Emori, Akria Monji, Jun Fujimori, Jošijaki Segawa, Cukasa Kawaniši.\nTrenér: Kijoteru Nišiura.\n\n\n"}
{"id": "395899", "url": "https://cs.wikipedia.org/wiki?curid=395899", "title": "Martina Rákayová", "text": "Martina Rákayová\n\nMartina Rákayová (* 4. září 1976 Košice) je slovenská reprezentantka v orientačním běhu. Jejím největším úspěchem je 10. místo z dlouhé trati na Mistrovství světa v roce 2003 ve švýcarské Joně a 10. místo na juniorském mistrovství v roce 1996. V současnosti běhá za slovenský Košický klub.\n\n"}
{"id": "395900", "url": "https://cs.wikipedia.org/wiki?curid=395900", "title": "Bánovina", "text": "Bánovina\n\nBánovina byla územní jednotka v královské Jugoslávii. Jednalo se o hlavní územní jednotky státu - království se dělilo celkem do devíti bánovin. Ty nesly názvy podle významných řek a neodpovídaly národnostnímu rozložení obyvatelstva. To však byl také záměr. Představitelem každé bánoviny byl bán.\n\nDělení státu do jednotlivých bánovin následovalo krátce po zrušení Vidovdanské ústavy a zákazu politických stran, tedy převratu, ke kterému došlo 6. ledna 1929. Nová politika dvora striktně prosazovala národní jednotu a odmítala jakékoliv dělení na základě náboženství či národností. Přesto tyto rozdíly nebylo možné snadno potlačit. Srbové měli převahu v celkem pěti bánovinách, Chorvati ve dvou, Slovinci pak obývali nejsevernější Drávskou bánovinu. Národnostní menšiny, tedy Albánci, Němci, či Maďaři neměli převahu v žádné z bánovin.\n\nV roce 1931 byla schválena tzv. Oktrojovaná ústava, během které byly hranice těchto celků upraveny. Město Bělehrad získalo zcela nové a samostatné postavení v rámci státu.\n\nVzhledem k nespokojenosti mnohých (hlavně Chorvatů), došlo ke konci 30. let k úpravě tohoto dělení. Na základě dohody mezi tehdejší vládou a chorvatskou opozicí byly Přímořská, Sávská a okraje dalších bánovin sloučeny spolu v Chorvatskou bánovinu. \n\nDělení státu na bánoviny zaniklo spolu s královstvím. Jugoslávie se rozpadla na Srbsko a Chorvatsko, zbytek státu obsadily okupační mocnosti. Po osvobození bylo zaručeno dělení takové, které již bralo ohled na jednotlivé národy a jejich etnické a historické hranice. \n\nJugoslávie se dělila do devíti bánovin. Hlavní město Bělehrad mělo samostatné postavení.\n\n"}
{"id": "395904", "url": "https://cs.wikipedia.org/wiki?curid=395904", "title": "Fay Weldonová", "text": "Fay Weldonová\n\nFay Weldonová, CBE, (* 22. září 1931) je anglická spisovatelka, esejistka a dramatička. Její dílo je spojováno zejména s otázkou feminismu. Hlavními hrdinkami její tvorby bývají současné ženy, které se nemohou vymanit z tíživých situací vyvolaných patriarchální strukturou západní, zejména pak britské, společnosti.\n\nFay Weldon se narodila v anglické vesnici Alvechurch ve Worcestershiru jako Franklin Birkinshaw. Již odmalička měla literární zázemí, neboť dědeček z matčiny strany, Edgar Jepson (1863-1938), i její matka byli spisovatelé. (Matka psala pod pseudonymem Pearl Bellairs, což je alter ego postavy z povídky Aldouse Huxleyho, „\"Farcical History of Richard Greenow\".“)\nPrvní roky života strávila Fay v Aucklandu na Novém Zélandu, kde pracoval její otec jako doktor. Ve 14 letech, po rozvodu svých rodičů, se s matkou a sestrou Jane přestěhovaly do Anglie a Fay pak svého otce už nikdy neviděla. V Anglii navštěvovala školu \"South Hampstead High School\".\n\nNásledně se rozhodla pro studium psychologie a ekonomie na univerzitě St Andrews ve Skotsku, ovšem po svém prvním porodu se přestěhovala do Londýna. Krátce nato začala žít v londýnském Actonu a vzala si svého prvního manžela, o dvacet let staršího Ronalda Batemana, který však nebyl otcem jejího dítěte. Rozvedli se za pouhé dva roky. Fay začala pracovat v reklamní agentuře, aby zajistila dost prostředků pro svého syna, který už v té době začal chodil do školy. Chvíli pracovala jako ředitelka copywritingu a tehdy se stala promotérkou slavného sloganu „\"Do práce na vajíčkový pohon (Go to work on an egg\")“. Navrhla také „\"Vodka tě opije rychleji (Vodka gets you drunker quicker\")“. V rozhovoru pro Guardian jednou řekla: „Je přece logické, že lidé, kteří se chtějí rychle opít tuto informaci uvítají.“ Její nadřízení ovšem nesouhlasili a návrh zamítli.\n\nVe věku 29 let potkala Ronalda Weldona, obchodníka se starožitnostmi. Vzali se a od roku 1963 mají tři syny. V průběhu druhého těhotenství začala Fay psát pro rádio a televizi. O několik let později, v roce 1967, vydala svůj první román \"The Fat Woman´s Joke\". Během následujících třiceti let se jí podařilo vybudovat velmi úspěšnou kariéru - vydala přes 20 románů, sbírky povídek, televizní filmy, novinové a časopisové články a stala je slavnou tváří a hlasem BBC. V roce 1971 napsala Fay první díl úspěšného televizního seriálu \"Upstairs, Downstairs\", za nějž obdržela cenu \"Writers Guild\" za nejlepší scénář k britskému televiznímu seriálu. Je rovněž autorkou předlohy seriálové adaptace Pýcha a předsudek Jane Austenové, kterou v roce 1980 natočila BBC s Elizabeth Garvie a Davidem Rintoulem v hlavních rolích. V roce 1989 se podílela na scénáři k westendskému muzikálu Petuly Clark \"Někdo jako ty\" (\"Someone Like You\").\nV roce 1994 se Fay a Ronald rozvedli. Fay si pak vzala Nicka Foxe, s nímž dosud žije v londýnském Hampsteadu.\nV roce 2000 se Fay stala členkou anglikánské církve a nechala se pokřtít v Katedrále sv. Pavla. To bylo příhodné, poněvadž Fay se nechává slyšet, že na víru ji „obrátil svatý Pavel\".\nV roce 2006 byla na Brunelské univerzitě v západním Londýně jmenována profesorkou tvůrčího psaní: „Dobrý spisovatel musí mít určitou osobnost a přirozený cit pro jazyk, ale spousta věcí se dá naučit - jak rychle a efektivně poskládat slova, aby dávala ten pravý smysl, jak působit elegantně a výmluvně, jak vystihnout emoce, jak vystupňovat napětí a jak vytvářet alternativní světy.“\n\n\nV roce 2002 vydala Fay autobiografii svých raných let, Auto de Fay (odkaz na autodafé (anglicky \"auto de fe\")).\n\n"}
{"id": "395919", "url": "https://cs.wikipedia.org/wiki?curid=395919", "title": "Velmistryně", "text": "Velmistryně\n\nVelmistryně (angl. \"Woman Grandmaster\", WGM) je nejvyšší titul rezervovaný v šachu ženám (pomineme-li titul mistryně světa). Zaveden byl v roce 1977, 27 let po prvním udělení nižšího titulu mezinárodní mistryně.\n\nPožadavky na udělení tohoto titulu jsou výrazně menší, než požadavky na udělení titulu mezinárodního velmistra (GM), se kterým se ovšem vzájemně nevylučuje, takže některé šachistky vlastní tituly oba (např. Judit Polgárová).\n\n"}
{"id": "395921", "url": "https://cs.wikipedia.org/wiki?curid=395921", "title": "Kódžiró Sasaki", "text": "Kódžiró Sasaki\n\nKódžiró Sasaki ( , 1585? – 13. duben 1612) byl největším soupeřem Mijamota Musašiho. Podle stejnojmenné knihy Eidžiho Jošikawy ovládal \"mistrovství rychlého tasení\" meče. Tato vzácná technika spočívá v bleskovém tasení japonského dlouhého meče katany. Útok mistra je tak rychlý, že ho většina lidí nedokáže včas zaregistrovat. Kódžiró Sasaki používal výjimečně dlouhý meč, což je při této technice neobvyklé, neboť bývá obvykle praktikována s krátkými meči. Sasakiho meč se v překladu nazýval \"Dlouhé Bidlo\". Musaši však porazil i tohoto nebezpečného protivníka a tím dokázal, že je pravděpodobně největším mistrem meče v japonské historii.\n\nAvšak legend týkajících se Sasakiho porážky je více a vzájemně se od sebe poněkud liší. \nPodle jiné legendy prý Musaši přišel s tříhodinovým zpožděním při západu slunce. To Sasakiho tak rozhněvalo, že se nedokázal patřičně soustředit a souboj, který už téměř vyhrál, nakonec prohrál. \nDalší verze se zmiňuje o tom, že v rozhodujícím momentu oslepilo Sasakiho slunce a díky tomu Musaši vyhrál. Jeho pozdní příchod mohl být tedy záměrnou lstí. Poté co zabil Sasakiho svým obzvlášť dlouhým bokenem prý Musaši okamžitě naskočil do připraveného člunu, aby unikl rozzuřeným Sasakiho žákům, kteří doprovázeli svého mistra.\n\nSasakiho oblíbená technika se nazývala Vlaštovčí sek (\"cubame gaeši\"). Údajně ji prý vynašel při pozorování vlaštovek kmitajících za letu svými dlouhými ocásky. Tento sek prý byl tak rychlý a přesný, že jím Sasaki dokázal rozetnout letícího ptáka v půli.\n"}
{"id": "395924", "url": "https://cs.wikipedia.org/wiki?curid=395924", "title": "Eva Kulovaná", "text": "Eva Kulovaná\n\nEva Kulovaná (* 28. října 1987, Třebíč) je česká šachistka držitelka titulu WGM. Vystudovala obor chemie, technologie a vlastnosti materiálů na chemické fakultě VUT v Brně. Od roku 2012 je členkou oddílu ŠK Caissa Třebíč.\n\nV roce 2005 získala titul mistryně FIDE a v roce 2007 titul mezinárodní mistryně. Titul mezinárodní velmistryně získala v roce 2009.\n\nMistrovství České republiky v šachu žen vyhrála v roce 2006 a navíc je vicemistryní z roku 2008 a třetí z roku 2009 a 2014. Je dvojnásobnou mistryní České republiky v rapid šachu z let 2008 a 2012 a navíc v této disciplíně má tři bronzové medaile z let 2003, 2010 a 2014. Dvojnásobnou je i mistryní České republiky v bleskovém šachu z let 2007 a 2008 a navíc získala stříbro v roce 2012.\n\nTřikrát reprezentovala Českou republiku na šachových olympiádách žen, pětkrát na Mistrovství Evropy družstev žen, dvakrát na Mistrovství Evropy družstev dívek do 18 let a jednou na Mitropa Cupu žen.\n\nNa třech šachových olympiádách žen získala celkem 15 bodů z 28 partií.\nVe dvou sezónách nastoupila celkem k šesti partiím v České šachové extralize.\nPětkrát hostovala v Československé extralize družstev žen za družstvo Šachklub AD Jičín vždy na 1. šachovnici, přičemž největším úspěchem byla bronzová medaile v roce 2010.\n"}
{"id": "395942", "url": "https://cs.wikipedia.org/wiki?curid=395942", "title": "Gaston Leroux", "text": "Gaston Leroux\n\nGaston Louis Alfred Leroux (6. května 1868, Paříž – 15. dubna 1927, Nice) byl francouzský spisovatel, dramatik a novinář.\n\nNarodil se v Paříži, mládí prožil v Normandii a roku 1886 získal titul bakaláře na lyceu v Caen. Poté se přestěhoval do Paříže a přihlásil se ke studiu práv. Studium dokončil roku 1889 a stal se advokátem. Když zdědil téměř milion franků, prohýřil celé své dědictví v alkoholu a v hazardním hrách. Proto začal pracovat jako reportér a divadelní kritik pro \"L‘Echo de Paris\" a od roku 1890 se stal novinářem na plný úvazek. V letech 1894 až 1906 procestoval Evropu, Asii a Afriku jako zpravodaj deníku \"Le Mattin\", kterému také podával zprávy o revoluci v Rusku v roce 1905.\n\nSvůj první román napsal již v roce 1903, ale teprve od roku 1907 se začal psaní věnovat výhradně. Většina jeho děl vyšla nejprve na pokračování v novinách a časopisech (\"La République française\", \"Le Matin\", \"L'Illustration\", \"Je sais tout\", \"Le Gaulois\" a další). Svým románem \"Tajemství žlutého pokoje\" (1907, \"Le Mystère de la chambre jaune\"), ve kterém vytvořil postavu novináře a detektiva-amatéra Josepha Rouletabilla, se stal jedním ze zakladatelů detektivní literatury. Některými svými příběhy, plnými převleků a hrůzných a tajuplných zápletek, zapůsobil na surrealisty. Šlo zejména o jeho neslavnější román \"Fantom opery\" (\"Le Fantôme de l'Opéra\") z roku 1910 nebo o knihu \"Stroj na vraždění\" (1923, La machine à assassine).\n\nV roce 1919 založil společně s Arthurem Bernèdem vlastní společnost Société des Cinéromans, která se zabývala natáčením filmů.\n\nZemřel na akutní infekci močových cest.\n\n\n\n\n\nFilmové adaptace \"Fantoma opery\" jsou uvedeny v článku týkajícího se tohoto románu.\n\n\n"}
{"id": "395957", "url": "https://cs.wikipedia.org/wiki?curid=395957", "title": "Hnědouhelný lom", "text": "Hnědouhelný lom\n\nHnědouhelný lom je lokalita s povrchovou těžbou hnědého uhlí. K dobývání suroviny je třeba provést skrývku zeminy a odtěžení nadložních vrstev, většinou sedimentů. Většinou se jedná o třetihorní sedimenty (jíly a písky). Těžba i skrývka se provádí velkostroji a materiál je přemístěn na výsypku.\n\nV České republice se provádí těžba hnědého uhlí povrchově pouze v Podkrušnohoří v oblasti Severočeské hnědouhelné pánve a v Sokolovské pánvi.\n\nV Severočeské hnědouhelné pánvi se nacházejí nebo nacházely lomy:\n\nV Sokolovské pánvi se nachází nebo nacházely lomy:\n\n"}
{"id": "395965", "url": "https://cs.wikipedia.org/wiki?curid=395965", "title": "Junges Klangforum Mitte Europa", "text": "Junges Klangforum Mitte Europa\n\nJunges Klangforum Mitte Europa (angl. \"Young Sound Forum of Central Europe\") je mezinárodní evropský orchestr mladých hudebníků z Polska, Čech a Německa.\n\nCílem Junges Klangforum Mitte Europa je znovuobnovení kulturních tradic mezi Polskou republikou, Spolkovou republikou Německo a Českou republikou. Orchestr spojuje mladé hudebníky tří národností koncertováním na historicky významných místech. Vedle klasického repertoáru Junges Klangforum Mitte Europa skládá vlastní hudbu a uvádí díla skladatelů, která byla odsouzena v době národního socialismu. Orchestr se snaží hudební cestou přispět ke smíření a lidskému porozumění mezi Poláky, Němci a Čechy.\n\nOrchestr Junges Klangforum Mitte Europa byl v roce 2002 založen mladým dirigentem Christophem Altstaedtem a kulturním manažerem Holgerem Simonem. Holger Simon v orchestru působil jako obchodní vedoucí v letech 2002 – 2007. Soubor vznikl z bývalých členů orchestru Bundesjungendorchester a v prvních letech své existence vystupoval pod jménem \"Junges Deutsches Klangforum“. Myšlenka založení mezinárodního orchestru, vznikla ze společné spolupráce Junges Deutsches Klangforum s některými českými hudebníky na projektu v Terezíně. Projekt Junges Klangforum Mitte Europa vznikl také díky Dr. Richard von Weizsäcker, který je nadále spolu s Lech Wałesa a Václav Havel, jeho patronem. Během prvních čtyř let své existence dosáhl orchestr vynikajících hudebních a kulturněpolitických úspěchů, za které byl oceněn – Praemium Imperiale 2004, Marion Dönhoff Preis 2005 a Europäischen Jugendorchesterpreis 2006.\n\nUměleckým vedoucím orchestru Junges Klangforum Mitte Europa je mladý německý dirigent Christoph Altstaedt. K hostujícím dirigentům orchestru patří např. Krzysztof Penderecki, Sebastian Weigle a Muhai Tang.\n\nOrchestr Junges Klangforum Mitte Europa již několikrát účinkoval v respektovaných koncertních sálech Evropy či Japonska. Někteří jeho bývalí členové vystupují s významnými evropskými orchestry.\n\n"}
{"id": "395982", "url": "https://cs.wikipedia.org/wiki?curid=395982", "title": "Půdotok", "text": "Půdotok\n\nPůdotok (\"soliflukce\") je pohyb půdního a zvětralinového materiálu po svahu dolů.\n\n\n\n\n"}
{"id": "395987", "url": "https://cs.wikipedia.org/wiki?curid=395987", "title": "Provinční město", "text": "Provinční město\n\nProvinční město označuje většinou takové město, které je sídlem určitého regionu, tedy přesněji provincie, jeho význam však tuto oblast nepřesahuje. \n\nVýznamně se proto odlišuje od města hlavního, či dalšího, které má určitý rys metropole (například finanční metropole, kulturní, turistická aj.) Mívá specifický ráz. Občas bývá termín provinční město používán jako narážka na jistá sídla, která se prezentují jako významnější, než ve skutečnosti jsou. Mnohá města, která byla považována za kdysi provinční, se vlivem politických či ekonomických změn transformovala na živé metropole, ve společnosti však ještě mnohdy po delší dobu dochází k nelibosti k rychle se rozvíjejícím sídlům.\n"}
{"id": "395988", "url": "https://cs.wikipedia.org/wiki?curid=395988", "title": "Wagnerova tuba", "text": "Wagnerova tuba\n\nWagnerova tuba je speciální žesťový nástroj, který vznikl v Německu v 19. století na popud skladatele Richarda Wagnera pro jeho operu \"Prsten Nibelungův\" a byla poprvé použita při bayreuthském provedení tohoto díla v roce 1876\".\"\n\nWagnerova tuba neboli tubový roh má na žesťový nástroj obrovský základní rozsah (C - g2, tedy tři a půl oktávy), což je dáno zvláštním nátrubkem. Jeho zvuk obsahuje měkkost lesního rohu, ale přitom je triumfální jako pozoun. Má čtyři ventily a kromě větších rozměrů vypadá téměř shodně s basovou křídlovkou.\n"}
{"id": "395990", "url": "https://cs.wikipedia.org/wiki?curid=395990", "title": "Proč bychom se netopili", "text": "Proč bychom se netopili\n\nProč bychom se netopili je desetidílný český televizní seriál. Seriál o vodácích natočil na motivy knih Zdeňka Šmída \"Proč bychom se netopili aneb Vodácký průvodce pro Ofélii\" a \"Proč bychom se netěšili aneb Jak se držet nad vodou\" režisér Petr Nikolaev. Zdeněk Šmíd se společně s Miroslavem Adamcem podílel na scénáři. Seriál v premiéře vysílala od 26. ledna 2009 Česká televize.\n\n\n\n"}
{"id": "395992", "url": "https://cs.wikipedia.org/wiki?curid=395992", "title": "Interludium", "text": "Interludium\n\nInterludium (latinsky \"inter\", mezi a \"ludus\", hra) je mezihra, krátká instrumentální skladba nebo i scénka jiného žánru, která se vkládala mezi jednotlivé scény barokní opery nebo dramatu. V duchovní hudbě a zpěvu znamená často improvizovanou varhanní mezihru mezi jednotlivými slokami nebo písněmi. Pro tato interludia platila od 18. století poměrně přesná pravidla.\n\nV metaforickém smyslu může znamenat odbočku od tématu, například v přednášce, nebo případ, kdy se určitý umělec po nějakou dobu věnuje jinému uměleckému oboru.\n\n"}
{"id": "395994", "url": "https://cs.wikipedia.org/wiki?curid=395994", "title": "Esker", "text": "Esker\n\nEsker je geomorfologická forma vzniklá činností ledovce. Vzniká ukládáním sedimentů podledovcových řek při jejich ústí nebo výplní podledovcových tunelů. Eskery mají tvar vlnících se úzkých hřbetů, připomínajících železniční násep.\n\n"}
{"id": "395995", "url": "https://cs.wikipedia.org/wiki?curid=395995", "title": "Rio Branco", "text": "Rio Branco\n\nRio Branco může znamenat:\n\n"}
{"id": "396002", "url": "https://cs.wikipedia.org/wiki?curid=396002", "title": "Seznam prezidentů Spojených států amerických", "text": "Seznam prezidentů Spojených států amerických\n\nPrezident Spojených států amerických (anglicky \"President of the United States of America\") je hlavou státu a hlavou vlády Spojených států. Jako šéf exekutivy a hlava federální vlády je prezidentský úřad nejvyšší politickou funkcí ve Spojených státech. Prezident je rovněž vrchním velitelem amerických ozbrojených sil. Je volen nepřímo \"(nepřímo z volby voličů - občanů Spojených států)\" na čtyřleté funkční období \"(přímo volícími členy sboru volitelů)\" \"sborem volitelů\" (\"Electoral College\"). Od roku 1951, kdy byl ratifikován 22. dodatek ústavy, nesmí být nikdo do úřadu prezidenta zvolen více než dvakrát. Již dříve existovalo nepsané pravidlo, že by jeden člověk měl být prezidentem maximálně dvakrát, začal s ním sám George Washington, když odmítl kandidovat potřetí. Dodatek byl zaveden poté, co toto nepsané pravidlo Franklin Delano Roosevelt porušil a nechal se zvolit celkem čtyřikrát, byť krátce po začátku svého čtvrtého období zemřel na následky krvácení do mozku.\n\nTento seznam zahrnuje pouze osoby, které složily prezidentskou přísahu v době po ratifikaci americké ústavy, která vešla v platnost roku 1789 – tedy neobsahuje \"prezidenty kontinentálního kongresu\" (\"Presidents of the Continental Congress\"). Seznam rovněž nezahrnuje osoby ve funkci \"úřadující prezident\" (\"Acting President\").\n\nZe 45 prezidentů čtyři v úřadu zemřeli přirozenou smrtí, jeden odstoupil a čtyři byli zavražděni. Prvním prezidentem byl George Washington, který byl inaugurován roku 1789 poté, co byl jednomyslně zvolen sborem volitelů. Nejkratší dobu v prezidentském úřadu – 31 dnů – strávil William Henry Harrison. Naopak nejdéle sloužil Franklin D. Roosevelt, který byl zvolen po čtyři volební období a v úřadu strávil dvanáct let. Byl také jediným prezidentem, který vládl více než dvě volební období. Současným americkým prezidentem je od roku 2017 Donald Trump, jehož mandát vyprší 20. ledna 2021. Protože Grover Cleveland byl zvolen dvakrát ve dvou nesouvisejících obdobích, počítá se jako 22. i 24. prezident USA. Donald Trump tak je 45. prezidentem USA a zároveň 44. osobou, která zastává tento úřad.\n\n</includeonly>\n\n\n"}
{"id": "396003", "url": "https://cs.wikipedia.org/wiki?curid=396003", "title": "Rio Branco (přítok Ría Negra)", "text": "Rio Branco (přítok Ría Negra)\n\nRio Branco je řeka v Brazílii ve státě Roraima. Je přibližně 1300 km dlouhá včetně zdrojnice Urariquira a její zdrojnice Parima. Povodí má rozlohu přibližně 195 000 km².\n\nVzniká soutokem řek Urariquira a Takutu, přičemž první z nich pramení pod názvem Parima na východních svazích horského hřbetu Serra Parima. Řeka protéká Guyanskou vysočinou a Amazonskou nížinou. Ústí zleva do Ría Negra.\n\nV létě (červen a červenec) dochází k povodním. Průměrný průtok vody činí přibližně 5400 m³/s.\n\nVodní doprava je možná od vesnice Caracaraí a v období vysokých vodních stavů až do města Boa Vista.\n"}
{"id": "396005", "url": "https://cs.wikipedia.org/wiki?curid=396005", "title": "All Hope Is Gone", "text": "All Hope Is Gone\n\nAll Hope Is Gone je v pořadí čtvrté studiové album americké alternative metalové skupiny Slipknot. Bylo vydáno 20. srpna 2008 vydavatelstvím Roadrunner Records. V roce 2012 album překonalo více než 1 milion prodaných kopií v USA a také se stalo platinové.\n\nV Anglii, Australii, Německu, a na Novým Zélandu se album stalo zlatým. V roce 2014 bylo prodáno více než 1,106,000 kopií a to jenom v USA. Album bylo zařazeno do knihy 1001 \"Albums You Must Hear Before You Die!\"\n\n\nVšechny písně napsal SlipKnoT\n\n\n\n"}
{"id": "396007", "url": "https://cs.wikipedia.org/wiki?curid=396007", "title": "Umělé textilní vlákno", "text": "Umělé textilní vlákno\n\nUmělá vlákna jsou textilie získané chemickým výrobním postupem z přírodních nebo syntetických polymerů nebo z anorganických (nepolymerních) látek. Často se proto označují pojmem chemická vlákna.\n\nUmělé vlákno sestává z molekulárních řetězců obsahujících uhlík, vodík, kyslík a dusík nebo alespoň část z těchto prvků.\n\nVelká část jejich vlastností se nechá při výrobě ovlivnit a přizpůsobit požadavkům uživatele. Ze\nzákladních typů se tak vyvinuly a stále znovu vyvíjí nové modifikace, které se často dělí do tří generací:\n\nVe druhé generaci se u základních druhů, první generace, odstraňují některé nevhodné vlastnosti za účelem širšího použití a vlákna třetí generace mají pak speciální vlastnosti vhodné zpravidla pro úzký sortiment textilních výrobků.\n\n¹ K vláknům z regenerované celulózy patří viskózová (základní typ a modifikované druhy)\na \"měďnatá\" (ke kterým se přiřazují acetátová a triacetátová vlákna).\n\n² \"Zeinové\" vlákno pochází z kukuřice, \"kaseinové\" z mléka\n\nSYNTETICKÉ POLYMERY\nNEPOLYMERNÍ\n¹ Drahé vlákno s vysokou pevností. Přidává se do kompozitů, obzvlášť na výrobky zbrojního průmyslu.\n\nVšeobecně se tento výraz používá (v češtině i v jiných jazycích) jako souhrnné označení jen pro vlákna ze syntetických polymerů. V odborné literatuře se pod tento pojem ojediněle zařazují (viz \"Cherif\"...) také vlákna z přírodních polymerů (keramická, viskózová vlákna atd.) a nepolymerních materiálů (např. kovová vlákna).\n\nV roce 2011 vyrobilo ve světě 1700 chemických provozů cca 51 milionů tun umělých vláken. Na produkci se podílela Čína 60%, Indie 6, USA 5% a ČR se Slovenskem 0,25%.\n\nCelkové množství sestávalo z cca 60 % filamentů a 40 % staplových vláken (stříže).\n\nPodíl mikrovláken a nanovláken na vyrobeném množství se ve statistikách neuvádí. Ve hořejší statistice chybí také nejméně 5 milionů tun, např. polyethylen, polyuretan, skleněná a keramická vl.\n\nPodle údajů firmy Lenzing dosáhla v roce 2014 světová výroba chemických textilních vláken 62 milionů tun (z toho cca 3/4 polyesterová vlákna).\nPodrobné statistické údaje se dají zakoupit za CHF 490,- na http://www.thefiberyear.com/\n\nZ filamentů se v roce 2007 použilo 19,5 milionů tun na oděvní a bytové textilie, 2,5 miliony jako technické filamenty a 2,2 miliony tun na podlahové krytiny.\n\nZ 80 % stříží z umělých vláken byly vyrobeny příze (především na tkaniny a pleteniny) a 20 % šlo (nespředených) do netkaných textilií.\n"}
{"id": "396008", "url": "https://cs.wikipedia.org/wiki?curid=396008", "title": "Cyklotymie", "text": "Cyklotymie\n\nCyklotymie je krátkodobá nestálost nálady, zahrnující četná období mírné deprese a mírné elace (dobré, povznesené nálady), přičemž tyto výkyvy nemusí být ve vztahu k probíhajícím životním událostem. Jde o výkyvy, které ještě nesplňují podmínky deprese či hypománie, může se jednat například o sezonní změny nálad.\n\nPokud jsou změny nálady dlouhodobé a výraznější, jedná se o bipolární afektivní poruchu.\n"}
{"id": "396010", "url": "https://cs.wikipedia.org/wiki?curid=396010", "title": "Diskografie Hany Zagorové", "text": "Diskografie Hany Zagorové\n\nToto je diskografie zpěvačky Hany Zagorové.\n\nSupraphon, SU 430 489\n\n\n\n\n\n\nSupraphon, SU 130 525\n\nSupraphon, SU 130 636\n\nSupraphon, SU 113 0809\n\nSupraphon, SU 430 752\n\nSupraphon, SU 430 831\n\nSupraphon, SU 430 835\n\nSupraphon, SU 430 873\n\nSupraphon, SU 130 607\n\nSupraphon, SU 130 688\n\nSupraphon, SU 430 936\n\nSupraphon, SU 430 953\n\nSupraphon, SU 431 061\n\nSupraphon, SU 431 078\n\nSupraphon, SU 431 148\n\nSupraphon, SU 113 0910\n\nSupraphon, SU 431 205\n\nSupraphon, SU 431 233\n\nSupraphon, SU 131 096\n\nSupraphon, SU 130 984\n\nSupraphon, SU 8130 138\n\nSupraphon, SU 431 299\n\nSupraphon, SU 899 859\n\nSupraphon, SU 1131 209\n\nSupraphon, SU 1131 026\n\nSupraphon, SU 431 451\n\nSupraphon, SU 431 493\n\nSupraphon, SU 431 568\n\nSupraphon, SU 855 295\n\nSupraphon, SU 1131 513-15\n\nSupraphon, SU 1131 366\n\nSupraphon, SU 431 673\n\nSupraphon, SU 431 692\n\nSupraphon, SU 431 709\n\nSupraphon, SU 431 809\n\nSupraphon, SU 431 819\n\nSupraphon, SU 431 847\n\nSupraphon, SU 431 882\n\nSupraphon, SU 431 901\n\nSupraphon, SU 431 934\n\nSupraphon, SU 1930 405\n\nSupraphon, SU 1113 1720 H\n\nSupraphon, SU 1431 961\n\nSupraphon, SU 1432 005\n\nSupraphon, SU 1432 016\n\nSupraphon, SU 1432 023\n\nSupraphon, SU 1432 030\n\nSupraphon, SU 1131 907\n\nSupraphon, SU 1131 917\n\nSupraphon, SU 1131 969\n\nSupraphon, SU 1132 123\n\nSupraphon, SU 1432 081\n\nSupraphon, SU 1432 088\n\nSupraphon, SU 1432 142\n\nSupraphon, SU 1432 155\n\nSupraphon, SU 1432 030\n\nSupraphon, SU C49 18\n\nSupraphon, SU C51 20\n\nSupraphon, SU 1432 165\n\nSupraphon, SU 1432 175\n\nSupraphon, SU 1432 182\n\nSupraphon, SU 1432 206\n\nSupraphon, SU 1432 218\n\nSupraphon, SU 1132 384\n\nSupraphon, SU 1132 436\n\nSupraphon, SU 1113 2489\n\nSupraphon, SU 11 899 810\n\nSupraphon, SU 1432 272\n\nSupraphon, SU 1432 293\n\nSupraphon\n\nSupraphon, SU 1132 565\n\nSupraphon\n\nSupraphon, SU 1132 516\n\nSupraphon, SU 911 60929\n\nSupraphon, SU 192 303 27\n\nSupraphon, SU 1113 2758\n\nSupraphon, SU 1113 2738\n\nSupraphon, SU 11432 340\n\nSupraphon, SU 11432 352\n\nSupraphon, SU 11432 407\n\nSupraphon, SU 11432 438\n\nSupraphon, SU 11 132 605\n\nSupraphon, SU 11 132 708\n\nSupraphon, SU 1113 2944 ZA\n\nSupraphon, SU 11432 473\n\nSupraphon, SU 11432 500\n\nSupraphon, SU 11432 535\n\nSupraphon, SU C60 61\n\nSupraphon, SU 11 132 893\n\nSupraphon, SU 11 139 948\n\nSupraphon, SU 11 133 061-2\n\nSupraphon, SU 1113 3070\n\nSupraphon, SU 11432 563\n\nSupraphon, SU 11432 587\n\nSupraphon, SU C60 62\n\nSupraphon, SU 192 303 93\n\nSupraphon, SU 1113 3237 ZA\n\nSupraphon, SU 1113 3347 ZA\n\nSupraphon, SU 11 330 586\n\nSupraphon, SU 1113 3420\n\nSupraphon, SU 1113 3245\n\nSupraphon, SU 11432 736\n\nSupraphon, SU 11432 811\n\nSupraphon, SU 11432 689\n\nSupraphon, SU 1113 3259\n\nSupraphon, SU 1113 3230\n\nSupraphon, SU 11330 587\n\nSupraphon, SU 1113 3469 ZA\n\nSupraphon, SU 11432 845\n\nSupraphon, SU 11432 920\n\nSupraphon, SU 11432 926\n\nSupraphon, SU 11432 949\n\nSupraphon, SU 11133 495\n\nSupraphon, SU 1113 3840\n\nSupraphon, SU 1113 3740 ZA\n\nSupraphon, SU 1143 3148\n\nSupraphon, SU 1113 4141-42 ZA\n\n\n\nSupraphon, SU 1113 3844\n\nSupraphon, SU 1113 3570\n\nSupraphon, SU 1113 3739\n\nSupraphon, SU 11432 986\n\nSupraphon, SU 11433 012\n\nSupraphon, SU 11433 028\n\nSupraphon, SU 11433 070\n\nSupraphon, SU 11433 083\n\nSupraphon, SU 11433 148\n\nSupraphon, SU C60 75\n\nSupraphon, SU 1113 3094\n\nSupraphon, SU 1113 3856\n\nSupraphon, SU 1113 3870\n\nSupraphon, SU 1113 3787\n\nSupraphon, SU 1113 4367\n\nSupraphon, SU 113 3949 ZA\n\nSupraphon, SU 1143 3141\n\nSupraphon, SU 1143 3176\n\nSupraphon, SU 1143 3289\n\nSupraphon, SU 1143 3305\n\nSupraphon, SU 1143 3331\n\nSupraphon, SU 1143 3227\n\nSupraphon, SU 103990 1311\n\nSupraphon, SU 1113 3948\n\nSupraphon, 1113 4368 H.\n11. Nejhezčí dárek - sólo zpěv: Hana Zagorová, Helena Vondráčková, Jiří Zmožek, Iveta Bartošová, Zdeněk Rytíř, Eva Hurychová, Michal David, Stanislav Hložek, Karel Vágner, Petr Kotvald, Petra Janů, Dalibor Janda, Lenka Filipová, Michal Tučný, Karel Zich, Pavel Horňák, Václav Neckář, Jan Neckář, Jiří Korn, Darinka Rolincová, Lešek Semelka\n\nSupraphon, SU 1113 3788\n\nSupraphon, SU 1113 4079\n\nSupraphon, SU C60 72\n\nSupraphon, SU C60 55\n\nSupraphon, SU 192 339 99\n\nSupraphon, SU 192 340 00\n\nSupraphon, SU 192 340 16\n\nSupraphon\n\nSupraphon, SU 1113 4199\n\nSupraphon, SU 1113 4184\n\nSupraphon, SU 1143 3363\n\nSupraphon, SU 1143 3463\n\nSupraphon, SU 1143 3499\n\nSupraphon, SU 1143 3510\n\nSupraphon, SU 1113 4438\n\nSupraphon, SU 1113 4244\n\nSupraphon, SU 1113 4199\n\nSupraphon, SU 1113 4183\n\nSupraphon 11 0317-1 311\n\nSupraphon, SU 110152 1311\n\nSupraphon, SU 110082 7311\n\nSupraphon, SU 110197 7311\n\nSupraphon, SU 110147 1311\n\nSupraphon, SU 110071 1311\n\nSupraphon, SU 110315 1312/110316 1312\n\nSupraphon, SU 104236 1311\n\nSupraphon, SU 110251 7311\n\nSupraphon, re-release, SU 110592 1811\n\nSupraphon, SU 110432 1311\n\nSupraphon, SU 110175 1311\n\nN/A, 710 665-2\n\nSupraphon, SU 104236 2311\n\nMultisonic, 310002 1311\n\nSupraphon, SU 110848 1311\n\nSupraphon, SU 110149 1311 ZA\n\nSupraphon, SU 110403 7311\n\nSupraphon, SU 110478 1311\n\nMultisonic, 310001 1311\n\nMultisonic, LP 310117 1311, CD 310117 2311\n\nMultisonic, #310068 7311\n\nMultisonic, #310102 7311\n\nSupraphon, SU 110861 1311\n\nMultisonic, #3101151 2331\n\nMultisonic, #310177 2331\n\nN/A, #111756 2312\n\nN/A, #111773 2311\n\nTommü Records, #310165 2331\n\nN/A, #111670 2331\n\nN/A, #111758 2331\n\nN/A, #112525 2312\n\nN/A, #111753 2331\n\nTommü Records, total time: 41:46, TR 610075-4331, AAD/ADD stereo\n\nMultisonic\n\nMultisonic, #310260 2331\n\nN/A, #610076 2331\n\nMultisonic\n\nN/A, #111579 2331\n\nN/A, #111581 2331\n\nN/A, #111591 2331\n\nN/A, #112600 2331\n\nMultisonic\n\nMultisonic\n\nMultisonic\n\nBonton Music, total time: 73:11, BON 71-0503-2, AAD stereo\n\nBonton Music, total time: 50:54, BON 71-0589-2, AAD stereo\n\nBonton Music, total time: 75:10, BON 491524-2, AAD stereo\n\nMultisonic\n\nBonton Music, total time: 71:05, BON 491044-2, AAD stereo\n\nBonton Music, total time: 72:32, BON 493156-2, AAD stereo\n\nSony BMG\n\nMultisonic\n\nBonton Music, total time: 75:24, BON 495384-2, AAD stereo\n\nMultisonic\n\nBonton Music, total time: 75:52, BON 499741-2, AAD stereo\n\nMultisonic\n\nBonton Music\n\n\nBonton Music, total time: 76:37, BON 504190-2, AAD stereo\n\nBonton Music\n\nMultisonic\n\nBonton Music, total time: 78:39 (CD1), 77:24 (CD2), BON 511012-2, AAD stereo\n\n\n\nAreca\n\nSupraphon\n\nSupraphon, total time: 73:51, SU 5519-2 311, AAD stereo\n\nSupraphon\n\nSupraphon\n\n\n\nUniversal Music\n\n\nSupraphon\n\nSupraphon\n\nSupraphon\n\n\nMonitor\n\nSupraphon, total time: 72:48, SU 5618-2 3, AAD stereo\n\nSupraphon, SU 5612-2 3\n\nSupraphon, SU 5641-2 3\n\nSupraphon, SU 5672-2 312\n\nSupraphon, SU 5685-2 311\n\nSupraphon, total time: 73:58, SU 5687-2 311, AAD stereo\n\nSupraphon\n\nSony BMG\n\nSupraphon, total time: 299:51, SU 5688-2 314, AAD stereo\n\n\n\n\nSupraphon\n\nMultisonic\n\n\n\nRadioservis\n\nSupraphon SU 5791-2 311\n\nSupraphon\n\nMultisonic\n1. Tam, kde něco končí\n2. Zloděj duší\n3. Já tě čekala\n4. Breviář lásky\n5. Já ty oči znám\n6. Každý jednou zaplatí\n7. Vím, že se díváš\n8. Na dně moří\n9. S láskou je život akorát\n10. Žádám, Bože náš\n11. Cestou\n12. Adieu\n\nSupraphon\n\n\n\nBarrandov Studios, Komedie / Muzikál\n\n\n\n\n\n\n\n\n\nCinemArt, Comedy / Drama\n\n\n\n\n\n\n"}
{"id": "396013", "url": "https://cs.wikipedia.org/wiki?curid=396013", "title": "Tatínek píše paměti", "text": "Tatínek píše paměti\n\nTatínek píše paměti je dětská kniha finské spisovatelky Tove Janssonové, vydaná v roce 1950 a přepracovaná v roce 1968. Objevují se v ní muminci.\nV knížce popisuje muminkův tatínek své mládí. Vypráví, jak utekl z nalezince pro muminky a vydal se do světa. Společně se svými novými přáteli Kryšánkem, kocourem Piplou a Bedřiškem vypluje lodí Mořkou harvou na moře. Zažijí mnoho dobrodružství a paměti končí, když muminkův tatínek vytáhl z rozbouřeného moře muminkovu maminku a tak dovršil hrdinské skutky svého mládí.\n"}
{"id": "396015", "url": "https://cs.wikipedia.org/wiki?curid=396015", "title": "Politické harašení", "text": "Politické harašení\n\nPolitické harašení aneb S politiky stále netančíme je zábavný televizní pořad z produkce TV Nova, vysílaný v letech 2000 až 2006. Původně byl postaven na dvojici Miloslav Šimek a Zuzana Bubílková a byl v podstatě pokračováním pořadu České televize \"S politiky netančím\" poté, co Šimek a Bubílková začali působit na TV Nova.\n\nPolitické harašení bylo politickou satirou. Jeho hlavním cílem bylo parodování aktuální české, a občas také slovenské politické scény. Převážně se tak dělo formou humorných a štiplavých scének, které si Šimek a Bubílková psali sami. Mezi jednotlivými výstupy zaznívaly písně skupiny Lokomotiva.\nPo smrti Miloslava Šimka v roce 2004 uváděla Zuzana Bubílková pořad sama. Později začal v pořadu pravidelně hostovat zpěvák Martin Maxa. V tomto složení však \"Politické harašení\" dlouho nevydrželo a v roce 2006 bylo zrušeno.\n\nZuzana Bubílková se později, v roce 2008 vrátila do České televize s pořadem \"Co týden vzal\" a v roce 2009 přešla k TV Barrandov s pořadem \"Politická střelnice\", na němž spolupracovala s imitátorem Petrem Jablonským.\n\n"}
{"id": "396018", "url": "https://cs.wikipedia.org/wiki?curid=396018", "title": "5 (album, Škwor)", "text": "5 (album, Škwor)\n\n5 je páté album pražské rockové skupiny Škwor, vyšlo 29. září 2008 a distribuuje se spolu s druhým diskem DVD. Album se dočkalo o něco lepší kritiky než předešlé album, \"Loutky\".\n\nK písni „Pohledy studený“ byl natočen videoklip.\n\n\n"}
{"id": "396022", "url": "https://cs.wikipedia.org/wiki?curid=396022", "title": "Loutky (album)", "text": "Loutky (album)\n\nLoutky je čtvrté album pražské rockové skupiny Škwor. Vyšlo v roce 2007. Délka alba je 43:47. Loutky jsou podobné předešlému albu skupiny, \"Amerika\", nezaznamenalo ale takový úspěch u kritiků, přesto se stalo nejprodávanějším albem skupiny.\n\n\n"}
{"id": "396023", "url": "https://cs.wikipedia.org/wiki?curid=396023", "title": "Go Go šou", "text": "Go Go šou\n\nGo Go šou byl zábavný televizní pořad z produkce TV Nova, který uváděli sourozenci Adéla a Dalibor Gondíkovi. Pravidelnými hosty byli také Felix Slováček se svým Big Bandem, Patrik Hezucký a Renata „Kajdžas“ Angelov.\n\nGo Go šou byl úspěšnou televizní estrádou plnou písniček a scének, hlavně z tvorby sourozenců Gondíkových. Avšak vystupovalo zde také množství českých zpěváků, zpěvaček a tanečních skupin. Pořad byl vysílán z pardubického divadla, a to po dobu pěti let.\nHrají: Leoš Mareš, Pavel Kožíšek, Daniela Maxová, Patrik Hezucký, Adéla Gondíková, Dalibor Gondík, Felix Slováček, Ilona Csáková, Yvetta Blanarovičová, Daniel Nekonečný, Otakar Brousek ml., Lubomír Lipský st., Marie Rottrová, Karel Černoch, Václav Neckář, Martin Zounar, Aleš Háma, Monika Absolonová, Richard Müller, Josef Laufer, Lucie Vondráčková, Václav Upír Krejčí, Bára Basiková, Karel Gott, Pavel Vítek, Jana Švandová, Richard Tesařík, Vladimír Tesařík, Ladislav Křížek, Pavel \"Kyklop\" Vohnout, Daniel Vali, Leona Machálková, Heidi Janků, Bohouš Josef, Eva Pilarová, Michaela Jílková, Jakub Wehrenberg, Jana Nováková-Adamcová, Michaela Dolinová, Hana Křížková, Jana Fabiánová, Yvetta Simonová, Petr Poláček, Tomáš Savka, Kateřina Brožová, Iveta Bartošová, Petr Muk, Hana Zagorová, Zuzana Belohorcová, Petra Janů, Michal Dočolomanský, Bohuš Matuš, Karel Svoboda, Jana Drbohlavová, Oldřich Navrátil, Petr Rajchert, Karel Hála, Pavel Kožíšek, Ota Jirák, Tereza Duchková, Laďa Kerndl, Ernesto Čekan, Daniela Šinkorová, Vladimír Čech ml., Martin Maxa, Vašo Patejdl, Milan Friedl, Jitka Kocurová, Oskar Petr, Naďa Konvalinková, Imran Musa Zangi, Vít Chaloupka, Klára Kolomazníková, Dagmar Patrasová, Tereza Černochová, Yemi Akinyemi, Gabriela Partyšová, Lenka Hornová, Lucie Benešová, Vanessa Mae, Věra Špinarová \n\n"}
{"id": "396028", "url": "https://cs.wikipedia.org/wiki?curid=396028", "title": "Richard Williamson", "text": "Richard Williamson\n\nRichard Nelson Williamson (* 8. března 1940) je katolický duchovní, kterého v roce 1988 vysvětil bez papežského svolení arcibiskup Lefebvre jako jednoho ze světících biskupů pro Kněžské bratrstvo svatého Pia X. (FSSPX). Toto svěcení bylo Svatým stolcem považováno za „nelegální“ čin a „projev schizmatu“. Williamson byl kvůli tomu prohlášen za upadlého do exkomunikace „\"latae sententiae\"“ (exkomunikace nastupující bez rozhodnutí představeného).\n\nProhlášení o exkomunikaci bylo Svatým stolcem zrušeno v lednu 2009. Zrušení exkomunikace vyvolalo protesty řady osobností a organizací, protože Williamson prezentoval řadu kontroverzních názorů na Židy, včetně popírání obecně uznávaného rozsahu holocaustu či existence plynových komor.\n\nBiskup Williamson se v následujících letech dostal do konfliktu s vedením FSSPX, které kritizoval za přílišné ústupky požadavkům Svatého stolce a za ochotu jednat o smíření se Svatým stolcem ještě předtím, než se ten navrátí na správnou cestu. V létě 2012 byl pro neposlušnost a nerespektování představených nejprve vyloučen z generální kapituly FSSPX a v říjnu téhož roku i z řad FSSPX.\n\nBiskup Williamson se po svém vyloučení stal vůdčí osobností tzv. hnutí Odporu - skupiny kněží, kteří odešli či byli vyloučeni z FSSPX pro nesouhlas se směřováním Bratrstva pod biskupem Fellayem. 19. března 2015 bez svolení Říma vysvětil biskupem P. Jeana-Michela Faureho. Týž den následujícího roku vysvětil na biskupa P. Thomase Aquinase, převora kláštera sv. Kříže v brazilském Nova Friburgo. V roce 2017 vysvětil třetího biskupa, Gerarda Zendejase. \n\nWilliamson se narodil v Anglii jako druhý ze tří synů v anglikánské rodině. Navštěvoval Winchester College. Po absolvování studia literatury na Cambridgské univerzitě, působil v Africe. \n\nV roce 1971 byl Williamson přijat do římskokatolické církve otcem Johnem Flanaganem, irským misionářem pracujícím v Anglii. Po novickém pobytu v Londýnské oratoři vstoupil Williamson do Mezinárodního semináře sv. Pia X. v Ecône ve Švýcarsku. V roce 1976 byl vysvěcen za kněze arcibiskupem Marcelem Lefebvrem.\n\nWilliamson se nejprve stal profesorem na Německém semináři bratrstva ve Weissbadu a po dvou letech se přesunul do semináře v Ecône. V roce 1983 byl přeložen do Semináře sv. Tomáše Akvinského v Ridgefieldu v americkém státě Connecticut; nyní seminář sídlí ve Winoně v Minnesotě. Zakrátko se stal jeho rektorem.\n\nV červnu 1988 oznámil arcibiskup Marcel Lefebvre úmysl vysvětit Williamsona a další tři kněze na biskupy. Lefebvre neměl pro tato svěcení pontifikální mandát (tj. svolení od papeže), obvykle vyžadovaný Kánonem 1382 Kodexu kanonického práva. 17. června 1988 kardinál Bernardin Gantin, prefekt Kongregace pro biskupy zaslal Williamsonovi formální kanonické upozornění, že bude automaticky vystaven postihu exkomunikace, pokud bude vysvěcen Lefebvrem bez papežského svolení.\n\n30. června 1988 byli Williamson a tři další kněží vysvěceni na biskupy arcibiskupem Marcelem Lefebvrem. 1. července kardinál Gantin vydal prohlášení, ve kterém oznámil, že Lefebvre a všichni čtyři nově ustavení biskupové „si přivodili ipso facto exkomunikaci latae sententiae vyhrazenou apoštolskému stolci.“\n\n2. července 1988 papež Jan Pavel II. vydal apoštolský list \"Ecclesia Dei\", ve kterém potvrdil exkomunikaci a popsal vysvěcení jako čin „neposlušnosti římskému pontifexu ve velmi vážné věci a nejvyššího významu pro jednotu církve“. Napsal, že „taková neposlušnost - která v praxi předpokládá odmítnutí římského primátu - vytváří akt schizmatu“. Kardinál Castrillón Hoyos, hlava komise zodpovědné za uplatnění \"Ecclesia Dei\", řekl, že výsledkem byla „situace oddělení, i když to nebylo formální schizma.“\n\nWilliamson a jeho příznivci odmítali validitu exkomunikace, protože podle nich byla vysvěcení nutná kvůli morální a teologické krizi v katolické církvi.\n\nPo vysvěcení na biskupa Williamson zůstal rektorem Semináře sv. Tomáše Akvinského. Vykonával různé biskupské funkce včetně biřmování a svěcení. V roce 1991 asistoval při vysvěcení Licínia Rangela jako biskupa pro Kněžské společnosti sv. Jana Vianneye po smrti jejího zakladatele biskupa Antonia de Castro Mayera.\n\nV roce 2003 byl Williamson ustanoven rektorem Semináře blahoslavené Panny Marie v La Reje v Argentině.\n\nV roce 2006 vysvětil dva kněze a sedm jáhnů ve Varšavě pro Kněžskou společnost sv. Josafata, již vede kněz Basil Kovpak. Ten byl v roce 2007 exkomunikován ukrajinskou řeckokatolickou církví. Tento čin byl katolickou církví považován za nelegální kvůli porušení kánonů 1015 §1 and 1017 Kodexu kanonického práva, protože mimo vlastní jurisdikci neměl souhlas diecézního biskupa a platné propouštěcí dopisy (viz kánony 1018 a 1019), které by mu povolovali provádět svěcení kdekoli.\n\nWilliamson je také známý tím, že káže proti studiu vědy o umění, proti moderní rockové hudbě (kterou označil za \"ďáblovu hudbu\") a proti vzdělávání žen do stejné míry jako mužů.\n\nVyjádřením svých názorů na holokaust v interview pro Švédskou televizi natočeném v listopadu 2008 a odvysílaném v lednu 2009 (již před vysíláním o jeho obsahu informoval list Der Spiegel) způsobil Williamson mohutné protesty. Navíc mu hrozí postih v Německu, kde bylo interview pořízeno a kde je popírání holocaustu trestným činem, za který hrozí trest do pěti let vězení.\n\nDalší biskup Kněžského bratrstva sv. Pia X. Bernard Fellay reagoval na spor vyjádřením, že diskutované názory byly plně světské a že se nijak netýkají bratrstva, které se plně věnuje obnovení tradiční římskokatolické doktríny a disciplíny. Jak švédská katolická církev, tak Nejvyšší okrsek bratrstva ve Švédsku a Německu se distancovaly od antisemitismu a rasismu.\n\nDekretem z 21. ledna 2009 (číslo protokolu 126/2009), který byl vydán v reakci na nejnovější žádost podanou biskupem Fellayem ve jménu všech čtyř biskupů, které Lefebvre vysvětil 30. června 1988, prefekt Biskupské kongregace mocí danou mu papežem Benediktem XVI. odvolal automatickou exkomunikaci, ke které tehdy došlo, a vyjádřil přání, že bude brzy následovat plné spojení celého bratrstva s katolickou církví, čímž se dokáže jeho skutečná loajálnost a skutečné přijetí papežského úřadu a moci.\n\nKanonická situace všech čtyř biskupů se tak změnila do stavu celého duchovenstva bratrstva, které je suspendované \"a divinis\".\n\nPředseda Antidifamační ligy Abraham Foxman dopisem kardinálu Walteru Kasperovi vyjádřil svůj nesouhlas s případnou reintegrací biskupa Williamsona do církve. Když byla exkomunikace přesto sňata, mluvčí Vatikánu rev. Federico Lombardi připomněl, že Williamsonovy názory neměly na rozhodnutí žádný vliv. Profesor církevní historie Mons. Robert Wister vyslovil názor, že Williamsonovy názory jsou možná „útočné a mylné“, ale „ne heretické“ a „nejsou urážkami k exkomunikaci“; označil Williamsona „ne za kacíře, ale ... za lháře“.\n\nKvůli pokračujícímu nátlaku i Svatý stolec zaujal vůči Williamsonovi přísnější stanovisko a vyzval ho, aby se za se své výroky omluvil a distancoval se od nich.\n\nCelá kontroverze byla podle Vatikánu vyvolána uměle a se záměrem poškodit papeže; švédská televize, která pořízením a odvysíláním rozhovoru s kontroverzními Williamsonovými výroky aféru odstartovala, takové obvinění odmítla.\n\nČeský primas, Miloslav kardinál Vlk reagoval na zrušení exkomunikace několika články na svém webu, kde zprvu nazval toto gesto „aktem milosrdenství“ a kritizoval postoje některých médií. Když vyšlo najevo, že papež například nekonzultoval své kroky s Walterem Kasperem, který se zabývá vztahem Židů a Vatikánu, vyjádřil domněnku, že Vatikán bral tento krok příliš na lehkou váhu.\n\nV prohlášení z 26. února 2009, které vydala Papežská komise Ecclesia Dei, se nakonec Williamson za svoje výroky omluvil a poprosil „všechny duše, které byly právem pohoršeny,“ za odpuštění. Jak Vatikán, tak židovské organizace však omluvu nepovažují za dostatečnou, neboť Williamson v ní neprohlašuje, že by své názory na šoa změnil, což bylo jednou z podmínek Svatého stolce. Italské agentury podaly 1. března zprávu, podle které omluvu za dostatečnou nepovažuje ani mons. Fellay – představený Bratrstva sv. Pia X. Ten se měl pro týdeník \"Der Spiegel\" o případu vyjádřit slovy „biskup Williamson musí být jednoznačnější ve své omluvě, a pokud jasně a zcela nepřehodnotí svá tvrzení o holocaustu a plynových komorách, bude z Bratrstva sv. Pia X. vyloučen“.\n\nWilliamson svými názory stojí na radikálním konci tradicionalistického spektra, i když ještě nehájí sedisvakantismus. Odmítá kompromis s Vatikánem, který obviňuje ze lží a z toho, že je „v moci Satana“. Smíření mezi bratrstvem a Svatým stolcem považoval za nemožné s tím, že někteří členové bratrstva mohou odmítnout následovat bratrstvo i v případě, že by bylo dohody dosaženo. Williamson tvrdí, že bratrstvo není schismatické, ale je společenstvem opravdových katolíků, kteří udržují „úplnou víru“.\n\nPodobně jako celé Kněžské bratrstvo svatého Pia X. Williamson odmítá změny v církvi po Druhém vatikánském koncilem. Ten považuje za liberální, neomodernistický a poškozující katolickou církev. Mezi změnami, které odmítá, jsou neformálnost a jednoduchost v bohoslužbách, místo nichž preferuje „krásu a majestátnost, krásnou hudbu a hábity“. Williamson považuje hlavní směr katolické církve po Druhém vatikánském koncilu za příliš vstřícný jiným vyznáním a náboženstvím, ekumenismus je podle něj chyba. Kritizoval teologické názory papežů Jana Pavla II. i Benedikta XVI.\n\nWilliamson má pevné stanovisko ohledně rolí mužů a žen a ohledně oblékání. Je proti tomu, aby si ženy oblékaly kalhoty nebo šortky, požadoval také na druhé straně více mužnosti od mužů.\n\nWilliamson podporuje konspirační teorie týkající se atentátu na prezidenta Johna Fitzgeralda Kennedyho. Obhajuje také teorie o stržení budov World Trade Center, odmítá, že šlo o teroristické útoky, ale tvrdí, že šlo o akci americké vlády.\n\nWilliamson vyjádřil kontroverzní názory na Židy. Označil je za „nepřátele Krista“ a žádal jejich konverzi ke katolictví. Tvrdí, že Židé a svobodní zednáři přispěli ke „změnám a korupci“ v katolické církvi. Prohlásil také, že Židé usilují o světovou nadvládu a že věří, že \"Protokoly sionských mudrců\" jsou autentické. Williamson odmítl, že je antisemita, protože vystupuje proti „odpůrcům našeho Pána Ježíše Krista“, že ne všichni Židé jsou takoví a že také vystupuje proti jiným skupinám, jako jsou komunisté a svobodní zednáři.\n\nWilliamson byl obviněn z popírání holocaustu. Odmítal existenci plynových komor a prohlásil, že ne šest milionů, ale mezi dvěma a třemi sty tisíci Židů zahynulo v nacistických koncentračních táborech. Williamson také vyzdvihl popírače holocaustu Ernst Zündela.\n\n\n\n\n"}
{"id": "396031", "url": "https://cs.wikipedia.org/wiki?curid=396031", "title": "Peter Jackson", "text": "Peter Jackson\n\nSir Peter Robert Jackson (* 31. října 1961, Wellington, Nový Zéland) je novozélandský filmový režisér, producent a scenárista, trojnásobný držitel Oscara. Nejznámější je díky režírování trilogie \"Pán prstenů\" a \"Hobit\" natočené podle románu J. R. R. Tolkiena. Také je znám novým zpracováním filmu \"King Kong\" z roku 2005.\n\nNarodil se 31. října 1961 v Pukerua Bay, pobřežním městě poblíž Wellingtonu na Novém Zélandu. Oba jeho rodiče byli imigranti z Anglie. Jako dítě byl velký filmový fanoušek. Když dal známý jeho rodičům 8 mm filmovou kameru, začal natáčet krátké filmy se svými kamarády.\n\nV 17 letech zanechal školy a nechal se zaměstnat v jako pomocná síla ve fotolaboratoři. Když si za úspory koupil 16 mm kameru, začal natáčet sci-fi komedii, z které brzy v roce 1987 vznikl film \"Bad Taste – Vesmírní kanibalové\". Jackson se pod film podepsal vícekrát – kromě režie, scénáře, produkce a kamery se zasloužil i o triky. Dalším filmem byla drsná loutková satira na zábavní průmysl \"Meet the Feebles\" (1989). Poté přišel \"Braindead – Živí mrtví\" (1992), který je považován za jeden z nejkrvavějších filmů v dějinách kinematografie.\nV následujících letech se pokusil vymanit se ze škatulky kultovního a nezávislého tvůrce krváků na vkusného a slavného filmaře. Prvním krokem bylo seriózní drama \"Nebeská stvoření\" (1994). Tento film vznikl na základě skutečné události, která se v 50. letech udála na Novém Zélandu. Dvě školačky se natolik zblížily, že začaly být podezřívané z lesbického vztahu. Jejich rodiče se proto rozhodli je od sebe odloučit. Děvčata (jednu z nich si zahrála Kate Winsletová) se proto rozhodla zavraždit matku jedné z nich. Film získal nominaci na Oscara v kategorii nejlepší scénář.\n\nDalší film \"Přízraky\" (1996) se stal pomyslným krokem do velkého filmového průmyslu – producentem mu byl Robert Zemeckis (režisér \"Návratů do budoucnosti\" a \"Forresta Gumpa\"). Je to příběh o trochu potrhlém mladíkovi, který se kamarádí s duchy a patřičně to využívá ve svůj finanční prospěch.\n\nPráva na filmování Tolkienova díla získal v roce 1997 poté, co se setkal s producentem Saulem Zaentzem. Nejdříve měl dělat dvoudílný film, poté byl nucen vměstnat celou trilogii do jednoho dílu, ale nakonec se dohodl se společností New Line Cinema, která si přála trilogii.\n\nIntenzivní natáčení na Novém Zélandu probíhalo od 11. října 1999 do 22. prosince 2003. Trilogie zaznamenala velkolepý úspěch a jej osobně vysoko vyhoupla v žebříčku popularity. \"\" se setkal s nadšeným ohlasem kritiky a vyhrál jedenáct Oscarů, mezi kterými byl Oscar za nejlepší film a Oscar za nejlepší režii, díky kterým se Jackson stal jedním z pouze šesti lidí, kteří vyhráli Oscary za produkci, režii a scénář v témže roce. Film se stal prvním ve fantasy žánru, který vyhrál Oscara za nejlepší film, a také v pořadí druhé pokračování, které tuto cenu vyhrálo (první byl \"Kmotr 2\").\n\n\n"}
{"id": "396035", "url": "https://cs.wikipedia.org/wiki?curid=396035", "title": "Amerika (album)", "text": "Amerika (album)\n\nAmerika je třetí studiové album pražské heavy metalové skupiny Škwor.\n\n"}
{"id": "396052", "url": "https://cs.wikipedia.org/wiki?curid=396052", "title": "Sui Generis", "text": "Sui Generis\n\nSui Generis bylo argentinské rockové duo, jež fungovalo v Buenos Aires mezi lety 1969 a 1975 a krátce též v letech 1980 a 2001. Kmenovými členy byli Charly García (piano, zpěv) a Nito Mestre (flétna, zpěv), okolo nichž se vystřídalo množství dalších hudebníků. Skupina hrála ve stylu na pomezí prog rocku a folkrocku.\n\n\n"}
{"id": "396057", "url": "https://cs.wikipedia.org/wiki?curid=396057", "title": "Zuzana Kajnarová", "text": "Zuzana Kajnarová\n\nZuzana Kajnarová (* 17. června 1982 Ostrava), provdaná Zuzana Kajnarová Říčařová, je česká herečka.\n\nNarodila se a vyrůstala v Ostravě, v rodině, která je vzdáleně příbuzná s básníkem Josefem Kainarem (na matrice změnili písmeno I na písmeno J). Má o čtyři roky staršího bratra, který na vysoké škole vystudoval obor mezinárodní vztahy, její matka je inženýrka, jejím otcem je inženýr kybernetiky, pozdější politik a v letech 2006–2014 primátor Ostravy Petr Kajnar. Její rodiče jsou rozvedení. Z otcova druhého manželství má dva mladší bratry. Jejím strýcem z matčiny strany je bývalý ministr zahraničí Lubomír Zaorálek.\n\nOd dětství si vytvářela vztah k herectví, navštěvovala dramatický kroužek, ovšem byla i členkou turistického oddílu Dívčí Dvojka, kde se naučila skautským dovednostem.\n\nV Ostravě vystudovala gymnázium a v téže době navštěvovala Herecké studio Mileny Asmanové a spolupracovala s činohrou Národního divadla Moravskoslezského v Ostravě.\n\nOd svých devatenácti let žije trvale v Praze.\n\nPo vztahu s hereckým kolegou Martinem Písaříkem se v roce 2008 jejím životním partnerem stal muzikant, zpěvák a herec Roman Říčař (* 1976), za kterého se v létě 2010 provdala. Dne 18. listopadu 2011 se jim narodila dcera Rozárka a v roce 2013 syn František.\n\nV roce 2000 byla na první pokus přijata na pražskou DAMU. Ve třetím ročníku DAMU začala hostovat v divadle ABC Městských divadel pražských, kam po studiích také nastoupila. Hostovala také v divadlech Na Vinohradech, Na Jezerce a v Divadle Viola. DAMU zakončila v září 2005 a získala titul MgA. Do povědomí filmového publika vstoupila především rolí Dorotky v divácky úspěšné pohádce \"Anděl Páně\". Hrála rovněž v televizních seriálech \"Redakce\", \"Místo v životě\", \"Proč bychom se netopili\", \"Přešlapy\" a \"Vyprávěj\".\n\nS Romanem Říčařem si ve filmu \"Klub osamělých srdcí\" zahráli pár.\n\n\n\n\n\n\n"}
{"id": "396060", "url": "https://cs.wikipedia.org/wiki?curid=396060", "title": "Mistrovství světa v ledním hokeji 1958", "text": "Mistrovství světa v ledním hokeji 1958\n\n25. mistrovství světa a 36. mistrovství Evropy v ledním hokeji probíhalo ve dnech 28. února - 9. března 1958 v norském hlavním městě Oslo.\n\nMistrovství světa se mělo původně konat ve Vídni. Na kongresu IIHF v březnu 1957 Rakousko informovalo, že není schopno dostavět včas stadión pro šampionát a pořadatelství se vzdalo.\n\nProblém byl i s účastníky. Nejdříve se přihlásilo deset zemí: Švédsko, SSSR, Československo, Kanada, USA, Finsko, Polsko, Norsko, Švýcarsko a NDR. V říjnu 1957 odstoupilo Švýcarsko, které bylo nahrazeno Francií. V lednu 1958 pro změnu odstoupila NDR, pozváno bylo Maďarsko. 22. ledna Maďarsko informovalo, že není schopno se na šampionát připravit. Organizační výbor už začal být zoufalý a rozeslal pozvánky do Itálie, Belgie, Německa, Rakouska a Jugoslávie, ale žádný z oslovených svazů nedal pozitivní odpověď. 26. ledna odstoupila také Francie a počet účastníků byl snížen z desíti na osm.\n\nOsm účastníků hrálo v jedné skupině jednokolově systémem každý s každým.\n\n\n Československo – Finsko 5:1 (2:0, 2:0, 1:1)\n\n28. února 1958 (14:00) – Oslo (Jordal Amfi)\nBranky Československa: 17:46 Jaroslav Jiřík, 18:29 Václav Fröhlich, 23:41 Jaroslav Volf, 38:53 Miroslav Vlach, 58:53 Jaroslav Volf\nBranky Finska: 42:45 Eino Pollari\nRozhodčí: Norvestad, Paulsberger (NOR)\nVyloučení: 1:1 (0:0)\nDiváků: 2 500\n\nČSR: Jiří Kulíček – Karel Gut, František Tikal, Stanislav Sventek, Jan Kasper – Miroslav Vlach, František Schwach, Miloslav Šašek – František Vaněk, Václav Pantůček, Ján Starší – Jaroslav Volf, Václav Fröhlich, Jaroslav Jiřík.\n\nFinsko: Esko Niemi – Matti Lampainen, Erkki Koiso, Mauno Nurmi, Heino Pulli – Jorma Salmi, Raimo Kilpiö, Teppo Rastio – Voitto Soini, Eino Pollari, Kari Aro – Yrjö Hakala, Erkki Hytönen, Esko Luostarinen.\n\n28. února 1958 (17:30) – Oslo (Jordal Amfi)\nBranky Norska: nikdo\nBranky Švédska: 23:23 Erling Lindström, 26:35 Ronald Pettersson, 27:57 Hans Svedberg, 33. Sven Tumba Johansson, 35:13 Carl-Göran Öberg, 40:34 Gösta Westerlund, 46:55 Sigurd Bröms, 55:13 Lars-Eric Lundvall, 57:50 Sven Tumba Johansson.\nRozhodčí: Starovojtov, Jachonin (URS)\nVyloučení: 3:5\nDiváků: 3 674\n\nNorsko: Wifladt (Steinbø) – Bakke, Brattås, Bjerklund, Tor Gundersen – Voigt, Smefjell, Ragnar Nilsen – Henrik Petersen, Walbye, Annar Petersen – Hellerud, Dalsøren, Einar Larsen.\n\nŠvédsko: Flodqvist – Björn, Stoltz, Svedberg, Vilgot Larsson – Bröms, Tumba Johansson, Carl G. Öberg – Ronald Pettersson, Nils Nilsson, Lundvall – Lindström, Westerlund, Hans Öberg.\n\n28. února 1958 (21:00) – Oslo (Jordal Amfi)\nBranky USA: 5:25 Paul Johnson, 7:01 Gord Christian, 14:29 John Mayasich, 17:38 John Mayasich, 26:30 Paul Johnson, 30:45 Gord Christian, 40:40 John Mayasich, 42:05 Gord Christian, 49:01 John Mayasich, 49:10 John Mayasich, 54:50 John Mayasich, 59:45 William Christian\nBranky Polska: 6:20 Józef Kurek, 13:33 Józef Kurek, 47:00 Kazimierz Chodakowski, 55:45 Karol Burek.\nRozhodčí: Hauser (SUI), Clancy (ENG)\nVyloučení: 2:1\nDiváků: 478\n\nUSA: Rigazio – McKinnon, Petroske, Ed Miller, Lawman – Meredith, Mayasich, P. Johnson – Roger Christian, William Christian, Gordon Christian – Wonoski.\n\nPolsko: Pabisz – Chodakowski, Skórski, Olczyk, Regula – Kurek, Czech, Gosztyla – Pawelczyk, Wilczek, Burek – Ogórczyk, Bryniarski, Malysiak.\n\n1. března 1958 (14:00) – Oslo (Jordal Amfi)\nBranky Kanady: 2:44 George Gosselin, 3:56 Tom O’Connor, 6:51 John McKenzie, 8:05 Tom O’Connor, 10:35 Conrad Broden, 15:25 Robert Attersley, 16:48 Bus Gagnon, 18:55 Sidney Smith, 27:38 Robert Attersley, 40:32 Robert Attersley, 42:20 Ted O’Connor, 54:10 George Gosselin, 57:45 Bus Gagnon, 58:38 George Gosselin\nBranky Polska: 9:10 Karol Burek.\nRozhodčí: Wiking, Ahlin (SWE)\nVyloučení: 3:3\nDiváků: 735\n\nKanada: Edwards – Lamirande, Ted O’Connor, Treen, Sinden – Samolenko, Attersley, Gagnon – Smith, Broden, McKenzie – Burns, Tom O’Connor, Gosselin.\n\nPolsko: Waclaw – Chodakowski, Zawada, Olczyk, Regula – Kurek, Czech, Gosztyla – Pawelczyk, Wilczek, Burek – Ogórczyk, Bryniarski, Jończyk.\n\n1. března 1958 (17:30) – Oslo (Jordal Amfi)\nBranky Švédska: 38:36 Sven Tumba Johansson, 39:40 Nisse Nilsson, 52:20 Roland Stoltz, 56:12 Carl-Göran Öberg, 59:32 Nisse Nilsson\nBranky Finska: 6:28 Raimo Kilpiö, 57:26 Yrjö Hakala\nRozhodčí: Adamec, Pokorný (TCH)\nVyloučení: 1:3\nDiváků: 562\n\nŠvédsko: Flodqvist – Björn, Stoltz, Svedberg, Vilgot Larsson – Bröms, Tumba Johansson, Carl G. Öberg – Ronald Pettersson, Nisse Nilsson, Lundvall – Lindström, Westerlund, Hans Öberg.\n\nFinsko: Niemi – Lampainen, Koiso, Lahtinen, Pulli – Salmi, Kilpiö, Rastio – Hakala, Vuorinen, Nieminen – Luostarinen, Soini, Pollari.\n\n1. března 1958 (21:00) – Oslo (Jordal Amfi)\nBranky Norska: 23:25 Olav Dalsøren, 41:15 Georg Smefjell\nBranky SSSR: 2:30 Konstantin Loktěv, 29:35 Dimitrij Ukolov, 30:55 Alexander Čerepanov, 35:01 Venjamin Alexandrov, 38:18 Alexej Guryšev, 39:56 Ivan Tregubov, 50:21 Alexander Čerepanov, 53:15 Jurij Kopylov, 53:40 Alexej Guryšev, 59:16 Jurij Panťuchov.\nRozhodčí: Neumayer (GER), Wycisk (POL)\nVyloučení: 3:3\nDiváků: 1 300\n\nNorsko: Wifladt – Bakke, Bjerklund, Tor Gundersen, Henrik Petersen – Voigt, Smefjell, Ragnar Nilsen – Hellerud, Dalsøren, Einar Larsen – Walbye, Annar Petersen.\n\nSSSR: Jerkin – Sologubov, Tregubov, Sidorenkov, Ukolov – Guryšev, Chlystov, Panťuchov – Loktěv, Alexandrov, Čerepanov – Krylov, Jelizarov, Kopylov.\n\n2. března 1958 (17:30) – Oslo (Jordal Amfi)\nBranky SSSR: 2:35 Venjamin Alexandrov, 2:52 Konstantin Loktěv, 3:42 Venjamin Alexandrov, 4:25 Ivan Tregubov, 8:25 Venjamin Alexandrov, 37:13 Jurij Kopylov, 47:02 Jurij Kopylov, 49:18 Venjamin Alexandrov, 49:51 Alexej Guryšev, 58:50 Jurij Krylov.\nBranky Finska: nikdo\nRozhodčí: Ahlin (SWE), Clancy (ENG)\nVyloučení: 3:2\n\nSSSR: Pučkov – Kučevskij, Tregubov, Sidorenkov, Ukolov – Guryšev, Chlystov, Panťuchov – Loktěv, Alexandrov, Čerepanov – Krylov, Jelizarov, Kopylov.\n\nFinsko: Lahtinen – Vuorinen, Koiso, Nurmi, Pulli – Salmi, Kilpiö, Rastio – Soini, Pollari, Aro – Hakala, Hytönen, Nieminen.\n\n2. března 1958 (20:00) – Oslo (Jordal Amfi)\nBranky Norska: nikdo\nBranky Kanady: 1:25 John McKenzie, 5:21 Sidney Smith, 11:45 Conrad Broden, 19:36 Harry Sinden, 20:18 John McKenzie, 27:26 John McKenzie, 27:42 Sidney Smith, 29:39 Conrad Broden, 36:04 John McKenzie, 39:23 Gordon Myles, 54:02 Bus Gagnon, 58:23 Robert Attersley.\nRozhodčí: Lindroos (FIN), Hauser (SUI)\nVyloučení: 1:2\nDiváků: 2 535\n\nNorsko: Wifladt – Bakke, Henrik Petersen, Tor Gundersen, Villy Walbye – Bjerklund, Smefjell, Ragnar Nilsen – Annar Petersen, Per Olsen, Hellerud – Dalsøren, Einar Larsen.\n\nKanada: Edwards – Lamirande, Ted O’Connor, Treen, Sinden – Smith, Broden, McKenzie – Burns, Tom O’Connor, Myles - Samolenko, Attersley, Gagnon.\n\n3. března 1958 (14:00) – Oslo (Jordal Amfi)\nBranky Československa: 2:52 Stanislav Bacílek, 8:20 František Vaněk, 9:40 František Vaněk, 13:54 Ján Starší, 21:00 Miroslav Vlach, 30:35 Slavomír Bartoň, 59:59 Jaroslav Volf\nBranky Polska: 45:40 Henryk Regula\nRozhodčí: Norvestad (NOR), Starovojtov (URS)\nVyloučení: 7:6 (1:1)\nDiváků: 250\n\nČSR: Vladimír Nadrchal – Karel Gut, František Tikal, Stanislav Bacílek, Jan Kasper – Miroslav Vlach, František Schwach, Slavomír Bartoň – František Vaněk, Václav Pantůček, Ján Starší – Jaroslav Volf, Václav Fröhlich, Jaroslav Jiřík.\n\nPolsko: Józef Waclaw – Kazimierz Chodakowski, Augustyn Skorski, Stanislaw Olczyk, Henryk Regula – Józef Kurek, Rudolf Czech, Bronislaw Gosztyla – Stanislaw Jończyk, Sylvester Wilczek, Karol Burek – Jerzy Ogórczyk, Kazimierz Bryniarski, Kazimierz Malysiak.\n\n3. března 1958 (17:30) – Oslo (Jordal Amfi)\nBranky Kanady: 5:01 a 6:03 John McKenzie, 7:02 a 7:28 Tom O’Connor, 12:40 Sidney Smith, 16:27 George Gosselin, 19:06 Charles Burns, 20:32 Ted O’Connor, 26:35 a 27:32 John McKenzie, 30:00 Sandy Air, 38:21 Bus Gagnon, 38:31 Robert Attersley, 39:31 Ted O’Connor, 44:40 a 45:05 Conrad Broden, 46:40 Tom O’Connor, 47:35 Harry Sinden, 48:30 a 48:55 Robert Attersley, 51:50 Sidney Smith, 54:55 Harry Sinden, 57:50 Ted O’Connor, 58:10 John McKenzie.\nBranky Finska: nikdo\nRozhodčí: Pokorný (TCH), Jachonin (URS)\nVyloučení: 4:2\nDiváků: 436\n\nKanada: Edwards – Lamirande, Ted O’Connor, Treen, Sinden –Tom O’Connor, Burns, Gosselin – Air, Attersley, Gagnon – Smith, Broden, McKenzie.\n\nFinsko: Lahtinen – Lampainen, Koiso, Hakala, Vuorinen – Salmi, Hytönen, Luostarinen – Aro, Pollari, Nieminen – Nurmi, Pulli, Soini.\n\n3. března 1958 (21:00) – Oslo (Jordal Amfi)\nBranky Norska: 11:33 Terje Hellerud\nBranky USA: 9:20 William Christian, 25:00 Weldon Olson, 37:32 Oscar Mahle, 44:48 William Christian, 47:24 John Mayasich, 53:35 Dick Meredith\nRozhodčí: Adamec (TCH), Wycisk (POL)\nVyloučení: 5:8\nDiváků: 2 033\n\nNorsko: Wifladt – Bakke, Henrik Petersen, Tor Gundersen, Annar Peterson – Ragnar Nilsen, Brattås, Voigt – Walbye, Bjerklund, Christian Petersen – Hellerud, Dalsøren, Einar Larsen.\n\nUSA: Ikola – McKinnon, Petroske, Zifcak, Kirrane – Meredith, Mayasich, Olson – Roger Christian, William Christian, Gordon Christian – Mahle, Paul Johnson, Miller.\n\n4. března 1958 (17:30) – Oslo (Jordal Amfi)\nBranky Švédska: 5. Roland Stoltz, 6. Sigurd Bröms, 13. Carl-Göran Öberg, 38. Sven Tumba Johansson, 43. Hans Öberg, 51. Nisse Nilsson, 53. Erling Lindström, 54. Carl-Göran Öberg\nBranky USA: 10. John Mayasich, 12. William Christian, 57. Roger Christian\nRozhodčí: Neumayer (GER), Clancy (ENG)\nDiváků: 3 283\n\nŠvédsko: Flodqvist – Stoltz, Björn, Svedberg, Larsson – Bröms, Tumba Johansson, Carl-Göran Öberg – R. Pettersson, Nisse Nilsson, Lundvall – Erling Lindström, Westerlund, Hans Öberg.\n\nUSA: Ikola – McKinnon, Petroske, Lawman, Miller – Olsen, Mayasich (Johnson), Meredith – William Christian, Roger Christian, Gordon Christian – Zifcak, Johnson, Mahle.\n\n4. března 1958 (21:00) – Oslo (Jordal Amfi)\nBranky Československa: 13. Ján Starší, 21. Karel Gut, 32. Stanislav Bacílek, 59:40 Václav Pantůček\nBranky SSSR: 7. Vladimir Jelisarov, 8. Jurij Kopylov, 10. Vladimir Jelisarov, 57. Jurij Krylov.\nRozhodčí: Ahlin (SWE), Hauser (SUI)\nVyloučení: 0:0\nDiváků: 3 153\n\nČSR: Jiří Kulíček – Karel Gut, František Tikal, Stanislav Sventek, Stanislav Bacílek – Miroslav Vlach, František Schwach, Slavomír Bartoň – František Vaněk, Václav Pantůček, Ján Starší – Jaroslav Volf, Václav Fröhlich, Jaroslav Jiřík.\n\nSSSR: Jevgenij Jerkin – Nikolaj Sologubov, Ivan Tregubov, Henrich Sidorenko, Dimitrij Ukolov – Konstantin Loktěv, Venjamin Alexandrov, Alexander Čerepanov – Jurij Panťuchov, Alexej Guryšev, Nikolaj Chlystov – Vladimir Jelisarov, Jurij Kopylov, Jurij Krylov.\n\n5. března 1958 (19:00) – Oslo (Jordal Amfi)\nBranky Finska: 46:35 Teppo Rastio, 59:52 Heino Pulli\nBranky Polska: 19:02 a 31:50 Józef Kurek\nRozhodčí: Neumayer (GER), Wiking (SWE)\nVyloučení: 3:1\nDiváků: 505\n\nFinsko: Niemi – Lampainen, Koiso, Hakala, Vuorinen – Salmi, Kilpiö, Rastio – Pulli, Hytönen, Luostarinen – Nieminen, Pollari, Nurmi.\n\nPolsko: Waclaw – Chodakowski, Skórski, Olczyk, Regula – Kurek, Czech, Gosztyla – Pawelczyk, Wilczek, Burek – Ogórczyk, Bryniarski, Jończyk.\n\n6. března 1958 (10:00) – Oslo (Jordal Amfi) – původně 28. února\nBranky SSSR: 11:11 Vladimir Jelisarov, 16:35 Jurij Kopylov, 18:10 Konstantin Loktěv, 21:40 Ivan Tregubov, 26:10 Jurij Kopylov, 27:05 Konstantin Loktěv, 27:20 a 28:28 Venjamin Alexandrov, 51:55 Jurij Krylov, 53:01 Dimitrij Ukolov\nBranky Polska: 31:10 Rudolf Czech\nRozhodčí: Wiking (SWE), Hauser (SUI)\nVyloučení: 0:1\nDiváků: 542 + 3 000 dětí\n\nSSSR: Pučkov – Kučevskij, Tregubov, Sidorenkov, Ukolov – Loktěv, Alexandrov, Čerepanov – Panťuchov, Bystrov, Chlystov – Jelizarov, Kopylov, Krylov.\n\nPolsko: Kocząb – Chodakowski, Skórski, Zawada, Regula – Pawelczyk, Wilczek, Ogórczyk – Jończyk, Bryniarski, Malysiak – Kurek, Czech, Gosztyla.\n\n6. března 1958 (14:00) – Oslo (Jordal Amfi)\nBranky Norska: 25:30 Terje Hellerud\nBranky Finska: 43:27 Pertti Nieminen, 44:35 Raimo Kilpiö.\nRozhodčí: Pokorný, Adamec (TCH)\nVyloučení: 2:4\nDiváků: 396\n\nNorsko: Wifladt – Bakke, Henrik Petersen, Tor Gundersen, Annar Peterson – Walbye, Per Olson, Hellerud - Dalsøren, Einar Larsen, Bjerklund – Voigt, Ragnar Nilsen.\n\nFinsko: Niemi – Lampainen, Koiso, Nurmi, Nieminen – Kilpiö, Rastio, Hakala – Pulli, Vuorinen, Luostarinen.\n\n6. března 1958 (17:30) – Oslo (Jordal Amfi)\nBranky Kanady: 1:41 Sidney Smith, 2:30 Tom O’Connor, 8:20 John McKenzie, 12:11 Conrad Broden, 13:37 Charles Burns, 14:32 Robert Attersley, 22:45 Sidney Smith, 48:40 George Gosselin, 55:05 Ted O’Connor, 59:35 George Gosselin\nBranky Švédska: 26:20 Ronald Pettersson, 57:19 Nisse Nilsson\nRozhodčí: Starovojtov (URS), Neumayer (GER)\nVyloučení: 14:6 (2:1, 2:0)\nDiváků: 6 390\n\nKanada: Edwards – Lamirande, Ted O’Connor, Treen, Sinden – Samolenko, Attersley, Gagnon – Tom O’Connor, Burns, Gosselin – Smith, Broden, McKenzie.\n\nŠvédsko: Flodqvist – Stoltz, Björn, Svedberg, Vilgot Larsson – Bröms, Tumba Johansson, Carl-Göran Öberg – R. Pettersson, Nisse Nilsson, Lundvall – Lindström, Westerlund, Hans Öberg.\n\n6. března 1958 (21:00) – Oslo (Jordal Amfi)\nBranky Československa: 5:55 František Vaněk, 23:20 Jaroslav Volf\nBranky USA: 30:24 Gord Christian, 46:35 Roger Christian\nRozhodčí: Ahlin (SWE), Clancy (ENG)\nVyloučení: 3:3 (0:1)\nDiváků: 2 862\n\nČSR: Jiří Kulíček – Karel Gut, František Tikal, Stanislav Sventek, Jan Kasper – Miroslav Vlach, František Schwach, Miloslav Šašek – František Vaněk, Václav Pantůček, Ján Starší – Jaroslav Volf, Václav Fröhlich, Stanislav Bacílek.\n\nUSA: Donald Rigazio – Dan McKinnon, Jack Petroske, Ed Miller, Larry Lawman – Dick Meredith, John Mayasich, Weldon Olson – William Christian, Roger Christian, Gord Christian – Edward Zifcak, Paul Johnson, Oscar Mahle.\n\n7. března 1958 (14:00) – Oslo (Jordal Amfi)\nBranky Švédska: 17:05 a 17:35 Nisse Nilsson, 22:20 Vilgot Larsson, 23:32 Nisse Nilsson, 26:34 Lars Björn, 28:51 Ronald Pettersson, 35:05 Sigurd Bröms, 37:01 Erling Lindström, 40:21 Sven Tumba Johansson, 40:42 Sven Tumba Johansson, 42:05 Hans Öberg, 58:45 Gösta Westerlund\nBranky Polska: 5:45 Józef Kurek, 36:17 Kazimierz Bryniarski\nRozhodčí: Pokorný (TCH), Lindroos (FIN)\nVyloučení: 1:2\nDiváků: 1 341\n\nŠvédsko: Flodqvist – Stoltz, Björn, Svedberg, Vilgot Larsson – Bröms, Tumba Johansson, Carl-Göran Öberg – R. Pettersson, Nisse Nilsson, Lundvall – Lindström, Westerlund, Hans Öberg.\n\nPolsko: Kocząb (Waclaw) – Chodakowski, Skórski, Olczyk, Regula – Pawelczyk, Wilczek, Burek – Jończyk, Bryniarski, Malysiak – Kurek, Czech, Gosztyla.\n\n7. března 1958 (17:30) – Oslo (Jordal Amfi)\nBranky Československa: nikdo\nBranky Kanady: 2:37 Bus Gagnon, 16:10 Conrad Broden, 41:10 Bus Gagnon, 45:05 Harry Sinden, 49:59 George Gosselin, 54:10 George Gosselin\nRozhodčí: Hauser (SUI), Wiking (SWE) – rozhodčího Hausera, který odstoupil po druhé třetině pro zranění, nahradil Neumayer (GER).\nVyloučení: 2:5 (0:0, 0:2)\nDiváků: 5 301\n\nČSR: Vladimír Nadrchal – Karel Gut, František Tikal, Stanislav Bacílek, Jan Kasper - Miroslav Vlach, František Schwach, Miloslav Šašek – František Vaněk, Václav Pantůček, Ján Starší – Jaroslav Volf, Václav Fröhlich, Jaroslav Jiřík.\n\nKanada: Roy Edwards – Jean-Paul Lamirande, Alf Treen, Harry Sinden, Ted O’Connor - Tom O’Connor, Charles Burns, George Gosselin – John McKenzie, Conrad Broden, Sidney Smith – Sandy Air, Robert Attersley, Bus Gagnon.\n\n7. března 1958 (21:00) – Oslo (Jordal Amfi)\nBranky SSSR: 6:36 a 20:50 Konstantin Loktěv, 25:05 Henrich Sidorenko, 46:52 Jurij Kopylov\nBranky USA: 55:06 William Christian\nRozhodčí: Narvestad (NOR), Ahlin (SWE)\nVyloučení: 2:4\nDiváků: 6:426\n\nSSSR: Pučkov – Sologubov, Tregubov, Sidorenkov, Ukolov – Loktěv, Alexandrov, Čerepanov – Panťuchov, Guryšev, Chlystov – Jelizarov, Kopylov, Krylov.\n\nUSA: Rigazio – Mayasich, Petroske, McKinnon – W. Christian, R. Christian, G. Christian – Zifcak, Weldon Olson, Meredith.\n\n8. března 1958 (14:00) – Oslo (Jordal Amfi)\nBranky Kanady: 1:45 George Samolenko, 6:29 Conrad Broden, 13:30 Ted O’Connor, 18:46 Alf Treen, 28:30 John McKenzie, 35:56 Conrad Broden, 41:54 a 47:49 Gordon Myles, 49:28 Conrad Broden, 52:50 George Samolenko, 54:10 Sidney Smith, 54:40 Conrad Broden\nBranky USA: 41:28 Meredith.\nRozhodčí: Starovojtov (URS), Ahlin (SWE)\nVyloučení: 3:1\nDiváků: 5 011\n\nKanada: Edwards – Treen, Sinden, Lamirande, Ted O’Connor – Tom O’Connor, Burns, Gosselin – McKenzie, Broden, Smith – Samolenko, Attersley, Myles.\n\nUSA: Rigazio – Miller, Petroske, Lawman – R. Christian, W. Christian, G. Christian – Zifcak, Weldon Olson, Meredith.\n\n8. března 1958 (17:30) – Oslo (Jordal Amfi)\nBranky SSSR: 5:05 Jurij Panťuchov, 27:20 Venjamin Alexandrovv, 36:23 Vladimir Jelisarov, 52:50 Alexander Čerepanov\nBranky Švédska: 21:28 Sigurd Bröms, 37:10 Carl-Göran Öberg, 47:32 Lars-Eric Lundvall\nRozhodčí: Norvestad (NOR), Clancy (ENG)\nVyloučení: 3:2 (0:0)\nDiváků: 6 787\n\nSSSR: Jerkin (47. Pučkov) – Sologubov, Tregubov, Sidorenkov, Ukolov – Loktěv, Alexandrov, Čerepanov – Panťuchov, Guryšev, Chlystov – Jelizarov, Kopylov, Krylov.\n\nŠvédsko: Flodqvist – Stoltz, Björn, Svedberg, Vilgot Larsson – Bröms, Tumba Johansson, Carl-Göran Öberg – R. Pettersson, Nisse Nilsson, Lundvall – Lindström, Westerlund, Hedlund.\n\n8. března 1958 (21:00) – Oslo (Jordal Amfi)\nBranky Československa: 15:15 Miroslav Vlach, 39:05 Jan Kasper.\nBranky Norska: nikdo\nRozhodčí: Wiking (SWE), Jachonin (URS)\nVyloučení: 1:1 (1:0)\nDiváků: 478\n\nČSR: Vladimír Nadrchal – Karel Gut, František Tikal, Stanislav Sventek, Jan Kasper - Miroslav Vlach, František Schwach, Miloslav Šašek – Slavomír Bartoň, Václav Pantůček, Ján Starší – Jaroslav Volf, Václav Fröhlich, Jaroslav Jiřík.\n\nNorsko: Lorang Wifladt – Roar Bakke, Christian Petersen, Thor Gundersen, Per Brattas – Per Voigt, Ragnar Nilsen, Annar Petersen – Willy Walbye, Per Skjerwen Olsen, Egil Bjerklund – Terje Hellerud, Olav Dalsøren, Einar Bruno Larsen.\n\n9. března 1958 (9:00) – Oslo (Jordal Amfi)\nBranky USA: 13:10 a 14:25 Oscar Mahle, 20:10 William Christian, 47:36 William Christian\nBranky Finska: 24:21 Jorma Salmi, 53:11 Voitto Soini\nRozhodčí: Pokorný, Adamec (TCH)\nVyloučení: 2:3\nDiváků: asi 2 000 (volný vstup)\n\nUSA: Ikola – Miller, Petroske, Lawman – R. Christian, Mahle, G. Christian – W. Christian, Weldon Olson, Meredith.\n\nFinsko: Lahtinen – Lampainen, Koiso, Nurmi, Pulli – Kilpiö, Rastio, Hakala – Nieminen, Luostarinen, Soini – Vuorinen, Pollari, Salmi.\n\n9. března 1958 (12:30) – Oslo (Jordal Amfi)\nBranky Norska: 15:25 Olav Dalsøren, 21:14 Terje Hellerud, 34:46 Henrik Petersen, 36:40 Olav Dalsøren, 42:01 Thor Gundersen, 46:28 a 46:48 Per Skjerwen Olsen, 53:43 Annar Petersen\nBranky Polska: 1:28 Rudolf Czech, 29:31 Józef Kurek, 29:45 Roman Pawelczyk\nRozhodčí: Neumayer (GER), Jachonin (URS)\nVyloučení: 1:2\nDiváků: 742\n\nNorsko: Wifladt – Bakke, Henrik Petersen, Gundersen, Bjerklund – Hellerud, Dalsøren, Einar Larsen – Annar Petersen, Walbye, Henrik Petersen - Ragnar Nilsen, Kristian Petersen.\n\nPolsko: Waclaw – Chodakowski, Skórski, Olczyk, Regula – Pawelczyk, Wilczek, Ogórczyk – Jończyk, Bryniarski, Malysiak – Kurek, Czech, Gosztyla.\n\n9. března 1958 (15:30) – Oslo (Jordal Amfi)\nBranky Československa: 18:38 Ján Starší\nBranky Švédska: 8:30 Lars-Eric Lundvall, 15:14 Carl-Göran Öberg, 24:22 Sigurd Bröms, 31:20 Sven Tumba Johansson, 31:40 Hans Öberg, 46:50 Ronald Pettersson, 52:10 Lars-Eric Lundvall\nRozhodčí: Starovojtov (URS), Clancy (ENG)\nVyloučení: 1:4 (0:0)\nDiváků: 4 657\n\nČSR: Jiří Kulíček (33. Vladimír Nadrchal) – Karel Gut, František Tikal, Jan Kasper, Stanislav Sventek – Miloslav Šašek, František Schwach, Miroslav Vlach – Ján Starší, Václav Pantůček, Stanislav Bacílek – Jaroslav Volf, Václav Fröhlich, Jaroslav Jiřík.\n\nŠvédsko: Thord Flodqvist – Roland Stoltz, Lars Björn, Hans Svedberg, Vilgot Larsson – Ronald Pettersson, Nisse Nilsson, Lars-Eric Lundvall – Sigurd Bröms, Sven Tumba Johansson, Carl-Göran Öberg – Erling Lindström, Gösta Westerlund, Hans Öberg.\n\n9. března 1958 (19:00) – Oslo (Jordal Amfi)\nBranky Kanady: 38:30 Robert Attersley, 51:23 Conrad Broden, 56:15 Jean-Paul Lamirande, 56:45 Bus Gagnon\nBranky SSSR: 2:34 Venjamin Alexandrov, 52:05 Konstantin Loktěv\nRozhodčí: Ahlin, Wiking (SWE)\nVyloučení: 5:2 (1:1)\nDiváků: 8 704\n\nKanada: Edwards – Lamirande, Ted O’Connor, Treen, Sinden - Gosselin, Attersley, Samolenko – McKenzie, Broden, Smith – Tom O’Connor, Burns, Gagnon.\n\nSSSR: Pučkov – Sologubov, Tregubov, Sidorenkov, Ukolov – Loktěv, Alexandrov, Čerepanov – Panťuchov, Guryšev, Chlystov – Jelizarov, Kopylov, Krylov.\n\n Kanada (Whitby Dunlops)\nBrankáři: Roy Edwards, John Henderson.\nObránci: Alf Treen, Harry Sinden, Ted O’Connor, Jean-Paul Lamirande.\nÚtočníci: Sidney Smith, Conrad Broden, John McKenzie, Robert Attersley, Bus Gagnon, Tom O’Connor, Gordon Myles, Sandy Air, Charles Burns, George Samolenko, George Gosselin.\nTrenér: Sidney Smith (hrající trenér)\n\n SSSR\nBrankáři: Nikolaj Pučkov, Jevgenij Jerkin.\nObránci: Nikolaj Sologubov, Ivan Tregubov, Henrich Sidorenko, Dimitrij Ukolov, Alfred Kučevskij.\nÚtočníci: Jurij Panťuchov, Alexej Guryšev, Nikolaj Chlystov, Konstantin Loktěv, Venjamin Alexandrov, Alexander Čerepanov, Jurij Krylov, Jurij Kopylov, Vladimir Jelisarov, Valentin Bistrov.\nTrenéři: Anatolij Tarasov, Vladimir Jegorov.\n\n Švédsko\nBrankáři: Thord Flodqvist, Rune Gudmundsson.\nObránci: Lars Björn, Gert Blomé, Vilgot Larsson, Roland Stoltz, Hans Svedberg.\nÚtočníci: Sigurd Bröms, Karl-Sören Hedlund, Erling Lindström, Lars-Eric Lundvall, Nisse Nilsson, Ronald Pettersson, Sven Tumba Johansson, Gösta Westerlund, Carl-Göran Öberg, Hans Öberg.\nTrenér: Ed Riegle.\n\n4. Československo\nBrankáři: Vladimír Nadrchal, Jiří Kulíček.\nObránci: – Karel Gut, František Tikal, Stanislav Bacílek, Jan Kasper, Stanislav Sventek.\nÚtočníci: Ján Starší, Slavomír Bartoň, Václav Pantůček, Miloslav Šašek, František Schwach, Miroslav Vlach, Jaroslav Volf, Václav Fröhlich, Jaroslav Jiřík, František Vaněk.\nTrenér: Bohumil Rejda.\n\n5. USA \nBrankáři: Donald Rigazio, Willard Ikola.\nObránci: Dan McKinnon, Jack Petroske, Ed Miller, Larry Lawman.\nÚtočníci: Dick Meredith, John Mayasich, Weldon Olson, Gord Christian, William Christian, Roger Christian, Edward Zifcak, Paul Johnson, Oscar Mahle, Jack Kirrane.\nTrenér: Cal Marvin.\n\n6. Finsko\nBrankáři: Esko Niemi, Juhani Lahtinen.\nObránci: Matti Lampainen, Erkki Koiso, Mauno Nurmi, Pasi Vuorinen.\nÚtočníci: Raimo Kilpiö, Heino Pulli, Teppo Rastio, Yrjö Hakala, Pertti Nieminen, Eino Pollari, Jorma Salmi, Voitto Soini, Esko Luostarinen, Kari Aro, Erkki Hytönen.\nTrenér: Aarne Honkavaara.\n\n7. Norsko\nBrankáři: Lorang Wifladt, Frank Steinbø.\nObránci: Roar Bakke, Per Brattas, Egil Bjerklund, Thor Gundersen, Christian Petersen.\nÚtočníci: Per Voigt, Georg Smefjell, Ragnar Nilsen, Terje Hellerud, Olav Dalsøren, Einar Bruno Larsen, Annar Petersen, Willy Walbye, Henrik Petersen, Per Skjerwen Olsen.\nTrenér: Johnny Larntvedt.\n\n8. Polsko\nBrankáři: Edward Koczab, Józef Waclaw.\nObránci: Kazimierz Chodakowski, Stanislaw Olczyk, Henryk Regula, Augustyn Skorski, Marian Zawada.\nÚtočníci: Józef Kurek, Rudolf Czech, Bronislaw Gosztyla, Roman Pawelczyk, Sylvester Wilczek, Karol Burek, Jerzy Ogórczyk, Kazimierz Bryniarski, Kazimierz Malysiak, Stanislaw Jończyk.\nTrenéři: Andrzej Wolkowski, Wladyslaw Wiro-Kiro.\n\n\n"}
{"id": "396066", "url": "https://cs.wikipedia.org/wiki?curid=396066", "title": "Sam Loyd", "text": "Sam Loyd\n\nSamuel Loyd (30. ledna 1841, Filadelfie – 11. dubna 1911, New York) byl americký šachista, šachový skladatel a tvůrce různých hlavolamů a matematických hříček, které byly velice vtipné, jednoduché a s jasnou formou, ale většinou nebyly lehké k řešení.\n\nV USA patřil Loyd k poměrně silným šachistům a zúčastnil se také silně obsazeného šachového turnaje v Paříži roku 1867, který vyhrál Ignaz Kolisch. Na turnaji však nebyl příliš úspěšný, když skončil desátý ze třinácti účastníků.. Zato zde skončil na druhém místě v kompoziční části turnaje, za Konradem Bayerem z Olomouce.\n\nJako šachový skladatel složil Loyd velké množství úloh, první z nich již roku 1855. Nejslavnější Loydovou úlohou je \"Excelsior\", která byla publikována roku 1861 v periodiku \"London Era\" a která dostala jméno podle stejnojmenné básně od Henryho Wadswortha Longfellowa. Soutěží se účastnil jen sporadicky, přesto získal více než třicet cen, z toho sedmnáct prvních. Jeho styl nepodléhal konvenčním vlivům, nepodroboval se běžným zákonům kompozice či jednotlivých škol, jeho skladby byly vždy původní.\n\nKromě šachových problémů je Loyd autorem knihy s rozsáhlým souborem úloh pro tangram a vynálezcem mnoha hlavolamů, které si nechával patentovat. Nejznámější z nich je tzv. patnáctka z roku 1891, podle některých zdrojů však Loyd pouze upravil a pak propagoval již existující hlavolam.\n\n\n\n"}
{"id": "396068", "url": "https://cs.wikipedia.org/wiki?curid=396068", "title": "Řád mercedariánských rytířů", "text": "Řád mercedariánských rytířů\n\nŘád mercedariánských rytířů jinak též Královský, nebeský a vojenský řád Naší Milosrdné Paní a vysvobození zajatců ( \"Ordo Beatæ Mariæ Virginis de Redemptione Captivorum\", \"Orden Real, Celestial y Militar de Nuestra Señora de la Merced y la Redención de los Cautivos\", či jen \"Orden de la Merced\"), zkráceně mercedariáni (v češtině rovněž nazýváni mercedáři), je katolický řád založený roku 1218 v Barceloně ve Španělsku.\n\nZakladatelem byl sv. Petr Nolasco a vznik řádu byl schválen jak králem Jakubem I., tak i papežem Řehořem IX. v roce 1230. Cílem řádu bylo vysvobozovat zajatce z rukou Maurů. Řád byl organizačně rzdělen do dvou tříd – rytířské a duchovenské. Úkolem rytířů bylo bojovat proti Maurům, zatímco duchovní skládali kromě obvyklých tří věčných slibů ještě čtvrtý, a to že se v případě potřeba nechají vyměnit za zajatce a tedy sami zůstanou v zajetí.\n\nDíky různým privilegiím se řád rozvíjel a mezi 13. až 17. stoletím osvobodil kolem 500 000 křesťanských zajatců. Postupem doby však převážila důležitost činnosti duchovních a roku 1317 papež Jan XXII. stanovil, že velmistrem řádu může být jen duchovní. To způsobilo, že řádoví rytíři přešli do Řádu rytířů z Montesy a mercedariánský řád přestal být rytířským řádem a stal se řádem čistě duchovním.\n\nDnes působí po celém světě a má přes 1500 členů, včetně ženské větve.\n\n\n"}
{"id": "396069", "url": "https://cs.wikipedia.org/wiki?curid=396069", "title": "HC BAK Trutnov", "text": "HC BAK Trutnov\n\nHC BAK Trutnov (celým názvem: Hockey Club BAK Trutnov) je český klub ledního hokeje, který sídlí ve Trutnově v Královéhradeckém kraji. Založen byl v roce 1945 pod názvem SK Slavoj Trutnov. Svůj současný název nese od roku 2010. V červnu 2012 byl Trutnov vyřazen ze 2. ligy a sestoupil tak do Krajské hokejové ligy, odkud chtěl postoupit zpět do 2. ligy. To se mu ale nepodařilo a ve finále prohrál se svým velkým rivalem z Vrchlabí 1:3 na série. V následující sezoně však postoupil. Od sezóny 2014/15 působí ve 2. lize, třetí české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Trutnov s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "396073", "url": "https://cs.wikipedia.org/wiki?curid=396073", "title": "Měsíc planetky", "text": "Měsíc planetky\n\nMěsíc planetky (též nesprávně měsíc asteroidu nebo asteroidní měsíc) je planetka, která je přirozeným satelitem jiné planetky. Je možné, že své měsíce má mnoho planetek a v některých případech dokonce dosahují nezanedbatelných rozměrů. Objevy těchto měsíců (a dvojplanetek obecně) a určení jejich oběžných drah umožňuje odhadnout hmotnost a hustotu hlavního tělesa, a díky tomu následně zkoumat i jeho další fyzikální vlastnosti.\n\nOběžnicím planetek se běžně říká \"satelit\" či \"měsíc\" a oběma tělesům společně pak \"binární planetka\" či \"dvojplanetka\" (případně \"trojplanetka\", pokud jsou satelity dva). Je-li jedno z těles znatelně větší, označuje se jako \"primární těleso\" a jeho průvodce jako \"sekundární\". Někdy se termín dvojplanetka užívá spíše pro tělesa přibližně stejných rozměrů, zatímco užití termínu binární planetka je obecnější, bez ohledu na vzájemné rozměry těles.\n"}
{"id": "396077", "url": "https://cs.wikipedia.org/wiki?curid=396077", "title": "Krušovice (pivo)", "text": "Krušovice (pivo)\n\nKrušovice je značka piva, které se vyrábí v pivovaru Krušovice od roku 1581.\n\n\n\n"}
{"id": "396080", "url": "https://cs.wikipedia.org/wiki?curid=396080", "title": "Merán", "text": "Merán\n\nÚdolí Merán se nachází na severním okraji Plzně, na katastru Bolevec. Jedná se o údolí bezejmenného přítoku Boleveckého potoka. Jméno je odvozeno nejspíše od italského letoviska Merano. Ve svahu nad východní části údolí se nachází přírodní památka Doubí\n\nZajímavostí tohoto údolí je smírčí kříž, který zde dříve stával. Zachoval se z něj pouze podstavec z pískovcového kvádru s částí dříku, neboť kříž samotný byl uražen a ztracen. Jeho vzezření však naštěstí zachycovala dobová fotografie, na jejím základě byl v roce 2010 obnoven. Podle vzhledu byl původní kříž datován na přelom 18. a 19. století.\n\nNa kříži vytesaná písmena WB zřejmě byla iniciálami oběti neštěstí. Informační tabulka vedle kříže uvádí, že kříž byl postaven po smrti chlapce (\"\"Webber Bolek, sirotek\"\"), který spadl ze stromu při vybírání hnízda divokých holubů. Jiné prameny mluví o dřevorubci či sklářském dělníkovi.\n\nPodle pověsti patří prý dívce, která svým chováním připravila milence o život. Proto byla zakletá a má na místě bloudit do té doby, než se najde statečný a poctivý mládenec, který by v době, kdy na plzeňské věži odbíjí půlnoc, vydržel dvanáct ran železnou tyčí. Prý se dosud nikdo takový nenašel, a tak tam zakletá panna bloudí dál.\n\n"}
{"id": "396081", "url": "https://cs.wikipedia.org/wiki?curid=396081", "title": "Tavná pistole", "text": "Tavná pistole\n\nTavná pistole je elektrický přístroj, který jednoduše, ekonomicky a spolehlivě slepí pomocí polymerové taveniny dřevo, plasty, sklo, porcelán i kov.\nPrincip spočívá v roztavení lepidla, obvykle polypropylenu nebo polyetylenu, na taveninu, která optimálně smáčí lepené povrchy a po ztuhnutí vytvoří pevný spoj. S oblibou ji používají modeláři, řemeslníci či floristé nebo kutilové.\n\n"}
{"id": "396083", "url": "https://cs.wikipedia.org/wiki?curid=396083", "title": "H2O: Stačí přidat vodu", "text": "H2O: Stačí přidat vodu\n\nHO: Stačí přidat vodu (v anglickém originále HO: Just Add Water) je australský televizní seriál pro děti a mladistvé natočen v lokacích mořského světa Sea World v Queenslandu a v okolí města Gold Coast. Děj seriálu pojednává o třech dívkách, které řeší každodenní problémy mladistvého života, zároveň jsou však mořské panny.\n\nPrvní řada seriálu měla premiéru v červenci 2006 na australském televizním kanálu Network Ten (později na australském kanálu Disney Channel). Druhá řada byla vysílána o rok později a třetí v roce 2009. Seriál je nebo byl vysílán již na 100 televizních stanicích po celém světě. V ČR byl vysílán stanicemi Jetix, Disney Channel a \n\nÚvodní píseň seriálu „No Ordinary Girl“ nazpívala v první sérii Ellie Henderson, ve druhé sérii Kate Alexa a ve třetí Indiana Evans.\n\nV červnu 2011 byl oznámena produkce spin-off seriálu pod názvem Mako Mermaids, který je volným pokračováním HO: Stačí přidat vodu. Natáčení bylo zahájeno v roce 2012. První řada měla premiéru v červenci 2013, druhá řada v únoru 2015 a třetí v květnu 2016. \n\nV roce 2014 byla oznámena produkce animovaného seriálu HO – Mermaid Adventures, který vznikl na motivy HO: Stačí přidat vodu. \n\nTři dospívající dívky, \"Rikki Chadwick\" (Cariba Heine), \"Emma Gilbert\" (Claire Holt) e \"Cleo Sertori\" (Phoebe Tonkin), ztroskotají za úplňku na tajuplném ostrově Mako, kde vstoupí do měsíčního jezírka a stanou se z nich mořské panny s kouzelnými schopnostmi. Rikki umí vodu zahřívat, Emma ji může zmrazit a Cleo dokáže s vodou manipulovat. Ve druhé sérii se k základním schopnostem ovlivňování vody přidají další, mnohem silnější – Rikki začne ovládat oheň a blesky, Emma dokáže tvořit sníh a Cleo získá schopnost manipulace s větrem. Dívkám pomáhá \"Lewis McCartney\" (Angus McLaren), začínající vědec, věrný kamarád a později i přítel Cleo. Ten ze začátku jako jediný zná jejich skutečnou identitu a snaží se jejich tajemství dopodrobna prozkoumat. Ve 3. sérii nahradí Emmu nová mořská panna \"Bella Hartley\" (Indiana Evans) se schopností proměnit vodu v látku podobnou želé.\n\nJejich osudy jim komplikují nejen vodní živly, jejich tajemství mořských panen, ale i obyčejní lidé. V první sérii to byl \"Zane Bennet\" (Burgess Abernethy), jeho otec a především mořská bioložka, doktorka \"Linda Denmanová\" (Lara Cox), která odhalila tajemství mořských panen, ve druhé sérii žárlivá Lewisova přítelkyně \"Charlotte Watsford\" (Brittany Byrnes), která se později stala nebezpečnou mořskou pannou se všemi schopnostmi, které byly spravedlivě rozděleny mezi hlavní trojici a ve třetí sérii sestra potápěče a přítele Belly \"Willa\" (Luke Mitchell) – \"Sophie Benjamin\" (Taryn Marler). V poslední třetí sérii si zároveň mořské panny projdou nejtěžší zkouškou. Zjistí, že byly předurčeny k tomu, aby pomocí svých sil zastavily kometu, která míří přímo na planetu Zemi.\n\n\n\n\n"}
{"id": "396086", "url": "https://cs.wikipedia.org/wiki?curid=396086", "title": "Tenisové údery", "text": "Tenisové údery\n\nTenisové údery slouží k odehrání míče raketou hráče do soupeřova pole kurtu. V užším slova smyslu se jedná o okamžik zásahu míče raketou. Takový úder lze provést jako přímý nebo s rotací. \n\nA. Každý tenisový úder je složen z několika dílčích fází v celek. Tyto fáze probíhají jak současně, tak i v konkrétním pevném pořadí:\n\nB. Uskutečnění úderu probíhá v několika na sebe navazujících stupních:\n\nRotace je využívána u úderů, které udělí míči při jeho letu \"horní\", \"boční\" či \"dolní\" rotaci.\n\nPři úderu s horní rotací je míč roztočen okolo vodorovné osy vpřed dolů (horní část se otáčí ve směru letu). Pohyb rakety je v takovém případě veden zdola nahoru. Dráha letu míče je pak vyšší než u přímého úderu a jeho odskok je vysoký. Úder, který má nižší intenzitu a menší rychlost horní rotace se jmenuje liftovaný úder (lift), u vyšší horní rotace hovoříme o topspinu (dráha rakety jde strměji nahoru a dráha letu míče je vyklenutější).\n\nPři hraní spodní rotace je míč roztočen okolo vodorovné osy vzad vzhůru (horní část míče rotuje proti směru letu). Pohyb rakety je veden shora dolů. Letová dráha je většinou plochá a odskok míče nízký. Takový úder nazýváme čop nebo slajs.\n\nU boční rotace je míč roztočen okolo svislé osy zleva doprava nebo opačně zprava doleva.\n\nV tenisovém úderu lze tyto rotace kombinovat. Rychlost letícího míče je u rotovaných úderů nižší než u přímých. Výhodou však je lepší kontrola a jistota přesnějšího umístění míče do dvorce. \n\n\"Rozlišujeme osm základních tenisových úderů:\"\n\n"}
{"id": "396090", "url": "https://cs.wikipedia.org/wiki?curid=396090", "title": "Řád lebky", "text": "Řád lebky\n\nŘád lebky (německy \"Herzoglich Württemberg-Oelssischer Ritterorden vom Totenkopf\") byl světský rytířský řád založený v roce 1652 knížetem Silviem Nimrodem Württembersko-Olešnickým. Jedná se o jeden z mála řádů, které vznikly a působily v zemích Koruny české.\n\nKníže se oženil roku 1647 s Alžbětou Marií z Poděbrad, kněžnou olešnickou ve Slezsku a vládl s ní nad touto zemí, která byla součástí zemí Koruny české. Byl pod vlivem rosekruciánů a jako svého dvorního lékaře měl známého mystika Johannese Schefflera zvaného Angelus Silesius. Oba manželé byli společně velkopřevorem a velkopřevorkou řádu.\n\nRytíři i dámy řádu měli meditovat nad \"tajemstvími Boha a přírody\" a jejich heslem bylo \"Memento mori\" (pamatuj na smrt). Symbolem řádu byla stříbrná lebka na zlaté, černě emailované smyčce s heslem Memento mori. Rytíři nosili na levé ruce prsten s lebkou. Vstupem do manželství se novomanželka rytíře stala řádovou dámou.\n\nŘád zanikl po smrti zakladatele v roce 1664, ale roku 1709 jej obnovila jeho vnučka Luise Elisabeth von Sachsen-Merseburg jako dámský řád. Řád opětovně zanikl v polovině 18. století.\n\n\n"}
{"id": "396099", "url": "https://cs.wikipedia.org/wiki?curid=396099", "title": "Společná rybolovná politika", "text": "Společná rybolovná politika\n\nSpolečná rybolovná politika v rámci Evropské unie je zaměřena na zajištění rybolovné produkce, rozvoj rybolovu a ochranu životního prostředí. Obecně je jako politika EU definována v článcích 38-44 Smlouvy o fungování Evropské unie společně se společnou zemědělskou politikou a posléze v příslušných aktech sekundárního unijního práva a dalších pramenech.\n\nSpolečná rybolovná politika byla na rozdíl od SZP vytvářena až od 80. let (tato oblast byla zprvu ošetřena vnějším obchodním tarifem). Impulzy k vytvoření politiky představovalo několik momentů:\n\nSamotné principy společné rybolovné politiky byly schváleny již v roce 1970. Zahrnovaly:\n\nNástroje společné rybolovné politiky byly vymezeny se vstupem jihoevropských států do Společenství (které přineslo dílčí konflikty a především nárůst významu otázky rybolovu). V roce 1983 se státy dohodly na pravidlech:\n\nDošlo k reorganizaci trhu s rybami a byly definovány podmínky pro určitou kvalitu produkce. Od roku 1983 musí mít rybářské lodě licenci k lovu a jejich pohyb je satelitně monitorován. Úkol sledovat situaci a navrhovat limity náleží Komisi, plnění pravidel dozoruje rybolovná inspekce.\n\nOd roku 1993 je rybolovná politika financována z Finančního nástroje pro řízení rybolovu (FIFG).\n\nV roce 2001 byla vydána zelená kniha, která odstartovala reformu společné rybolovné politiky. Mezi cíle této reformy patří:\n\nKomise následně vydala některé související dokumenty, např. Strategii pro udržitelný rozvoj evropské akvakultury a Akční plán pro potírání nelegálního rybolovu.\n\nV roce 2007 vznikl Evropský rybářský fond (EFF), který nahradil FIFG a Agentura Společenství pro kontrolu rybolovu (CFCA). Byla vydána modrá kniha Integrovaná námořní politika pro EU (snaha o formulaci komplexní námořní politiky).\n\nV roce 2008 vznikl projekt Unie pro Středomoří, který se týká i námořní politiky.\n\nOd roku 2014 platí nová společná rybolovná politika.\n\nSpolečná rybolovná politika je podstatným důvodem proč rybolovné státy jako je Norsko, Island, Grónsko a Faerské ostrovy jsou mimo EU.\n\n\nFIALA, Petr a Markéta PITROVÁ. Evropská unie. 2., dopl. a aktualiz. vyd. Brno: Centrum pro studium demokracie a kultury, 2009, 803 s. ISBN 9788073251802.\n"}
{"id": "396104", "url": "https://cs.wikipedia.org/wiki?curid=396104", "title": "Thurles", "text": "Thurles\n\nThurles ( ) je irské město na severu hrabství Tipperary. Má přibližně 6800 obyvatel.\n\nVe městě byl roku 1884 založen Keltský atletický svaz (\"Gaelic Athletic Association\") a je zde jeden z největších irských stadionů (určený k hurlingu). Thurles je také sídlem římskokatolického arcibiskupství Cashel a Emly.\n\nV blízkém okolí se nacházejí památkově chráněné pozůstatky někdejšího cisterciáckého opatství svatého Kříže \"(Holy Cross Abbey)\".\n"}
{"id": "396106", "url": "https://cs.wikipedia.org/wiki?curid=396106", "title": "Dvojbříškatý sval", "text": "Dvojbříškatý sval\n\nSval dvojbříškatý, lat. \"musculus digastricus\", je menší sval uložený v horní části krku mezi čelistí a jazylkou. Řadí se mezi svaly nadjazylkové . Vývojově pochází z 1. a 2. embryonálního žaberního oblouku. Proto má i dvojí inervaci.\n\nSval je uložen na vnější dolní straně musculus mylohyoideus a za ním. Skládá se ze dvou svalových bříšek, které v sebe plynule přecházejí v místě těla jazylky a rozštěpeného úponu musculus stylohyoideus. Sval je tak stočený.\n\nSval dvojbříškatý ohraničuje s dolním okrajem mandibuly charakteristickou krajinu, zvanou \"trigonum submandibulare\".\n\nPřední bříško je tvarem a rozsahem nejvariabilnějším svalem vůbec - může chybět nebo být zdvojeno. Časté také je, že přední bříška obou stran krku jsou spojena a v různém rozsahu si vyměňují svá vlákna.\n\nK zadnímu bříšku se může ojediněle upnout přídatný sval \"musculus occipitohyoideus\", který začíná na prostřední kostěné liště šupiny kosti týlní (\"linea nuchae superior\").\n\nPři fixované dolní čelisti zdvíhá jazylku.\n\nProtože je přední bříško původem z 1. žaberního oblouku, je inervováno V. hlavovým nervem, nervem trojklaným (\"n. trigeminus\"), přesněji větévkou jeho 3. větve (\"n. mandibularis\") \"nervus mylohyoideus\".\n\nProtože je zadní bříško původem z 2. žaberního oblouku, je inervováno VII. hlavovým nervem, nervem lícním (\"n. facialis\").\n\n"}
{"id": "396110", "url": "https://cs.wikipedia.org/wiki?curid=396110", "title": "Ambient black metal", "text": "Ambient black metal\n\nAmbient black metal (také Atmospheric Black Metal nebo Black Ambient) je hudební styl, který kombinuje prvky black metalu a ambientu / dark ambientu.\n\nHraje se zde na elektrickou kytaru, syntetizátory a klávesy v „atmosférickém“ stylu za použití dozvuku.\n\n\n"}
{"id": "396119", "url": "https://cs.wikipedia.org/wiki?curid=396119", "title": "Dolo", "text": "Dolo\n\nDolo je italské město v oblasti Benátsko (\"Veneto\").\n\nMěsto se nachází uprostřed Riviera del Brenta.\nSousedními městy a obcemi jsou Campagna Lupia, Camponogara, Fiesso d'Artico, Fossò, Mira, Pianiga a Stra.\n\nPůvod názvu města není zcela jasný. Jsou zde tři možné hypotézy: ta první spojuje název města se jménem důležité místní rodiny Dauli, druhá říká, že zde v polovině 15. století byly uvězněny osoby, které se provinily nějakým trestným činem (slovo \"dolo\" v italštině znamená lest či zločinný úmysl). Třetí a poslední hypotéza spojuje název města s \"ostrovem Dandolo\", jak byla kdysi nazývána jedna z částí města (mezi ulicemi Mazzini a Dauli).\n\nDolo bylo založeno poměrně pozdě. První dokument, ve kterém je město uvedeno, je vyhláška z roku 1540 a týká se silnice Benátky − Padova do \"Villam Dolli\".\nNěkteří nicméně považují za první zmínku opatření z roku 1241, které mluví o paní Jakobíně Petri de Dolli.\nOvšem je jisté, že v oblasti, na které se dnes rozkládá Dolo, žili lidé už dávno předtím. Ví se také například, že zde od roku 1454 byla modlitebna náležící farnosti z Fiessa.\n\nRozvoj města byl zapříčiněn ekonomickým růstem Benátek, které město odejmuly Padově v roce 1405.\nA právě toto období bylo pro Dolo to nejpříznivější, jelikož se stalo důležitým centrem na Riviera del Brenta. V této době se zde také stavěly mlýny.\nKe konci 18. století bylo pak Dolo pod nadvládou Napoleona Bonaparteho (od r.1797) a stalo se také důležitým městem v provincii Benátky. Po roce 1815 patřilo k Lombardsko − Benátskému království, a od roku 1866 pak městem náležícím k Italskému království.\n\n\n\n"}
{"id": "396121", "url": "https://cs.wikipedia.org/wiki?curid=396121", "title": "Armagh", "text": "Armagh\n\nArmagh [armá] ( , ) je město v Severním Irsku a také hlavní město stejnojmenného hrabství. Roku 2001 mělo 15 590 obyvatel (z toho 68 % katolíků, 30 % protestantů).\n\nZaložení města je legendárně spojováno se svatým Patrikem; od jeho doby je střediskem církevní správy (nyní římskokatolické i anglikánské) pro celý ostrov. V 9. století vznikl v místním klášteře rukopis Vulgaty \"(Book of Armagh)\".\n\nArchitektonicky Armaghu dominují dvě katedrály, obě zasvěcené sv. Patriku. Starší pochází z 5. století a od reformace je v držení anglikánů \"(Church of Ireland)\". Její katolický protějšek (charakteristický 64 metrů vysokým dvojvěžím) vznikal mezi léty 1840 a 1904.\n"}
{"id": "396126", "url": "https://cs.wikipedia.org/wiki?curid=396126", "title": "Diana de Poitiers", "text": "Diana de Poitiers\n\nDiana de Poitiers (* buď 3. září 1499 nebo 31. prosince 1499 – 26. dubna 1566), rozená jako Diana de Poitiers, provdaná madame de Brézé, hraběnka z Maulevrieru. Od roku 1547 vévodkyně z Valentinois. V letech 1536–1559 milenka Jindřicha z Valois, který byl od roku 1547 francouzským králem jako Jindřich II.\n\nDiana de Poitiers byla dcerou Jeana de Poitiers, hraběte de Saint-Vallier a jeho manželky Jeanne de Batarnay. Rod Dianina otce patřil k váženým šlechtickým rodinám a dlouhodobě udržoval blízké kontakty s rodem Bourbonů. Malá Diana tak trávila část svého dětství na dvoře Anny de Beaujeu, bývalé regentky vládnoucí za Karla VIII., která stála spolu se svým manželem v čele rodu Bourbonů. Vzhledem k těmto kontaktům je pravděpodobné, že se Diana zřejmě už v dětství dostala na čas ke královskému dvoru.\n\nV roce 1515 se Diana de Poitiers stala dvorní dámou královny Klaudie, manželky francouzského krále Františka I. Blízký přítel Dianina otce, Karel Bourbonský, sjednal pro mladičkou Dianu výhodný sňatek s jedním z nejvýznamnějších mužů ve Francii, s Ludvíkem de Brézé, hrabětem z Maulevrieru, baronem z Bec-Crespinu a Mauny, pánem na Noveny-le-Roi, Anetu, Brisse, Brévaltě a Montchauvetu a velkosenešalem Normandie, který byl navíc vnukem krále Karla VII. Snoubenec byl o 40 let starší a údajně neobyčejně šeredný, ale ctižádostivá Diana s výhodným sňatkem bez námitek souhlasila a 29. března 1515 vstupovala do manželství se zjevnou hrdostí. Ze zachovalé korespondence je zřejmé i to, že se časem do svého manžela s největší pravděpodobností skutečně zamilovala. První léta manželství trávila na zámku Anet v Normandii, kde byl častým hostem i král, a později doprovázela svého muže na cestách i při pobytech u dvora. V roce 1517 Diana porodila dceru Francoise, o dva roky později Luisu. Po narození druhé dcery se vrátila natrvalo ke dvoru a opět se stala dvorní dámou královny, a to až do roku 1524, kdy královna Claude zemřela. V tom samém roce, tedy 1524, postihla Dianu ještě jedna tragická událost. Její manžel, velkosenešal Ludvík de Brézé, pomohl odhalit spiknutí Karla Bourbonského proti králi, ale zároveň se mu podařilo zjistit, že do spiknutí je zapleten i jeho tchán Jean de Poitiers. Ten byl následně zatčen a odsouzen k smrti, ale vážnost a vliv Dianina manžela způsobily, že král trest v poslední chvíli zrušil a udělil odsouzenému milost.\n\nKrál František I. prohrál v roce 1525 bitvu u Pavie a upadl do zajetí svého protivníka, císaře a španělského krále Karla V. Následujícího roku byl zajatý František I. propuštěn, a to výměnou za své dva malé syny, kteří putovali jako rukojmí do Španělska. Na této smutné cestě doprovázel oba prince celý královský dvůr. Následníkovi trůnu dauphinovi Františkovi bylo osm let, mladšímu Jindřichovi sedm. Většina dvora se samozřejmě starala především o dauphina a jeho pohodlí, ale Diana de Poitiers věnovala veškerou svou láskyplnou péči mladšímu Jindřichovi. V té chvíli ještě nemohla tušit, že až tento chlapec jednou dospěje, stane se nejen králem Francie, ale také jejím milencem.\nDauphin František, a jeho bratr Jindřich, byli za vysoké odstupné propuštěni ze zajetí až o čtyři roky později. Oba prince přijel královský dvůr přivítat do Bordeaux. Jedenáctiletý Jindřich na Dianu nezapomněl a v její osobě opět nalezl laskavou a důvěrnou přítelkyni. 24. 4. 1530 byl na zámku Anet, který patřil velkosenešalovi a jeho manželce, dohodnut sňatek prince Jindřicha s Kateřinou Medicejskou, která byla s Dianou de Poitiers v příbuzenském vztahu – Dianina babička Jeanne de La Tour byla sestrou Kateřinina dědečka Jeana de La Tour. V dalším roce, 1531, Ludvík de Brézé ve věku 72 let zemřel a Diana se po šestnácti letech manželství stala ve svých 32 letech vdovou. Smrt svého milovaného manžela nesla velmi těžce a od té chvíle už nikdy neodložila vdovský šat. Její život ale záhy získal nové a radostné naplnění, když byla králem požádána o to, zda by se neujala další výchovy prince Jindřicha, který na ní byl den ode dne citově závislejší. Tento nejistý chlapec, uzavřený do sebe, trudnomyslný, s nedostatkem vlastní vůle, psychicky ztrápený ze zajetí ve Španělsku, trpěl také chladným přístupem, který k němu zaujal jeho královský otec. Ten svému druhorozenému synovi nevěnoval příliš pozornosti a stejně přezíravě se chovali k malému princi i ostatní dvořané. Jindřich na to reagoval nepřístupností a nadměrnou agresivitou. Jen dva lidé u dvora projevovali Jindřichovi své sympatie, vdova po velkosenešalovi Diana a maršál Francie Anne de Montmorency, králův poradce a přítel Dianina zesnulého manžela. Sebevědomá a rozhodná Diana vzala princovu výchovu do svých rukou a stejně autoritativně se po roce 1533 ujala i vedení domácnosti mladého manželského páru, Jindřicha a jeho ženy Kateřiny Medicejské. Vztah mezi Dianou a jejím svěřencem byl tehdy ještě zcela platonický, ona o něj pečovala s mateřskou něhou, radila mu, ovládala ho a rozhodovala za něj, on ji za to miloval a s rostoucím věkem také stále více toužil po intimnějším vztahu. Roku 1536 náhle umírá Jindřichův starší bratr František a králův nemilovaný druhorozený syn se nečekaně stává následníkem trůnu.\n\nJeště téhož roku, 1536, pozve maršál Francie Anne de Montmorency, zřejmě záměrně a promyšleně, následníka trůnu a jeho vychovatelku na soukromou návštěvu na svůj letohrádek Écouen. Právě zde se Diana údajně stala Jindřichovou milenkou. Diana, které bylo 37 let, tehdy zřejmě poprvé podlehla dvoření dauphina, jemuž bylo teprve 17 let. U dvora se ale Diana nadále snažila uchovat svou pověst důstojné vdovy, což se jí dlouho dařilo. Veřejnost byla přesvědčena, že je opravdu jen guvernantkou prince, kterému radí a pomáhá v jeho rozhodování. Zamilovaný Jindřich se ovšem se svou láskou nijak netajil. A tak si třeba nechal zhotovit nový monogram, kde se kolem iniciály jeho jména vinuly dva měsíční srpečky, symboly bohyně Diany, které současně tvořily dvě křížící se písmena D. Vztah mezi Jindřichem a jeho vychovatelkou přestal být samozřejmě časem tajemstvím a dozvěděla se o něm i princova manželka Kateřina Medicejská. Proti autoritativní Dianě byla ale bezmocná. Ta tak i nadále usměrňovala a přísně kontrolovala chod následníkovy domácnosti.\n\nV roce 1547 zemřel král František I. a jeho syn, dauphin Jindřich, nastoupil na trůn jako Jindřich II. Po své korunovaci propustil všechny rádce svého otce a obklopil se vlastními lidmi. Od té chvíle na něj měl ve vládních záležitost největší vliv Anne de Montmorency a samozřejmě i Diana de Poitiers. Zanedlouho ale mezi de Montmorencym a královou milenkou, donedávna přáteli a spojenci, vypukl skrytý mocenský boj, v němž Diana prosazovala zájmy svých příbuzných z rodu Guisů. Mocný rod Guisů, k nimž patřil i Dianin zeť Claude de Guise Lotrinský, markýz z Maine, zanedlouho přes korunní radu řídil osudy Francie a stal se protiváhou de Montmorencyho. Diana de Poitiers se stala nejmocnější osobou v zemi. Král Jindřich II. ji nadále bezmezně miloval, naprosto ji důvěřoval a neučinil bez její rady jediné rozhodnutí. Postupem času získala přehled o státních záležitostech a kdokoli po králi něco požadoval, musel se s prosbou napřed obrátit na ni. Diana udržovala úzké styky s nejmocnějšími lidmi ve Francii i v zahraničí, dopisovala si s ministry, diplomaty a dokonce se samotným papežem. Král zahrnoval svou o mnoho let starší milenku nejen láskou a obdivem, ale také finančními dary a tituly. Daroval jí renesanční zámek Chenonceau a v roce 1547 jí udělil titul vévodkyně z Valentinois, čímž dosáhla nejvyššího uznání, jelikož vévodský titul příslušel jen členům královské rodiny, a jedinou dosavadní výjimkou byla Anna de Pisseleu, vévodkyně de Etampes, milenka zemřelého krále Františka I. Troufalá Diana si dokonce nechala do svého rodového erbu nově zakomponovat královské lilie. Králova manželka Kateřina Medicejská Dianu samozřejmě nesnášela, ale nebyla schopná se jí postavit na odpor. Navíc jí byla paradoxně za mnohé zavázána – Diana totiž svého milence Jindřicha neustále nutila, aby se manželce patřičně věnoval a plnil manželské povinnosti, což nakonec vedlo k tomu, že Jindřich zplodil s Kateřinou deset dětí. Diana nadále rozhodovala o chodu královy rodiny, vybírala pro manželské potomky svého milence chůvy a vychovatele a s mateřskou láskou se těmto dětem věnovala.\nDiana z Poitiers si udržovala svou mocenskou pozici u dvora i v dalších letech, kdy nadále soupeřila s de Montmorencym, který prosazoval mírovou politiku Francie vůči Habsburkům, zatímco Diana a členové rodu Guisů prosazovali řešení válečné. Bojechtivá strana nakonec u dvora zvítězila a roku 1557 Francie opět vyhlásila válku Španělsku. Situace nebyla pro Francii zpočátku nejlepší, ale František de Guise, vévoda Lotrinský, zachránil Francii před takřka jistou zkázou, když v lednu 1558 dobyl město Calais, které bylo 200 let v držení Anglie. Sláva, obliba a moc rodu Guisů narůstaly. Proti vůli Diany de Poitiers se Guisům podařilo prosadit svatbu následníka trůnu Františka s Marií Stuartovnou. Diana své příbuzné z rodu Guisů po celá léta podporovala, ale tak náhlý a prudký růst moci a vlivu se jí příliš nezamlouval. Od Guisů se tedy odvrátila a spojila se se svým dosavadním konkurentem de Montmorencym. Pod vlivem své milenky Diany a svého rádce de Montmorencyho tak Jindřich II. uzavřel 3. 4. 1559 nevýhodnou mírovou smlouvu z Cateau-Cambrésis, kterou se Francie vzdala svých držav v Itálii. V této mírové smlouvě byl také dohodnut sňatek Jindřichovy nejstarší dcery Alžběty s Filipem II. Španělským. O dva měsíce později vypukly svatební slavnosti, během nichž se pro pobavení přítomných pořádaly rytířské turnaje. V posledním turnaji, 30. června 1559, se utkal král Jindřich II. s Gabrielem z Mongomery a v průběhu jejich klání došlo k tragické události, když část zlomeného dřevce vysunula při souboji hledí královy helmy a vnikla do jeho pravého oka. Ten den spatřila Diana z Poitiers svého milovaného Jindřicha naposledy. Francouzský král Jindřich II. zemřel na následky zranění o deset dní později, 10. července 1559, ve věku 40 let.\nV okamžiku, kdy Jindřich II. zemřel, bylo Dianě z Poitiers 60 let. Stáhla se na svůj zámek Anet, kde očekávala pomstu královny Kateřiny Medicejské. Kateřina si však od bývalé milenky svého manžela vyžádala pouze navrácení korunovačních klenotů a zámek Chenonceau, za který však dala Dianě jako náhradu zámek Chaumont-sur-Loire. Královna Kateřina si byla dobře vědoma toho, že její bývalá sokyně má u dvora řadu mocných přátel a spousta lidí je jí stále zavázána. Velkoryse tedy nechala Dianu v poklidu dožít. Diana přežila Jindřicha II. o sedm let. Před svou smrtí věnovala část svých peněz nemajetným dívkám v Anet, aby se mohly provdat a bohatě obdarovala také církev, ovšem pod podmínkou, že se za spásu její duše budou pravidelně konat bohoslužby. Diana z Poitiers, vévodkyně z Valentinois, markýza z Crotone, hraběnka z Albonu, paní na Saint-Vallier zemřela 26. dubna 1566 ve věku 66 let.\n\nDiana de Poitiers se nikdy příliš neprojevovala jako mecenáška umění, ale zato byla během svého života inspirací a častým námětem pro tvůrce své epochy. Královo nadšení pro její osobu s ním sdíleli mnozí významní umělci té doby a svým dílem přispěli k vytvoření mýtu o její kráse. Ať už to byl Benvenuto Cellini, Jean Goujon nebo Francesco Primaticcio. Pozadu nezůstávali ani básníci – Clément Marot, Olivier de Magny nebo Du Belly. Místem absolutního uctívání Diany de Poitiers se stal především zámek Anet, který zdědila po svém manželovi a následně ho nechala přestavět. Tento nejkrásnější francouzský zámek své doby byl vybaven nespočtem obrazů, soch a reliéfů zpodobňujících svou majitelku, většinou nezahalenou nebo jen lehce oděnou.\n\n\n"}
{"id": "396134", "url": "https://cs.wikipedia.org/wiki?curid=396134", "title": "Josef Harpe", "text": "Josef Harpe\n\nJosef Harpe (21. září 1887 – 14. března 1968) byl veterán první světové války a německý generál Wehrmachtu za druhé světové války, který dosáhl hodnosti generálplukovník. Mimo jiné byl držitelem mnoha vojenských vyznamenání včetně rytířského kříže s dubovými ratolestmi a meči.\n\n\n\n"}
{"id": "396135", "url": "https://cs.wikipedia.org/wiki?curid=396135", "title": "Česnek hranatý", "text": "Česnek hranatý\n\nČesnek hranatý (\"Allium angulosum\") je druh jednoděložné rostliny z čeledi amarylkovité.\n\nJedná se o vytrvalou cca 20–45 cm vysokou rostlinu s podzemní cibulí, cibule je podlouhle válcovitá, obalné šupiny se síťnatě nerozpadají. Lodyha je zvláště nahoře ostře hranatá. Listy jsou přisedlé, čepele jsou čárkovité, žlábkovité, na rubu ostře kýlnaté, asi 10–25 cm dlouhé a asi 1,5–6 mm široké. Květy jsou uspořádány do květenství, jedná se o lichookolík (stažený šroubel), který je polokulovitý a má asi 2,5-4,5 cm v průměru. Okvětní lístky jsou cca 4–6 mm dlouhé a 1,5-2,5 mm široké, červenofialové. Tyčinky jsou o něco kratší než okvětí až stejně dlouhé, prašníky jsou žluté a později až červené, z okvětí mítně vyčnívající, nitky jsou bez zoubků. Plodem je tobolka.\n\nJedná se o euroasijský druh. V Evropě se vyskytuje na západ po východní Francii, na jih po severní Itálii a severní Balkán, na sever po severní Německo a ojediněle proniká podél Baltu až do jižního Finska. Na východ sahá jeho areál hluboko do Asie, je rozšířen přes střední Asii a pobřeží Kaspického moře až po střední Sibiř.\n\nV ČR roste hlavně v nížinných oblastech středních a východních Čech a na střední a jižní Moravě. Jedná se o silně ohroženou rostlinu flóry ČR, kategorie C2. Roste často na aluviálních loukách ve svazu \"Cnidion venosi\". V jiných oblastech se vyskytuje jen výjimečně.\n\n\n \n"}
{"id": "396137", "url": "https://cs.wikipedia.org/wiki?curid=396137", "title": "Polyekran", "text": "Polyekran\n\nPolyekran byl originální československý promítací systém s více společně ovládanými projektory filmů i diapozitivů, více plátny a mnohakanálovým zvukem. Vznikl z iniciativy Emila Radoka, Josefa Svobody, RNDr. Jaroslava Pechara a pracovníků Výzkumného ústavu zvukové, obrazové a reprodukční techniky. Poprvé byl předveden na výstavě Expo 58 v Bruselu pod vedením Jaroslava Friče. (Tam měl Polyekran 7 promítacích přístrojů na filmy, 8 na diapozitivy a 8 pláten)\n\nTechnické vybavení polyekranu sloužilo i pro představení Laterny magiky\n\n\n\nJaroslav Frič-polyekrán a monoskop\n"}
{"id": "396138", "url": "https://cs.wikipedia.org/wiki?curid=396138", "title": "Projektor", "text": "Projektor\n\nProjektor je zařízení, které umožňuje zobrazení (projekci) obrazu na dané místo. Podle principu zobrazování a charakteru promítaného obrazu existuje řada typů projektorů. Pojem má ale i další významy.\n\n"}
{"id": "396139", "url": "https://cs.wikipedia.org/wiki?curid=396139", "title": "Klášter Port-Royal", "text": "Klášter Port-Royal\n\nPort Royal byl původně ženský cisterciácký klášter ve francouzském Magny-les-Hameaux nedaleko Versailles.\n\nKlášter byl založen již v roce 1204, ale známý se stal až za abatyše Marie Angélique (1591–1661) z rodiny Arnauldů. Rodina Arnauldů byla s klášterem úzce spjata a chod kláštera byl řízen jejími členy. K těm nejvýznamnějším patřil Antoine Arnauld (1612–1694).\n\nV 17. století se klášter stal centrem jansenismu, mezi jinými zde působili Blaise Pascal a Nicole Pierre. Na rozkaz Ludvíka XIV., který v boji proti jansenistům podporoval jezuity, byl klášter roce 1710 vypálen.\nDnes je zde muzeum.\n"}
{"id": "396142", "url": "https://cs.wikipedia.org/wiki?curid=396142", "title": "Théodore Agrippa d'Aubigné", "text": "Théodore Agrippa d'Aubigné\n\nThéodore Agrippa, rytíř d'Aubigné (8. února 1550 – 29. dubna 1630) byl francouzský učenec, vojevůdce, státník a přívrženec kalvinismu. Jeho vnučka Françoise d’Aubigné, madam de Maintenon se provdala za francouzského krále Ludvíka XIV.\n\nJako potomek staré šlechtické rodiny ovládal několik jazyků a vynikal v oblasti vědy. Učil se u slavného Théodora de Béze, díky čemuž se stal horlivým přívržencem reformace. Připojil se k hugenotské armádě Jindřicha IV. Navarrského, který jej jmenoval maršálem, místodržitelem ostrova Oléron a později guvernérem měst Niort a Maillezais či viceadmirálem. Po smrti krále Jindřicha IV. byl vykázán ode dvora a hrozila mu perzekuce ze strany katolíků, proto se uchýlil do Ženevy. Napsal několik epopejí z dob náboženských válek. Epopej \"Tragické básně\" je považována za nejvýznamnější literární dílo francouzského raného baroka.\n\n"}
{"id": "396146", "url": "https://cs.wikipedia.org/wiki?curid=396146", "title": "Petr Novotný", "text": "Petr Novotný\n\nPetr Novotný (* 6. srpna 1947 Olomouc) je český bavič, moderátor, publicista a podnikatel.\n\nStudoval Filozofickou fakultu na Karlově univerzitě v Praze. S moderováním začínal nejprve jako konferenciér u skupiny Greenhorns, později působil po mnoho let jako spíkr skupiny Fešáci. Postupem doby se z něj stal vyhledávaný estrádní bavič, jehož styl se vyznačuje přímočarým humorem a výraznou mimikou. Je pětinásobný držitel titulu Bavič roku v anketě TýTý. Věnuje se také produkci – vlastní vydavatelskou a uměleckou agenturu 6P. Kromě své moderátorské a podnikatelské činnosti se věnuje vaření. Sbírá kuchařské recepty.\n\nJe židovského původu. Od roku 1972 bydlí v Řeporyjích. Je ženatý, s manželkou Mirkou mají tři vlastní děti – syna Pavla (*1981) a dcery Lenku (*1982) a Soňu (*1992), kromě toho před lety dále adoptovali syna Lukáše.\n\nJe pětinásobným dědečkem. Jeho dcera Lenka, provdaná za Jana Fialu, má tři děti – Ester (*2008), Tobiáše a Johanu. Jeho syn Pavel (*1981) má s manželkou Veronikou (*1982) dceru Lauru (*2011) a Sáru (*2014).\n\nPetr Novotný měl sestru Soňu (1950–1968), která jako osmnáctiletá spáchala sebevraždu – otrávila se plynem.\n\nV říjnu 2013 prodělal před odletem do USA cévní mozkovou příhodu po ucpání cévy a zúžení krčnice. \n\n\n\n\n\n"}
{"id": "396147", "url": "https://cs.wikipedia.org/wiki?curid=396147", "title": "Daměnice", "text": "Daměnice\n\nDaměnice () jsou místní částí Načeradce v okrese Benešov ve Středočeském kraji. Nachází se asi 3 km na jihojihozápad od Načeradce. Při jihovýchodním okraji osady pramení Pravětický potok, který je pravostranným přítokem řeky Blanice.\n\nPrvní písemná zmínka o vesnici pochází z roku 1371.\n\nDaměnice, původně \"Damijánice\", podle osobního jména Damiján, bývaly v 16. a 17. století sídlem rytířů Jenšíků, kteří se dle rozličních svých sídel psávali z Ježova, z Radvanova a z Daměnic. Roku 1543 Jan Jenšík z Radvanova po shoření desk zemských vložil dědictví své půl dvoru v Daměnicích znovu do desk tak, jak to zboží již po 30 let držel a roku 1555 koupil od Oldřicha z Malovic i druhou část dvora a psával se odtud z Daměnic. Roku 1556 připomíná se i Jan mladší Jenšík z Daměnic, syn Prokopa Jenšíka z Radvanova. Roku 1572 až 1589 seděl Martin Jenšík z Jěžova na Daměnicích a odkázal záduší Načeradskému 200 zl. Roku 1675 až 1700 držel druhou část toho zboží Václav Jenšík z Ježova. Téhož roku 1700 prodal Vilém Jenšík z Ježova jeden díl Daměnic Hendrychu Myškovi ze Žlunic. Po smrti Hendrycha Myšky ze Žlunic prodala pozůstalá vdova Kateřina Ant. Myšková, rozená z Příchovic, Daměnice panu Leopoldu Jakubovi, svobodnému pánu z Gerárdů, který je připojil k načeradskému panství. Na sklonku patrimoniálních úřadů (1848) náleželo z 56 zdejších čísel 9 k římovské svobodnické obci, 20 s kamberským statkem k vožickému panství a ostatních 27 k načeradskému statku.\n\nV novějších časech byla zřízena v Daměnicích jednotřídní škola, jejímž správcem byl pan Cyril Brázda. Zrušena byla v roce 1974 pro malý počet žáků. Posledním vyučujícím ředitelem byl pan Josef Lhoták, který také zastával různé veřejné funkce pro obec. Nyní slouží škola pro pořádání různých společenských setkání, od roku 2000 se zde pořádají oblíbená setkání důchodců. Od roku 1958 do roku 1965 a pak od roku 1969 až do roku 1973 zde hospodařilo Jednotné zemědělské družstvo, dnes Agrodružstvo Načeradec.\n\nV obci provozuje svoji činnost firma Blanická truhlárna, která zaměstnává několik místních obyvatel. Jediným občanským sdružením v této obci je Sbor dobrovolných hasičů Daměnice.\n"}
{"id": "396152", "url": "https://cs.wikipedia.org/wiki?curid=396152", "title": "Faktorová analýza", "text": "Faktorová analýza\n\nFaktorová analýza je statistická metoda, sloužící k tomu, aby vysvětlila rozptyl pozorovaných proměnných pomocí menšího počtu latentních proměnných – tzv. faktorů. Smyslem je tedy měřit něco, co není měřitelné přímo. Poprvé se objevila v psychologii (Charles Spearman ji použil pro testy inteligence), ale našla široké využití v sociologii, marketingu a dalších oblastech.\n\nDnes existují dva hlavní přístupy: tzv. explorační faktorová analýza (EFA), která se snaží jednotlivé faktory identifikovat (a zpravidla předpokládá, že každá pozorovaná proměnná je „sycena“ každým extrahovaným faktorem), a konfirmační faktorová analýza (CFA), která na model klade určité restrikce (např. omezuje, které položky jsou sycené kterými faktory). Konfirmační faktorová analýza je proto jednodušší variantou tzv. strukturního modelování (SEM). Explorační faktorová analýza je podobná analýze hlavních komponent (PCA).\n\nFaktorová analýza se snaží popsat každou pozorovanou proměnnou jako lineární kombinaci vlivů jednotlivých faktorů za využití maticových operací (zpravidla) korelační nebo variančně-kovarianční matice. Počet použitých faktorů může být různý; čím více faktorů je extrahováno, tím větší procento rozptylu proměnných je vysvětleno. Na druhou stranu smyslem faktorové analýzy je nalézt pokud možno co nejmenší přijatelný počet faktorů. Proto je třeba počet hledaných faktorů určovat podle konkrétních dat. Můžeme použít teoretický předpoklad na základě znalosti oblasti zkoumání, nebo některou metodu pro identifikaci počtu faktorů (Kaiserovo pravidlo, analýzu scree plotu, Hornovu paralelní analýzu a řadu dalších). Ze zjištěných faktorů lze vytvořit nové proměnné a dále s nimi statisticky pracovat.\n\nPředpokladem použití faktorové analýzy jsou normálně rozdělené spojité proměnné. Nesplnění tohoto předpokladu může v různé míře ovlivnit výsledky EFA; na druhou stranu, dnes již existují postupy pro ordinální data, která využívají např. tetrachorické či polychorické korelace.\n\nPříkladem využití faktorové analýzy v sociologických výzkumech je měření politické orientace. Respondenti odpovídají na větší počet otázek týkajících se jejich názorů na různé problémy, například: daně, zásahy státu do ekonomiky, poplatky ve zdravotnictví, školné, registrované partnerství, legalizace drog, eutanázie, potraty. U každé otázky odpoví na určité škále mezi souhlasem a nesouhlasem a výsledkem je v tomto případě osm proměnných s různým rozptylem odpovědí. Po provedení faktorové analýzy pravděpodobně získáme dva faktory, z nichž jeden bude ve větší míře vysvětlovat první čtyři proměnné a druhý zbylé čtyři. Tyto faktory pak vzhledem k pokládaným otázkám můžeme pojmenovat například pravo–levá a konzervativní×liberální politická orientace.\n\n"}
{"id": "396159", "url": "https://cs.wikipedia.org/wiki?curid=396159", "title": "Mostiště", "text": "Mostiště\n\nNázev Mostiště má více míst:\n"}
{"id": "396160", "url": "https://cs.wikipedia.org/wiki?curid=396160", "title": "Vojenice", "text": "Vojenice\n\nNázev Vojenice má více sídel:\n"}
{"id": "396192", "url": "https://cs.wikipedia.org/wiki?curid=396192", "title": "26. dynastie", "text": "26. dynastie\n\n26. dynastie podle řeckého jména svého sídelního města Sais je také nazývaná jako \"\"sajská dynastie\"\". Doba její vlády se uvádí v rozmezí 665-525 př. Kr.Podle chronologie staroegyptské historie a v návaznosti na 24. dynastii je řazena do Pozdní doby. \nU zrodu 26. dynastie v Sais byl vládce Neko I., dosazený s podporou asyrského krále Aššurbanipala, a to ještě za panování faraona Taharky z \"Nubijské dynastie\". Teprve jeho syn Psammetik I. je považován za zakladatele 26. dynastie. Zároveň se v této době formovaly nové mocenské poměry v oblasti Levanty. Moc Assýrie po smrti Aššurbanipala (~627 př.Kr.) oslábla vnitřními rozpory, na východě se formovala říše Achaimenovců, v Mezopotamii přetrvávala mocná Babylonie, která za vlády Nabopolasara Asýrii ovládla (~609 př.Kr.). Historie těchto dějů, plná válečných střetů, nepochybně ovlivnila i počáteční období 26. dynastie.<br>\n\nZakladatel Psammetik I., který vládl poměrně dlouhou dobu, ~ 54 let, udržel celistvost Dolního Egypta a v 8. roce své vlády ovládl podstatnou část Horního Egyptu, přičemž reálnou moc uplatňoval až v Thébách, odkud vytlačil dosud dominantní Nubijce a posledního vládce 25. dynastie krále Tantamani . Psammetik I. se prohlásil za vládce Horního a Dolní Egypta, se symboly faraona. Jeho vláda byla relativně úspěšná, Egypt prosperoval a dařilo se mu obhájit územní celistvost. V ~11 roce vlády potlačil nájezdníky z Lybie. Navázal spojenecké vztahy s archaickým Řeckem a umožnil zakládání enkláv řeckých osad. <br>Jeho syn Necho II. se již střetával s expanzí Achaimenovců, kteří útočili na Asýrii a Necho II. Asyřany spolu s Řeky podporoval. Nicméně se dostal do střetu s Nabukadnesarem II. a v bitvě u Karchemiše byl poražen. Původní egyptské území přešlo pod vládu Novobabylonské říše. Necho II. se i potom prohlašoval za faraona dvou zemí Horního a Dolního Egypta. V nápisu na stěně v Serapeu zanechal nápis:\nPeršané postupně ovládli rozsáhlá území Levanty a ve vrcholné fázi pak ovládli Egypt, když v bitvě u Pelúsia perský král Kambýsés II. vojska Psammetika III. (posledního faraona 26. dynastie) porazil. Kambýsés II. se pak stal zakladatelem 27. dynastie.\n\nPatrně nejvýznamnější stavební činností za vlády Psammetika I. byla dostavba nekropole posvátných býků Apisů v Serapeu, kde nechal vystavět velkou galerii s 28 pohřebními nikami osazenou granitovými nebo bazaltovými sarkofágy, do kterých byli ukládáni mumifikovaní býci. Celková rozloha byla zvětšena až o 350 m, 5 m výšky a 3 m šířky. Dílo bylo dokončeno v 52. roce vlády Psammetika I. Kromě jednoho sarkofágu, který nalezl Auguste Mariette v roce 1850, byly všechny vyloupeny. Nevyloupený sarkofág je vystaven v Zemědělském muzeu v Káhiře.\n\nFaraon Necho II. dal vybudovat (obnovit) kanál spojující větev Nilu do Polusie přes Wadi Tumulat, vedoucí přírodní územní depresí do Rudého moře poblíž Suezu. V budoucnu se stal součástí plánů Suezského průplavu.Historické úsilí vybudovat spojení Nilu s Rudým mořem se datuje již k vládě faraona Senusreta III. z 12. dynastie.<br> \nDalší stavbou Nacha II. byl chrám boha Amona v oáze Siwa.\nHistorie sídla Sais 26. dynastie není dosud v archeologickch výzkumech ukončena, rozsáhlé práce jsou prováděny v gesci Universty Durham.\nIntenzivní výzkum lokalit na Sakkáře, kromě jiných, odkryl hrobky z pozdní \"Saiské\" doby ponořené v hlubokých šachtách. Tyto specifické šachtové hrobky se nacházejí v lokalitě memfidské nekropole. Dosud známých je čtrnáct, z nich jmenovitě :\n"}
{"id": "396202", "url": "https://cs.wikipedia.org/wiki?curid=396202", "title": "Hadí vejce (film)", "text": "Hadí vejce (film)\n\nFilm Hadí vejce (\"The Serpent's Egg\", \"Ormens ägg\") z roku 1977 představuje po formální i obsahové stránce velmi atypické dílo režiséra Ingmara Bergmana, které zároveň tvoří přelom v jeho umělecké tvorbě. Meritum tohoto thrilleru leží v analýze psychologických motivů politických událostí demonstrovaných na konkrétním příkladu společenské situace v Německu v době poválečné krize (počátek roku 1923, Berlín). Způsob, kterým snímek rozkrývá předpoklady vzniku a růstu nacistického hnutí, se odlišuje od ostatních Bergmanových snímků s politickým podtextem (například období tzv. \"ostrovní trilogie\"). Připomíná však Shakespearovy hry, ke kterým se explicitně odkazuje doslovnou citací monologu s podobenstvím o hadích vejcích.\n\nBergman proslul konzervatismem ve výběru hereckého obsazení (viz bergmanovský herec). \"Hadí vejce\" jsou jedinou výjimkou v níž se v tomto směru uchýlil k dobrovolnému experimentování; především obsazením hlavní role Abela Rosenberga (v českém znění se jmenuje Alfred) hercem Davidem Carradinem známým především z pochybných akčních filmů.\n\nV Hadích vejcích se poprvé spoléhal na hollywoodskou produkci a financování. Rentabilita filmu nenaplnila rozsáhlá očekávání a Bergman již s Hollywoodem nikdy nespolupracoval.\n\nPřes všechny experimenty Bergman důsledně lpěl na některých svých oblíbených tématech a hercích (například angažování své exmanželky Liv Ullmannové jako Manuely, důraz na reálie ze života artistů). Jako hlavní jazyk je používána angličtina, ale z důvodů realističnosti je ponechána na příslušných místech němčina (například kabaretní produkce).\n\nSexuální scény Bergman obvykle jen naznačuje (například avantýra jedné ze sester ve filmu \"Mlčení\", nevěra kovářovy ženy v \"Sedmé pečeti\") nebo ukazuje surrealistické sekvence (například úvod \"Persony\"). V \"Hadích vejcích\" vedle scén se zjevně sexuálním podtextem (kabaretní produkce) se vyskytuje scéna z nevěstince syrově, ale bez pornografických detailů, zobrazující pokus o soulož. Podobně neobvykle syrově je zobrazeno násilí v souvislosti s Thanatoxinem a dalšími experimenty (viz popis děje).\n\n\"Hadí vejce\" jsou jedním z mála Bergmanových barevných filmů.\n\nJe to náročný dramatický psychologický thriller s hororovými prvky, který rozhodně není vhodný pro děti a mladistvé.\n\nŽidovský artista Alfred Rosenberg přijíždí do krizí zmítaného Berlína za prací. Kvůli sebevraždě jeho bratra dochází k rozpadu souboru, Alfred přichází o práci a de facto i o existenční zabezpečení. Později se svou švagrovou Manuelou vedou společnou domácnost. Manuela se snaží opatřit stálý příjem. Alfred propadá alkoholismu a často provádí různé sebepoškozující jednání. Jeho psychický stav naznačuje počátek rozvoje hraniční poruchy osobnosti.\n\nPo několika dalších podezřelých úmrtích se stává z Alfreda hlavní podezřelý. Vyšetřování je ovlivněno byrokratičností, zkostnatělostí a předsudky místního policejního inspektora Bauera (Gert Fröbe). Ten se ostentativně hlásí k ideálům demokracie a humanity, a současně svým jednáním ukazuje, že systém již není schopen čelit problémům doby.\n\nSilně depresivní atmosféra snímku graduje až do doby odhalení ilegální činnosti špičkového lékaře Hanse Vergeruse (Heinz Bennent). MUDr. Vergerus je ve skutečnosti skrytý nacistický ideolog, přesvědčený, že všechna dosavadní společenská uspořádání byla založena \"na extrémně romantických představách o lidské přirozenosti\". Toto přesvědčení jej motivuje k experimentům, během nichž pokusné osoby vystavuje extrémním podmínkám, vedoucím k trvalému narušení integrity osobnosti; zmíněno například podávání silného psychofarmaka Thanatoxin (smyšlený preparát), vystavení značné smyslové deprivaci, vyvolávání dlouhodobých silně stresových situací.\n\nToto objasnění zprošťuje Alfreda všech podezření. Policie obstará Alfredovi práci u renomovaného zahraničního cirkusu, a zařídí mu vycestování z Německa. Místo využití této atraktivní nabídky však silně psychicky narušený Alfred uteče a zmizí beze stopy.\n"}
{"id": "396205", "url": "https://cs.wikipedia.org/wiki?curid=396205", "title": "Steydl z Greifenwehru", "text": "Steydl z Greifenwehru\n\nJan Nepomuk Václav Zikmund Bedřich Steydl z Greifenwehru (též Staidl, Štejdl, Šteydl, Steidl z Greyffenwertu, z Greyffenwehru, z Kreyffenwertu, I. W. S. de G.), (únor 1692, Praha- 3. března 1774, Praha) byl český kněz a spisovatel.\n\nNarodil se v únoru 1692 v Praze jako syn ranhojiče, studoval v Praze, stal se magistrem svobodných umění a filozofie, roku 1712 bakalářem, později doktorem bohosloví. Roku 1718 kaplanem ve Staré Boleslavi, roku 1723 farářem únětickým, examinátorem bohosloví na pražské univerzitě a od 27. prosince 1749 prvním administrátorem kostela sv. Jana Nepomuckého na Skalce v Praze, kde zemřel 3. března 1774.\nJeho české spisy vycházely už za jeho života.\n\n\n"}
{"id": "396221", "url": "https://cs.wikipedia.org/wiki?curid=396221", "title": "Apostolo Zeno", "text": "Apostolo Zeno\n\nApostolo Zeno (11. prosince 1668, Benátky – 11. listopadu 1750, Benátky) byl italský básník, libretista a novinář.\n\nPůvodem benátský šlechtic. V roce 1691 byl mezi zakladateli Accademia degli Animosi. Již první operní libreto, které napsal v roce 1695, \"Gli inganni felici\", mělo velký úspěch a zařadilo ho mezi módní libretisty té doby. Od roku 1705 spolupracoval s s Pietrem Pariatim, kterému přenechal kompozici libreta a sám psal dramatické scény. Jeho díla byla zhudebněna nejpřednějšími skladateli té doby. Na jeho texty komponovali např. Antonio Vivaldi, Baldassare Galuppi, Georg Friedrich Händel, Johann Adolf Hasse, Niccolò Jommelli, Tommaso Traetta, Nicola Antonio Porpora, Giovanni Paisiello, Giovanni Battista Pergolesi, Alessandro Scarlatti, Luigi Cherubini a další. Často bylo totéž libreto zhudebněno několika skladateli (viz níže).\n\nJako novinář nejprve pracoval pro časopis \"Galleria di Minerva\". V roce 1710 založil společně s Scipionem Maffei, Antoniem Vallisneri a s bratrem Pierem Caterino Zenou časopis \"Giornale de' letterati d'Italia\", který zasvětili péči o povznesení italského jazyka a literatury. Časopis měl velký úspěch, přispívali do něj přední osobnosti té doby, jako Scipione Maffei, Antonio Vallisneri, Eustachio Manfredi, Ludovico Antonio Muratori, Giovanni Battista Morgagni, Giovan Battista Vico a Bernardino Ramazzini.\n\nV roce 1718 byl Apostolo Zeno povolán k císařskému dvoru do Vídně jako dvorní básník s titulem \"\"poeta e istorico di S. M. Cesarea\"\". V roce 1729 ho pak v této funkci vystřídal Pietro Metastasio. Vrátil se do Benátek a zcela se věnoval své rozsáhlé sbírce mincí.\n\nApostolo Zeno napsal libreta k nejméně 36 operám a 17 oratoriím. Psal zejména na historická a mýtologická témata. Mezi nejznámější a nejčastěji zhudebňovaná díla patří \"Gli inganni felici\" (1695), \"Faramondo\" (1698), \"Lucio Vero\" (1700), \"Merope\" (1711), \"Alessandro Severo\" (1716), \"Griselda\" (1718), \"Teuzzone\" (1719), a \"Semiramide\" (1725). \n\nVe vztahu k českým zemím je zajímavé, že jedno z jeho libret má za námět život a smrt českého a polského krále Václava II. Nicméně stejně jako v celé řadě oper na podobné téma (kterých vzniklo v té době v Evropě několik desítek a vysloužily si v odborné literatuře i samostatný název \"Vincislao opera\") použil historicky chybnou syntézu životů sv. Václava a Václava II. a do smrti Václava II. připsal bratrovražedný motiv.\n\nZ jeho literárních prací je nejznámější \"„Dissertazioni vossiane“\", což jsou dodatky a opravy k Vossově spisu \"De historicis latinis\". Další dílo podobného charakteru, \"Annotazioni to the Biblioteca della eloquenza italiana by Giusto Fontanini\", bylo vydáno až po Zenově smrti. Jeho rozsáhlá korespondence byla vydána pod názvem \"Epistolario\"\n\nZ kritického pohledu na nerealistické a přehnané prvky dosavadních melodramat vyplynul požadavek na větší pravděpodobnost zápletky a literární čistotu textu. Zeno zahájil reformu, která učinila melodrama realističtější a pravděpodobnější. Inspiroval se francouzskými tragediemi a stejně jako tyto, usiloval o větší jednotu místa a času. Zredukoval počet jednajících postav a omezil i počet scén. Zcela vyloučil klaunské role. Svá libreta psal tak, aby mohla být provozována i bez hudby. V reformě dále pokračoval Pietro Metastasio a uvedené zásady se staly základem pro celou hudebně-dramatickou formu zvanou opera seria.\n\n\n"}
{"id": "396231", "url": "https://cs.wikipedia.org/wiki?curid=396231", "title": "Chorvatská rolnická strana", "text": "Chorvatská rolnická strana\n\nChorvatská rolnická strana () byla vlivná politická strana v Království Srbů, Chorvatů a Slovinců. Do roku 1918 nesla název \"Chorvatská lidová rolnická strana\", pak do roku 1925 \"Chorvatská republikánská strana\". Po dohodě se srbskou vládou bylo roku 1925 bylo vypuštěno adjektivum „republikánská“.\n\nJejím dlouholetým předsedou a zakladatelem byl chorvatský politik Stjepan Radić. Strana svůj význam získala hlavně díky úspěchu ve volbách, neboť se za ní semknulo mnoho chorvatských občanů tehdejšího království. Strana se stala jakýmsi hlavním politickým nástrojem chorvatstva v královské Jugoslávii. Názorově se velmi ostře vymezovala vůči tehdejšímu režimu - snila o zbudování rolnické republiky. Vstoupila také do tzv. \"zelené internacionály\" rolnických stran, spolu s např. československými agrárníky. Její předseda Radić byl za to několikrát dokonce ve vězení. Na druhou stranu se HSS velmi často účastnila podílu moci v jugoslávské vládě, neboť její zisky ve volbách byly nemalé.\n\nStrana působila až do převratu 6. ledna 1929, kdy byla spolu s mnohými ostatními partajemi tehdejšího jugoslávského království zakázána. Obnovena byla až v roce 1931, kdy se systém politických stran po šoku z ledna 1929 liberalizoval a stabilizoval. To také vedlo k procesu rozmělňování státu. Na konci 30. let byla v rámci reorganizace administrativního zřízení vytvořena bánovina chorvatská. Názorová orientace řady členů strany již nebyla jugoslávská, ale spíše prorakouská.\n\nPo vzniku nezávislého státu Chorvatsko se k moci dostali ustašovci. Představitelé HSS sice nezávislost přivítali, novým režimem však byli znepokojeni. Jakmile se fašisté chopili moci, rozhodli se likvidovat své oponenty, především z řad Chorvatské rolnické strany. Kromě internování v táborech se pokoušeli oslovit nižší členstvo, aby přešlo na jejich stranu (neboť se obávali, že by také mohlo přejít k partyzánům. Někteří z představitelů strany odcestovali do Londýna (například Ivan Šubašić a působili v exilové vládě. Poté, co se moci v celé zemi chopili komunisté, byla HSS zakázána.\n\nV roce 1990 byl vytvořen nový politický subjekt, který na název a působení této strany odkazuje.\n"}
{"id": "396239", "url": "https://cs.wikipedia.org/wiki?curid=396239", "title": "Tank číslo 23", "text": "Tank číslo 23\n\nTank číslo 23, nazývaný též Smíchovský tank, je sovětský těžký tank IS-2m, který byl 29. července 1945 umístěn jako památník osvobození Prahy Rudou armádou (někde zmiňován jako památník sovětských tankistů) a konce 2. světové války na 5 metrů vysokém kamenném podstavci na smíchovském Štefánikově náměstí (od roku 1951 \"náměstí Sovětských tankistů\", od roku 1990 \"náměstí Kinských\"). Tank byl v 50. letech prohlášen národní kulturní památkou.\n\nV dubnu 1991 ho výtvarník David Černý přetřel narůžovo, za což byl krátce stíhán, a po uvedení do původního stavu tank znovu přetřela narůžovo skupina poslanců. Od té doby je monument známý pod názvem Růžový tank. Následně přišel o status národní kulturní památky, 13. června 1991 byl z náměstí odstraněn, nějakou dobu byl vystaven ve Vojenském muzeu Kbely a nyní je vystaven ve Vojenském technickém muzeu v Lešanech.\n\nKrátce po konci války, byl na výraz díků za podíl sovětů na osvobození Prahy dán podnět na výstavbu památníku, který měl představovat tank, jako symbol příjezdu prvních sovětských jednotek do Prahy. Praha tomuto účelu věnovala místo a podstavec a samotný tank věnovala městu Praze prostřednictvím Rudé armády vláda SSSR. Památník byl na Štefánikově náměstí (dnešní Náměstí Kinských) slavnostně odhalen 29. července 1945 za přítomnosti maršála Ivana Koněva, primátora Vacka a mnoha dalších činitelů.\nPřipomínal příjezd Koněvova 1. ukrajinského frontu a speciálně 4. gardové tankové armády, kterou vedl Dmitrij Leljušenko, přes Krušné hory do Prahy časně ráno 9. května 1945. Vystavený tank měl symbolizovat první sovětský tank, který vjel v květnu 1945 na území Prahy, což byl tank typu T-34/85 č. I-24 z 63. gardové tankové brigády, 10. tankového praporu. Na malostranském Klárově se 9. května tři sovětské tanky č. 24, 23 a 25 utkaly se čtyřmi německými stíhači tanků Hetzer, přičemž velitel prvního tanku gardový poručík Ivan Grigorijevič Gončarenko padl.\n\nJako pomník byl však použit tank jiného typu (těžký tank IS-2m místo středního tanku T-34/85) označený 23 místo I-24. Podle legendy generál Leljušenko o ohořelém vraku původního tanku č. I-24 řekl: „Přece nebudeme Čechům dávat takové harampádí.“ Oficiální výklad však podporoval víru, že je vystaven původní tank, který jako první vjel do Prahy. Podle jedné z teorií, proč byl vystavený tank označen právě číslem 23, skutečný tank č. 23 vjel jako první na Staroměstské náměstí. Tanky typu IS-2 byly vyráběny od roku 1943 v Kirovově závodě v Čeljabinsku.\n\nTank mířil hlavní přečnívající z podstavce k západu, do otevřeného prostoru náměstí; na podstavci obdélníkového půdorysu byly ze všech stran bronzové desky s nápisem: „VĚČNÁ SLÁVA HRDINŮM gardovým tankistům generála Leljušenka, padlým v bojích za svobodu a nezávislost naší veliké sovětské vlasti. 9. května 1945“\n\nPo maďarských událostech roku 1956 byly tomuto tanku stejně jako všem dalším pomníkovým tankům v Československu odebrány všechny motorové součásti a převodovka z obavy, aby nebyly tanky zneužity proti komunistickému režimu.\n\nNa Dědině na severozápadě Prahy, v místě tehdejší hranice Velké Prahy (v Evropské ulici u autobusové zastávky Dědina směrem do centra) rovněž stojí obelisk připomínající, že tudy Rudá armáda vjela do Prahy. Po roce 1989 značně sešel; nápis z něho byl odstraněn (stopy písmen zůstávají na kameni patrné) a byl i zhanoben posprejováním. Podobný pomník se nachází také v Horoměřické ulici nedaleko Jenerálky.\n\nPamátník se stal součástí propagandy komunistického režimu, která měla i popřít roli Ruské osvobozenecké armády pod vedením Andreje Vlasova. Legendu o prvním tanku budoval i dobový nekomunistický tisk, který již v době odhalení pomníku uváděl, že se jedná o tank, který první vnikl do Prahy.\n\nV roce 1950 Pavel Kohout ve své první knize \"O černém a bílém\", souboru povídek pro děti, věnoval tanku text \"O srdci uralského chlapce\". Jan Alda do sbírky \"Zlatou Prahou stověžatou\" z roku 1956 zařadil báseň „Tank č. 23“, ve které se říká: „Stojíš tu tanku dnes jak pomník náš drahý. Tys prvý, když kvetl bez, přijel na pomoc do ulic Prahy.“\nPo srpnu 1968 byl tank lidově vykládán i jako připomínka invaze do Československa vojsky Varšavské smlouvy, která ukončila pražské jaro, čemuž napomáhala symbolika 1945+23=1968.\n\nRežisér Otakar Vávra zahrnul příběh o tanku do poslední části své válečné trilogie \"Osvobození Prahy\" (1976). Příjezd sovětských tanků do Prahy je zobrazen také v čs.-sovětském filmu \"Májové hvězdy\" (1959) režiséra Stanislava Rostockého, televizním seriálu \"Byl jednou jeden dům\" (1974) a snímku \"Píseň o stromu a růži\" (1978) Ladislava Rychmana.\n\nV čítance pro třetí ročník základních škol z roku 1978, používané do začátku 90. let, byla zařazena povídka, v níž tank promlouval: \"„Zůstal jsem se svým velitelem a s našimi padlými navždy ve vaší zlaté Praze. Postavili jste mě na vysoký žulový podstavec. Jsem zvláštní pomník, a já to vím. Lidé mě mají rádi…“\"\n\nV roce 1983 \"Svobodné slovo\" zmínilo, že vystavený tank není původní.\n\nV únoru 1991 historik Pavel Bělina napsal, že nejsou historické ani morální důvody, aby tank na Smíchově zůstal.\n\nV noci z 27. na 28. dubna 1991 výtvarník David Černý, tehdy 23letý student VŠUP, se svými přáteli přetřel tank z původní zelené barvy balakrylem narůžovo. To vyvolalo bouřlivé veřejné diskuse i oficiální protest sovětské vlády. Černý byl zatčen pro výtržnictví (§ 202 trestního zákona). Úřady nechaly tři dny poté tank přetřít zpět nazeleno, i s ohledem na blížící se květnové výročí osvobození. Skupina 15 poslanců Federálního shromáždění za Občanské fórum mezi něž patřil Jan Ruml, Petr Gandalovič, Stanislav Devátý, Tomáš Kopřiva, Jana Petrová, Jiří Pospíšil či Klára Samková za účasti novináře Jiřího Rumla využila své trestní imunity a 12. května 1991 tank opět přetřela narůžovo. Přitom lidé spontánně rozebrali obrubník kolem záhonu rudých květin ve tvaru pěticípé hvězdy před památníkem a z jeho částí vytvořili improvizovaný pomník generála Vlasova. Čin poslanců odsoudil prezident Václav Havel. Událost se stala předmětem interpelace poslance ČNR Vladimíra Čecha (OF) na ministra spravedlnosti ČR Leona Richtera ve věci stíhání pro poškozování národní kulturní památky: Čech označil stíhání Černého za nespravedlivé, dokud nejsou stíháni činitelé bývalého režimu přímo odpovědní za mnohem závažnější devastaci významnějších památek.\n\nDavid Černý byl propuštěn, tanku byl odňat status národní kulturní památky a v rámci přestavby náměstí bylo rozhodnuto tank odstranit. 13. června 1991 byl tank snesen, umístěn nejprve ve Vojenském muzeu Kbely a později se stal součástí expozice Vojenského technického muzea v Lešanech (poloha tanku: ), vybudované v letech 1996–9; podstavec byl zlikvidován. Snahy některých představitelů KSČM o obnovení památníku (pražský zastupitel František Hoffman v květnu 2005 navrhoval jeho umístění na Vítkov) byly neúspěšné.\n\nV sobotu 18. června 2011 byl tank po dohodě s Davidem Černým znovu růžově přetřen. V rámci Týdne svobody k 20. výročí odchodu sovětských vojsk z Československa byl obecně prospěšnou společností Opona ve spolupráci s armádou v pondělí 20. června na návěsu firmy Švestka dopraven po silnici dvouhodinovou jízdou z Lešan do Prahy do smíchovského přístavu. Protože tank i s tahačem a návěsem vážil 65 tun, jako nadměrný náklad jej doprovázely dva osobní vozy. V Praze byl po 13. hodině umístěn jeřábem na ponton a ten byl po vodě zdymadlem přemístěn doprostřed řeky Vltavy mezi Střelecký ostrov a Smetanovo nábřeží, kde kotvil až do 1. července 2011. Na tank byl navíc instalován, stejně jako v roce 1991, růžový zdvižený prostředník, avšak protože původní se nedochoval, byl vyroben nový. Náklady na stěhování z Lešan do Prahy činily asi 250 tisíc korun, cestu hradil Vojenský historický ústav, pronájem pontonu a ochranu po dobu Týdne svobody platila z grantu a sponzorských darů společnost Opona.\n\nProtože původní vrstvy spěšně nanášených nátěrů (růžová, zelená, růžová) odpadávaly, v roce 2000 muzeum tyto nátěry odstranilo a tank natřelo narůžovo potřetí.\n\n\nPíseň skupiny Tři sestry „Pačemu garíla“ z alba \"Zlatí hoši\" (1996), zpívaná parodickou ruštinou, začíná: \"„Pjérvyj tank nóměr dvadcať tri uvezli s mogíly, U Golubů milícia zapreščíla úžin…“\"\n\n17. října 2002 byla na místě památníku zprovozněna fontána „Propadliště času“.\n\nV rámci akce CowParade byla od května do září 2004 na Náměstí Kinských umístěna sklolaminátová kráva Romana Týce „Romeo 23“ v khaki barvě s rudou pěticípou hvězdou a číslem 23, napodobující označení tanku na památníku. Byla kritizována jako neuctivá k památce padlých osvoboditelů Československa. 8. června, den před plánovaným happeningem, kdy měla být přemalována narůžovo, dvojice studentů a absolvent FA ČVUT na protest vysekala lešenářskou trubkou z jejího pravého boku hvězdu a většinu čísla. Později na ni vylepili své vysvětlující prohlášení a oslovili dopisem také prezidenta Klause, který jim v odpovědi vyjádřil pochopení. Na dobročinné dražbě po skončení projektu krávu koupili poslanci Jan Mládek (ČSSD) a Jiří Dolejš (KSČM), díky čemuž pořádající agentura stáhla svůj požadavek na náhradu škody.\nV roce 2001 David Černý navrhl umístit na Náměstí Kinských torzo růžového tanku, jakoby se nořícího pod zem. Radní Jaroslava Kroupová návrh předložila obvodní radě, která ho odsouhlasila. Proti umístění díla protestovali český premiér Miloš Zeman, ruský velvyslanec Vasil Jakovlev a další, Praha 5 změnila své původní rozhodnutí a projekt zamítla. V květnu 2001 byl takový objekt pod názvem \"Deset deka tanku\" odhalen v Lázních Bohdaneč () u příležitosti desátého výročí odchodu Sovětské armády z města. V rámci performance 21. srpna 2008, s poukazem na čtyřicáté výročí invaze do Československa a tehdy aktuální rusko-gruzínský konflikt, David Černý dílo na náklady sponzora v noci tajně převezl a bez schválení umístil na Náměstí Kinských, doplněné o bílý invazní pruh, jaký používala obrněná vozidla Varšavské smlouvy v srpnu 1968. Torzo je podle \"iDNES\" stejně jako růžový tank majetkem Vojenského historického muzea, Černý však uvádí, že vlastníkem torza je on. 12. června 2009 bylo torzo z náměstí odstraněno a převezeno k jižní stěně smíchovské MeetFactory.\n\nV noci na 21. srpna 2013, k 45. výročí vpádu vojsk Varšavské smlouvy do Československa, neznámí pachatelé přetřeli na růžovo památník Rudé armády z roku 1954 v Sofii a doplnili jej českým nápisem „Bulharsko se omlouvá!“ s bulharským překladem. Podle bulharského webu Dariknews se tím umělci vyjádřili k faktu, že Bulharsko bylo první zemí, která tehdy po intervenci volala, a poslední, která se za svůj podíl na intervenci omluvila. Sousoší utrpělo od roku 2012 již celou řadu podobných úprav, kdy byly sochy přetřeny či navlečeny do masek. Bulharský tisk prý přetření na růžovo přirovnal k instalacím Davida Černého.\n\nSám tank byl v květnu 2017 umístěn v rámci výstavy \"Kmeny 90\", kterou pořádala Moravská galerie v Brně, před průčelí brněnského evangelického kostela na Komenského náměstí, kde měl symbolizovat začátek 90. let 20. století. Zde se stal terčem skupiny neznámých osob, kteří jej pod označením „Slušní lidé“ jako svůj protest proti „vlastizrádné akci“ Pouť smíření překryli plachtou. Později se skupina členů brněnského vojenského klubu pokusila natřít tank zpátky na zeleno.\n\n\n"}
{"id": "396248", "url": "https://cs.wikipedia.org/wiki?curid=396248", "title": "Plesná (okres Cheb)", "text": "Plesná (okres Cheb)\n\nPlesná () je město v okrese Cheb. Žije zde obyvatel.\n\nPrvní písemná zmínka o městě pochází z roku 1185, kdy je ves zmiňována jako vlastnictví Waldsasského kláštera. V roce 1429 byla ves vypálena husitskými vojsky včetně dřevěného kostela svatého Jiří, který je zde připomínán již k roku 1400 (snad jako filiální). Po reformaci byla obec evangelického vyznání a po bitvě na Bílé hoře, resp. po Vestfálském míru, bylo vsi Plesná jako jediné v Českém království (s výjimkou Ašska) dovoleno zůstat evangelická. Obyvatelé však nesměli mít vlastní kostel ani faráře. V roce 1550 jim bylo dovoleno mít evangelickou školu. Museli tedy navštěvovat bohoslužby v nedalekém saském Bad Brambachu, a to až do roku 1834, kdy v Plesné vznikl samostatný sbor (již v roce 1782 bylo Plesné dovoleno mít vlastního faráře). Katolické obyvatelstvo Plesné mělo snad k dispozici dřevěnou kapli, či menší barokní kostelík, který stál na místě dnešního empírového kostela Neposkvrněného početí Panny Marie. Evangelíci měli nejprve provizorní dřevěnou modlitebnu, později s dřevěnou věží. Roku 1846 bylo rozhodnuto o stavbě zděného kostela. Stavba probíhala v letech 1847–1849 a byla jako první financována evangelickým spolkem Gustav Adolf. Nový katolický kostel v empírovém slohu byl konsekrován ve stejný rok, jako kostel evangelický. Je však menší a mnohem více strohý, než evangelický kostel, který je postaven v tehdy novém, módním neorenesančím slohu na návrší nad náměstím. Katolická obec v Plesné se osamostatnila až roku 1898, kdy zde byla vytvořena vlastní farnost odtržením od farnosti v Křižovatce. V budově fary z roku 1835 byla původně škola a později fara. Tato katolická škola vedla kroniku od roku 1787.\n\nV druhé polovině 19. století bylo postaveno v Plesné mnoho továren specializujících se především na textilní průmysl. Nedílnou součástí však stále byla výroba hudebních nástrojů. Plesná byla až v roce 1900 povýšena z vesnice na městys.\n\nKe dni 29. 8. 2008 zde žilo 2 073 obyvatel.\n\nV lesích nedaleko Plesné vyvěrá skupina radioaktivních pramenů. Nejvydatnější zdroj Radonka – pramen Břetislav, objevený 13. června 2016 a pojmenovaný po hydrogeologovi Břetislavovi Vylitovi, je nejradioaktivnější povrchový vývěr v Česku. Vývěr vykazuje radioaktivitu 13 000 Bq na litr.\n\n\n\nNarodili se zde:\n\n"}
{"id": "396258", "url": "https://cs.wikipedia.org/wiki?curid=396258", "title": "Lego", "text": "Lego\n\nLego je řada stavebnicových produktů, vyráběných rodinnou dánskou společností The LEGO Group sídlící v dánském Billundu. Vlajkovým produktem společnosti je původní série stavebnic obsahující tzv. \"Lego bricks\", malé lego kostičky, které se dají libovolně skládat dohromady. Ty jsou ještě doplněny velkým množstvím dalších různobarevných dílů, minifigurkami (také nazývané \"minifigures\") a spoustami dalšího, vzájemně kompatibilního materiálu. Z Lega lze postavit prakticky cokoliv – automobil, letoun, vlak, dům, hrad nebo zámek, sochu, vesmírné plavidlo a dokonce i funkčního robota. Lego se nezapřelo ani počítačovou hrou s názvem \"Lego Soccer Mania\". Počítačový program LEGO Digital Designer od firmy LEGO pro Mac OS X nebo Windows umožňuje konstruovat objekty z lego kostiček ve 3D.\n\nProgram Lego byl mimořádně úspěšný, za půl století se vyrobilo kolem 600 miliard kostiček a vyrábí se kolem 36 miliard ročně, to jest v průměru asi 1140 kostiček každou sekundu. Je tak rozšířený, že název Lego se stal pojmem, kolem stavebnic vzniklo množství filmů a různých soutěží, velké stavby z Lega se vystavují ve veřejných budovách. Výrobní závody jsou po celém světě, velký závod na zdobení a balení je v ČR (Kladno).\n\nFirma vznikla v dílně truhláře O. K. Christiansena, který od roku 1932 vyráběl dřevěné hračky. Název vnikl z dánské věty \"lag godt\", česky „hraj si dobře“. Od roku 1947 začala firma vyrábět hračky z plastu a o dva roky později vyrobila první kostičky spojované nízkými kruhovými výstupky. Díky této možnosti rozebíratelného spojování mohly lehké a duté plastové kostičky nahrazovat tradiční dřevěné, daleko větší, těžší a tedy i stabilnější. Christiansenův syn Godtfred pochopil možnosti stavebnic s velmi rozmanitými kostkami, ale standardními rozměry spojovacích výstupků. Roku 1958 firma konečně našla vhodný plast, \nakrylonitrilbutadienstyren (ABS), a celý systém si dala patentovat. Roku 1969 začala vyrábět systém Duplo s dvojnásobným modulem kostek, určený pro menší děti, a roku 1979 začala své stavebnice doplňovat miniaturními stylizovanými figurkami, které se dají ke kostkám standardním způsobem připevnit.\n\nRoku 2011 dopravili kosmonauti 13 stavebnic Lego na Mezinárodní vesmírnou stanici (ISS), kde studovali její chování v mikrogravitaci, a v květnu 2013 byl v New Yorku vystaven rekordně veliký model stíhačky z 5 milionů kostiček Lego. Mezi rekordní stavby patří i 34 m vysoká věž a 4 km dlouhá železnice. V roce 2015 vyhlásil časopis \"Brand Finance\" Lego za vítěze soutěže o nejsilnější značku, kde předtím dominovala značka Ferrari.\n\nÚspěch značky Lego je založen na velmi pečlivé výrobě s nepatrnými tolerancemi a vyleštěnými povrchy, na vhodně zvoleném plastu, který vydrží tisíce spojení a rozpojení, a ovšem i na důmyslné geometrii. Základní modul tvoří kostka o rozměrech 15 × 8 × 3,2 mm, na níž je v pravidelném rozestupu 8 mm rozloženo 8 spínacích výstupků o průměru 4,8 mm a výšce 1,7 mm. Pravidelná síť výstupků s roztečí přesně 8 mm je základem systému, kdežto délky a šířky kostiček jsou vždy o 0,2 mm menší. Mezi kostičkami tak vznikají mezery o šířce 0,2 mm, které umožňují dobrou manipulaci s nimi.\n\nPůvodní regenerovanou celulózu nahradil po dlouhém výzkumu akrylonitrilbutadienstyren (ABS), který je odolnější proti otěru. Plast se ohřívá na teplotu 232 °C a lisuje ve vstřikovacích lisech pod tlakem 25 až 150 tun, načež musí 15 sekund chladnout. Přípustná odchylka rozměrů kostiček je 0,02 mm. V nejbližších letech chce firma přejít na ekologicky přijatelnější materiál, například recyklovaný polyetylén. \n\n\n"}
{"id": "396261", "url": "https://cs.wikipedia.org/wiki?curid=396261", "title": "Sayri Túpac", "text": "Sayri Túpac\n\nSayri Túpac (? – 1561) byl v letech 1544–1557 inkou, kterým se však stal až po zániku Incké říše a poté, co se Inkové stáhli do neprostupných oblastí And, kde si vytvořili nezávislý státeček Vilcabambu. Byl synem svého předchůdce – inky Manca, který byl nejprve loutkovým inkou conquistadorů, později se vzbouřil, založil Vilcabambu a vedl odtud odboj. Jeho matkou byla Mancova sestra a hlavní manželka Cura Ocllo.\n\nSayri Túpac se stal inkou po smrti svého otce, kterého v roce 1544 zavraždili almagristé – Pizarrem poražení přívrženci Diega de Almagra, kterým Manco ve Vilcabambě poskytl útočiště. Pětiletý Sayri Túpac vládl v prvních letech s pomocí regentů, kteří ustoupili od násilné konfrontace se španělskými dobyvateli, podporovali vzájemný obchod a umožnili též příchod misionářů.\n\nŠpanělský místokrál Pedro de la Gasca se neúspěšně pokoušel o to, aby vilcabambský panovník přesídlil na jím kontrolované území a mohl tak město oslabit. Úspěchu dosáhl až jeho nástupce Andrési Hurtado de Mendoza.\n\nV roce 1557 již dospělý Sayri Túpac odešel z Vilcabamby do Limy, byl zde uvítám jako pán Peru, přijal křest a král Filip II. Španělský mu věnoval feudální léno Oropesa v posvátném údolí Inků Yucay při řece Vilcanotě. Jelikož jeho manželka byla zároveň jeho sestrou, byli oddáni až poté, co jim papež Julius III. udělil výjimku. Už v roce 1561 Sayri Túpac za neznámých okolností zemřel a dohady o tom, že byl otráven, dále přiživovaly nedůvěru vůči Španělům. Od jeho odchodu z Vilcabamby se novým inkou stal Titu Cusi Yupanqui.\n\n"}
{"id": "396268", "url": "https://cs.wikipedia.org/wiki?curid=396268", "title": "Markéta Štechová", "text": "Markéta Štechová\n\nMarkéta Štechová (* 1983) je česká badatelka v oboru mediálních studií, divadelní a televizní herečka, zpěvačka a rozhlasová moderátorka. \nV dětství působila v DRDS (Dismanově rozhlasovém dětském souboru). Je členkou divadla Extrém a zpívala v ska/rocksteady kapele Basta Fidel. Nyní působí ve skupině Nano. Kromě toho dříve spolupracovala s Českým rozhlasem na pořadu Čajovna a na ČRo 4 - Radio Wave. Účinkovala i v pořadu ČT pro děti - Ži-ra-fa. Hovoří dobře francouzsky a má Francii velmi ráda. Po ročním koketování s francouzštinou na FF UK a žurnalistikou na FSV UK absolvovala v letech 2002 - 2005 bakalářské studium sociologie na FSV UK. Studium završila bakalářskou prací \"V hlavní roli herec\", na téma sociologie divadla. Výrazněji na sebe upozornila jednou z hlavních rolí v televizním seriálu \"Proč bychom se netopili\", kde ztvárnila Lucii, příjemnou kultivovanou intelektuálku. Toto angažmá inspirovalo její magisterskou práci v oboru mediálních studií na FSV UK o tvorbě televizního seriálu v produkci České televize - \"Produkční ideologie televizního seriálu Proč bychom se netopili\".\n\n\n"}
{"id": "396270", "url": "https://cs.wikipedia.org/wiki?curid=396270", "title": "Altran", "text": "Altran\n\nAltran Technologies, SA (Euronext: ALT) je evropská poradenská společnost založená v roce 1982 ve Francii. Altran se považuje za evropského leadera v technologickém a inovativním poradenství, na které se primárně zaměřuje a tvoří polovinu jeho obratu. Třetinu obratu Altran realizuje v organizačním a informačním poradenství a poslední část obratu uskutečňuje prostřednictvím strategického a manažerského poradenství. Počet zaměstnanců ve všech 150 dceřiných společnostech dosáhl na konci roku 2007 počtu 17502 (včetně 445 nových konzultantů přijatých v roce 2007). Obrat za rok 2007: 1591,4 milionu euro. 57% obratu bylo realizováno mimo Francii.\n\nAtran podporuje firmy během jejich inovačního procesu. Zabývá se implementací technologických znalostí, aplikování základního výzkumu a přípravy industrializace výrobního procesu. Převážně v sektorech: automobilového průmyslu, železniční dopravy letectví, kosmonautice, telekomunikace. Altran vyvíjí své aktivity ve 20 předních zemích v Evropě, Latinské Americe, USA a Asii.\n\nRoku 2006 Altran otevřel novou skupinu poboček (Altran Central & Eastern Europe) v Česku, na Slovensku, v Polsku, Maďarsku a Rumunsku.\n\nAltran byl dříve organizován jako 200 dceřiných společností, všechny byly samostatné, měly operativní management a vlastní obchodní strategii. Dnes má 80 dceřiných společností. Ve střední a východní Evropě je Altran od konce devadesátých let. Pro pokrytí těchto trhů byly v roce 2006 založeny společnosti v České republice, Maďarsku, Polsku, Rumunsku a na Slovensku. Altran ve střední a východní Evropě je zaměřen na automotive, telekomunikační a elektronický trh.\n\nAltran se stále výrazněji zapojuje do problematiky životního prostředí, převzal odpovědnost za „39 St. Mary Axe“ budovu v Londýně a tímto započal rozšíření své působnosti do oblasti ekologického designu. Na konferenci „Ecobuilding 2006“ představil různé ekologické koncepty, které byly vybrány pro další rozvoj na „Altran Innovation Conference, 4 February, 2007“. Návrhy obsahují: okno které čistí vzduch, světla reagující na pohyb (rozsvítí se a zhasnou když někdo vstoupí resp. opustí místnost), městská odpadní jednotka a náměstí. Poslední návrh se zabývá městskými zahradami s květinami a jinou florou, prostřednictvím energie ze solárních panelů se přes den extrahují plyny které mohou být uskladněny jako energie nebo v případě methanu – lze zabránit úniku škodlivého plynu do atmosféry. Návrh „náměstí“ zvítězil a byl prezentován na konferenci „Altran Innovation 2007“ v únoru téhož roku. Tato konference byla dalším krokem Altranu v ekologickém boji. Po rozhovorech s průmyslovými experty a oficiálními zástupci evropských institucí a vlád navrhl Altran řešení k problémům jako bezpečnost dodávek a zdroje dodávek, dále představil své inovace v oblasti energie a dopravy včetně letadla poháněného solárními panely a vodíkových palivových článků. Další nápady zahrnují centralizaci evropské železniční sítě, satelitní technologie pro usnadnění automobilového provozu v Evropě, přístroj schopný nezávisle regulovat cukrovku a ruční radar schopný ukázat polohu osob za relativně silnou zdí, usnadňující operace záchranářů při minimalizaci rizika.\n\nInženýrská akademie Altranu je mezinárodní technická soutěž ve Formuli 1.\n\nÚčastníci předkládají inovační technické projekty zlepšující bezpečnost, efektivitu a výkon v oborech: aerodynamika, pohony, design a analýzy, dynamika vozidel, kontrolní systémy a elektronika, nové materiály, čidla a testovací technologie.\n\nV roce 2007 se prvnímu účastníkovi ze střední a východní Evropy podařilo zvítězit v pařížském finále.\n\n\n"}
{"id": "396278", "url": "https://cs.wikipedia.org/wiki?curid=396278", "title": "Řád svaté Ampule", "text": "Řád svaté Ampule\n\nŘád svaté Ampule (někdy také \"Řád svatého Remigia\") je legendární rytířský řád, který údajně založil francký král Chlodvík I. roku 496.\n\nŘád byl založen po Chlodvíkově zázračném křtu, kdy dle pověsti sestoupila z nebes lahvička naplněná posvátným olejem. Tímto olejem pak byli v Remeši pomazáni všichni francouzští králové až po Karla X.. Členy řádu byli pouze čtyři baroni z Terrier, Ballastro, Sonaster a Laurensu, kteří měli za úkol bránit a opatrovat svatou Ampuli a Opatství sv. Remigia, kde byla uschována. Také při korunovaci drželi baldachýn nad králem a ampulí. V knize \"Du Sacre des Rois\" z roku 1643 uvádí převor Marlot ještě další čtyři členy řádu při korunovaci Ludvíka XIII., ale ostatní historici, jako třeba Mencrai je neuvádějí.\n\nSymbolem řádu byl kříž na němž je holubice s lahvičkou. O řádě toho není známo mnoho a je považován za legendární.\n\n"}
{"id": "396284", "url": "https://cs.wikipedia.org/wiki?curid=396284", "title": "Australian Open 2008 – mužská dvouhra", "text": "Australian Open 2008 – mužská dvouhra\n\nV závorce je kolo, v kterém hráč vypadl.\n"}
{"id": "396286", "url": "https://cs.wikipedia.org/wiki?curid=396286", "title": "Australian Open 2008 – ženská dvouhra", "text": "Australian Open 2008 – ženská dvouhra\n\nVítězkou se stala pátá nasazená Ruska Maria Šarapovová.\n\nV závorce je kolo, v kterém hráčka vypadla.\n"}
{"id": "396288", "url": "https://cs.wikipedia.org/wiki?curid=396288", "title": "Australian Open 2008 – mužská čtyřhra", "text": "Australian Open 2008 – mužská čtyřhra\n\nTitul vyhrála osmá nasazená izraelská dvojice Jonatan Erlich a Andy Ram.\n\nV závorce je kolo, ve kterém hráči vypadli.\n"}
{"id": "396290", "url": "https://cs.wikipedia.org/wiki?curid=396290", "title": "Australian Open 2008 – ženská čtyřhra", "text": "Australian Open 2008 – ženská čtyřhra\n\nVítězkami se staly nenasazené ukrajinské sestry Aljona a Kateryna Bondarenkovy.\n\nV závorce je kolo, ve kterém hráčky vypadly.\n"}
{"id": "396291", "url": "https://cs.wikipedia.org/wiki?curid=396291", "title": "Australian Open 2008 – smíšená čtyřhra", "text": "Australian Open 2008 – smíšená čtyřhra\n\nVítězem se stal pátý nasazený čínsko-srbský pár Sun Tchien-tchien a Nenad Zimonjić.\n\nV závorce je kolo, ve kterém hráči vypadli.\n\n"}
{"id": "396294", "url": "https://cs.wikipedia.org/wiki?curid=396294", "title": "Klu-ski", "text": "Klu-ski\n\nKlu-ski (též kluski) jsou násady na boty ve tvaru nízkých vaniček, vyrobené z vysoce houževnatého materiálu, vyvinutého speciálně pro výrobky namáhané hluboko pod bodem mrazu. Jsou určeny ke sportovnímu vyžití a rekreaci na tvrdém uježděném povrchu, stačí malé množství sněhu na tvrdém podkladu. K botě se připínají napevno vázáním, které se připíná na běžnou obuv.\n\nNěkdy se název počešťuje na kluzky, avšak tímto slovem se označují spíše krátké dětské plastové lyže.\n\nKlu-ski byly vystavovány jako novinka na výstavě Sport-Prague 1999 a na trh byly uvedeny v listopadu 1999. Autorem designu je Ing.Vratislav Žák. Výrobku bylo uděleno Zvláštní uznání poroty v národní designérské soutěži \"Vynikající výrobek roku 2000\", kterou vypisuje Design centrum České republiky. V českých půjčovnách se začaly klu-ski objevovat v roce 2000.\n\nNa kluzkách se dá, podobně jako na lyžích nebo snowboardu, jezdit na upravených svazích, na sjezdovkách a ve skiareálech. Pro zvládnutí rychlé jízdy z kopce je přitom zapotřebí několik hodin či dní tréninku. Bez potřebných zkušeností totiž hrozí vysoké riziko častých pádů, respektive následných modřin a odřenin. Trénink by přitom neměli opomenout ani zkušení lyžaři a znalci jiných zimních sportů, klusking (jízda na kluzkách) se stylem ovládání poměrně dost liší. Oproti lyžím jsou klu-ski podstatně méně stabilní, nezbytné pro návyk jízdy na kluzkách je zvyknout si na absenci ostrých hran a s tím související styl zatáčení a brždění. Klasické smýkané oblouky nebo carving provozované na lyžích nejsou na kluzkách proveditelné, svah se sjíždí povětšinou rovně dolů, tzv. „šusem“.\n\nPři jízdě z kopce po středně prudké sjezdovce je vhodné mít předsunutou jednu nohu dopředu a zadní nohou rýt patou do sněhu kvůli brzdění, posléze úlohu obou nohou prohazovat v úzkých obloucích, ve kterých je logické použít předsunutou nohu jako vnitřní v oblouku. Na prudších případně namrzlejších svazích je vhodné rýt i přední nohou. Úzké přímé oblouky na rozdíl od lyžařských širokých umožňují menší zábor místa na sjezdovce, který lze využít ke spolujízdě s ostatními kluskery držícími se za ruce. Na přeplněných českých sjezdovkách to kluskeři považují za výhodu. Díky nižší možné dosažitelné rychlosti nejsou pády tak vážné jako na lyžích a obvykle se dají očekávat. Hůlky se obvykle nepoužívají, volné ruce jsou důležité při pádu. Na přemrzlém sněhu se stabilita získává velmi těžko, v čerstvém nebo rozbředlém je jízda jednodušší, ale pokud je rozbředlý příliš v kombinaci s mírným svahem, tak se kluski boří.\n\nKluski mohou také sloužit ke zpestření zimní pěší turistiky. Protože jsou skladné a poměrně lehké, dají se vzít s sebou na túru do batohu a nasadit je až na vhodném terénu. Pro cestu do kopce jsou nepoužitelné, na upravených cestách se s nimi lze po rovině pohybovat podobně jako na bruslích. Při jízdě z kopce na turistických trasách je třeba dbát zvýšené opatrnosti, aby nedošlo ke srážce s jinými lidmi nebo s přehlédnutou neživou překážkou. S kluskami může turista využít na své trase standardních lyžařských vleků. Lze je použít i ve městě na zasněžených neuklizených chodnících, případně na neposypaných silnicích s uježděným sněhem se zvýšenou opatrností.\n\nJak už bylo zmíněno, Kluski jsou použitelné jen na uježděném, ztvrdlém nebo rolbou upraveném sněhu. V čerstvě napadeném hlubokém sněhu mají tendenci se propadávat, neboť nerozkládají hmotnost na velkou plochu.\n\nToto sportovní náčiní vyrábí česká společnost Vella s r. o., která se jinak specializuje především na zakázkové šití sportovního oblečení, výrobu mobilních reklamních bannerů a praporů a nástrojářské práce.\n\nKlu-ski se vyrábí ve dvou typech a třech barevných provedeních. Jednotlivé modely se liší pouze použitým druhem vázání. \n\nBarevná provedení jsou v současnosti v prodeji tři – červená, žlutá a černá. Dříve se prodávala i tmavomodrá varianta, ta už dnes ale v nabídce Velly nefiguruje z důvodů technologické náročnosti výroby. Modré modely tím dnes získávají sběratelskou hodnotu.\n\nCena se pohybuje kolem 500 až 800 Kč za pár.\n\nPro klusking neexistuje žádné speciální oblečení, nejvhodnější je běžná lyžařská nebo snowboardová výstroj. Důležité (zvláště pro jízdu na sjezdovce) je ale kvalitní obutí, které by mělo chránit nohu před vlhkem a studeným vzduchem. Na to jsou ideální kotníkové trekkingové nebo outdoorové boty.\n\nStejně jako u ostatních sportů provozovaných na sjezdovce jsou vhodné ochranné pomůcky ve formě přileb, chráničů páteře a vyztužených rukavic. Na kluzkách lze jezdit i se sjezdařskými hůlkami. Elitní světová špička však jezdí bez nich, protože při pádech zvyšují riziko zranění a na ovládání kluzek nemají podstatný vliv.\n\nProtože zatím neexistuje žádná oficiální česká ani světová kluskingová asociace, nepořádají se v kluskingu ani žádné oficiální závody. Soutěže tak probíhají nahodile, bez většího širšího povědomí uvnitř jednotlivých skupin kluskerů. Soutěží se zpravidla v disciplínách odvozených od lyžování – ve sjezdu, slalomu, kluskercrossu (obdoba skicrossu), nebo v porotou hodnocených skocích.\n\n\n"}
{"id": "396300", "url": "https://cs.wikipedia.org/wiki?curid=396300", "title": "Marie Tereza Habsburská (1638)", "text": "Marie Tereza Habsburská (1638)\n\nMarie Tereza Habsburská (10. září 1638, Madrid – 30. července 1683, Versailles) byla španělská infantka a manželka francouzského krále Ludvíka XIV.\n\nNarodila se z prvního manželství španělského krále Filipa IV. s Izabelou Bourbonskou. Otec byl synem krále Filipa III. a jeho manželky Markéty Štýrské. Oba prarodiče z otcovy strany náleželi k Habsburské dynastii a jejich dědové byli bratři, císařové Karel V. a Ferdinand I.. Matka Izabela se narodila z manželství hugenotského krále Francie Jindřicha IV. Bourbonského s Marií Medicejskou a jejím bratrem byl Ludvík XIII., otec pozdějšího manžela Marie Terezy.\nMarie Tereza se sice narodila již jako osmý potomek z tohoto manželství, ale měla pouze jediného bratra, který se dožil \"dospělosti\". Po Baltazarově (1629–1646) smrti se otec 8. listopadu 1649 oženil (matka zemřela v roce 1644) s Marií Annou Habsburskou a rodina se rozrostla o Markétu (1651–1673), pozdější první manželku císaře Leopolda I., a Karla (1661–1700), jehož smrtí skončila vláda Habsburské dynastie nad Španělskem.\n\n9. června 1660 se provdala za svého bratrance 1. st. (rodiče manželů byli sourozenci), francouzského krále, Ludvíka XIV.\n\n\n"}
{"id": "396302", "url": "https://cs.wikipedia.org/wiki?curid=396302", "title": "Kamýcká (Praha)", "text": "Kamýcká (Praha)\n\nKamýcká je hlavní dopravní tepna pražské čtvrti Suchdol. Prochází téměř přímým směrem od severozápadu k jihovýchodu, její délka je cca 4 km. Na severní hranici Prahy, v sedle na konci Kozích hřbetů, navazuje na silnici II/241 z Horoměřic (která na území Horoměřic nese název Suchdolská), prochází přes suchdolskou část Výhledy, přes Brandejsovo náměstí (křižovatku s Internacionální ulicí) a přes okraj Budovce (křižovatka s Kamýckou a Sídlištní ulicí, hranice Suchdola a Sedlce) do dolního Sedlce, kde se napojuje na levobřežní Roztockou ulici. Po jihozápadní straně suchdolské části ulice se nachází areál České zemědělské univerzity. Sedlecký úsek ulice je poměrně strmý, protože překonává přibližně stometrový výškový rozdíl mezi dolním a horním Sedlcem.\n\nUlice si v některých částech zachovala silniční stavební charakter, pouze v okolí křižovatek a nové zástavby má již uliční provedení.\n\nUlice byla poprvé pojmenována v roce 1931 podle severočeské obce Kamýk, nikdy nebyla přejmenována.\n\nUlicí vede několik městských autobusových linek, zejména 107 a 147, příměstská linka 359 a noční linka 502. Tyto linky zajišťují spojení ke stanici metra Dejvická; příležitostně slouží ulice i jako objízdná trasa do Lysolají. Kvůli místní obsluze neprojíždí žádná linka celou Kamýckou ulicí přímo, ale kombinují trasu se Suchdolskou a Internacionální ulicí. Na Kamýcké ulici se nacházejí zastávky Roztocká, V Sedlci (dříve Mrazírny), Kamýcká, Výhledské náměstí a v přilehlé otočce Výhledy; zastávka Zemědělská univerzita je umístěna na kolmé Internacionální ulici.\n\nUvažuje se o tramvajové trati na Suchdol (rok 2015, předtím uváděn rok 2014) Byly provedeny vážně míněné studie možných tras náročným terénem, s tunely a mosty, na území Suchdola se však počítá s vedením po Kamýcké ulici.\n\nV Sedlci nedaleko dolního konce ulice (cca 100 m od autobusové zastávky) se nachází železniční zastávka Praha-Sedlec na železniční trati Praha – Děčín. Cca 500 m od konce Kamýcké směrem do i z centra Prahy se nacházejí přívozy.\n\nPro rok 2009 se plánuje výstavba první světelné křižovatky (Kamýcká – Suchdolská - Sídlištní) na hranici Suchdola a Sedlce.\n\nP = pravá strana Kamýcké, L = levá strana Kamýcké při jízdě od Dejvic\n\n\n"}
{"id": "396305", "url": "https://cs.wikipedia.org/wiki?curid=396305", "title": "Ferocactus", "text": "Ferocactus\n\nFerocactus je rod velkých a středně velkých, kulovitých až válcovitých, severoamerických kaktusů.\n\nRostou v Mexiku a jižních státech USA. Druhově nejbohatší výskyt je na severozápadu Mexika, Baja California a v jihozápadní části USA. Druhy této oblasti jsou variabilní, evolučně mladé. Ferokaktusy tvoří dominantu krajiny. Rod obsahuje asi 30 druhů.\n\nStonek je kulovitý až krátce sloupovitý. Nejvyšší \"F. diguetii\" může dorůst až 4 m výšky. Nízké druhy s průměrem max. do půl metru jsou v rámci rodu považovány za malé druhy. Většina druhů roste soliterně, ale některé, jako například \"F. robustus\" a \"F. glaucescens\" rostou trsovitě. Stonek je rozdělen do výrazných, většinou přímých žeber. Areoly nesou pestré a silné trny v barvě žluté, červené, fialové, hnědé černé. Jsou přímé nebo hákovité a mohou mít až 20 cm délky. Květy vyrůstají na temeni, mají krátkou trubku. Jsou růžové, žluté, červené nebo fialové, okvětní lístky mohou mít střední proužek tmavší barvy. V dužnatém plodu jsou početná semena. Mají ledvinovitý až banánovitý tvar s jedním koncem zúženým. Kořeny jsou široce rozprostřené pod povrchem půdy do okolí.\n\nTrny dříve sloužily jako drobné nástroje, rydla, hroty harpun, rybářské háčky. Dužina se kanduje a prodává se na trzích Mexika jako sladkost. V době sucha byly používány jako náhradní píce pro kozy. Slouží k tvorbě trnitých plůtků mezi pozemky rolníků. Malé druhy skryté v trávě představují nebezpečí zranění pro koně a jsou proto rolníky likvidovány (např. \"ďáblův jazyk\" \"F. latispinus\").\nV původních oblastech jsou ferokaktusy hojně využívány k venkovní výsadbě a architektonickým úpravám.\n\nTyto velmi pestré rostliny jsou oblíbeny, přesto ve sbírkách bývají obvykle zastoupeny jen několika exempláři. Druhově kompletní sbírky jsou pro jejich velikost vzácné. Při pěstování se vyžaduje intenzivní přímé oslunění, opatrná zálivka a dobré odvodnění. Rozmnožují se většinou semeny. Obchody nabízejí vyspělé exempláře s mohutným otrněním zasazené v plochých miskách. Pochází z pěstíren na jihu Evropy a jejich aklimatizace je obtížná. Mnohem lépe se pěstují menší rostliny od domácích pěstitelů. Bohužel mají redukované otrnění.\n\n\n\n \n"}
{"id": "396306", "url": "https://cs.wikipedia.org/wiki?curid=396306", "title": "SKLH Žďár nad Sázavou", "text": "SKLH Žďár nad Sázavou\n\nSKLH Žďár nad Sázavou (celým názvem: Sportovní klub ledního hokeje Žďár nad Sázavou) je český klub ledního hokeje, který sídlí ve Žďáru nad Sázavou v Kraji Vysočina. Založen byl v roce 1939. Svůj současný název nese od roku 2003. Od sezóny 2008/09 působí ve 2. lize, třetí české nejvyšší soutěži ledního hokeje. Klubové barvy jsou červená a černá.\n\nOd roku 1993 do roku 2002 hrál žďárský klub druhou národní ligu. V roce 2002 odkoupil licenci na 1. ligu od krachujících Rosic. Hned v následujícím ročníku ovšem prodal svoji prvoligovou licenci Kometě Brno. Klub hrál poté 2. ligu až do roku 2007, kdy prodal práva na soutěž Kutné Hoře. Hned v následujícím roce se však klubu podařilo znovu postoupit z krajského přeboru do 2. ligy.\n\nSvé domácí zápasy odehrává na zimním stadionu Žďár nad Sázavou s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "396315", "url": "https://cs.wikipedia.org/wiki?curid=396315", "title": "Ignacio Zaragoza", "text": "Ignacio Zaragoza\n\nGenerál Ignacio Zaragoza Seguín (25. března 1829 - 8. září 1862) byl mexický politik a vojevůdce.\n\nIgnacio Zaragoza byl jednou z klíčových osob povstání, které v roce 1855 svrhlo diktaturu generála Santa-Anny. V letech 1861-1862 zastával post ministra války ve vládě prezidenta Juáreze, z tohoto postu rezignoval, aby osobně vedl mexické jednotky v bojích proti francouzské invazi.\n\n5. května 1862 porazil francouzská vojska v bitvě u Puebly, kterýžto den je dodnes jedním z největších mexických svátků. V září téhož roku podlehl tyfu.\n\nJe po něm pojmenováno město ve státě Chihuahua.\n\n\n"}
{"id": "396318", "url": "https://cs.wikipedia.org/wiki?curid=396318", "title": "Špitálské pole", "text": "Špitálské pole\n\nŠpitálské pole je označení více míst:\n\n"}
{"id": "396319", "url": "https://cs.wikipedia.org/wiki?curid=396319", "title": "Ladislav Prokeš", "text": "Ladislav Prokeš\n\nLadislav Prokeš (8. června 1884, Praha – 9. ledna 1966, Praha) byl český šachový mistr, šachový skladatel a publicista.\n\nLadislav Prokeš, povoláním gymnasijní profesor, se věnoval již od mládí šachu a jako silný praktický hráč se stal roku 1909 mistrem Ústřední jednoty českých šachistů. V letech 1907, 1909, 1911 a 1913 byl třetí na mistrovství Čech v šachu a roku 1921 druhý na mistrovství Československa. Hrál na třech šachových olympiádách v letech 1927, 1928 a 1930, na turnaji v Debrecíně roku 1925 skončil šestý (turnaj vyhrál Hans Kmoch) a zvítězil na turnaji v Praze roku 1928 před Josefem Rejfířem, Karlem Treybalem, Salomonem Flohrem a Karlem Opočenským.\n\nProkešovy výsledky v oblasti kompozičního šachu by jej dnes opravňovaly k získání titulu mezinárodního mistra. Od roku 1906 složil asi 1200 studií, ve skladatelských soutěžích získal na sedmdesát vyznamenání, z toho sedm prvních cen. Řídil šachové rubriky v denním tisku (např. ve Svobodném slově) a v letech 1909–1920 a 1935–1950 redigoval úlohovou část Československého šachu. Známý je také tzv. Prokešův manévr, taktický šachový prvek, jehož účelem je zabránit soupeřovu pěšci v proměně v dámu, poprvé zveřejněný v šachové studii z roku 1939.\n\n\n\n"}
{"id": "396331", "url": "https://cs.wikipedia.org/wiki?curid=396331", "title": "Malý Aral", "text": "Malý Aral\n\nMalý Aral nebo také Malé Aralské jezero je severní část zbytku Aralského jezera. Nachází se na území Akťubinské a Kyzylordské oblasti v Kazachstánu. K definitivnímu oddělení severní části došlo v roce 1990, kdy se hladina snížila natolik, že už směrem k jižní části neprotékala voda. Severní část je pozůstatek a zároveň jediná část původního jezera, která má šanci na obnovu. Znovuvznikající jezero napájí řeka Syrdarja.\n\nZachránění zbytku jezera zajišťuje třináctikilometrová hráz Kok-Aral vystavěná v rámci sedmiletého projektu financovaného Světovou bankou za 86 mil. dolarů a rokem ukončení 2008. Projekt iniciovala kazašská vláda. V roce 2005 se město Aralsk nacházelo 100 km od pobřeží jezera, po stavbě hráze se vzdálenost zmenšila na pouhou čtvrtinu. Tato skutečnost dává naději rybářům. Momentálně stále stoupá hladina jezera a znovu se přibližuje k původním přístavům.\n\nV budoucnu se plánuje investovat dalších 300 mil. dolarů na obnovu severního pobřeží. V horizontu několika let či desítek let je pravděpodobné že se obnoví rybolov a téměř původní hladina severního jezera. Nicméně nic se nezmění na tom, že jižní území jezera na území Uzbekistánu do roku 2020 úplně zanikne a zbude po něm jen poušť.\n\n\n"}
{"id": "396339", "url": "https://cs.wikipedia.org/wiki?curid=396339", "title": "Ngô Ðình Diệm", "text": "Ngô Ðình Diệm\n\nNgo Dinh Ziem (též Ngo Dinh Diem; viet. Ngô Đình Diệm), 3. ledna 1901 v Hue – 2. listopadu 1963 v Saigonu, byl vietnamský politik, první prezident Vietnamské republiky (Jižního Vietnamu) v letech 1955–1963.\n\nDiệm se narodil v době dynastie Nguyen v tehdejším hlavním městě Huế . Diệm byl horlivý nacionalista a antikomunista. V mladém věku se stal úředníkem ve francouzské koloniální správě. Jeho rodina pochází z bývalého katolického okrsku Phú Cam ve městě Huế. Jeho předci byli mezi prvními vietnamskými konvertity v 17. století. Rodina Ngô-Đình, spolu s ostatními vietnamskými katolíky, trpěla protikřesťanským pronásledováním císařů Minh Mạng a Tự Đức. V roce 1880, když Diệmuv otec, Ngô Đình Khả (1850–1925), studoval v britském Malajsku, byla téměř celá rodina Ngô-Đình vyhlazena při protikatolických bouřích vedených buddhistickými mnichy. Přes 100 příslušníků rodu Ngô bylo upáleno za živa v kostele, včetně Khảových rodičů, bratrů a sester.\n\nNgô Đình Khả absolvoval katolickou školu v Britském Malajsku vyučující podle evropských osnov a naučil se zde také anglicky. \n\nPracoval jako tlumočník při kampani v Tonkinu v roce 1880, poté se stal vysoce postaveným mandarínem a prvním ředitelem Národní akademie v Huế, založené roku 1896,a rádcem císaře Thành Thái. Ačkoliv spolupracoval s francouzskými silami, byl motivován spíše touhou po reformách a podobně jako Phan Châu Trinh, věřil, že nezávislost na Francii může vzejít pouze ze změn ve vietnamské politice, společnosti a kultuře. V roce 1907 po vynucené abdikaci císaře Thành Thái rezignoval a stáhl se z císařského dvora a stal se farmářem na venkově.\n\nPo smrti příbuzných se Khả vzdal cíle stát se knězem a oženil se. Jeho první žena zemřela bezdětná, poté se oženil znovu s Phạm Thị Thân a spolu měli 6 synů a 3 dcery: Ngô Đình Khôi, Ngô Đình Thị Giao, Ngô Đình Thục, Ngô Đình Diệm, Ngô Đình Thị Hiệp, Ngô Đình Thị Hoàng, Ngô Đình Nhu, Ngô Đình Cẩn, Ngô Đình Luyện. Rodina chodila každé ráno na mši a Khả, který ovládal latinu i čínštinu, se staral o vzdělání dětí v Bibli i konfuciánské klasice.\n\nV dětství Diệm navštěvoval francouzskou katolickou základní školu v Huế a pracoval na rodinných rýžových polích.Poté se zapsal na soukromou školu založenou jeho otcem, kde studoval francouzštinu, latinu a klasickou čínštinu. V patnácti letech následoval staršího bratra, Ngô Đình Thục (pozdějšího vietnamského arcibiskupa), do kláštera. Klášterní život však shledal příliš přísným. Stejně jako jeho otec měl negativní postoj k francouzské kolonizaci.\n\nNa konci střední školy Lycée Quốc học dostal díky svým výborným výsledkům u zkoušek nabídku stipendia v Paříži, kterou ale odmítl a zapsal se v roce 1918 na prestižní francouzskou Školu veřejné správy a práva v Hanoji vzdělávající vietnamské úředníky. Zde zažil jediný romantický vztah v životě, když se zamiloval do dcery jednoho z pedagogů. Poté co vytrvala na svém rozhodnutí odejít do kláštera, stal se celoživotním starým mládencem.\n\nOsudy Diệmovy rodiny a katolické a konfuciánské vzdělání ovlivňovaly celý jeho život a kariéru. Do svých projevů vkládal odkazy na Bibli a Konfuciovy narozeniny byly ustanoveny státním svátkem.\n\nPo ukončení studia jako premiant ročníku v roce 1921, Diệm následoval staršího bratra, Ngô Đình Khôi, a dal se k civilní správě Thừa Thiên jako nižší úředník. Začal jako mandarín nejnižšího stupně a další desetiletí neustále postupoval. Měl pověst nezkorumpovatelného workoholika, katolíka a vietnamského patriota. \n\nV roce 1933 se stal ministrem vnitra císaře Bảo Đại, ale o několik týdnů později po kompetenčních sporech s Francouzi odstoupil.\n\nBěhem japonsko-francouzské správy byl pronásledován Francouzi, ale byl chráněn japonskou vojenskou tajnou službou. V roce 1943 se ukrýval v domě vedoucího firmy Dainan Kōshi. V červenci 1944 se odebral na japonský konzulát v Hué, protože se obával, že bude uvězněn Francouzi. Kempeitai, na podnět konzula Ishida Masao, ho letecky přepravila vojenským strojem do ústředí 38. armády v Saigonu. Vstoupil do kontaktu s princem Cường Để, následníkem trůnu v japonském exilu, který byl připraven po odzbrojení Francouzů v březnu 1945 a vyhlášení nezávislého Vietnamského císařství převzít se svou stínovou vládou moc. Japonsko se však překvapivě rozhodlo podpořit v čele Vietnamského císařství Bao Daie.\n\nDiệm požádal o povolení cesty do Vatikánu. Po získání povolení v srpnu 1950 se starším bratrem biskupem Ngô Đình Thục vycestoval. Před cestou do Evropy jel do Japonska kde se setkal s princem Cường Để, svým bývalým spojencem, a probíraly snahu Cường Để navrátit se do Vietnamu a jeho schopnost hrát nějakou roli ve vlasti. Diệmův přítel také zorganizoval setkání s Wesley Fishelem, s americkým profesorem politologie na University of California. Na Fishel uděla velký dojem a ten mu pomohl získat kontakty ve Spojených státech. V roce 1951 Diệm odletěl do USA hledat podporu vládních úřadů pro vietnamský antikomunismus. V této snaze nebyl úspěšný a odletěl následně do Evropy.\n\nV Římě získal audienci u papeže Pia XII, setkal se s francouzskými a vietnamskými funkcionáři v Paříži a kontaktoval císaře Bao Dai. Ten ho však odmítl a Diệm se vrátil do USA získávat podporu.\n\nV roce 1954 po ženevské dohodě, byl císařem Bao Dai jmenován premiérem jižní části Vietnamu.\n\nNa základě referenda v roce 1955 se stanovil prezidentem. Odmítl společné volby se severním Vietnamem, které dle dohody z Ženevy se měly uskutečnit v roce 1955, a to jednak z obavy z manipulace voleb v severním Vietnamu, a jednak s poukazem na skutečnost, že jižní Vietnam, na rozdíl od severního, nebyl stranou této dohody a nebyl jí tedy vázán. Volby v jižním Vietnamu se uskutečnily až v roce 1959.\n\nV průběhu buddhistické krize v roce 1963 byl pučem sesazen a společně se svým mladším bratrem Ngô Ðình Nhu bez soudu zastřelen. Jeho odstranění bylo uvítáno i Spojenými státy americkými. Třetí bratr Ngô Đình Cẩn byl při převratu zatčen, souzen a v květnu 1964 v Saigonu popraven. Smrti ušel jen čtvrtý z bratří, katolický biskup Ngô Đình Thuc, který byl v době převratu mimo zemi.\n\n"}
{"id": "396341", "url": "https://cs.wikipedia.org/wiki?curid=396341", "title": "Vlajka (hnutí)", "text": "Vlajka (hnutí)\n\nVlajka bylo malé československé nacionalistické a z části i fašistické hnutí a stejnojmenný časopis.\n\nPředchůdcem bylo Fašistické studentské sdružení. Časopis Vlajka byl založen roku 1928 a jeho prvním redaktorem byl Miloš Maixner. Hnutí samotné zahájilo svoji politickou činnost ve 30. letech, kdy roku 1930 byla založena Vlajka jako politický klub, jehož programem byl stavovský stát. Členy byly i osobnosti jako Viktor Dyk či František Mareš a Karel Schwarzenberg. V hnutí byl i Jan Lobkowicz. Jako ostatní české fašistické organizace se inspirovala především Mussoliniho italským fašismem.\n\nV roce 1936 došlo ke sloučení s politickou skupinou \"Za Nové Československo\" a Vlajka používala rozšířený název Vlajka – Hnutí za Nové Československo.\n\nV době druhé republiky se organizace značně zradikalizovala a začala užívat násilné metody. Dne 11. listopadu 1938 byla její činnost zastavena.\n\nVlajka vystupovala proti Židům a její antisemitismus se vystupňoval v období druhé republiky a během Protektorátu. \n\nV době německé okupace se z Vlajky stala kolaborantská organizace. Používala název Český národně socialistický tábor — Vlajka. Mezi prvorepublikovou a protektorátní Vlajkou je značná personální i ideová diskontinuita, ale často je o nich pojednáváno jako o jedné organizaci. Vlajka byla roku 1943 na popud ministra Emanuela Moravce rozpuštěna. Několik bývalých významných vlajkařů se následně angažovalo při vzniku a rozvoji Kuratoria pro výchovu mládeže v Čechách a na Moravě, které okupační úřady naopak začaly intenzivně podporovat. Polovojenskou organizací Vlajky byla Svatoplukova garda.\n\nPo válce byla Vlajka označena za kolaborantskou organizaci, přičemž mezi její předválečnými aktivitami a činností za okupace se v poválečné atmosféře prakticky nerozlišovalo. Toto zjednodušené, ne zcela pravdivé hodnocení na činnost hnutí/organizace Vlajky, přetrvává dodnes.\n\nJan Rys-Rozsévač, předseda protektorátní Vlajky, byl v rámci retribuce odsouzen k trestu smrti a popraven. Ze členů vedení Vlajky byli také Josef Burda, Otakar Polívka a Jaroslav Čermák odsouzeni k trestu smrti, Jindřich Thun-Hohenstein byl odsouzen na doživotí, Václav Cyphelly dostal trest 20 let, Jindřich Streibl byl potrestán osmi lety vězení.\n\nTato organizace se dočkala i ztvárnění a připomenutí v knize Jaroslava Foglara \"Strach nad Bobří řekou\". Děj této knihy se odehrává právě v době protektorátu. Nikde v knize není naznačeno ani letopočty ani jmény cokoliv, co by s tímto obdobím souviselo, avšak používaná (a na první pohled neutrální) synonyma nenechávají nikoho na pochybách. V knize je přítomen jak \"Nepřítel\" (nacistické Německo) tak i domácí, s nepřítelem sympatizující a spolupracující organizace \"Prapor\" (Vlajka).\n\n\n"}
{"id": "396344", "url": "https://cs.wikipedia.org/wiki?curid=396344", "title": "Kano (hudební skupina)", "text": "Kano (hudební skupina)\n\nKano je post-discový hudební projekt zformovaný v roce 1979 italskými hudebníky a zároveň producenty Lucianem Ninzattiem, Stefanem Pulgou a Matteo Bonsantem. Kano také jako jedna z mála skupin dopomohla vzniku tanečnímu stylu s názvem Italo-disco, směs disca ze sedmdesátých let, funku, Hi-NRG za použití většího počtu syntetizérů a vocoderů.\n\nProjekt byl v Itálii neoficiálně znám jako jedna z prvních skupin přinášející nové trendy syntetizérů a elektronických nástrojů (včetně modulu známého jako Vocodér) s některými prvky funku, což ovlivnilo evoluci jisté taneční hudby, trend jenž se nazývá \"Italo-Disco\" a produkuje se hlavně v Itálii.\n\nRevoluční sound skupiny Kano se dal zaslechnout v rozhlasových stanicích a v tanečních klubech po celém světě kde se pouštělo například jejich debutní hitovka \"\"I'm Ready\"\" z jejich pojmenovaného alba po sobě (které obsahovalo průměrně úspěšnou skladbu \"\"It's a War\"\" či podceňovanou a přehlíženou instrumentální skladbu, \"\"Cosmic Voyager\"\"). \n\nKano nejenom ovlivnilo Italo-Disco, ale také přispělo k vzrůstající hip-hop kultuře, jelikož \"I'm Ready\" se brzy stal breakdancovou klasikou a dosáhl 21. příčky v Billboard R&B Singles v roce 1981. \n\nSkupina po svém debutním albu v roce 1980 vyvinula ještě dvě další alba, včetně \"New York Cake\" z roku 1981 (obsahující písně jako \"\"Don't Try to Stop Me\"\" či \"\"Can't Hold Back\"\") a \"Another Life\" z roku 1983 (obsahuje píseň \"I Need Love\"), jenž zde také přispěl svojí přítomností zpěvák původem ze západní Indie, Glen White. Poslední píseň této skupiny byla \"This is the Night\" z roku 1985. \n\n\"I'm Ready\" se později několikrá použil jako vzorek pro písně jako \"Hokie Pokie\" (1986), \"Flashlight in a Disconight\" (1987), \"Whoomp! (There It Is)\" (1993), \"Another Life\" (2003) či \"Discopolis\" (2005).\n\n\n\n"}
{"id": "396345", "url": "https://cs.wikipedia.org/wiki?curid=396345", "title": "Pavol Krška", "text": "Pavol Krška\n\nPavol Krška (* 11. května 1949, Ružomberok) je slovenský klavírista, hudební skladatel v oblasti vážné hudby a hudební pedagog.\n\n\n\n\n\n\n\n"}
{"id": "396348", "url": "https://cs.wikipedia.org/wiki?curid=396348", "title": "Natočto!", "text": "Natočto!\n\nNatočto! byl zábavný a soutěžní televizní pořad z produkce TV Nova, který moderoval herec Petr Rychlý.\n\nNatočto! byl pořadem předvádějícím vtipné situace zachycené domácí videokamerou obyčejnými lidmi po celém světě. Navíc do každého dílu pořadu byly vybrány tři domácí videa natočená v České republice. Jejich autoři byli do pořadu pozváni a publikum v hledišti rozhodovalo o tom, které ze tří videí je nejvtipnější, a to pomocí hlukoměru, který změřil hluk při potlesku publika jako reakce na daný videoklip. Autor vítězného klipu byl poté odměněn videokamerou.\nPetr Rychlý jednotlivé sady domácího videa navíc prokládal svými scénkami, ve kterých často sehrával dvojrole. Takové skeče vznikaly pomocí počítačové trikové technologie.\n\n"}
{"id": "396349", "url": "https://cs.wikipedia.org/wiki?curid=396349", "title": "Novoty", "text": "Novoty\n\nNovoty byl zábavný televizní pořad z produkce TV Nova, který moderoval Petr Novotný.\n\nNovoty byly estrádou písniček, scének, vtipů, humoru a převleků Petra Novotného, ve které vystupovaly i ty největší české hvězdy. Častým tématem jeho vyprávění byla jeho snaha zhubnout, nebo také jeho rodina.\nNovoty byly úspěšným pořadem TV Nova , a byly vysílány několik let. Později byl pořad lehce modifikován, a pod názvem Dobroty byly ještě nějakou dobu vysílány.\n\n\n\n"}
{"id": "396351", "url": "https://cs.wikipedia.org/wiki?curid=396351", "title": "Roup dětský", "text": "Roup dětský\n\nRoup dětský (\"Enterobius vermicularis\") je parazitický hlíst z řádu Oxyurida. Roup dětský parazituje pouze u člověka a to v tlustém střevě. Samičky během spánku hostitele vylézají z konečníku a kladou vajíčka v jeho okolí. Onemocnění vyvolané tímto střevním parazitem se odborně nazývá enterobióza.\n\nRoup dětský je červ bělavé, bílé barvy, žije v tenkém a tlustém střevě. Samice je větší než sameček, zatímco samec dosahuje délky 6 mm, samice až 12 mm. Samice klade až 12 000 oplozených vajíček kolem řitního otvoru člověka.\n\nČlověk se nakazí ústy pozřením vajíček. Nejčastěji se vyskytuje u dětí, které se snadno nakazí ve školkách a školách, kde si mnohdy zapomenou umýt ruce a přenášení vajíček má tak volnou cestu. Nakazit se můžou ale i dospělí. Oplozená vajíčka způsobují nepříjemný pocit svědění, pálení uvnitř a kolem konečníku. Dítě se škrábe a na konečcích prstů mohou ulpět oplozená vajíčka. Neumyté ruce mohou být zdrojem opětné nákazy - autoinfekce. Vajíčka jsou velmi lehká a mohou být roznášena dokonce prouděním vzduchu a mouchami. Onemocnění se projevuje únavou, časté potřeby se vyprázdnit, bolesti břicha, průjem, podrážděností, svěděním a kopřivkami. Ve stolici se začínají objevovat nejen oplozená vajíčka, ale i dospělí roupi. Velmi výjimečně mohou roupi způsobit další komplikace. Byla popsána souvislost mezi zánětem slepého střeva a roupy. Některé studie popsaly raritní výskyt roupů v ledvinách. U žen se mohou velmi ojediněle nacházet i v pohlavních a močových cestách.\n\nLéčba má až 95% úspěšnost. Účinnou prevencí před těmito parazity je dodržování osobní hygieny a čistota. Léčba probíhá pomocí antihelmintik jako jsou albendazol, mebendazol či pyryvinium. Na českém trhu je v současné době (2019) dostupný pouze lék Vermox s účinnou látkou mebendazol, která je účinná i proti jiným střevním parazitům, např. tasemnice a hlístice. Při léčbě onemocnění roupem dětským se obvykle podává jednorázově jedna 100 mg tableta mebendazolu. Aby se předešlo opakované infekci je léčbu případně možné po 2 a 4 týdnech zopakovat.\n\nBěhem léčby by se měl omezit příjem bílého rafinovaného cukru. Je také důležité dodržovat přísné hygienické návyky, jako mytí rukou po toaletě, stříhání a čištění nehtů, pravidelné střídání spodního prádla a pravidelné sprchování, zejména pak mytí análního otvoru po spánku. Vajíčka jsou citlivá na zvýšení teploty, proto je praní na vyšší teplotu jejich účinným zabijákem. Onemocnění roupy je nepříjemné, ale v naprosté většině případů není nebezpečné.\n\n"}
{"id": "396352", "url": "https://cs.wikipedia.org/wiki?curid=396352", "title": "Observatoř Sierra Nevada", "text": "Observatoř Sierra Nevada\n\nObservatoř Sierra Nevada (španělsky: ') je španělská astronomická observatoř postavená roku 1981 na hoře Loma de Dílar v pohoří Sierra Nevada v provincii Granada v Andalusii. Observatoř leží v nadmořské výšce 2896 metrů. Jejím správcem je '.\n\nBudova observatoře je obdélníkového půdorysu o rozměrech 10x20 metrů se dvěma kupolemi o průměru 5 a 8 metrů. V současné době jsou v nich na vidlicových montážích umístěny dva zrcadlové dalekohledy typu Ritchey-Chrétien o průměrech 1,5 a 0,9 metru, které byly zkonstruovány v letech 1988 – 1991.\n\n\n"}
{"id": "396359", "url": "https://cs.wikipedia.org/wiki?curid=396359", "title": "Sám doma 2: Ztracen v New Yorku", "text": "Sám doma 2: Ztracen v New Yorku\n\nSám doma 2: Ztracen v New Yorku (v anglickém originále \"Home Alone 2: Lost in New York\") je americká filmová komedie režiséra Chrise Columbuse z roku 1992, pokračování filmu \"Sám doma\". Hlavní roli Kevina McCallistera znovu ztvárnil Macaulay Culkin.\n\nKevin McCallister je znovu osamocen. Na letišti v Chicagu, odkud jeho rodina na Vánoce odlétá do Miami, ztratí příbuzné z dohledu, běží za mužem, který má stejný kabát jako jeho otec a omylem nastoupí do letadla do New Yorku. Když si uvědomí, že je sám v tomto městě, začne se radovat. Jeho zavazadlo ale odletělo do Miami, kde ho najde Fuller a jako první si uvědomí, že se Kevin ztratil. Rodiče se Kevina pak snaží najít pomocí policie na chicagském letišti. Nakonec je napadne, že ho mohou vystopovat pomocí otcovy kreditní karty, pokud ji použije. Tu Kevin má, protože mu předtím táta půjčil svou příruční tašku.\n\nKevin se rozhodne ubytovat v luxusním hotelu Plaza. Tam vzbudí podezření v recepčním Hectorovi, který se dokonce vloupá do jeho pokoje. Odtud ho Kevin dostane pomocí nafukovacího klauna ve sprše a nahrávky svého strýce Franka, který ho vyžene. Mezitím se z vězení dostanou \"mokří banditi\" Harry a Marv z prvního filmu. Ty Kevin jednou náhodně potká na ulici, Harry Kevina pozná a začnou ho pronásledovat. Když se vrátí do hotelu, pan Hector mu oznámí, že kreditní karta, ze které platí, je kradená. Kevin z hotelu uteče, ale znovu ho chytí Harry a Marv. Ti mu prozradí, že chtějí vyloupit Duncanovo hračkářství. S majitelem hračkářství se předtím Kevin seznámil. Rozhovor si Kevin nahraje a znovu uteče.\n\nKevinovi rodiče se mezitím dozvědí, kde Kevin je, a okamžitě se vydají do New Yorku. Tam si stěžují u personálu hotelu, že nechal Kevina utéct a jako omluvu dostanou apartmá. Kevinův otec se vydá na policii a matka sama po městě hledá syna.\n\nKevin začne připravovat plán, jak znovu dopadnout mokré bandity. V opravovaném domu svého strýce a tety na ně nachystá několik pastí. Pak se vydá k hračkářství v době, kdy ho ti dva vylupují a vyfotí je při tom. Pak prohodí kámen výlohou, aby spustil alarm. Lupiči ho proto začnou honit až k domu Kevinova strýce. Tam si banditi znovu projdou několika pastmi. Kevin později vyběhne z domu a Harry s Marvem se vydají za ním. Kevin uklouzne na ledě, a tak se jim podaří ho chytit. Zrovna, když už se Harry chystá Kevina zastřelit, objeví se žena, co se v parku stará o holuby, se kterou se předtím Kevin seznámil, a hodí na lupiče krmivo pro holuby, které se přilepí na nátěr, jenž mají banditi na sobě díky poslední Kevinově pasti. Díky tomu se holubi vrhnou na lupiče. Kevin pak spustí rachejtle, které předtím koupil, aby přilákal policii. Ta oba bandity zatkne.\n\nMezitím Kevinova matka pátrá po synovi po městě. Náhle si uvědomí, že Kevin chtěl strávit Vánoce s rodinou okolo vánočního stromku, což by na Floridě nemohl, a tak musí být v Rockefellerově centru, kde je tradičně umístěn vánoční stromek. Její intuice byla správná a skutečně se tam potká s Kevinem. Oba se šťastně vrátí do hotelu.\n\nDruhý den ráno dostanou McCallisterovi mnoho vánočních dárků od pana Duncana, který tak poděkuje Kevinovi za dopadení lupičů. Kevin ale odejde pryč dát holubí dámě na památku jejich přátelství jednu ze dvou hrdliček, druhou si nechá pro sebe. Mezitím do hotelu přijde účet za Kevinův pobyt, který dělá 967 dolarů. To rozčílí Kevinova otce, který na něj z hotelu zařve. Kevin se lekne, a tak raději běží zpět do hotelu.\n\n"}
{"id": "396368", "url": "https://cs.wikipedia.org/wiki?curid=396368", "title": "Moravské Předměstí", "text": "Moravské Předměstí\n\nMoravské Předměstí () je místní částí statutárního města Hradce Králové. Nachází se na jihu města téměř celá obklopená Třebší, na jejímž katastrálním území také leží, částečně hraničí s Novým Hradcem Králové.\n\nJako jediná z městských čtvrtí Moravské Předměstí nemá vlastní katastrální území, název Moravské Předměstí je však použit i v názvech několika základních sídelních jednotek na katastrálních územích Nového Hradce Králové (Moravské Předměstí I, II, III a VI) a Třebše (Moravské Předměstí IV a VII). Vlastní místní část je ovšem tvořena jen ZSJ Moravské Předměstí V.\n\nNa území místní části také působí jen komise místní samosprávy \"Moravské Předměstí – jih\", zatímco komise \"Moravské Předměstí – sever\" a \"Moravské Předměstí – východ\" vykonávají svou pravomoc převážně na části území Nového Hradce Králové. Oblast vymezená působností těchto tří komisí místní samosprávy je ale souvisle zastavěna, z většiny v klasickém panelákovém stylu 70. až 90. let 20. století (jen u Brněnské třídy stojí několik prvorepublikových vil a budovy firmy Petrof). Proto je někdy v běžném styku celá označována za Moravské Předměstí, základní komunikační osou tohoto předměstí je rozsáhlá Benešova třída.\n\nJeště než bylo postaveno Moravské Předměstí, byla v blízkosti jeho budoucí zástavby (dnes v ZSJ Moravské Předměstí IV, ale na katastru Třebše) směrem na Nový Hradec Králové osada \"Lhota pod Strání\", která patřila pod královéhradecký magistrát. Někdy v letech 1945–1949 architekti navrhovali na místě tehdejšího vojenského cvičiště Na Plachtě universitní čtvrť. K výstavbě ale nedošlo. Ve dnech 1. a 3. července 1910 se na vojenském cvičišti uskutečnily jedny z prvních pilotovaných letů. Tenkrát přišlo více než 30 tisíc lidí z celého regionu.\n\nPrvní zmínka o Moravském Předměstí byla v roce 1908, kdy se zahájila výstavba prvních domků, a předměstí se stalo součástí Hradce Králové. Po první světové válce architekt O. Liska vypracoval návrh regulačního plánu. Originální byla zde myšlenka nové městské třídy v jižním sektoru města, která se po desetiletích znovu objevila v soutěži na obytný soubor Moravského Předměstí. Sídliště bylo realizováno na základě výsledků celostátní urbanistické soutěže z let 1967–1968 architektů J. Němce a K. Marholdy z Prahy. V druhé polovině 70. let se téměř veškerá bytová výstavba soustředila do jižního sektoru města na šířeji vymezeném předměstí, které leží mezi Novým Hradcem Králové, Třebší a Roudničkou. Generálním projektantem sídliště s více než 10 tisíci byty byl Ing. arch. F. Křelina. V roce 1990 byly z hlediska stavebního rozvoje města možnosti značně omezené, a tak se na Moravském Předměstí vystavělo jen 406 malobytů. V roce 1993 byla dokončena Poliklinika III. Třída Edvarda Beneše, která vévodí celého předměstí, tvoří další obchodní centrum jako hradecké „Las Vegas“.\n\nDřívější názvy ulic: Dimitrova – Palachova, Marxova – třída Edvarda Beneše, Salvadora Allende – Milady Horákové.\n\n"}
{"id": "396375", "url": "https://cs.wikipedia.org/wiki?curid=396375", "title": "Ignaz Schiffermüller", "text": "Ignaz Schiffermüller\n\nJohann Ignaz Schiffermüller (známý i jako Ignatz Schiffermüeller, Ignatius Schiffermüller, nebo Johann Ignaz Schiffermüller; 2. října 1727 Hellmonsödt – 21. června 1806 Linec) byl rakouský přírodovědec, kněz a teolog, jeden z nejvýznamnějších rakouských entomologů 18. století, profesor civilní i vojenské architektury a polyhistor. Ve své práci se soustředil na motýly, spolu s kolegou Denisem vypracoval systematiku a přehled motýlů Rakouska. Vědecky popsal asi 400 druhů a poddruhů (část společně s Denisem).\n\nStudoval numismatiku, mineralogii, botaniku, entomologii, ornitologii a teologii. Studium ukončil v roce 1759.\n\nV roce 1757 začal sbírat hmyz, speciální motýly a můry, ale i brouky. V díle \"Systematische Verzeichnis der Schmetterlinge der Wienergegend\" zpracoval motýly Dolního Rakouska a okolí Vídně. Popsal v něm asi 1150 druhů motýlů, z nichž mnohé jako první. \n\nJak entomolog a taxonom společně s Michaelem Denisem vypracoval systematiku motýlů Rakouska-Uherska. Více než 400 druhů a poddruhů hmyzu z území Rakouska nese jeho jméno, jako autora popisu. Je to téměř 10 % druhů motýlů vyskytujících se v Rakousku. Kromě entomologie se věnoval například teoretickým základům fyzikálního principu světla. \n\nSbírka motýlů Ignaze Schiffermüllera se po jeho smrti nacházela v „C.-k. dvorním kabinetu přírodnin“, předchůdci dnešního Přírodovědeckého muzea ve Vídni. Zde sbírka v roce 1848 shořela při požáru, společně s Denisovou sbírkou.\n\n\n"}
{"id": "396377", "url": "https://cs.wikipedia.org/wiki?curid=396377", "title": "Mistrovství světa v ledním hokeji 1951", "text": "Mistrovství světa v ledním hokeji 1951\n\n18. mistrovství světa a 29. mistrovství Evropy v ledním hokeji probíhalo ve dnech 10. – 17. března 1951 ve Francii.\n\nNa turnaj se přihlásilo 13 účastníků. Soutěž byla poprvé bez kvalifikace rozdělena do dvou výkonnostních skupin. Hrálo se systémem každý s každým. Československo se turnaje nezúčastnilo.\n\n USA – Norsko 0:3 (0:0, 0:1, 0:2)\n\n9. března 1951 (9:30) – Paříž (Vélodrome d’Hiver)\nBranky USA: nikdo\nBranky Norska: 25. Leif Solheim, 42. Ragnar Rygel, 48. Arne Berg.\nRozhodčí: Ahlin, Sandö (SWE)\nVyloučení: 5:1\nVyužití přesilovek: 0:0\n\nUSA: Brodeur – Parent, Fife, Martineau, Berube, Marcotte – Dubois, Theriault, Moreau – Poirier, Morin, Beland – Lauze.\n\nNorsko: Dahl – Larntvedt, Pedersen, Kroge, Hagfors – Guldbrandsen, Rygel, Voigt – Berg, Solheim, Adolfsen – Petersen.\n\n10. března 1951 (15:45) – Paříž (Vélodrome d’Hiver)\nBranky Velké Británie: 18. John Carlyle\nBranky Švédska: 36. Gösta Johansson, 41. Hans Tvilling-Andersson, 42. Stig Tvilling-Andersson, 56. Stig Tvilling-Andersson, 57. Erik Johansson.\nRozhodčí: Hauser (SUI), Lutta (SUI)\nVyloučení: 1:1\nVyužití přesilovek: 0:0\n\nVelká Británie: Christie – Shepherd, Mitchell, Wilson, Neil – McCrae, Quales, Crawford – Forbes, Nicholson, Carlyle – Paton, B. Smith, Rolland.\n\nŠvédsko: Svensson – Å. Andersson, R. Johansson,Thunman, Löfgren – Pettersson, G. Johansson, Larsson – S. Andersson, H. Andersson, Y. Karlsson – S. Carlsson, Lassas, Erik Johansson.\n\n10. března 1951 (19:00) – Paříž (Vélodrome d’Hiver)\nBranky Švýcarska: 3. Alfred Bieler, 8. Hans-Martin Trepp, 9. Wilhelm Pfister, 16. Alfred Bieler, 30. Alfred Bieler, 31. Wilhelm Pfister, Reto Delnon, 51. Ulrich Poltera.\nBranky Norska: 13. Jan-Erik Adolfsen\nRozhodčí: Leacock (GBR), Ahlin (SWE)\nVyloučení: 2:1\nVyužití přesilovek: 1:0\nDiváků: 3 000\n\nŠvýcarsko: Bänninger – Handschin, Heierling, Schläpfer, Dürst – Trepp, U. Poltera, G. Poltera – Bieler, Pfister, R. Delnon.\n\nNorsko: Dahl – Larntvedt, Pedersen, Kroge, Hagfors – Petersen, Rygel, Voigt – Berg, Solheim, Adolfsen – Hansen, Gundersen.\n\n10. března 1951 (21:30) – Paříž (Vélodrome d’Hiver)\nBranky Kanady: 0:35 William Gibson, 3:40 Stanley Obodiac, 4:50 William Gibson, 19:35 Hector Negrello, 26:10 William Flick, 26:30 Denny Flanagan, 30:20 Donald McLean, 34:50 Hector Negrello, 40:25 William Gibson, 48:30 Mickey Roth, 11:0 52:33 Stanley Obodiac\nBranky Finska: 58:10 Eero Saari\nRozhodčí: Leacock (GBR), Dwars (NED)\nVyloučení: 5:2\nVyužití přesilovek: (0:0)\nDiváků: 8 000\n\nKanada: Sorokoski – Gray, Malacho, Wood, Vogan – Negrello, Gibson, McLean – Obodiac, Rimstead, Chandler – Flick, Roth, Flanagan.\n\nFinsko: Viitala – Kauppi, Rintakoski, Isotalo, Wuolio – Karumaa, Kuusela, Tie – Havulinna, Honkavaara, Hakala – Nasib, Mäkinen, Saari.\n\n11. března 1951 (15:45) – Paříž (Vélodrome d’Hiver)\nBranky Kanady: 5:10 William Chandler, 17:35 Stanley Obodiac, 17:57 William Chandler, 31:50 Stanley Obodiac, 44:03 Stanley Obodiac, 44:15 William Chandler, 47:29 Denny Flanagan, 49:35 Denny Flanagan.\nBranky Norska: nikdo\nRozhodčí: Leacock (GBR), Lutta (SUI)\nVyloučení: 2:2\nVyužití přesilovek: 0:0\nDiváků: 5 000\nKanada: Hughes – Gray, Malacho, Wood, Vogan – Negrello, Gibson, McLean – Obodiac, Rimstead, Chandler – Flick, Roth, Flanagan.\n\nNorsko: Dahl – Larntvedt, Pedersen, Kroge, Hagfors – Petersen, Rygel, Voigt – Berg, Solheim, Adolfsen – Gundersen, Hansen.\n\n11. března 1951 (21:45) – Paříž (Vélodrome d’Hiver)\nBranky USA: nikdo\nBranky Švédska: 7. Rune Johansson, 9. Lars Pettersson, 15. Erik Johansson, 16. Yngve Karlsson, Gösta Johansson, 47. Gösta Johansson, Yngve Karlsson, Rune Johansson\nRozhodčí: Hauser (SUI), Heximer (GBR)\nVyloučení: 2:3\nVyužití přesilovek: 0:1\n\n12. března 1951 (19:15) – Paříž (Vélodrome d’Hiver)\nBranky USA: 10. 7. Hank Martineau, 27. Jim Fife, 44. Chuck Poirier, 48. Chuck Poirier, 59. Peter Theriault\nBranky Finska: ??? Keijo Kuusela, 36. Esko Tie, 39. Matti Karumaa, 49. Eero Saari\nRozhodčí: Heximer (GBR), Lutta (SUI)\nVyloučení: 3:3\nVyužití přesilovek: 2:0\nDiváků: 1 300\n\nUSA: Brodeur – Parent, Fife, Martineau, Marcotte – Poirier, Morin, Berube – Dubois, Theriault, Moreau – Lauze.\n\nFinsko: Viitala – Kauppi, Rintakoski, Isotalo, Wuolio, Mäkinen – Karumaa, Kuusela, Tie – Hakala, Honkavaara, Saari – Nasib.\n\n12. března 1951 (21:30) – Paříž (Vélodrome d’Hiver)\nBranky Švýcarska: 8. Gebhard Poltera, 16. Hans-Martin Trepp, 22. Emil Handschin, 24. Ulrich Poltera, 26. Emil Handschin, 33. Hans-Martin Trepp, 47. Ulrich Poltera\nBranky Velká Británie: 28. John Rolland\nRozhodčí: Ahlin, Sandö (SWE)\nVyloučení: 5:11\nVyužití přesilovek: 1:0\nDiváků: 3 000\n\nŠvýcarsko: Bänninger – Handschin, Heierling, Schläpfer, Dürst – Trepp, U. Poltera, G. Poltera – Bieler, Pfister, R. Delnon.\n\nVelká Británie: Christie – Wilson, Neil, Shepherd, Mitchell – Forbes, Nicholson, Carlyle – Paton, B. Smith, Rolland – McCrae, Quales, Crawford.\n\n13. března 1951 (15:45) – Paříž (Vélodrome d’Hiver)\nBranky Švédska: 5. Gösta Johansson, 30. Stig Tvilling-Andersson, 34. Sven Thunman, 35. Yngve Karlsson, 39. Gösta Johansson\nBranky Norska: 38. Ragnar Rygel, 54. Annar Petersen\nRozhodčí: Hauser, Lutta (SUI)\nVyloučení: 0:1\nVyužití přesilovek: 0:0\nDiváků: 250\n\nŠvédsko: Svensson – Å. Andersson, R. Johansson, Thunman, Löfgren, Lassas – S. Andersson, H. Andersson, Y. Karlsson – Pettersson, G. Johansson, E. Johansson – S. Karlsson, Eriksson.\n\nNorsko: Dahl – Larntvedt, Pedersen, Kroge, Hagfors, Hansen – Petersen, Rygel, Voigt – Berg, Solheim, Adolfsen – Gundersen.\n\n13. března 1951 (19:00) – Paříž (Vélodrome d’Hiver)\nBranky Švýcarska: 17. Ulrich Poltera, 28. Otto Schläpfer, 37. Reto Delnon, 43. Ulrich Poltera\nBranky Finska: 27. Keijo Kuusela\nRozhodčí: Heximer (GBR), Ahlin (SWE)\nVyloučení: 3:1\nVyužití přesilovek: 0:0\nDiváků: 2 500\n\nŠvýcarsko: Bänninger – Handschin, Heierling, Schläpfer, Dürst – Trepp, U. Poltera, G. Poltera – Bieler, Pfister, R. Delnon.\n\nFinsko: Naapuri – Isotalo, Wuolio, Mäkinen, Rintakoski – Havulinna, Honkavaara, Takala – Karumaa, Kuusela, Rapp – Nasib, Hakala, Saari.\n\n13. března 1951 (21:30) – Paříž (Vélodrome d’Hiver)\nBranky Kanady: 22:16 Stanley Obodiac, 22:32 Andrew Milroy, 23:38 Donald Vogan, 26:10 Hector Negrello, 27:44 Richard Gray, 31:42 Thomas Wood, 33:30 Denny Flanagan, 40:52 William Chandler, 41:03 Stanley Obodiac, 46:32 William Flick, 49:29 Richard Gray, 50:34 Donald Vogan, 51:09 Mickey Roth, 55:58 Stanley Obodiac, 56:56 Richard Gray, 57:27 William Flick, 59:33 Hector Negrello.\nBranky Velké Británie: 18:07 Bill Crawford\nRozhodčí: Leacock (GBR), Dwars (NED)\nVyloučení: 2:2\nVyužití přesilovek: 0:0\nDiváků: 3 500\n\nKanada: Sorokoski – Gray, Malacho, Wood, Vogan – Flick, Roth, Flanagan – Negrello, Gibson, McLean – Milroy, Obodiac, Chandler.\n\nVelká Británie: H. Smith (32. Christie) – Wilson, Mitchell, Neil, Watt, Shepherd – Forbes, B. Smith, Rolland – Paton, Nicholson, Carlyle – Quales, Crawford.\n\n14. března 1951 (21:45) – Paříž (Vélodrome d’Hiver)\nBranky Švýcarska: 2. Ulrich Poltera, 37. Gebhard Poltera, 48. Wilhelm Pfister.\nBranky Švédska: 3. Hans Tvilling-Andersson, 16. Åke Andersson, 35. Yngve Karlsson\nRozhodčí: Leacock (GBR), Dwars (NED)\nVyloučení: 1:2\nVyužití přesilovek: 0:0\nDiváků: 8 000\n\nŠvýcarsko: Bänninger (56. Ayer) – Handschin, Heierling, Schläpfer, Dürst – Trepp, U. Poltera, G. Poltera – Bieler, Pfister, R. Delnon.\n\nŠvédsko: Svensson – Å. Andersson, R. Johansson, Thunman, Löfgren, Lassas – Pettersson, S. Karlsson, E. Johansson – S. Andersson, H. Andersson, Y. Karlsson – Y. Johansson, Eriksson.\n\n15. března 1951 (16:00) – Paříž (Vélodrome d’Hiver)\nBranky Velké Británie: 22. Ian Forbes, 35. John Carlyle, 41. Bert Smith\nBranky Norska: 24. Per Voigt, 47. Per Voigt, 53. Ragnar Rygel, 60. Annar Petersen\nRozhodčí: Dwars (NED), Lutta (SUI)\nVyloučení: 4:4\nVyužití přesilovek: 2:2\nDiváků: 2 000\n\nVelká Británie: H. Smith – Shepherd, Mitchell, Wilson, Watt, Neil – Forbes, B. Smith, Rolland – Paton, Nicholson, Carlyle – Quales, McCrae.\n\nNorsko: Dahl – Larntvedt, Pedersen, Kroge, Hagfors – Petersen, Rygel, Voigt – Berg, Solheim, Gundersen – Hansen, Adolfsen.\n\n15. března 1951 (19:15) – Paříž (Vélodrome d’Hiver)\nBranky Švédska: 1. Bengt Larsson, 6. Sven Thunman, 9. Lars Pettersson, 15. Stig Tvilling-Andersson, 18. Bengt Larsson, 31. Gösta Johansson, 44. Gösta Johansson, 45. Bengt Larsson, 46. Lars Pettersson, 47. Yngve Karlsson, 49. Hans Tvilling-Andersson\nBranky Finska: 27. Matti Karumaa, 45. Christian Rapp, 57. Esko Tie\nRozhodčí: Leacock (GBR), Johannessen (NOR)\nVyloučení: 1:3\nVyužití přesilovek: 1:0\nDiváků: 6 000\n\nŠvédsko: Svensson – Å. Andersson, R. Johansson, Thunman, Löfgren – Pettersson, G. Johansson, Larsson – Eriksson, S. Karlsson, E. Johansson – S. Andersson, H. Andersson, Y. Karlsson.\n\nFinsko: Naapuri – Kauppi, Rintakoski, Isotalo, Wuolio – Karumaa, Kuusela, Tie – Havulinna, Honkavaara, Rapp – Nasib, Hakala, Saari.\n\n15. března 1951 (21:30) – Paříž (Vélodrome d’Hiver)\nBranky Kanady: 4. Stanley Obodiac, 6:51 Mickey Roth, 15:18 Donald McLean, 17:32 Denny Flanagan, 18:01 Denny Flanagan, 22:39 Donald McLean, 24:30 Walter Rimstead, 30:52 Walter Rimstead, 33:11 Denny Flanagan, 35:11 Gibson, Walter Rimstead, 45:20 Mickey Roth, 45:58 Mickey Roth, 46:20 Bert Knibbs, 48:33 William Gibson, 51:08 William Gibson.\nBranky USA: 38:13 Berube, 39:25 7. Hank Martineau,\nRozhodčí: Leacock, Heximer (GBR)\nVyloučení: 1:3\nVyužití přesilovek: 0:1\nDiváků: 8 000\n\nKanada: Hughes – Gray, Wood, Rimstead, Vogan – Negrello, Gibson, McLean – Flick, Roth, Flanagan – Knibbs, Obodiac, Chandler.\n\nUSA: Brodeur – Parent, Fife, Martineau, Marcotte – Dubois, Theriault, Moreau – Poirier, Morin, Berube – Lauze, Beland, Charest.\n\n16. března 1951 (15:45) – Paříž (Vélodrome d’Hiver)\nBranky Finska: 6. Christian Rapp, 48. Aarne Honkavaara, 53. Matti Karumaa\nBranky Norska: nikdo\nRozhodčí: Ahlin, Sandö (SWE)\nVyloučení: 5:3\nVyužití přesilovek: 0:0\nDiváků: 200\n\nFinsko: Viitala – Kauppi, Rintakoski, Isotalo, Wuolio – Karumaa, Kuusela, Tie – Havulinna, Honkavaara, Rapp – Nasib, Hakala, Saari.\n\nNorsko: Dahl – Larntvedt, Pedersen, Kroge, Hagfors, Hansen – Petersen, Rygel, Voigt – Berg, Solheim, Gundersen – Adolfsen.\n\n16. března 1951 (19:15) – Paříž (Vélodrome d’Hiver)\nBranky USA: 7. Hank Martineau, 28. Peter Theriault, 36. Amadee Beland, 45. Chuck Poirier, 50. Albert Moreau, 57. Albert Moreau\nBranky Velké Británie: 4. Ken Nicholson, 13. Lawson Neil, 15. John Rolland, 16. Dave McCrae, 38. John Carlyle, 49. John Rolland\nRozhodčí: Hauser, Lutta (SUI)\nVyloučení: 0:1\nVyužití přesilovek: 0:0\nDiváků: 5 000\n\nUSA: Brodeur – Parent, Fife, Martineau, Marcotte – Dubois, Theriault, Moreau – Poirier, Beland, Berube – Lauze.\n\nVelká Británie: H. Smith – Shepherd, Mitchell, Wilson, Neil, Watt – Forbes, B. Smith, Rolland – Paton, Nicholson, Carlyle – Crawford, McCrae.\n\n16. března 1951 (22:00) – Paříž (Vélodrome d’Hiver)\nBranky Kanady: 28:40 William Gibson, 34:49 Stanley Obodiac, 38:44 William Gibson, 44:00 Stanley Obodiac, 59:10 William Gibson\nBranky Švýcarska: 17:10 Hans Heierling\nRozhodčí: Dwars (NED), Heximer (GBR)\nVyloučení: 2:3\nVyužití přesilovek: 1:0\nDiváků: 10 000\n\nKanada: Sorokoski – Gray, Malacho, Wood, Vogan – Negrello, Gibson, McLean – Obodiac, Rimstead, Chandler – Flick, Roth, Flanagan.\n\nŠvýcarsko: Ayer – Handschin, Heierling, Schläpfer, Dürst – Trepp, U. Poltera, G. Poltera – Bieler, Pfister, R. Delnon.\n\n17. března 1951 (16:15) – Paříž (Vélodrome d’Hiver)\nBranky USA: 28. Peter Theriault\nBranky Švýcarska: 5. Ulrich Poltera, 11. Hans-Martin Trepp, 18. Alfred Bieler, 37. Hans-Martin Trepp, 55. Ulrich Poltera.\nRozhodčí: Leacock, Heximer (GBR)\nVyloučení: 3:4 (0:2, 1:0)\nVyužití přesilovek: 0:2\nBranky v oslabení: 1:0\nDiváků: 1 500\n\nŠvýcarsko: Ayer – Handschin, Heierling, Schläpfer, Dürst – Trepp, U. Poltera, G. Poltera – Bieler, Pfister, R. Delnon.\n\nUSA: Brodeur – Parent, Fife, Martineau, Marcotte – Dubois, Theriault, Moreau – Poirier, Beland, Berube – Lauze.\n\n17. března 1951 (19:15) – Paříž (Vélodrome d’Hiver)\nBranky Velké Británie: 7. Dave McCrae, 12. Bill Crawford, 44. Ken Nicholson, 49. Ian Forbes, 56. Johnny Quales, 59. Dave McCrae\nBranky Finska: ??? Jukka Wuolio, ??? Matti Rintakoski, 33. Aarne Honkavaara\nRozhodčí: Hauser (SUI), Dwars (NED)\nVyloučení: 7:4 (2:0)\nVyužití přesilovek: 2:0\nDiváků: 5 000\n\nVelká Británie: Christie – Neil, Wilson, Shepherd, Mitchell – Forbes, B. Smith, Rolland – Paton, Nicholson, Carlyle – McCrae, Quales, Crawford.\n\nFinsko: Viitala – Kauppi, Rintakoski, Isotalo, Wuolio – Karumaa, Kuusela, Tie – Havulinna, Honkavaara, Rapp – Nasib, Takala.\n\n17. března 1951 (22:00) – Paříž (Vélodrome d’Hiver)\nBranky Kanady: 1:07 Donald McLean, 20:13 Hector Negrello, 26:21 Donald McLean, 47:18 William Flick, 52:59 Denny Flanagan\nBranky Švédska: 49:39 Gösta Johansson\nRozhodčí: Leacock, Heximer (GBR)\nVyloučení: 3:1 (0:0)\nVyužití přesilovek: 0:0\nDiváků: 15 000\n\nKanada: Hughes – Gray, Malacho, Wood, Vogan, Negrello – Gibson, McLean, Obodiac – Rimstead, Chandler, Flick – Roth, Flanagan.\n\nŠvédsko: Svensson – Å. Andersson, R. Johansson, Thunman, Löfgren – Pettersson, G. Johansson, Lassas – S. Andersson, H. Andersson, Y. Karlsson – E. Johansson, S. Karlsson, Larsson.\n\n Francie – Itálie 1:4 (0:1, 0:2, 1:1)\n\n10. března 1951 – Paříž (Vélodrome d’Hiver)\nBranky Francie: Jean Pepin\nBranky Itálie: 2x Guerrino Beltrami, Mario Passerini, Aldo Federici.\n\n11. března 1951 – Paříž (Vélodrome d’Hiver)\nBranky Nizozemska: Arie Klein\nBranky Itálie: Mario Passerini, Giancarlo Agazzi, Vincenzo Fardella.\n\n11. března 1951 – Paříž (Vélodrome d’Hiver)\nBranky Francie: 3x Jean Pepin, 2x Roger Ete, Calixte Pianfetti, Paul Revoyaz\nBranky Rakouska: Wilhelm Schmidt, Gerhard Springer, Walter Znenahlik.\n\n11. března 1951 – Paříž (Vélodrome d’Hiver)\nBranky Jugoslávie: Dragovič, Uršič, Ernest Aljančič\nBranky Belgie: 3x Andre Waldschmidt, 2x Jules Dupre, 2x Jacques Moris, Robert Waldschmitt, Gentil Notterman, Andre Elsen, Yvon Berger, Jef Lekens, Georges Hartmeyer.\n\n12. března 1951 – Paříž (Vélodrome d’Hiver)\nBranky Rakouska: 2x Brugger, Hochtinsky, Wurmbrand, Proft\nBranky Belgie: J. Dupre, Wileur, Graeffe.\n\n12. března 1951 – Paříž (Vélodrome d’Hiver)\nBranky Nizozemska: 2x Schwenke, Van Heejswik, Feenstra, Snoeck\nBranky Jugoslávie: Krajčič, Renaud.\n\n13. března 1951 – Paříž (Vélodrome d’Hiver)\nBranky Belgie: Jules Dupre, Wileur, Albert Dupre\nBranky Itálie: 3x Mario Passerini, Aldo Federici, Vincenzo Fardella, Mario Bedogni.\n\n14. března 1951 – Paříž (Vélodrome d’Hiver)\nBranky Francie: 2x Claude Risler, 2x Roger Ete, 2x Jean Pepin, Georges Baudin, Jean Lacorne, Rene Giacomotti, Andre Longuet\nBranky Jugoslávie: Kovačevič, Miockha, Peel.\n\n14. března 1951 – Paříž (Vélodrome d’Hiver)\nBranky Rakouska: Adolf Hafner, Rudolph Wurmbrand, Wilhelm Schmidt\nBranky Nizozemska: Dolf Overakker, Neel Fisher, Cor Schwenke, Nico Kremers.\n\n15. března 1951 – Paříž (Vélodrome d’Hiver)\nBranky Itálie: 3x Mario Passerini, 2x Aldo Federici, Dino Innocenti\nBranky Jugoslávie: Renaud.\n\n15. března 1951 – Paříž (Vélodrome d’Hiver)\nBranky Francie: 2x Georges Baudin, 2x Jean Pepin, Calixte Pianfetti, Claude Risler, Roger Ete, Paul Revoyaz, Raymond Acquaviva, Martin Payot.\nBranky Belgie: nikdo\n\n16. března 1951 – Paříž (Vélodrome d’Hiver)\nBranky Belgie: Andre Waldschmidt\nBranky Nizozemska: Schwenke, Dolf Overakker.\n\n16. března 1951 – Paříž (Vélodrome d’Hiver)\nBranky Rakouska: Brugger, Adolf Hafner\nBranky Itálie: 3x Umberto Gerli, 3x Mario Passerini, Vincenzo Fardella.\n\n17. března 1951 – Paříž (Vélodrome d’Hiver)\nBranky Rakouska: Springer, Hafner, Brugger\nBranky Jugoslávie: Žitnik, Dragovič, Krajčič, Renaud.\n\n17. března 1951 – Paříž (Vélodrome d’Hiver)\nBranky Francie: 2x Jean Pepin, Andre Longuet, Claude Risler, Roger Ete, Rene Giacomotti, Hubert Nivet\nBranky Nizozemska: Van Heejswik, Rijk Loek, Cor Schwenke, Arie Klein, Alfons Rutten.\n\n Kanada (Lethbridge Maple Leafs)\nBrankáři: Carl Sorokoski, Mallie Hughes.\nObránci: Richard Gray, Shorty Malacho, Donald Vogan, Thomas Wood.\nÚtočníci: Walter Rimstead, Stanley Obodiac, Mickey Roth, William Chandler, William Flick, Denny Flanagan, Hector Negrello, William Gibson, Donald McLean, Andrew Milroy, Bert Knibbs, Lou Siray.\nTrenér: Dick Gray.\n\n Švédsko\nBrankáři: Arne Johansson, Lars Svensson.\nObránci: Åke Andersson, Rune Johansson, Åke Lassas, Börje Löfgren, Sven Thunman.\nÚtočníci: Hans Tvilling-Andersson, Stig Tvilling-Andersson, Stig Carlsson, Rolf Eriksson-Hemlin, Gösta Johansson, Yngve Karlsson, Bengt Larsson, Lars Pettersson, Erik Johansson.\nTrenéři: Folke Jansson, German Karlsson.\n\n Švýcarsko\nBrankáři: Hans Bänninger, Jean Ayer.\nObránci: Emil Handschin, Heinrich Boller, Reto Delnon, Hans Heierling, Milo Golaz.\nÚtočníci: Gebhard Poltera, Ulrich Poltera, Hans-Martin Trepp, Walter Dürst, Otto Schläpfer, Alfred Bieler, Wilhelm Pfister, Walter Guggenbühl, Gian Bazzi.\nTrenér: Richard Torriani.\n\n4. Norsko\nBrankáři: Per Dahl, Arthur Kristiansen.\nObránci: Arne Berg, Per Hagfors, Gunnar Kroge, Johnny Larntvedt, Roar Bakke (Pedersen).\nÚtočníci: Leif Solheim, Jan-Erik Adolfsen, Ragnar Rygel, Annar Petersen, Per Voigt, Björn Guldbrandsen, Finn Gundersen, Odd Hansen.\nTrenér: Bud McEachern.\n\n5. Velká Británie\nBrankáři: Stan Christie, Harold Smith.\nObránci: Jimmy Mitchell, Lawson Neil, George Watt, Douglas Wilson, Roy Shepherd.\nÚtočníci: John Carlyle, Bill Crawford, Ian Forbes, Dave McCrae, Ken Nicholson, Tommy Paton, Johnny Quales, John Rolland, Bert Smith.\nTrenér: J. B. Mowat.\n\n6. USA\nBrankáři: Hank Brodeur.\nObránci: Jim Fife, Hank Martineau, Norm Parent, Raymond Marcotte.\nÚtočníci: Chuck Poirier, Larry Berube, Albert Moreau, Amadee Beland, George Morin, Peter Theriault, Bob Dubois, Gaston Lauze, Laurier Charest.\nTrenér (hrající): Laurier Charest.\n\n7. Finsko\nBrankáři: Matti Naapuri, Unto Viitala.\nObránci: Esko Tie, Eero Saari, Matti Rintakoski, Jukka Wuolio, Ossi Kauppi, Pentti Isotalo.\nÚtočníci: Matti Karumaa, Aarne Honkavaara, Keijo Kuusela, Christian Rapp, Kalle Havulinna, Lofti Nasib, Pentti Isotalo, Teuvo Takala, Kauko Mäkinen, Yrjö Hakala.\nTrenér: Risto Lindroos.\n\n8. Itálie\nBrankáři: Antonio Fresia, Vittorio Bolla\nObránci: Guerrino Beltrami, Giancarlo Bucchetti, Eno Campanini, Giancarlo Bulgheroni.\nÚtočníci: Dino Innocenti, Aldo Federici, Umberto Gerli, Giancarlo Agazzi, Vincenzo Fardella, Mario Passerini, Mario Bedogni, Luigi Mattavelli.\nTrenér: Peter Bessone (USA)\n\n\n"}
{"id": "396378", "url": "https://cs.wikipedia.org/wiki?curid=396378", "title": "Jodovaný povidon", "text": "Jodovaný povidon\n\nJodovaný povidon (též povidon-jod, \"Povidonum iodinatum\", PVPI) je komplex jodu a polyvinylpyrrolidonu (PVP), rozpustný ve vodě a ethanolu (prakticky nerozpustný v acetonu), s 9 až 12 % uvolnitelného jodu (počítáno na suchou látku). Za běžných podmínek jde o žlutohnědý až červenohnědý amorfní prášek.\n\nKomplex objevili H. A. Shelanski a M. V. Shelanski v Industrial Toxicology Laboratories ve Philadelphii. Uskutečnili testy \"in vitro\", při kterých se prokázaly antibakteriální účinky a zjistilo se také, že je komplex pro myši méně toxický než jodová tinktura. Lidské klinické testy ukázaly, že je tento produkt lepší než jiné jodové přípravky.\n\nLátka byla uvedena na trh v roce 1955 a stala se tehdy všeobecně preferovaným jodovým dezinfekčním přípravkem.\n\nPVPI je dobře rozpustný ve vodě, ethanolu, isopropanolu, polyethylenglykolu a glycerolu. V roztoku je mnohem stabilnější než jodová tinktura nebo Lugolův roztok.\n\nVolný jod, který se pomalu uvolňuje z komplexu v roztocích, ničí eukaryotické a prokaryotické buňky jodací lipidů a oxidací sloučenin v cytoplazmě a membránách. PVPI je účinný proti širokému spektru bakterií, virů, hub, prvoků a spor. Pomalé uvolňování jodu z komplexu minimalizuje toxicitu pro buňky savců.\n\nV některých případech PVPI lépe účinkuje ve zředěných roztocích než v koncentrovaných.\n\nPo objevu jodu Bernardem Courtoisem v roce 1811 se tato látka začala široce používat k prevenci a léčbě kožních infekcí a k ošetřování ran. U jodu byla prokázána široká baktericidní účinnost, je účinný i proti kvasinkám, plísním, houbám, virům a prvokům. Nevýhodou je, že vodné roztoky dráždí místo aplikace, jsou toxické a poškozují okolní tkáň. Tyto nevýhody byly překonány objevem a používáním jodovaného povidonu, kde je jod vázán ve formě komplexu a koncentrace volného jodu je velmi nízká. Tento produkt se proto používá jako jodofor.\n\nNavíc se prokázalo, že si bakterie netvoří rezistenci proti PVPI, míra senzibilizace na tuto látku je jen 0,7 % a přítomnost různých organických materiálů nemá praktické dopady na účinnost látky.\n\nV důsledku toho nachází jodovaný povidon široké uplatnění v medicíně jako chirurgické antiseptikum, pro před- a pooperační čištění kůže, k léčbě a prevenci infekcí v ránách, vředech a popáleninách, k léčbě infekcí proleženin a bércových vředů, v gynekologii pro vaginitidy spojené s kandidovými, trichomonázovými nebo smíšenými infekcemi.\n\nPVPI se připravuje v koncentracích 3 až 10 % ve formě vodného či ethanolového roztoku, spreje, chirurgické lázně, masti nebo tamponů. Je k dispozici bez předpisu pod generickým názvem \"jodovaný povidon\" (povidon-jod, \"Povidonum iodinatum\", \"Iodopovidonum\") nebo obchodními názvy Betadine, Braunol, (v Česku) Jodisol a řadou dalších.\n\n2,5% pufrovaný roztok PVPI lze použít k profylaxi konjunktivitidy u novorozenců (\"Ophthalmia neonatorum\"), která může vést k oslepnutí, zejména je-li způsobena bakteriemi \"Neisseria gonorrhoeae\" nebo \"Chlamydia trachomatis\". PVPI se ukázal být pro tento účel velmi vhodným, protože na rozdíl od jiných používaných látek účinkuje i proti plísním a virům (včetně HIV a viru \"Herpes simplex\").\n\nDalší možností je využití hydrogelů (na bázi karboxymethylcelulózy, polyvinylalkoholu a želatiny, nebo na bázi zesíťovaného polyakrylamidu) napuštěných PVPI. Tyto hydrogely lze používat pro krytí ran. Míra uvolňování PVPI z hydrogelu silně závisí na jeho složení (s rostoucím podílem CMC/PVA roste, s rostoucím podílem želatiny naopak klesá).\n\nV klinické studii na zhruba 850 pacientech, kdy se porovnávala účinnost dezinfekce kůže pro prevenci pooperačních infekcí (chlorhexidin-ethanol vs. jodovaný povidon), byla četnost infekcí operačního pole významně nižší u skupiny ošetřené ethanolovým roztokem chlorhexidinu než u skupiny s jodovaným povidonem (9,5 % vs. 16,1 %). Tento výsledek se projevil jak u povrchových infekcí (4,2 % vs. 8,6 %), tak u infekcí hlubokých řezů (1,0 % vs. 3,0 %). Z hlediska výskytu infekcí orgánů však mezi skupinami nebyl významný rozdíl (4,4% vs. 4,5 %). Tým provádějící tuto studii předpokládá, že byť mají obě antiseptika širokospektrou antimikrobiální aktivitu, lepší ochranu poskytuje ethanolový roztok chlorhexidinu díky rychlejšímu nástupu účinku, perzistenci (i při vystavení tělesným tekutinám) a určitému reziduálnímu účinku.\n\nJodovaný povidon se nedávno začal používat také na poli nanotechnologií. Byly vyvinuty aplikace k léčbě ran, kdy se používá rohož z jednostěnných nanotrubic (SWNT) potažených monovrstvou jodovaného povidonu. Již dříve se ukázalo, že polyvinylpyrrolidon (PVP) dokáže obtočit každou jednotlivou nanotrubici a umožnit tak přítomnost vody. Tato rohož z uhlíkových nanotrubic potažených PVPI umožňuje vytvořit elektricky vodivou bandáž a antiseptickými vlastnostmi. Tradičně se PVPI nechává nasáknout do různých materiálů, které se pak přikládají na rány, to však vede ke kontaktnímu poleptání, použijí-li se nadměrné dávky PVPI. Tyto tradiční metody navíc umožňují, aby se PVPI nadměrně uvolňoval do tekutin v ráně. Ovšem uhlíkové nanotrubice brání PVPI uvolňovat se z bandáže ve velkých dávkách a po počátečním uvolnění nadbytku PVPI nastává sekundární pomalé uvolňování jodu z trubic.\n\n"}
{"id": "396385", "url": "https://cs.wikipedia.org/wiki?curid=396385", "title": "John Updike", "text": "John Updike\n\nJohn Hoyer Updike (18. března 1932, Reading, Pensylvánie − 27. ledna 2009, Beverly Farms, Massachusetts) byl americký spisovatel, básník, literární a umělecký kritik a držitel Pulitzerovy ceny.\n\nOsu Updikeova díla dnes nepopiratelně tvoří romány o „Králíkovi“ (\"Králíku utíkej\";\"Králík se vrací\"; \"Králík je bohatý\"; \"Králík odpočívá\"; a novela \"Králík ve vzpomínkách bližních\"), které zachycují život střední vrstvy na postavě obyčejného člověka Harryho „Králíka“ Angstroma v průběhu několika desetiletí, od rané dospělosti až po jeho smrt. Románům \"Králík je bohatý\" (1981) a \"Králík odpočívá\" (1990) se dostalo uznání v podobě Pulitzerovy ceny. Updike patří do trojice autorů (spolu s Boothem Tarkingtonem a Williamem Faulknerem), kteří získali Pulitzerovu cenu za beletrii více než jednou. Vydal přes dvacet románů a více než deset sbírek povídek, vedle toho poezii, recenze výtvarného umění, literární kritiku a knížky pro děti. Stovky jeho povídek, recenzí a básní vyšly od roku 1954 v časopise \"New Yorker\". Psal též pravidelně pro \"New York Review of Books\".\n\n„Americké maloměsto a protestantská střední vrstva“, tak Updike popisoval svoje základní téma. Byl uznáván především pro autorskou preciznost, jedinečný prozaický styl a pro své tvůrčí nasazení. Psal průměrně jednu knihu ročně. V jeho příbězích se běžně vyskytují postavy, které často prožívají hluboký zmatek a jejich vnitřní krize mají původ v náboženství, rodinných závazcích a v manželské nevěře. Jeho romány a povídky si získávají čtenáře svým zaměřením na zájmy, vášně a utrpení průměrných Američanů; svým důrazem na křesťanskou teologii; a svým zaměřením na sexualitu a smyslové prožitky. Jeho dílo vyvolalo značnou pozornost a chválu kritiky a Updike je převážně považován za jednoho z největších amerických spisovatelů své doby. Updikeův vysoce propracovaný prozaický styl je postavený na bohatém, neotřelém, někdy až obskurním výrazu zprostředkovaném lekce ironickým, inteligentním autorským hlasem, který fyzický svět popisuje extravagantně, ale přesto zůstává pevně usazen v realistické tradici. Svůj styl popisuje jako snahu \"dát pozemskosti krásu, jež jí náleží\".\n\nUpdike se narodil v Readingu v Pensylvánii jako jediné dítě Lindy Grace Hoyerové a Wesleyho Russella Updikea a vyrůstal v blízkém městě Shillingtonu. Rodina se později přestěhovala do vesnice Plowville. Matčiny snahy stát se vydávanou spisovatelkou na mladého Updikea značně zapůsobily. „V jedné z nejranějších vzpomínek ji vidím sedět u psacího stolu,“ vzpomínal později. „Obdivoval jsem spisovatelské nástroje, psací stroj, papírky na přepisování překlepů, krabice nepopsaného papíru. Vybavuji si hnědé obálky, v nichž se povídky odesílaly - a v nichž se také vracely.“\nDětství strávené v okrese Berks v Pensylvánii mělo ovlivnit prostředí, v němž se odehrává tetralogie o Králíku Angstromovi stejně jako mnoho jeho prvních románů a povídek. Updike ukončil s vynikajícím prospěchem střední školu v Shillingtonu a byl přijat s plným stipendiem na Harvard. Na univerzitě si získal proslulost jako talentovaný a plodný přispěvatel do časopisu \"Harvard Lampoon\", jehož byl také šéfredaktorem. Anglická studia ukončil \"summa cum laude\" roku 1954.\nZ Harvardu zamířil na Ruskinovu školu výtvarného umění v Oxfordu, protože se chtěl stát kreslířem a karikaturistou. Po návratu do Spojených států se s rodinou přestěhoval do New Yorku, kde se stal pravidelným přispěvatelem \"New Yorkeru\". To byl začátek jeho profesionální spisovatelské dráhy.\n\nUpdike se ještě jako student na Harvardu roku 1953 oženil s Mary E. Penningtonovou, studentkou výtvarného umění na Radcliffe College. Doprovázela ho do anglického Oxfordu, kde studoval výtvarnou akademii a kde se roku 1955 narodilo jejich první dítě. Měli spolu další tři děti: spisovatele Davida (*1957), Michaela (*1959) a Mirandu (*1960). Rozvedli se v roce 1974.\nRoku 1977 se Updike oženil s Marthou Ruggles Bernhardovou, s níž žil přes třicet let v Beverly Farms ve státě Massachusetts. Zemřel na rakovinu plic 27. ledna 2009 ve věku 76 let. Měl sedm vnoučat.\n\nJako redaktor rubriky „Talk of the Town“ Updike zůstal v \"New Yorkeru\" pouze dva roky. Současně do časopisu přispíval básněmi a povídkami. V New Yorku psal básně a povídky, které vyšly v jeho prvních sbírkách \"The Carpentered Hen\" (1958) a \"The Same Door\" (1959). Tyto práce ovlivnila Updikeova počáteční spolupráce s \"New Yorkerem\". V raném díle se také objevuje vliv J. D. Salingera („A&P“), Johna Cheevera („Snowing in Greenwich Village“) a Marcela Prousta, Henryho Greena, Jamese Joyce a Vladimira Nabokova.\nBěhem této doby prodělal Updike hlubokou duchovní krizi. Trápil se ztrátou víry a začal číst Sørena Kierkegaarda a teologa Karla Bartha. Oba hluboce ovlivnili jeho vlastní náboženské představy, které se následně výrazně projevily v jeho tvorbě. Updike zůstal po zbytek života věřícím křesťanem.\n\nUpdike se s rodinou později přestěhoval do Ipswiche v Massachusetts, kde napsal své první významné romány. V \"Králíku, utíkej\" (\"Rabbit, Run\", 1960) se objevil Harry Angstrom přezdívaný Králík, bývalá basketbalová hvězda střední školy a ztělesněný příslušník střední vrstvy, jenž se měl díky dalšímu pokračování románové řady stát Updikeovou nejvýraznější a nejreprezentativnější postavou. V prvním románu se Králík pokouší setřást frustraci z manželského soužití rozletem za svobodou. Po několika stovkách kilometrů se však zalekne neznámého kraje a lidí a posléze skončí pouze u jiné ženy v sousedním městě. Už v této knize se Updike etabloval jako prozaik, který dokáže téměř nenapodobitelně zachytit touhu po ženě i její naplnění. Také zde poprvé předestírá mravní dilema metodou, kdy vláká čtenáře do identifikace s intenzivně vnímajícím hrdinou, aby vzápětí předvedl, že i člověk s tím nejbarvitějším vnitřním životem může být konatelem zla. Přes veškerý pozitivní kritický ohlas postava Králíka nepůsobí přesvědčivě zejména proto, že Updike Králíka obdařil pestrým vnitřním životem, nechal ho vyjadřovat pocity a myšlenky zcela mimo jeho obzor, jeho vědomí a vnímání patří vysoce erudovanému intelektuálovi, zatímco Králík je nula bez vzdělání. V jiných románech už autor tímto intenzivním vědomím obdařil věrohodnější postavy (například Pieta Hanemu ve \"Dvojicích\" a Owena Mackenzieho ve \"Vesnicích\").\n\nRomán \"Kentaur\" (\"The Centaur\", 1963), je rovněž ukázkou takové věrohodnější postavy. Příběh stárnoucího učitele se tu vypráví střídavě z hlediska protagonisty a jeho syna. Tato metoda Updikeovi dovoluje současně pohled z nitra i z vnějšku. Román má pozoruhodnou lyrickou i psychologickou hloubku pramenící z úspěšné evokace autorova dětství na pensylvánském venkově. \"Kentaur\" získal Národní knižní cenu.\n\nNejvýznamnějším Updikeovým románem popisujícím šedesátá léta jsou \"Dvojice\" (\"Couples\", 1968), román zachycující vzájemně propletené vztahy téměř desítky mladých manželských dvojic v malém fiktivním massachusettském městě Tarbox. S pozoruhodnou šíří vykresluje život a hodnoty střední vrstvy kolem roku 1963. Přestože Updike dal románu etický rozměr i filozofické vyznění, explicitní líčení sexuálních nevázaností šokovalo část kritiky, které se zdálo, že autor ústy některých postav hlásá hédonismus jako náhražku víry v zapomenutého Boha. Z dnešního pohledu ovšem Updike spíš spolehlivě zachytil atmosféru doby. Román Updikeovi zajistil portrét na obálce časopisu \"Time\" a článek s titulkem „Cizoložná společnost“.\n\nRoku 1971 Updike vydal pokračování ságy o Harrym Angstromovi nazvané \"Králík se vrací\" (\"Rabbit Redux\"); v Králíkově pohledu se odráží Updikeův zmatek a rozpolcenost ve vztahu ke společenským a politickým změnám, jež ve Spojených státech v šedesátých letech probíhaly. Tentokrát Králík zůstává sám se synem Nelsonem, protože za hlasem svého srdce odešla jeho manželka. Domácnost se postupně rozroste o Jill, nezletilou dívku z bohaté rodiny, která útěkem hledá nový život, a o černého veterána z Vietnamu, démonicky vyšinutého narkomana Skeetera. Vztahy těchto tří postav, představujících rozdílné strany v rasovém a generačním konfliktu, a dlouhé diskuse mezi konzervativním vlastencem Harrym a anarchisticky naladěným Skeeterem o roli bělochů a černochů v amerických dějinách vyvrcholí v bolestném dramatu. Bdělí sousedé, znechucení soužitím černocha a bílé dívky, zapálí v noci dům a zdrogovaná Jill při požáru zahyne.\nTěmito díly si Updike získal proslulost jako autor, který věrohodně zachycuje nevěru, cizoložství, neukotvenost v manželství, zvláště ve střední vrstvě na předměstích Ameriky, a tím že kontroverzním způsobem zobrazuje zmatek a současně svobodu vycházející z tohoto zhroucení společenských mravů. Kdysi napsal, že „pokud jsem toto téma nevyčerpal já, vyčerpalo dostatečně mě“.\nDva romány ze sedmdesátých let, \"Měsíc nedělí\" (\"A Month of Sundays\", 1975), první část v Updikeově takzvané \"Trilogii Šarlatového písmene\", a novela \"Chceš si mě vzít?\" (\"Marry Me: A Romance\", 1976) jsou rovněž meditacemi na téma manželské nevěry a nudy v předměstských vilových čtvrtích. V románu \"Puč\" (\"The Coup\", 1978) o diktatuře v nejmenovaném subsaharském státě, kritikou velmi kladně přijatém, se Updike po návštěvě v Africe odvážil na zcela odlišnou půdu.\n\nRoku 1980 vydal další román o Harrym Angstromovi, \"Králík je bohatý\" (\"Rabbit is Rich\"), který získal Národní knižní cenu, Národní cenu literárních kritiků a Pulitzerovu cenu za beletrii – tedy všechny tři významné americké knižní ceny. V této knize se objevuje Králík jako tlustý a spokojený provozovatel autosalonu Toyota. Ovšem Americe i jemu v době ropné krize „dochází šťáva“ a také Updike těžko hledá nosné téma, podobné bouřlivému dění v šedesátých letech. Mezi sváry se synem, koupí nového domu a prohazováním manželek na dovolené v Karibiku se králíkovská sága mění na nekonečnou „mýdlovou operu“. Ukazuje se, že průměrnost myšlení i hovoru daného okruhu postav je pro literaturu slepá ulička.\n\nTo se definitivně potvrzuje v románu \"Králík odpočívá\" (\"Rabbit at Rest\", 1990), obézním (má přes 500 stránek) a deprimujícím stejně jako je deprimovaný hlavní hrdina. Děj sice zachycuje dramatický rok 1989, Updike však už ke scénám z rodinného života a golfu téměř nepotřebuje zápletku. Zbytek vyplňují rozsáhlé popisy, které se snaží fotograficky zachytit konzumní společnost v celé její přebujelosti. Drama přichází až k závěru, kdy Králík jako oběť sexuální neukojenosti svůdné snachy opět prchá na jih, tentokrát tu však nachází smrt: symbolicky umírá na zástavu srdce při basketbalovém utkání jeden na jednoho s černým chlapcem, který má na tričku tygří hlavu (odkaz na báseň Williama Blakea a současně paralela s úvodní scénou \"Králíku, utíkej\").\n\n\"Králík odpočívá\" získal Pulitzerovu cenu a Národní cenu literárních kritiků. Díky Pulitzerovým cenám za poslední dvě pokračování ságy o Králíkovi patří Updike mezi tři spisovatele, kteří Pulitzerovu cenu za beletrii obdrželi dvakrát (spolu s Williamem Faulknerem a Boothem Tarkingtonem).\nRoku 1995 vyšly v Everyman's Library všechny romány pod názvem \"Rabbit Angstrom\"; Updike k tomu vydání napsal úvod, v němž popsal Králíka jako „vstupenku do Ameriky kolem mne. To, co jsem viděl Králíkovýma očima, byl zajímavější příběh, než jaký jsem viděl svýma vlastníma, třebaže rozdíl byl někdy minimální.“ Roku 2000 Updike začlenil novelu \"Králík ve vzpomínkách bližních\" (\"Rabbit Remembered\") do sbírky povídek \"Doteky Lásky\" (\"Licks of Love\") a tím ságu o Králíkovi definitivně uzavřel. Updike později nazval Králíka „bratrem a dobrým přítelem. Umožnil mi rozepsat se.“\n\nJeště v osmdesátých letech Updike vydal \"Čarodějky z Eastwicku\" (\"Witches of Eastwick\", 1984), žertovný román o čarodějkách žijících na Rhode Islandu. Popsal ho jako pokus „urovnat vztahy s mými, abych tak řekl, feministickými hanobitelkami“. Jako jeden z Updikeových nejoblíbenějších románů byl zfilmován, s Jackem Nicholsonem v hlavní roli, a významný literární historik Harold Bloom jej zahrnul do kánonu západní literatury 20. století. Roku 2008 Updike vydal posmutnělé pokračování, \"Vdovy z Eastwicku\" (\"The Widows of Eastwick\"), kde se čarodějky do městečka vracejí už jako postarší dámy. Byl to Updikeův poslední vydaný román.\n\nRoku 1986 vydal román \"Rogerova verze\" (\"Roger’s Version\"), druhý svazek takzvané \"Trilogie Šarlatového písmene\", pojednávající o pokusu prokázat existenci Boha pomocí počítačového programu. V satiře na zpohodlnělé univerzitní prostředí Updike jako vypravěče používá profesora teologie, který je všechno možné, jen ne mravním pilířem společnosti. Autor a kritik Martin Amis knihu nazval „téměř mistrovským dílem“. Na rozdíl od Harryho Angstroma jsou však Rogerovy bystré postřehy a úvahy adekvátní jeho vzdělání a postavení. Epistolární román \"S.\" z roku 1989, výjimečný u autora tím, že hlavní postavou je žena, ukončuje Updikeovu verzi Hawthornova \"Šarlatového písmene\". Dopisovou formou líčí rafinované tunelování orientální náboženské sekty milenkou samotného guru a autorkou většiny dopisů v jedné osobě.\n\nUpdike s oblibou vytvářel románové řady; vedle románů o Králíkovi a povídek o rodině Mapleových se Updikeovo alter ego, relativně známý, nepříliš plodný židovský spisovatel a posléze nositel Nobelovy ceny za literaturu Henry Bech opakovaně objevuje ve třech cyklech komických povídek: \"Kniha o Bechovi\" (\"Bech, a Book\", 1970), \"Bech se vrací\" (\"Bech Is Back\", 1981) a \"Bech v úzkých: rádoby román\" (\"Bech At Bay: A Quasi-Novel\", 1988). Tyto povídky vyšly posléze jako \"Celý Henry Bech\" (\"The Complete Henry Bech\", 2001). Bech je komická a vědomá antiteze Updikea jako literáta: je Žid, veterán 2. světové války, straní se lidí a je neuvěřitelně neplodný.\n\nPo úspěchu románu \"Králík odpočívá\" se Updike celá devadesátá léta a první dekádu nového století věnoval románům v širokém rozpětí žánrů; díla tohoto období byla svou povahou často experimentální. Tyto styly zahrnovaly kombinaci historického románu s postmodernistickým univerzitním románem ve \"Vzpomínkách na prezidentování Geralda Forda\" (\"Memories of the Ford Administration\", 1992); magický realismus románu \"Brazílie\" (\"Brazil\", 1994); sci-fi v románu \"Směřování ke konci času\" (\"Toward the End of Time\", 1997), kde líčí Ameriku v roce 2020, částečně rozvrácenou po ničivé nukleární válce s Čínou (nekoná se však apokalypsa, pouze pohodlné pozvolné umírání); vydařenou historickou fikci \"Gertruda a Claudius\" (\"Gertrude and Claudius\", 2000), kde Updike nachází odpověď na Hamletovu otázku („Jaký hnusný spěch ji hnal se spustit s bratrem svého muže“) v tajném milostném poměru Gertrudy s jejím švagrem, protřelým světoběžníkem; a vynikající krátký román \"Hledej moji tvář\" (\"Seek My Face\", 2002), napsaný metodou proudu vědomí, v němž stárnoucí malířka poskytuje rozhovor mladé novinářce a vzpomíná na celou americkou uměleckou avantgardu.\n\nUprostřed této práce napsal román, jenž v jeho díle působí konvenčněji, \"V kráse lilií\" (\"In the Beauty of the Lilies\", 1996), historickou ságu zahrnující několik generací a obírající se tématy úpadku náboženství a rozvoje kinematografie v Americe. Je považován za Updikeovu nejúspěšnější knihu tohoto posledního období. Někteří kritici předpovídali, že jej následující generace ocení jako pozdní mistrovské dílo ve své době opomíjené či chválené pouze ze setrvačnosti, které znovu objeví až naši následovníci, zatímco jiní je považovali za příliš dlouhé a deprimující.\nV poutavém románu \"Vesnice\" (\"Villages\", 2004) se Updike vrátil k důvěrně známému tématu manželské nevěry a k postavě úspěšného třicátníka (tentokrát je jím matematik v bouřlivých počátcích vývoje počítačů), jemuž jsou manželská pouta příliš těsná. Jeho dvacátý prvý román \"Terorista\" (\"Terrorist\", 2006), příběh mladého zaníceného muslima odehrávající se v New Jersey, vyvolal zájem médií, ale pouze slabý kritický ohlas. Na konci života Updike pracoval na románu o svatém Pavlovi a raném křesťanství.\n\nUpdikeovu spisovatelskou dráhu a věhlas podpořilo a rozšiřovalo jeho dlouholeté spojení s časopisem \"New Yorker\", který po celý Updikeův život publikoval jeho povídky a recenze, třebaže z redakce odešel po dvou letech. Zvlášť v letech 1930 až 1990 \"New Yorker\" oslovoval širokou a náročnou čtenářskou obec s důrazem na spisovatele, umělce a myslitele na východním pobřeží, kde také žila většina jeho čtenářů. Ovšem časopis četli lidé po celých Spojených státech včetně tak vzdálených států jako Texas a Kalifornie, kteří na něj pohlíželi jako otevřené dveře k literárním a intelektuálním zájmům nikoli pouze východních států, ale celé země. Po mnoho desetiletí byl nejpřednější publikační platformou pro americkou povídku, žánr, v němž Updike vynikal, a \"New Yorker\" publikoval kratší beletrii ještě dlouho poté, kdy se o ni mnoho dalších periodik přestalo zajímat. Do šedesátých let existovaly desítky populárních časopisů, které povídky otiskovaly. Ovšem jak časopisy přesunuly hlavní zájem na „cílené“ nebo specifické zájmy čtenářů, jež zajímaly především inzerenty, povídky šly stranou. Jak se rozsah možností publikovat rapidně zužoval, možnost publikovat v \"New Yorkeru\" nabývala na důležitosti. Updikeova povídková tvorba nalezla v \"New Yorkeru\" vítaný domov a časopis mu na oplátku poskytoval širokou a vnímavou čtenářskou obec. Updikeovy paměti naznačují, že zůstával „ve svém koutě Nové Anglie, aby zaznamenával domácí události“ soustředěný na americkou rodinu a jako spisovatel ji popisoval z mužského hlediska. Povídky ve sbírce \"Too Far To Go\" (1979) zachycují peripetie Updikeova prvního manželství; „Separating“ (1974) a „Here Come the Maples“ (1976) se týkají Updikeova rozvodu. Tyto povídky se staly základem televizního filmu rovněž nazvaného \"Too Far To Go\", vysílaného NBC roku 1979.\nRoku 2003 Updike vydal \"Rané povídky\" (\"The Early Stories\"), rozsáhlou sbírku zahrnující období od poloviny padesátých let až do poloviny let sedmdesátých. Svazek má přes 800 stran, obsahuje přes sto povídek a byl nazván „bohatě epizodickým a lyrickým Bildungsromanem… v němž Updike zakresluje trajektorii od rané dospělosti, přes vysokoškolská studia po manželství, otcovství, rozluku a rozvod“. Svazek získal cenu PEN/Faulkner za beletrii roku 2004. Přes svou obsažnost však nezahrnuje několik povídek, jež se v Updikeových sbírkách z raného období dají najít.\n\nUpdike se věnoval široké škále žánrů, od beletrie a poezie po eseje (vyšly v devíti svazcích). Napsal také divadelní hru \"Buchanan umírá\" (\"Buchanan Dying\", 1974) a paměti \"Vědomí sebe\" (\"Self-Consciousness\", 1989). V osmdesátých letech měl ve svém domě tři pracovny: v jedné psal beletrii, v další poezii a ve třetí literární a uměnovědnou kritiku.\nUpdike získal řadu ocenění včetně dvou Pulitzerových cen, dvou Národních knižních cen (1964 a 1982), tří Národních cen literární kritiky, Národní ceny za umění (1989), Národní ceny za humanitní vědy (2003) a Rheovy ceny za povídku. Národní nadace pro humanitní vědy si vybrala Johna Updikea roku 2008, aby přednesl výroční přednášku na počest Thomase Jeffersona, což je nejvyšší ocenění, jaké může americká vláda v humanitních oborech projevit. Updike přednesl řeč na téma „Co je amerického na americkém umění“.\n\nUpdike publikoval během své umělecké dráhy osm svazků básní, od první sbírky \"Vyřezávaná slepice\" (\"The Carpentered Hen\", 1958) po poslední, posmrtnou sbírku \"Konečný bod\" (\"Endpoint\", 2009). \"New Yorker\" vydal ukázky z poslední sbírky ve svém čísle z 16. března 2009. Většina Updikeova básnického díla byla zahrnuta do \"Sebraných básní\" (\"Collected Poems\", 1993). Napsal o sobě, že „začínal jako autor lehkých veršů a pokusil se pak přenést do svých vážných či lyrických básní něco ze strohosti a jiskřivosti té lehčí formy“. Básník Thomas M. Disch podotýká, že Updike byl tak slavný romanopisec, že se jeho poezie „někdy považuje za pouhého koníčka či slabůstku“; Disch naopak viděl v Updikeově lehkých verších poezii obdařenou „epigramatickou průzračností“. Updikeova poezie je ceněna pro svou pestrost forem a témat, pro duchaplnost a přesnost a pro zpracování námětů blízkých americkým čtenářům.\nBritský básník Gavin Ewart chválil Updikea za metafyzickou stránku jeho básní a za jeho schopnost „ozvláštnit všednost“; tvrdí, že Updike je jedním z mála současných romanopisců schopných psát dobrou poezii. Kritik Charles McGrath četl Konečný bod nahlas a tvrdí, že v Updikeově poezii objevil „jinou, hlubší hudbu“. Zjistil, že Updikeova hra se slovy „se uhlazuje a eliduje“ a má rafinované „zvukové efekty“. Podle celkové kritické odezvy se však zdá, že literární establishment odmítá připustit, že by spisovatel mohl psát současně dobrou beletrii i dobré básně.\n\nJako kritik se Updike také věnoval současné literatuře i výtvarnému umění a bývá často označován za jednoho z nejlepších amerických kritiků své generace. V úvodu ke své sbírce kritických statí \"Posbírané kousky\" (\"Picked-up Pieces\", 1975) vysvětlil své zásady literárního kritika:\n\n1. Snaž se pochopit, čeho chtěl autor dosáhnout, a neobviňuj ho, že se mu nepodařilo, o co se nepokusil.\n\n2. Uveď dostatek přímých citátů – alespoň jednu delší pasáž –, aby si čtenář recenze mohl vytvořit svůj vlastní dojem, zprostředkuj mu přímý zážitek.\n\n3. Popis knihy citátem z ní, i když třeba jen jedinou větou, je lepší než neurovnané shrnutí.\n\n4. Neusiluj o popis děje a neprozrazuj čtenáři, jak dílo končí.\n\n5. Pokud dospěješ k závěru, že dílo je nepodařené, uveď zároveň příklad díla úspěšného, buď z autorovy tvorby, nebo odjinud. Snaž se pochopit příčinu neúspěchu. Je to určitě neúspěch jeho a nikoli tvůj?\n\nK těmto konkrétním pěti je možné přidat ještě hůře definovatelný šestý bod, který se týká chemické čistoty v reakci mezi produktem a oceňovatelem. Nepřijímej na recenzi knihu, o níž předem víš, že se ti nebude líbit, nebo pokud bys měl recenzi psát jako přátelskou službu. Nepředstavuj si, že jsi obhájcem nějaké tradice, že máš prosazovat měřítka nějaké strany, že jsi válečníkem v ideologické bitvě, dozorcem v nápravném zařízení. Rozhodně se nikdy… nepokoušej autora „usadit“, nebo z něj učinit figurku v partii s jinými recenzenty. Recenzuj knihu, nikoli spisovatelovu pověst. Podléhej jakémukoli kouzlu, ať je silné či slabé. Je lepší chválit a sdílet, než obviňovat a zakazovat. Komunikace mezi recenzentem a jeho čtenáři je postavena na předpokladu, že existují určité možné rozkoše z četby a všechny naše rozlišovací schopnosti by se měly nachylovat tímto směrem.\n\nRecenzoval téměř každého významnějšího spisovatele 20. století a některé autory 19. století, převážně pro \"New Yorker\", a vždycky se snažil své recenze nějakým způsobem „oživit“. Prosazoval také mladé spisovatele a často je vlídně srovnával s vlastními literárními idoly, mezi něž patřili Vladimir Nabokov a Marcel Proust. Updikeova pochvalná recenze znamenala významný vzestup v literárních kruzích a dokonce i růst prodejů; Updikeova kladná recenze pomohla nastartovat spisovatelskou dráhu Erice Jongové a několika dalším. Záporné recenze naopak někdy vyvolávaly kontroverze, například když na podzim roku 2008 „zatratil“ román \"Milosrdenství\" (\"A Mercy\") Toni Morrisonové.\n\nUpdikeovi se dostávalo chvály za tradiční průzračnost a hloubku literárně kritického přístupu, za to, že k literatuře přistupuje z estetického hlediska a bere ji jako svébytný obor, a také za vytrvalost, s níž se literární kritice celý život věnuje.\nPokud jde o výtvarné umění, většina Updikeových recenzí vycházela v \"New York Review of Books\"; věnoval se převážně domácí umělecké scéně. Přistupoval k výtvarnému umění ze stejného estetického hlediska jako k literatuře.\n\nUpdike je považován za jednoho z největších amerických spisovatelů své generace, za posledního skutečně všestranného amerického literáta s nezměrným a dalekosáhlým vlivem na mnoho spisovatelů. Updikeův vynikající prozaický styl uznávají i kritici skeptičtí k jiným aspektům jeho děl. Zdůrazňují jeho bohatý jazyk a výstižné zachycení reality a domnívají se, že se v tomto ohledu více než vyrovná Proustovi a Nabokovovi. Jiní považují jeho uhlazený jazyk za kamufláž a zpochybňují intelektuální hloubku a závažnost témat, další zase Updikea kritizují za záporné zobrazení ženských postav a sexuálních vztahů vůbec. Převážně je však ceněn jako spisovatel, který mistrovsky ovládal mnoho žánrů, vyznačoval se pronikavým intelektem a působivým prozaickým stylem a zprostředkoval svým čtenářům realistický prožitek života v Americe s jeho radostmi, rozkošemi, smutky, frustrací i banalitou.\n\nKrálík Angstrom, hlavní postava Updikeovy románové řady, jež je převážně považována za jeho opus magnum, už vstoupil do panteonu význačných amerických literárních postav spolu s Huckleberrym Finnem, Jayem Gatsbym, Holdenem Caulfieldem a dalšími. Časopis \"Book\" sestavil roku 2002 seznam 100 nejvýraznějších beletristických postav od roku 1900, a zde se Králík objevil v první pětici.\n\nPo Updikeově smrti získala jeho písemnou pozůstalost Houghtonova knihovna na Harvardu a pojmenovala ji Archiv Johna Updikea. Roku 2009 byla také skupinou literárních vědců založena Společnost Johna Updikea, jež má „probouzet a rozvíjet čtenářský zájem o dílo a život Johna Updikea, propagovat literaturu Updikem napsanou, pěstovat a povzbuzovat literárněkritickou odezvu Updikeova literárního odkazu.“ Společnost Johna Updikea se věnuje vydávání kritických statí o autorovi v časopisu \"The John Updike Review\" a pořádá každý druhý rok konferenci o jeho díle.\n\nBritský spisovatel Ian McEwan v lednu 2009 o Updikeovi napsal, že „jeho zápletky a vtipné postřehy byly místy až shakespearovské“ a že Updikeova smrt představuje konec zlaté éry amerického románu, již představovala druhá polovina 20. století. McEwan dospěl k závěru, že tetralogie o Králíkovi je Updikeovo „nezapomenutelné mistrovské dílo“.\n\"New Yorker\" v téže době otiskl úvahu Adama Gropnika nad autorovým celoživotním spojením s tímto časopisem a nazval jej „jedním z největších moderních spisovatelů, od doby Henryho Jamese prvním americkým spisovatelem, jenž dokázal s úplností vyjádřit sám sebe, mužem, který prolomil prokletí neúplnosti, jež pronásledovalo americké písemnictví“.\n\nSpisovatel Philip Roth, považovaný za jednoho z hlavních Updikeových literárních rivalů, napsal, že „John Updike je největší spisovatel naší doby, jeho recenze a eseje jsou stejně brilantní jako jeho romány a povídky. Zůstane pro nás stejně významným národním pokladem jako Nathaniel Hawthorne, jeho předchůdce z 19. století.“\n\nVýznamný kritik James Wood nazval Updikea „tvůrcem nesmírně krásné prózy, ovšem prózy, která vyvolává otázku, zda krása opravdu stačí a zda krása pokaždé sděluje všechno, co má romanopisec sdělit“. V recenzi Updikeových \"Doteků lásky\" (\"Licks of Love\", 2001) Wood podotýká, že Updikeova próza „obtáčí věci velice pěknými stužkami“, ale přesto se v jeho díle často objevuje „tvrdý, drsný, primitivní, misogynský pohled na svět“. Wood současně kritizuje i chválí Updikeův jazyk za to, že se „esejisticky nadnáší; jazyk se zvedá na pěkné hydraulice a vznáší se lehce nad tématy, obecně je poněkud příliš dokonalý a poněkud příliš abstraktní“. Píše, že Updike je schopen napsat „dokonalou větu“ a zjišťuje, že Updikeův jedinečný styl charakterizuje „jemná odtažitost“ věty. Krása Updikeova jazyka a jeho víra v moc tohoto jazyka se podle Wooda vznáší nad skutečností.\n\nV přímém kontrastu k Woodovu hodnocení oxfordský kritik Thomas Karshan tvrdí, že Updike je „hluboce intelektuální“ autor a že jeho styl odráží jeho „způsob myšlení“, není to pouze „sestava líbezných kudrlinek“. Karshan nazývá Updikea dědicem „tradiční role epického spisovatele“. Odmítá Woodovu kritiku Updikeovy údajné přestylizovanosti a hodnotí Updikeův jazyk jako přesvědčivě naturalistický.\n\nHarold Bloom kdysi nazval Updikea „nepříliš pozoruhodným romanopiscem s pozoruhodným stylem. Krásným a působivým… Specializuje se na přístupnější rozkoše.“\n\nRobert B. Silvers, redaktor New York Review of Books, prohlásil, že Updike je „jedním z nejelegantnějších spisovatelů své generace a má vytříbený nestranný postřeh“.\n\nV listopadu 2008 udělili redaktoři britského časopisu Literary Review Updikeovi svou vlastní Cenu za celoživotní ztvárnění špatného sexu v beletrii, která oceňuje „obhroublé, nevkusné či směšné sexuální pasáže v moderní literatuře“.\n\nÚstředními tématy Updikeova díla jsou náboženství, sex, Amerika a smrt. Často je kombinuje, s oblibou v prostředí „amerického maloměsta a protestantské střední vrstvy“, o níž kdysi prohlásil: „Mám rád středy. Právě uprostřed do sebe narážejí extrémy a neklidně tu vládne mnohoznačnost.“ Úpadek náboženské víry v Americe je například zachycen v románu \"V kráse lilií\" (1996) paralelně s historií filmu, a Harry Angstrom v \"Králíku, utíkej\" (1960) diskutuje o mužském sebevědomí s manželkou svého přítele reverenda Jacka Ecclese poté, co si vyslechli v kostele reverendovo kázání. Kritici si často všímají, že Updike naplňuje i jazyk samotný jakousi vírou a že tato tendence budovat narativ přesahující mnoho let a knih – série knih o Králíkovi, série knih o Henrym Bechovi, o Eastwicku, o rodině Mapleových – představuje víru v moc příběhu a jazyka, jež přesahuje vše ostatní. Updikeovy romány často fungují jako dialektické teologické debaty mezi románem samotným a čtenářem, kdy román prostoupený určitým náboženským přesvědčením má svým příběhem vyprovokovat čtenáře k určitému závěru.\nNesporně dominantní téma je u Updikea intimita a mužské vnímání sexu. Žádný americký autor dosud nezachytil sensitivitu svého hrdiny do tak intimních detailů, v takové hloubce a šíři, a v takovém časovém rozpětí. Tetralogie o Králíkovi zachycuje v kostce i sexuální uvolňování v Americe. V prvním románu orální sex, v druhém sex černocha s nezletilou běloškou, jemuž Králík pasivně přihlíží, ve třetím výměnu manželek a ve čtvrtém incest s vlastní snachou. Zároveň je nepopiratelné, že u Updikea je sex bořivou sílou rozkládající rodinné vztahy. Sexuální neukojenost je v \"Králíku, utíkej\" bezprostřední příčinou smrti novorozené dcery. Ve \"Dvojicích\" jsou posléze sexuální vztahy příčinou rozpadu několika manželství, závěru románu je požárem zničen i místní kostel. V románu \"Vesnice\" manželka rozrušená odhalením manželovy nevěry zahyne při autonehodě. V \"Gertrudě a Claudiovi\" je Claudiova sexuální protřelost příčinou zániku královského rodu.\n\nUpdikeovo dílo lze rovněž považovat za kroniku společenských a emocionálních dějin Ameriky. Už na prvních stránkách románu \"Králíku, utíkej\" autor zachycuje v širokém záběru například současnou populární hudbu, když Harry ujíždí nocí a poslouchá v rádiu písničku za písničkou. Updike je zcela ojedinělý ve svém úsilí zachytit dobu, společenskou atmosféru, kulturu a každodenní život do nejmenších detailů. Každý román je přesně zasazen do určité doby. Ve \"Dvojicích\" je zavražděn John Kennedy. Na počátku románu \"Králík se vrací\" se první američtí astronauté procházejí po měsíci. V závěru románu \"Králík je bohatý\" sedí Harry nad starými ročníky \"Playboye\" a poskytuje autorovi příležitost popsat vývoj zobrazení ženského těla od relativně cudných záběrů v padesátých letech po detailní odhalení „rozcapeného bobra“ o dvacet let později. Román \"Králík odpočívá\" sice odráží proměnu světa v roce 1989, ale nejpůsobivější je monolog japonského zástupce Toyoty, popisující tehdejší úpadek Ameriky (ve srovnání s Japonskem). Román \"Vesnice\" je další obdobnou kronikou společenských dějin Ameriky dovedenou až do počátku 21. století.\n\nJe možné, že následující generace nebudou číst Updikeovy romány a povídky jako milostná dramata, ale spíš jako sociální dějiny země, jako záznam toho, jak a čím žili jejich prarodiče.\n\n\n"}
{"id": "396399", "url": "https://cs.wikipedia.org/wiki?curid=396399", "title": "Natalia Oreiro (album)", "text": "Natalia Oreiro (album)\n\nNatalia Oreiro je debutové album uruguayské herečky a zpěvačky Natalie Oreiro z roku 1998. Celosvětově se prodalo přes milion kopií.\n\n"}
{"id": "396400", "url": "https://cs.wikipedia.org/wiki?curid=396400", "title": "Cheva", "text": "Cheva\n\nCheva je souhrnný název pro české umělohmotné hračky, které vyrábí společnost Chemoplast BEC, Brno (ovšem od roku 2009 jsou administrativní i výrobní provozy přesunuty do Blanska).\n\nPod značkou Cheva je produkováno několik výrobků:\n\nPatrně nejvíce je název Cheva spojován se stavebnicí, která se podobá zahraniční stavebnici Lego – kostky z termoplastu, s výčnělky a dutinami pro dosažení pevných, přitom ale snadno rozebiratelných spojení kostek. Oproti Legu jsou však kostky Cheva o něco větší a mají i jiné tvary, nejsou tedy s kostkami Lego záměnné (patrně i z důvodů autorských práv k užitnému vzoru).\n\nPoprvé se Cheva na československém trhu objevila v roce 1991. Oblíbená byla především v první polovině 90. let, protože oproti konkurenčnímu Legu byla cenově dostupnější. Tehdy vznikaly jednotlivé sady této stavebnice, tematicky zaměřené na jednotlivé stroje, domy či historická období; od obyčejných autíček, domů (i několikapatrových), přes policejní stanici až po nákladní lodě. Jednotlivé sady byly číslované a dosud vzniklo na 65 sad. Po roce 2000 je její postavení pomalu vytlačováno modernějšími západoevropskými stavebnicemi, přesto zůstává Cheva u dětí velmi populární.\n\n\nSpolečenské hry Cheva jsou v současnosti zastoupeny třemi typy kolektivních her, vyráběnými jako plastová herní plocha s pevně namontovanými, pružně ohebnými „hráči“ v herním poli (typ \"Kopaná standard\" a \"Kopaná Champion\"), nebo s hráči vedenými podélně posuvnými spodními táhly (typ \"Hokej\").\n\nPod značkou Cheva jsou vyráběné také nejrůznější typy báboviček, lopatiček, hrabiček a dalších dětských hraček na pískoviště.\n\nMezi naučné hry Cheva patří například sada hladkých kostek \"BIMBO\", kostky s obrázkovými reliéfy \"PH\" a rozebíratelné kostky pro nalézání a prostrkávání tvarovaných dílců \"Mimi\".\n\nOznačením Cheva jsou vyráběny také houpačky – od obyčejných houpacích prkének bez opor, přes houpací židličku s područkami a zdvihatelnou závorou, až po pevné a hluboké houpací sedadlo.\n\n"}
{"id": "396401", "url": "https://cs.wikipedia.org/wiki?curid=396401", "title": "Baryton (rozcestník)", "text": "Baryton (rozcestník)\n\nHeslo Baryton má více významů:\n\n"}
{"id": "396404", "url": "https://cs.wikipedia.org/wiki?curid=396404", "title": "Batole", "text": "Batole\n\nBatole je dítě, větší než kojenec, ve věku 1 až do 3 let. V tomto věku dítě začíná lézt, chodit, mluvit, rozeznávat blízké osoby (máma, táta, prarodiče či sourozenci). Dítě v tomto období života rozeznává tvary, obrázky, hračky a různé předměty. Uvědomuje si, k čemu slouží lžíce a podobné věci praktické denní potřeby. Začínají mu růst první zuby a vlasy.\n\nBatole se rychle rozvíjí pohybově a působí mu to obrovskou radost. Miluje hry s materiálem (písek, voda apod.), také hry, jimiž napodobuje dospělé, brzy i prosté symbolické hry, při kterých ono samo je někým jiným (princeznou, koněm atd.) a věci se „proměňují“ (kostka může být stejně dobře koláčem i lokomotivou). Rozumový vývoj batolete přechází podobně jako hra od stadia senzoricko-motorického, kdy materiálem myšlení je to, co lze vidět a nahmatat, k myšlení symbolickému, tj. myšlení pomocí představ, a dokonce i pojmů. Vývoj řeči se prudce rozbíhá. Dítě se „odrazí“ od obrazných slov (pes jako „haf-haf“, auto jako „tú-tú“), pak pochopí, že slova jsou domluvené symboly (znaky) a pochytí zhruba dvě nová za den. Ve dvou letech již skloňuje, časuje, sestaví větu z několika slov a zvládá krátké říkánky. Mnoho záleží na tom, aby ta první slova pocházela z ušlechtilé vrstvy řeči a aby první říkánky „udaly tón“ celé následující výchově – rozumové, citové, charakterové i spirituální. Vlastní Já se nyní stává důležitým předmětem. Batole už pozná samo sebe v zrcadle, dovede se pochválit, a naopak bývá zklamáno vlastním nezdarem, záleží mu na tom, aby projevilo svou samostatnost („Já sám!“) – a začne o sobě mluvit v první osobě. To znamená mnoho i pro vývoj osobnosti.\n\nDítě si postupně začíná hrát nejen samo, případně vedle jiných dětí, ale i společně s jinými dětmi. Jeho zvýšená pohyblivost vede zároveň k tomu, že je schopno mnoho věcí zničit a ublížit jak jiným dětem (a zvířatům), tak i sobě. Nelze si vystačit už – jako u kojence – s občasným, a to ještě napůl mazlivým: „Ne-ne!“ Do života vstupuje řád s celou soustavou různých „Musíš!“ a „Nesmíš!“. Objevuje se i trest. Batolecí vzdor (tzv. první negativistické stadium) je velkým problémem batolecí socializace. Současně s nástupem řádu do jeho života dítě objeví význam a rozkoš uvědomělého „Chci“ a „Nechci“ (Já nechci!). Miluje experimentování ve vztazích s dospělými, i milované mamince dovede dát někdy najevo: „Nechci tě!“ Objevuje se samoúčelný vzdor kvůli vzdoru. Jak chybují rodiče při zvládání vzdoru? První chyba spočívá v tom, že dítě je rozmazlováno přílišným ustupováním, druhá v tom, že se surovým bitím spolu se vzdorem láme i dětská touha po svobodě. Dítě má prožít střetnutí s vůlí vychovatele, kterému se musí podřídit, ale jenž zároveň dokáže dát najevo porozumění pro to, co dítě prožívá, o co se snaží. Proti batolecí svévoli má výchova mocného spojence ve schopnosti dítěte cítit zahanbení, zastydět se. Kojenec dokázal mít nanejvýš strach z trestu. Nyní dostává jeho svévole novou, jemnější a často účinnější „brzdu“.\n\nBatole se má naučit milovat zároveň svoji svobodu i řád, v jehož rámci tato svoboda platí. V tomto věku snadno najde zalíbení v učení se, co se má a co se nemá. Pochopí řád, který platí pro všechny včetně rodičů, jako spolehlivou oporu pro své jednání a prožívání. Při výchově je třeba se vyhnout dvěma úskalím: na jedné straně hrozí, že dítě řád odmítne a naučí se poslouchat jen ze strachu nebo pro svůj prospěch, na druhé straně hrozí, že se zlomí vůle ke svobodě a že dítě na dlouho, možná na celý život, bude oloupeno o radost z řádu i ze svobody.\n\nPrůměrná batolata nosí stále pleny. Větší batolata již dokáží jít na nočník. Batole je od slova „batolit“ neboli „kolébat se“, jelikož chůze nebo jiná činnost je v útlém věku ještě poněkud „neohrabaná“. Batole je krmeno rodiči. Vhodná strava: např. přesnídávky, kuřecí nesolené maso, bramborová kaše nebo luštěniny. Už v tomto věku je vhodné myslet na prevenci obezity, kterou lze vysledovat podle hraničních hodnot kombinace výšky a váhy.\n\nBatole už většinou nechce a nenosí dudlík. V mnoha případech jej však nosí až do svých dvou a někdy třech nebo dokonce čtyř let.\n"}
{"id": "396407", "url": "https://cs.wikipedia.org/wiki?curid=396407", "title": "Tu veneno (píseň)", "text": "Tu veneno (píseň)\n\nTu Veneno je singl z alba Tu veneno uruguayské zpěvačky Natalie Oreiro.\n\nJe to první singl z alba Tu veneno, vydaný byl 26. června 2000. Singl se stal ihned hitem Latin Music Billboard . Do Argentinské Singles TOP 100 Chart se píseň dostala 9. 7. 2000 a začala na 17. místě. Ihned po týdnu se však stala hitem . V hitparádě se Tu Veneno drželo neuvěřitelných 36 týdnů, až do 4. 3. 2001. Tu Veneno singl se stal také velkým hitem i ve Španělsku, Itálii a dalších zemích Evropy.\n"}
{"id": "396408", "url": "https://cs.wikipedia.org/wiki?curid=396408", "title": "Tu veneno (album)", "text": "Tu veneno (album)\n\nTu veneno je druhé album uruguayské herečky a zpěvačky Natalie Oreiro z roku 2000. Celosvětově se prodalo přes 3 000 000 kopií.\n\n"}
{"id": "396426", "url": "https://cs.wikipedia.org/wiki?curid=396426", "title": "Vladimír Dryml", "text": "Vladimír Dryml\n\nVladimír Dryml (* 15. březen 1952 Kolín) byl v letech 2008 až 2014 senátor za obvod č. 45 – Hradec Králové a v letech 2010 až 2014 zastupitel města Vrchlabí. Do Senátu byl původně zvolen za ČSSD, v srpnu 2012 z ní však vystoupil a přešel do SPOZ. V září 2013 byl ze SPOZ vyloučen.\nMezi lety 2008–2012 zastával funkci zastupitele v Královéhradeckém kraji. Koncem 80. let byl členem KSČ.\n\nNarodil se roku 1952 v Kolíně. Po studiích na Lékařské fakultě Univerzity Karlovy v Hradci Králové působil jako chirurg v několika nemocnicích (nejdéle v Českých Budějovicích). Od roku 1987 byl členem KSČ, z které vystoupil během sametové revoluce. Počátkem 90. let působil jako lodní lékař, po roce 1995 pracoval ve Sdružení podnikatelů a vstoupil do ČSSD. Posléze působil jako ředitel nemocnice ve Vrchlabí, náměstek ministra zdravotnictví Davida Ratha a v letech 2008 až 2014 též jako senátor původně zvolený za ČSSD.\n\nPoté, co se v roce 2008 snažil o zdiskreditování své stranické rivalky Hany Orgoníkové, na niž se pokoušel najmout detektivy, ho 23. února 2009 krajští zastupitelé vyloučili z klubu a později byl také odvolán z místa vicehejtmana Královéhradeckého kraje. V reakci Dryml během několika dnů zveřejnil kompromitující údaje o ČSSD.\n\nV srpnu 2012 přestoupil z ČSSD do SPOZ. Počátkem roku 2013 se v Senátu stal předsedou nově vzniklého klubu tvořeného členy SPOZ, KSČM a jedním členem hnutí Severočeši.cz. Po vyloučení ze SPOZ na podzim 2013 senátní klub (a tudíž i jeho vedení) opustil.\n\nVe volbách do Evropského parlamentu v roce 2014 kandidoval na 6. místě kandidátky České Suverenity, ale neuspěl. V komunálních volbách v roce 2014 kandidoval jako nestraník za subjekt \"Hradec náš DOMOV\" do Zastupitelstva města Hradce Králové, ale neuspěl.\n\nVe volbách do Senátu PČR v roce 2014 obhajoval svůj mandát v obvodu č. 45 – Hradec Králové jako nestraník za stranu Domov. Se ziskem 1,87 % hlasů však skončil na předposledním 10. místě a nepostoupil tak ani do druhého kola.\n\nV březnu 2016 byl propuštěn z pozice ředitele soukromé Česko-německé horské nemocnice ve Vrchlabí, důvody komentovat nechtěl. Ve volbách do Senátu PČR v roce 2016 se pokoušel o návrat do horní komory jako nestraník za hnutí Úsvit – Národní Koalice v obvodu č. 37 – Jičín. Se ziskem 3,18 % hlasů skončil na posledním 7. místě a do druhého kola nepostoupil.\n\nV krajských volbách v roce 2016 kandidoval do Zastupitelstva Královéhradeckého kraje jako nestraník za stranu DOMOV s BLOKEM PROTI ISLAMIZACI, ale neuspěl.\n\nVe volbách do Evropského parlamentu v květnu 2019 kandidoval na 5. místě kandidátky strany Česká Suverenita, ale zvolen nebyl.\n\n"}
{"id": "396427", "url": "https://cs.wikipedia.org/wiki?curid=396427", "title": "Albert Renger-Patzsch", "text": "Albert Renger-Patzsch\n\nAlbert Renger-Patzsch (22. června 1897 Würzburg – 27. srpna 1966 Wamel u Soestu) byl významný německý fotograf. Řadí se do světové meziválečné avantgardy jako zástupce německé Nové věcnosti (\"Neue Sachlichkeit\") společně s umělci, jako byli Karl Blossfeldt, Walter Peterhans, Helmar Lerski a August Sander. Tato skupina představovala nový směr, kterým se vydala fotografie v Evropě – tzv. \"nemanipulovaná fotografie\". Byl tvůrcem programu fotografie Nové věcnosti. Inspiroval mimo jiné Josefa Sudka, který pod jeho vlivem pořídil své přírodní snímky z roku 1935 jako \"Spadlý list, Jarní listy, Ranní rosa\" a \"Ostružiny\".\n\nRegner-Patzsch se narodil v bavorském Würzburgu a fotografovat začal ve dvanácti letech. Po vojenské službě v první světové válce vystudoval chemii na Drážďanské Technické Univerzitě. Na počátku dvacátých let působil jako fotožurnalista pro \"Chicago Tribune\" posléze se stal nezávislým a roku 1925 vydává knihu \"Das Chorgestühl von Kappenberg\". Svou první výstavu měl v roce 1927. Druhá kniha \"Die Welt ist schön\" (Svět je krásný) následovala o rok později. Tato jeho nejznámější kniha je kolekcí stovky fotografií, v němž jsou různé přírodní formy, průmyslové objekty a výrobky prezentovány s čistotou a brilancí technické ilustrace. Jednotlivé předměty jsou převážně vytržené z kontextu a zobrazovány ve své jednoduchosti a těsném ořezu. Snímky fascinují diváka svou jednoduchostí a přehledností.\n\nBěhem třicátých let Regner-Patzsch fotografoval pro průmysl a reklamu. Jeho archivy však byly zničeny za druhé světové války. V roce 1944 se přestěhoval do Wamelu, kde strávil zbytek svého života. \n\n\n\n\n"}
{"id": "396428", "url": "https://cs.wikipedia.org/wiki?curid=396428", "title": "Thalía (1990)", "text": "Thalía (1990)\n\nThalía je debutové album mexické zpěvačky Thalíe. Vyšlo u mexického hudebního vydavatelství Fonovisa v roce 1990.\n\n"}
{"id": "396432", "url": "https://cs.wikipedia.org/wiki?curid=396432", "title": "HUMINT", "text": "HUMINT\n\nHUMINT (z angličtiny HUMan INTeligence) je jeden z druhů získávání informací. Využívá se při něm lidských spolupracovníků, jejich tajné úkolování, řízení a vytěžování a to jak pro potřeby špionáže, tak i kontrašpionáže. \n\nHUMINT patří k nejúčinnějšímu (ale také nejrizikovějšímu) způsobu sběru informací. Může (jako jediný) odhalit plány a záměry protivníka ještě ve fázi plánování. K nevýhodám patří zejména vysoké riziko odhalení spolupracovníka (s ohledem na vysoké tresty, které většina zemí za špionáž proti sobě uděluje) a výsledky se obvykle dostavují pomalu. Základním předpokladem pro získání relevantních informací je výběr osob, které budou do HUMINT sítě zařazeny. \n\nOsoby zařazené do sítě HUMINT lze rozdělit na přátelské:\nna nepřátelské:\na na neutrální:\n\nDále se tyto osoby dělí na:\n\n"}
{"id": "396433", "url": "https://cs.wikipedia.org/wiki?curid=396433", "title": "Skochovice", "text": "Skochovice\n\nNázev Skochovice má více sídel:\n\n"}
{"id": "396434", "url": "https://cs.wikipedia.org/wiki?curid=396434", "title": "František Viktor Podolay", "text": "František Viktor Podolay\n\nFrantišek Viktor Podolay (27. května 1905 Slopná – 13. února 1958 Bratislava) byl slovenský akademický malíř a grafik.\n\n\n\nFrantišek V. Podolay se narodil v učitelské rodině. Touha malovat se u něj projevila už během studií na měšťanské škole v Bánovcích nad Bebravou, kde jeho výtvarné vlohy podporoval profesor Hlaváč; jeho zásluhou se začal intenzívněji zajímat o malířství. Půl roku (1921) navštěvoval ateliér akademického malíře Františka Foltýna v Bánovcích nad Bebravou, kde si předsevzal stát se malířem. v roce 1930 se přihlásil na Akademii výtvarných umění v Budapešti.\n\nV roce 1935 se stal členem Umělecké besedy slovenské, s kterou potom vystavoval pravidelně až do jejího zániku. \nV roce 1944, když při bombardování Bratislavy zasáhla bomba jeho ateliér, zanikla velká část jeho starší tvorby. Po osvobození se stává členem spolku S. V. U. Bohúň a po únoru 1948 členem SSVU.\n\nZemřel nečekaně 13. února 1958 jako 53letý, kdy dík svým tvořivým a organizačním vlastnostem mohl vytvořit ještě nejedno hodnotné dílo.\n\nPodolay vstoupil do slovenského výtvarného života začátkem třicátých let. Podolayova tvorba navzdory tomu, že začal poměrně pozdě, je velmi bohatá a různorodá. Zhruba ji možno rozdělit na komorní malbu, monumentálně-dekorativní tvorbu a užitou grafiku. Ve figurální tvorbě navázal na dílo svého profesora Rudnayho a v mnohých obrazech nacházíme i vliv Štefana Straku (Staří hospodáři, Vesničtí politici a jiné). V komorní malbě se věnoval figurálnímu malířství a krajinomalbě. Samostatnou kapitolu v jeho tvorbě tvoří užitá grafika. V roce 1942 vedl reklamní podnik Styl. Tento podnik fungoval i po válce a když se vytvořil po roku 1948 reklamní podnik TVAR (teď DÍLO), byl taky pověřen jeho vedením.\n\n\n"}
{"id": "396435", "url": "https://cs.wikipedia.org/wiki?curid=396435", "title": "Deep throat", "text": "Deep throat\n\nHluboký orál (: \"deep-throat\" či \"deep-throating\") je sexuální praktika při felaci, kdy se celý erektovaný penis (někdy i včetně varlat) zasouvá do úst a krku druhého partnera.\n\nJe praktikován jak při klasickém heterosexuálním, tak homosexuálním styku. Velice často je také součástí praktiky zvané BDSM. Může vyvolávat dávivý reflex či zvracení (tzv. puking deepthroat), což se učí potlačovat pornoherečky a prostitutky zaměřující se na tento druh poskytovaných služeb.\n\n\n"}
{"id": "396436", "url": "https://cs.wikipedia.org/wiki?curid=396436", "title": "Jona Jahav", "text": "Jona Jahav\n\nJona Jahav (: יונה יהב, * 19. června 1944) je izraelský právník a politik. Od roku 2003 je starostou města Haifa.\n\nJahav se narodil v Haifě v období britského mandátu. U vojenské policie Izraelských obranných sil dosáhl hodnosti podplukovníka. Vystudoval práva na Hebrejské univerzitě v Jeruzalémě a poté pokračoval ve studiu práv na Londýnské univerzitě. V Londýně byl generální tajemník Světové unie židovských studentů.\n\nPo návratu do Izraele se začal angažovat v politice. Byl poradcem ministra dopravy Gáda Jákobiho a mluvčí jeruzalémského starosty Teddy Kolleka.\n\nV roce 1996 byl za Stranu práce zvolen do Knesetu a stal se předsedou podvýboru pro bankovnictví. V následujících parlamentních volbách v roce 1999 však o poslanecké křeslo přišel.\n\nPozději opustil Stranu práce a vstoupil do strany Šinuj. Působil jako náměstek starosty Haify a v roce 2003 byl zvolen starostou za společnou kandidátku Zelení-Šinuj. 29. června 2006 přešel do strany Kadima, ale i nadále zůstal starostou města. Je rovněž předsedou Haifa Economic Corporation a dříve předsedal Mezinárodnímu filmovému festivalu v Haifě a výboru pro divadla.\n\n\n"}
{"id": "396437", "url": "https://cs.wikipedia.org/wiki?curid=396437", "title": "Česnek kulovitý", "text": "Česnek kulovitý\n\nČesnek kulovitý (\"Allium rotundum\", syn. \"Allium scorodoprasum\" subsp. \"rotundum\") je druh jednoděložné rostliny z čeledi amarylkovitých.\n\nJedná se o vytrvalou cca 30-80 cm vysokou rostlinu s podzemní cibulí, cibule je vejcovitá, kolem ní jsou často dceřiné tmavě fialové cibulky, obalné šupiny jsou šedé až hnědé. Lodyha asi v dolní třetině až polovině zahalena pochvami listů. Listy jsou přisedlé, čepele jsou čárkovité, ploché, kýlnaté, až 25 cm dlouhé a asi 2-10 mm široké. Květy jsou uspořádány do květenství, jedná se o lichookolík stažený šroubel), který je kulovitý a má asi 4-5 cm v průměru, pacibulky chybí. Květenství je podepřeno cca 1,5 cm dlouhým neděleným toulcem, který je však opadavý. Okvětní lístky jsou cca 4-7 mm dlouhé a 2-3 mm široké, tmavě fialové, vnitřní jsou světlejší a bíle lemované. Tyčinky jsou o něco delší než okvětí, vnitřní nitky jsou rozšířené a často se 2 zoubky, prašníky jsou žluté. Plodem je tobolka.\n\nDruh roste hlavně v jižní a střední Evropě, na sever po střední Německo, Českou republiku a střední Ukrajinu. Některými autory byl považován i jako poddruh česneku ořešce. Byl zavlečen do státu Michigan v Severní Americe.\n\nV ČR roste v nížinách a pahorkatinách teplejších oblastí severní poloviny Čech a na jižní a střední Moravě, jen výjimečně byl nalezen v jižních Čechách. Jeho stanovištěm jsou různé výslunné křovinaté stráně, meze, skály a akátiny, v minulosti se vyskytoval i jako polní plevel.\n\n \n"}
{"id": "396445", "url": "https://cs.wikipedia.org/wiki?curid=396445", "title": "Rajeev Ram", "text": "Rajeev Ram\n\nRajeev Ram (* 18. března 1984 Carmel, Indiana) je americký profesionální tenista a stříbrný olympijský medailista ze smíšené čtyřhry Riodejaneirské olympiády 2016, do níž nastoupil s Venus Williamsovou. Ve své dosavadní kariéře na okruhu ATP Tour vyhrál dva singlové a dvacet deblových turnajů. Na challengerech ATP a okruhu Futures získal devět titulů ve dvouhře a dvacet jedna ve čtyřhře.\n\nNa žebříčku ATP byl ve dvouhře nejvýše klasifikován v dubnu 2016 na 56. místě a ve čtyřhře pak v únoru 2020 na 5. místě. Trénují ho Bryan Smith a Billy Heiser.\n\nNa nejvyšší grandslamové úrovni ovládl s Češkou Barborou Krejčíkovou smíšenou soutěž Australian Open 2019. Po boku Brita Joea Salisburyho o rok později triumfoval v mužské čtyřhře Australian Open 2020. Ziskem titulu až při své 58. účasti tak překonal grandslamový rekord otevřené éry nejdéle čekajícího hráče na první trofej v mužském deblu, který s 55 účastmi držel Martin Damm.\n\nS krajanem Brianem Bakerem odešli poraženi z finále juniorské čtyřhry ve Wimbledonu 2002, když nestačili na rumunskou dvojici Florin Mergea a Horia Tecău. \n\nV americkém daviscupovém týmu neodehrál do března 2020 žádné utkání.\n\nSpojené státy americké reprezentoval na Letních olympijských hrách 2016 v Riu de Janeiru, kde do mužské čtyřhry nastoupil s Brianem Bakerem díky žebříčkové ochraně. Soutěž opustili ve druhém kole po prohře od rakouského páru Oliver Marach a Alexander Peya. Po boku Venus Williamsové vybojoval stříbrnou medaili ve smíšené čtyřhře. Do finále postoupili přes čtvrtý nasazený indický pár Sania Mirzaová a Rohan Bopanna, aby následně skončili na raketách krajanů Bethanie Mattekové-Sandsové a Jacka Socka.\n\nVe dvouhře okruhu ATP World Tour debutoval na RCA Chamionships 2002 v domovském Indianapolisu, kam obdržel divokou kartu. Na úvod podlehl chilskému hráči Nicolási Massúovi. V roce 2003 si na témže turnaji připsal první vyhraný zápas na okruhu, když opět na divokou kartu zdolal Rusa Igora Levina. Debutový singlový titul přišel na newportském Hall of Fame Tennis Championships 2009 v Rhode Islandu, na nějž zavítal jako 181. hráč žebříčku ATP a do hlavní soutěže prošel až jako šťastný poražený z kvalifikace. V posledních třech dnech turnaje odehrál osm zápasů, čtyři v singlu a čtyři v deblu, což znamenalo více než 12 hodin strávených na dvorci. Ve finále dvouhry zdolal třetího nasazeného Sama Querreyho a bodový zisk jej posunul na 108. příčku. Vedle toho triumfoval i ve čtyřhře s Australanem Jordanem Kerrem po výhře nad dvojicí Michael Kohlmann a Rogier Wassen. Jako první od roku 1987 a Dana Goldieho tak v Newportu získal trofeje z obou soutěží.\n\nPremiérový vítězný zápas v sérii ATP Masters zažil na březnovém BNP Paribas Open 2016 po výhře nad šťastným poraženým kvalifikantem Noahem Rubinem, aby jej poté zastavil sedmnáctý nasazený Australan Bernard Tomic.\n\nV rámci kategorie Masters se do osmifinále poprvé podíval na srpnovém Rogers Cupu 2016, kde na jeho raketě zůstali ekvádorský kvalifikant Emilio Gómez a třináctý nasazený Francouz Lucas Pouille. Ve třetím kole jej vyřadila japonská turnajová trojka Kei Nišikori ve dvou setech.\n\nDebut v hlavní singlové soutěži nejvyšší grandslamové kategorie zaznamenal na French Open 2010, kde na úvod vypadl s Kazachem Jurijem Ščukinem. Semifinále mužské čtyřhry si v páru s krajanem Scottem Lipskym zahrál na US Open 2014 a také ve Wimbledonu 2016 po boku Jihoafričana Ravena Klaasena.\n\nS Joem Salisburym vytvořil ve čtyřhře Australian Open 2020 jedenáctou nasazenou dvojici. Ve finále zdolali Australany hrající na divokou kartu Maxe Purcella s Lukem Savillem po dvousetovém průběhu. Zisk třetí společné a první grandslamové trofeje z mužského debla jej premiérově posunul na 5. místo žebříčku ATP pro čtyřhru.\n\n"}
{"id": "396458", "url": "https://cs.wikipedia.org/wiki?curid=396458", "title": "Sam Querrey", "text": "Sam Querrey\n\nSam Austin Querrey (* 7. října 1987 San Francisco, Kalifornie) je americký profesionální tenista hrající pravou rukou. Ve své dosavadní kariéře na okruhu ATP World Tour vyhrál deset singlových a pět deblových turnajů. Na challengerech ATP a okruhu Futures získal sedm titulů ve dvouhře.\n\nNa žebříčku ATP byl ve dvouhře nejvýše klasifikován v lednu 2018 na 11. místě a ve čtyřhře pak v květnu 2010 na 23. místě. Trénuje ho bývalý americký tenista Craig Boynton.\n\nNa nejvyšší grandslamové úrovni se v mužské dvouhře nejdále probojoval do semifinále Wimbledonu 2017, na němž vyřadil světovou jedničku Andyho Murrayho. Na londýnském majoru 2016 také přehrál prvního muže žebříčku Novaka Djokoviće a skončil ve čtvrtfinále. V mužském deblu si semifinále zahrál na US Open 2015 v páru s krajanem Stevem Johnsonem. Po boku Američanky Bethanie Mattekové-Sandsové skončili jako poražení finalisté ve smíšené čtyřhře US Open 2015, když nestačili na Martinu Hingisovou s Leandrem Paesem.\n\nV americkém daviscupovém týmu debutoval jako 20letý v roce 2008 semifinálem Světové skupiny proti Španělsku, když ve dvouhrách podlehl Rafaelu Nadalovi a Felicianu Lópezovi. Američané prohráli 1:4 na zápasy. Do září 2018 v soutěži nastoupil k třinácti mezistátním utkáním s bilancí 9–9 ve dvouhře a 1–0 ve čtyřhře.\n\nSpojené státy americké reprezentoval na Letních olympijských hrách 2008 v Pekingu, kde v mužské dvouhře vypadl v úvodním kole s Rusem Igorem Andrejevem. Do mužské čtyřhry nastoupil s Jamesem Blakem. Soutěž však však opustili po porážce v prvním kole od osmé nasazené dvojice Rusů Igor Andrejev a Nikolaj Davyděnko.\n\nQuerreyho fanklub, přezdívaný „Samurai Club“, vytvořili spolužáci ze střední školy. Jeho členové navštěvují turnaje a tenistu podporují s nápisem „S-A-M-M-Y“ na obnažených hrudích.\n\n"}
{"id": "396459", "url": "https://cs.wikipedia.org/wiki?curid=396459", "title": "Krška", "text": "Krška\n\nPříjmení Krška nosí více různých osobností:\n\n\n"}
{"id": "396463", "url": "https://cs.wikipedia.org/wiki?curid=396463", "title": "Mlčení (film, 1963)", "text": "Mlčení (film, 1963)\n\nMlčení (švédsky \"Tystnaden\") je autorský film režiséra Ingmara Bergmana z roku 1963. Snímek zobrazující psychologii zralých žen patří k autorovým vrcholným dílům. Kvůli zdůraznění hlavního motivu film obsahuje jen naprosté minimum děje, lokací a vedlejších rolí. Prostředí je v sobě uzavřené a reflektuje vnější svět jen prostřednictvím několika málo aluzivních symbolů (např. silueta míjení vlaku s naloženými tanky). Bergman po drtivou většinu stopáže zobrazuje jen jednu situaci – pobyt v hotelu v „cizí zemi“ v neznámé době.\n\nPřes použití zmíněných uměleckých postupů, které do značné míry charakterizují absurdní drama, zůstává vyznění situace realistické. Toto náročné dílo není určeno pro běžného diváka především pro nedostatek děje. (Dramatičnosti je dosahováno například paradoxně velmi dlouhými záběry s absencí akce; tento postup se ve slabší formě často užívá v hororech.)\n\nEster a Anna se synem přicestují do hotelu. Zdravotní stav Ester se výrazně zhorší. Anna prožije voyeursky podanou náhodnou sexuální známost. Anna se synem odjíždí z hotelu. O účelu cesty a dalších souvislostech se vůbec nic nedovídáme.\nEster je bezdětná, intelektuálně založená, citlivá, s vřelým vztahem k dětem a mateřství. Svou pozornost a péči věnuje malému synovci Johanovi, synu své sestry Anny.\n\nAnna je orientována na muže a se synem ji nepojí výrazné pouto. Povahy Ester a Anny se liší i v mnoha dalších ohledech. Z této esenciální rozdílnosti pramení trvalý konflikt, který se nijak netransformuje, zato však představuje zdroj odcizení a nepřekonatelnou bariéru. Název díla v této souvislosti odkazuje na formu (ne)komunikace mlčení.\n\nMilenec je za celý film jen náhodou částečně spatřen při „akci“ ve třech krátkých záběrech, které byly navíc v některých uvedeních cenzurovány. Význam zbylých rolí (číšník, barman) je naprosto okrajový.\n\nPo \"Hostech Večeře Páně\" a následném \"Mlčení\" se Bergmanova tvorba stává pesimistickou, prostou komických momentů, a soustředěnou okolo závažných problémů jako například odcizení, neschopnost komunikace, existenciální problémy. Tato témata zpracovával i dříve (blízkost smrti v \"Sedmé pečeti\", strasti stáří v \"Lesních jahodách\"…), nikoli však takto výhradně „ponurým“ způsobem. Tímto posunem Bergman získává svůj definitivní umělecký výraz.\n\n"}
{"id": "396464", "url": "https://cs.wikipedia.org/wiki?curid=396464", "title": "18. dynastie", "text": "18. dynastie\n\n18. dynastie je staroegyptskou královskou dynastií, řazenou egyptology do historického období označovaného jako Nová říše<nowiki>. Vládla přibližně v letech 1550 - 1292 př. n. l.</nowiki>\n\nNa sklonku druhého přechodného období vládla 17. dynastie jihu Egypta se sídlem v Thébách a sever Egypta byl ovládán Hyksósy se sídlem v Avarisu. Historie Egypta se rozmělnila, všeobecný úpadek vyústil v odpor proti Hyksoské vládě, representovaný faraonem Kamose (~1540 př.Kr.). Po něm nastoupil na trůn Ahmose I. Ten bývá řazen už k nové 18. dynastii, přestože byl pravděpodobně bratrem Kamose. Tato změna je způsobena nástupem období Nové říše a vyhnáním Hyksósů. \n\nTaké se označuje za dynastii, která Egypt nejen konsolidovala ale také přivedla k prosperitě a ke značnému rozšíření říše v době vlády Thutmose IV., a to až do oblasti současné Sýrie. Na jihu pak až do Nubie s bohatými ložisky zlata. Na druhé straně bohatství a vzrůstající moc kněží Amonova kultu a oslabení moci faraona vedly k náboženské reformě, v začátku již v období vlády faraona Amenhotep III. a pak zejména jeho následníka - syna Achnatona, k prosazení slunečního kultu se symbolem slunečního kotouče a tím i k oslabení vlivu kněží Amonova kultu v Thebách. Achnaton zakládá nové hlavní město Achetaton, dnes se tato lokalita nazývá Amarna, a proto je toto období nazýváno jako Amarnské období. V neposlední řadě se věhlas 18. dynastie zakládá na zkoumání zachovaných mumií a také na oslnivé výbavě hrobky faraona Tutanchamona. Závěr 18. dynastie, někdy v době úmrtí Tutanchámona (~1324 př.Kr.), se moc opět dramaticky navrátila ke kultu boha Amona a jeho kněžím v Thébách. Faraon Achnaton byl zavržen, jeho monumenty rozbořeny a jeho symboly vymazány z panteonu faraonů. Tento proces zatracení náboženského reformátora a dominantního slunečního kultu byl dovršen v následující 19.dynastii.\n\n"}
{"id": "396466", "url": "https://cs.wikipedia.org/wiki?curid=396466", "title": "Bjargtangar", "text": "Bjargtangar\n\nMys Bjargtangar je svou polohou (24° 32' z. d.) nejzápadnějším bodem Islandu a zároveň celé Evropy. Je součástí 14 km dlouhého útesu Látrabjarg, místy vysokého až 440 metrů. Leží v regionu Vestfirðir.\n\nBjargtangar je kromě své unikátní polohy jedinečný také obrovskou ptačí kolonií. Žijí zde i turisty tak oblíbení papuchalci.\n\nKe stejnojmennému majáku, jenž stojí na samém okraji útesu, je možné se dostat i automobilem, je ovšem nutné počítat s horší kvalitou vozovky.\n"}
{"id": "396467", "url": "https://cs.wikipedia.org/wiki?curid=396467", "title": "12. dynastie", "text": "12. dynastie\n\n12. dynastie je jednou ze staroegyptských královských dynastií řazených egyptology do historického období označovaného jako Střední říše. Vládla přibližně v letech 1939–1760 př. Kr.. Počátek Střední říše byl poznamenán minulou historií, jednak Prvním přechodným obdobím, které trvalo asi 140 let, kdy celistvost byla rozdrobena na lokální vládce, a jednak na postupně obnovenou centralizací vlády v 11.dynastie, zejména pak za vlády\nMentuhotepa II.. Označuje se jako \"“Počáteční střední říše”\". V pozdní části Střední říše, přibližně od vlády Senusreta III. se objevují nové prvky v zobrazování panovníka, nikoliv jak dosud v podobě idealizovaného jinošského faraona, ale v realističtějším obraze moudrého vládce, ochránce řádu země. Zároveň se stabilizuje jazyková forma písemných hieroglyfických záznamů.\n\n"}
{"id": "396470", "url": "https://cs.wikipedia.org/wiki?curid=396470", "title": "Raková", "text": "Raková\n\nRaková může znamenat:\n\npříjmení\n"}
{"id": "396473", "url": "https://cs.wikipedia.org/wiki?curid=396473", "title": "27. dynastie", "text": "27. dynastie\n\n27. dynastie (též nazývaná jako doba první perské nadvlády) byla jedna ze staroegyptských královských dynastií řazených egyptology do historického období označovaného jako Pozdní doba. Vládla v letech 525–404 př. Kr.\n\nPočátek perské říše se datuje do 6. století př. Kr. a zakladatele Kýrose II., který na východě od Perského zálivu založil říši, kterou za dobu své vlády (~590–530 př. Kr.) rozšířil až přes celou Levantu včetně Lýdie. Po jeho smrti se ujal vlády jeho syn Kambýsés II.. Expanse říše zasáhla Egypt, který Kambýsés II. dobyl 525 př. Kr. a ovládl až po hranice s Nubií. Protagonisty byli panovníci Perské říše a Egypt ovládali jako jednu ze svých satrapií a provincií platící pravidelný tribut. Tradiční egyptská královská ideologie ovšem nepřipouštěla nadvládu cizinců proto zřejmě v Egyptě přijali tamní titulaturu faraonů. Akceptovali aktuální správní strukturu a loajální místní vládce ponechali ve svých funkcích. Vrcholné úředníky vybírali ze svých perských řad. Oficiálně byli pokládáni v nepřetržitém sledu za další „domácí“ krále. Jejich dynastie se tedy řadí ke sledu předchozích egyptských dynastií.. Zmíněný stav přetrval přes vládu Dareiose I. a jeho následníky až do smrti Dareiose II. ∼405 př. Kr. Po jeho úmrtí došlo k nástupnickým rozporům, navíc v různých částech říše docházelo k povstáním, které vyčerpávaly zdroje vládnoucího panovníka. Toho využil princ Amyrtaeus v egyptském Sais k rovoletě proti Peršanům 411 př. Kr., ovládl Deltu Nilu a prohlásil se faraonem. Jeho vláda a jeho šest následníků (29. a 30. dynastie), kteří jednotlivě nevládli příliš dlouho, se odehrávala v období trvajícím 46 roků za vlády Artaxerxése II.. Období jejich souhrnné Saiské egyptské vlády trvalo ∼61 roků. Několikrát proti nim Artaxerxés II. vojensky neúspěšně zasahoval. Po jeho smrti vládu převzal jeho syn Artaxerxés III. V roce ∼351 př. Kr. se opakovaně pokusil porazit Egypťany, úspěšně až v bitvě u Pelusia 343 př. Kr. kdy Egypťany porazil a nastolil zde \" druhou perskou satrapii\".<br>\nS ohledem na tradiční dělení dynastií 27. až 31. se do perské dynastie promítá souběžná historie perských králů a revolty egyptských \"Saiských\" lokálních vládců, které jen v historicky poměrně krátkém období narušili perskou nadvládu, nicméně nakonec neuspěly a Egypt se stal nedílnou součástí pádu Perská říše a vítězného nástupu Makedonců.\n\nHistorický obraz Achaminovské dynastie na Středním východě a v Egyptě dokumentuje vzestup a pád Perské říše, která po fázi enormní expanze své moci za vlády Kýrose II., Kambýsés II. a Daraiose I. v období ~590–480 př.Kr., se za následníků potýkala jednak se svými vnitřními rozpory, zejména při řešení nástupnictví, a jednak vnějšími v okupovaných oblastech, kde se permanentně vyskytovaly rebelie lokálních vládců. To vše říši oslabovalo. <br>V Mezidobí relativního obnovení jednoty Egypta v 30. dynastii, 380–343 př.Kr. bylo několik pokusů Pešanů znovu obnovit svou nadvládu za Artaxerxése II., až to Artaxerxés III. završil porážkou posledního egyptského faraona Necteneba II. u Pelussie 343 př. Kr. V Egyptě ustanovil vládou satrapu Pherendates II a vrátil se do centra perské říše. Nicméně se stal obětí spiknutí svého syna Arsése, který otce dal otrávit a ujal se vlády. Ani ne po dvou letech vlády jej ale dal otrávit Dareios III., jeho nevlastní bratr. <br> Mezi tím se zformovala armáda Řeků pod vedením Alexandra Velkého. V první bitvě u Issus 333 př.Kr. se projevily malé válečné schopnosti perského krále, takže velitelem perské armády ustanovil Satrapu Mezause. Ten pak vedl bitvu u Gaugamel 331 př.Kr. kde Řekové Pešany porazili. Dareius III. uprchl byl ale dostižen a usmrcen. Vítězný Alexandr ustanovil v Egyptě vládcem Satrapu Mezause., který zde vládl od 332 až do své smrti 328 př.Kr.\n\n\n\n[[Kategorie:27. dynastie| ]]\n[[Kategorie:Egyptské dynastie]]\n\n[[pl:Achemenidzi#XXVII dynastia Faraonów]]"}
{"id": "396479", "url": "https://cs.wikipedia.org/wiki?curid=396479", "title": "Roman Týc", "text": "Roman Týc\n\nRoman Týc, narozený jako David Brudňák (* 1974 Chanov / Praha), je český umělec, který je známý především svým diverzním přístupem, s nímž prezentuje svoji tvorbu ve veřejném prostoru. Je spoluzakladatelem umělecké skupiny Ztohoven a vizuální skupiny PureA. Podílel se na vzniku centra alternativní kultury „ateliéry Trafačka“. V rámci uměleckého projektu Občan K. skupiny Ztohoven vystupoval také pod jménem David Hons\n\nRoman Týc vystudoval grafiku na střední škole uměleckého designu.\n\nSvoji tvorbu zahájil ve veřejném prostoru formou graffiti (Root) v letech 1992–1995. Od roku 1997 se věnuje tehdy novému fenoménu VJingu jako VJ Kinokio. O rok později spoluzaložil vizuální skupinu LOOX, ze které později vzešel projekt PureA.\n\nNa poli graffiti nezanechal příliš hlubokou stopu. První tag napsal spontánně v roce 1992, čímž se rozhodně řadí mezi několik prvních „writerů“ v Česku. Patří do generace „writerů“, jako jsou například Scarf, Sifon, Rich atd. Graffiti bylo první vlaštovkou tzv. street artu, jenž je dnes nedílnou součástí umění ve veřejném prostoru.\n\nOd roku 1997 se věnuje VJingu. Vývoj VJingu nejen u nás, byl v počátcích závislý na dostupnosti videoprojektorů. Díky cenové dostupnosti pronájmů videoprojektorů se v druhé polovině devadesátých let mohla tato disciplína začít rozvíjet. Roman Týc se v průběhu tvorby vyprofiloval a spolu s několika dalšími vizualisty, absolutně vynechali ze svojí vizuální tvorby počítač jako nástroj. Tento styl živé videoperformance nazvali PureA. Vizuální rukopis Romana Týce je na VJské scéně nezaměnitelný. Pro svou videoperformanci používá malbu, kresbu, ale i tištěné materiály, které snímá pomocí kamer, jejichž signál v reálném čase zpracovává mixážním pultem. Vzniká tak videokoláž, kterou autor reaguje na momentální podněty. Zpočátku se jednalo o experiment, který se později přetavil v respektovaný projekt, jenž znovu rozkrývá, předčasně zatracené techniky videoartu.\n\nV jeho tvorbě je patrná touha po prožitku. Na jeho jednotlivá díla a činy nelze nahlížet v jednotlivostech. Ve svém celku cítíme, že Roman Týc používá svoji osobu jako nástroj pro zkoumání sociálního prostoru. Hledá onen „veřejný prostor“ a snaží se najít jeho hranice. Je přesvědčen, že veřejný prostor neexistuje, a proto sobě vlastním, invazivním způsobem vniká tam, kde mu příležitost umožní prezentovat své myšlenky a postoje, čímž se automaticky dostává do konfliktu se zákonem.\n\nPoprvé na sebe výrazně upozornil při povodních v roce 2002, když na kusu dřeva proplouval Prahou. Nakonec byl přinucen záchranářem opustil své plavidlo za Karlovým mostem. Tento svůj zážitek zpracoval v krátkém poetickém filmu \"Já řeka\". V tomto období vytvořil i několik dalších krátkých filmů a videoinstalací.\n\nDalší mediálně sledovanou kauzou byla „hra“ Seber policajtovi čepici (Cap Cop Cup). Vytvořil v ní jakási pravidla pro hru, jejímž cílem bylo vzít policistům co největší množství čepic. Pravidla a videozáznamy „hraní“ této „hry“ zveřejnil na internetu. Později uvedl, že byl při svých „sportovních“ výkonech sponzorován firmou \"Nike\", za což sklidil kritiku aktivistických umělců.\n\nV rámci akce CowParade byla od května do září 2004 na náměstí Kinských umístěna jeho sklolaminátová kráva „Romeo 23“ v khaki barvě s rudou pěticípou hvězdou a číslem 23, napodobující označení bývalého památníku s tankem číslo 23, který v roce 1991 přetřel narůžovo David Černý. Byla kritizována jako neuctivá k památce padlých osvoboditelů Československa. 8. června, den před plánovaným happeningem, kdy měla být přemalována narůžovo, dvojice studentů a absolvent FA ČVUT na protest vysekala lešenářskou trubkou z jejího pravého boku hvězdu a většinu čísla. Později na ni vylepili své vysvětlující prohlášení a oslovili dopisem také prezidenta Klause, který jim v odpovědi vyjádřil pochopení. Na dobročinné dražbě po skončení projektu krávu koupili poslanci Jan Mládek (ČSSD) a Jiří Dolejš (KSČM), díky čemuž pořádající agentura stáhla svůj požadavek na náhradu škody.\n\nV padesáti semaforech pro chodce v Praze pozměnil 8. dubna 2007 „poslušné“ siluety panáčků za siluety připodobňující lidi v nečekaných situacích. Chodci mohli vidět namísto stojících panáčků, panáčka čůrajícího, kakajícího, pít z láhve, ležícího, opřeného, sedícího, se psem, s pistolí u hlavy, oběšeného, o berlích bez nohy, i maminku s dítětem.\n\nTato kauza byla nejdříve „nedošetřena“, ale později se „svezla“ s policejním vyšetřováním „atomového výbuchu ve vysílání \"České televize\"“. K soudu byl předvolán člen skupiny \"Ztohoven\" vystupující pod jménem David Brudňák, který zde byl obviněn v kauze „semafory“ z poškozování cizí věci. David Brudňák soudu sdělil: „Moje vazba na Romana Týce je silná. Ale ne tak, aby docházelo k záměně osob, protože naše fyziognomie je zcela odlišná.“ a dále využil práva nevypovídat. Soud (soudce Tomáš Hájek) přikázal Davidu Brudňákovi uhradit částku 142 000 Kč (z toho 82 000 Kč náhrada škody a 60 000 Kč peněžitý trest) nebo alternativní trest, měsíc odnětí svobody. Tentýž večer v pořadu ČT24 David Brudňák řekl, že vězení je pro něj přijatelnější trest než neúměrně vysoký finanční postih. Údajně byl obžalován též z poškozování a ohrožování provozu obecně prospěšného zařízení, za což však odsouzen nebyl. Začátkem prosince 2011 Obvodní soud pro Prahu 7 konstatoval, že David Hons nezaplatil a odmítá zaplatit peněžitý trest 60 000 Kč uložený mu před třemi lety (což Hons též potvrdil v otevřeném dopise, který soudkyni zaslal před začátkem líčení) a proto podléhá měsíčnímu trestu odnětí svobody. Obhájce prohlásil, že proti usnesení podá stížnost. Předchozí rozsudek označil obhájce za nepřiměřený povaze obvinění a formalistický, neberoucí ohled na to, jak byl čin vnímán společností (soudkyně připustila, že veřejnost uměleckou stránku Honsova činu vnímá pozitivně). David Hons ve svém otevřeném dopise, který podepsal jako „občas Roman Týc“, prohlásil, že svůj čin nevnímá jako trestný čin ani jako přestupek, ale jako nezištný projekt, o němž je přesvědčen, že byl na dobu instalace přínosem pro společnost. 24. února 2012 nastoupil Roman Týc k výkonu trestu.\n\nZa úpravu semaforů získal na festivalu Cidewalk cinema ve Vídni v září 2007 první cenu.\n\nIronicky poupravil pomník 17. listopadu 1989 na pražské Národní třídě. Lišta, na které jsou umístěné ruce se symbolem vítězné „viktorky“ se z obou stran protáhla. Nalevo k 17. 11. 1989 přibyl týž den roku 1939 a napravo od původní plastiky 17. 11. 2009, kdy se slavilo dvacáté výročí událostí sametové revoluce. Také prstová symbolika se zmnožila. Nad rokem 1939 ruce hajlují, nad rokem 2009 se tyčí „fuckující“ prostředníčky.\n\n\nV roce 2009 začal Roman Týc spolupracovat se soukromou pražskou galerií Dvorak Sec Contemporary (DSC Gallery), kde v následujících letech uspořádal celkem tři samostatné výstavy. Galerii nejprve zaujalo Týcovo dílo ve veřejném prostoru s názvem \"Není co slavit\", kdy u příležitosti desetiletého výročí událostí listopadu 1989 upravil Pamětní desku 17. listopadu na Národní třídě. K vítězné \"viktorce\" přidal navíc sádrové plastiky „fuckujících“ a „hajlujících“ rukou.        \n\nSamostatná výstava s názvem \"Grave Robber\" proběhla v roce 2011 a ještě v předvečer vernisáže nebylo jasné, zda se skutečně otevře veřejnosti. Týc v rámci této výstavy odprezentoval sérii 28 portrétů z lidského popela. O této skutečnosti ovšem umělec až do poslední chvíle záměrně mlčel. Jednalo se o přebytečný popel z krematoria, který se nevešel do unifikovaného rozměru urny, a tudíž skončil bez jakékoli piety na skládce.                                                                                                         \n\nHlavním námětem výstavy byla diskuse o nezdravém a odcizeném vztahu současné společnosti ke smrti, která se pro ni stává už jen úřední formalitou: „\"Tento projekt byl o vztahu k zesnulým, o funerálních stereotypech, o přežitých rituálech, o pokrytectví, strachu z pravdy a zvrácených hodnotách,\"\" komentoval Týc v rozhovoru pro Lidové noviny.\n\nJedním z vystavených exponátů byl i objekt s názvem \"Neplatiči\", sestavený z úlomků náhrobních kamenů těch, jímž úřady zrušily hroby a zdemolovaly náhrobky, neboť nikdo z rodinných pozůstalých neprodloužil nájem.                                                                                                      \n\nExpozice s námětem smrti byla ale taktéž umělcovou osobní zpovědí o vztahu k jeho matce. Instalaci doplňoval text: „\"Když Vám v šesti letech zemře matka, vy ji vnímáte jako dvou kilovou plechovou urnu, a zbytek života její podobu znáte jen z fotografie, tak jako dítě věříte, že existuje způsob, jak ji z té plechovky osvobodíte…a nejen ji.\"“\n\nDruhá samostatná výstava Romana Týce s názvem \"…jen blbni, zkazíš to všem!\" se konala v roce 2014. Prvotní myšlenka na další komplexní prezentaci tvorby napadla Týce ve věznici, kde si odpykával měsíční trest odnětí svobody za odmítnutí uhrazení peněžitého trestu. Ten mu byl vyměřen v roce 2007 za \"Semafory\", umělecký happening ve veřejném prostoru.Díla prezentovaná na výstavě vycházela z emotivních prožitků Týcova dětství a dospívání, které byly do jisté míry determinovány vztahem k jeho sestře a despotickému otci. Hlavním tématem výstavy byl přirozený vzdor ve vztahu k formálním autoritám a s tím spojené omezování svobody. Diverzní boj proti autoritám, státnímu dohledu či okrajování svobod je ostatně typický nejen pro většinu Týcových děl, ale i projekty skupiny Ztohoven.\nTento přirozený vzdor, který autor pociťoval již jako chlapec, přetavil do několika tematicky samostatných instalací; vstupní výstavní prostor byl např. uzpůsoben plně funkční autodromové dráze, kterou si mohli návštěvníci v prostorách galerie volně vyzkoušet. Zastoupena zde byla i série obrazů vytvořených z pletiv vycházející z prvních zkušeností s vytvářením mezilidských vztahů a vzorců chování; Týc do pletiv vymodeloval otvory – siluety postav, které měly připomínat např. vztah otce a syna, přítomnost smrti nebo osobnost jeho sestry. Zajímavostí je, že pletivo užité k tvorbě těchto děl, autor odcizil ze staveniště tunelu Blanka.\n\nExpozici dále doplňovala kolekce multimediálních objektů připomínající stěny pokojů panelového domu. Součástí těchto stěn byly dveře do jednotlivých pokojů, skrze jejichž skleněné průzory si mohl divák jako tichým pozorovatelem domýšlet, co se za nimi asi odehrává. \n\nTřetí výstava se konala v roce 2017 a uzavírala pomyslnou trilogii výstav, kde se autor dotýká citlivých životních témat a mnohdy velmi komplikovaných vztahů ke své rodině.\n\nJejím hlavním námětem se stal životní příběh Týcova dědečka. Poté, co se Týc dozvěděl, že jeho dědeček byl členem revolučních gard v Jalůvčí na Děčínsku, se do tohoto kraje začal navracet. Na bílou desku zde nainstaloval 6 revolverů a pod ně dětským rukopisem napsal: \"„...a tvůj děda na zahradě zahrabal co?“\" Jednalo se o dílo, které Týc poprvé představil v roce 2013 v rámci projektu Ukradená galerie v Českém Krumlově. Po této performanci pak s místními obyvateli a hledači kovu začal pátrat po minulosti zdejšího kraje, která se před námi „uzavřela v zemi“ – od toho i název výstavy Im Boden. \n\nPrávě největší exponát s názvem \"Im Boden\" reprezentovala hluboká jáma v přízemí galerie s horou zeminy kolem. Hlína užitá v exponátech pocházela z míst neoficiálních masových hrobů, jejíž součástí byly de facto makromolekuly zetlelých těl padlých, ale i úlomky historických předmětů, které Týc hledal a posléze použil k tvorbě některých děl. \n\nSoučástí expozice byla i série obrazů s názvem Jepice. Těla jepic byla vytvořena z okřídlených kulek, jež Týc našel v místech popraviště v pražských Kobylisích. Pravděpodobnost, že některá z oněch kulek zabíjela, se blíží jistotě.\n\nDíla \"Hlavy\" a \"Zrůdy\" byla vytvořena z vysušených vepřových žaludků – surového zvířecího materiálu, který Týce nejvíce fascinoval: \"„...dokonce jsem jim dal identifikační známky vykopané ze země. Začal jsem jim zjednodušeně říkat zrůdy. Je v nich symbolika nažranýho žaludku, protože obě strany toho sporu se přece chtěly navzájem vyžrat,\"\" popisoval Týc. Identifikační známky, kterými byla jednotlivá díla z této série označena, nesla symbol nažraných žaludků. \"„Výstavou nechci nikoho obviňovat ani hájit. Výstava je pouze soubor objektů, odkazujících více k atmosféře než k činům, i když materiál použitý, býval mnohdy přímým účastníkem řetězu bezpráví, odplaty, křivd a neštěstí, jejichž důsledky si jako společnost neseme v sobě dodnes,“\" komentoval téma výstavy Roman Týc.\n\n\n\n\n\n"}
{"id": "396484", "url": "https://cs.wikipedia.org/wiki?curid=396484", "title": "Příbram (meteorit)", "text": "Příbram (meteorit)\n\nMeteorit Příbram byl první meteorit na světě, který byl nalezen na základě snímků zaznamenávajících jeho dráhu v atmosféře. Byl zachycen na fotografiích bolidových kamer v Astronomickém ústavu v Ondřejově. Hlavní zásluhu na vývoji těchto kamer a výpočtu dráhy bolidu má Zdeněk Ceplecha.\n\nObjev úlomků výrazně posílil prestiž českého výzkumu meteorů ve světě a stal se impulzem k dalšímu rozvoji meteorické astronomie v Československu a později v České republice.\n\nDne 7. dubna 1959 proletěl v 20:30.20 místního času (19:30.20 UTC) nad územím tehdejšího Československa velmi jasný bolid. Jeho let byl zaznamenán bolidovými kamerami na Ondřejově a v Prčici. Tyto bolidové kamery vyvíjel v Astronomickém ústavu v Ondřejově od roku 1951 Zdeněk Ceplecha pod vedením Vladimíra Gutha (1905–1980). Původně měly sloužit spíše ke studiu vlastností atmosféry ve velkých výškách.\n\nZdeněk Ceplecha však dříve jako výborný matematik navrhl metodu, jak ze světelné dráhy na snímku vypočítat jak dráhu meteoru v atmosféře, tak i dráhu původního tělesa – meteoroidu – ve sluneční soustavě. Proto se po vyhodnocení snímků podařilo již po týdnu vypočítat hlavní parametry dráhy a odhadnout oblast dopadu (řešení integrálních rovnic se přitom tehdy provádělo pouze na mechanických kalkulačkách s nebo elektrickým pohonem).\n\nDíky přesnému pozorování a výpočtu jeho dráhy bylo možné odhadnout hmotnost při jeho vstupu do zemské atmosféry na 1300 kg, konečnou hmotnost před rozštěpením na 53 kg, počáteční rychlost na 21 km/s a výšku před rozpadem na 12 km.\n\nNa základě předpovězeného místa dopadu východně od Příbrami byly z původního tělesa nalezeny celkem 4 kusy nazvané podle vesnic poblíž nálezu: \n\nTyto meteority jsou nyní vystaveny v Národním muzeu v Praze.\n\nNa základě jejich složení bylo určeno, že šlo o chondrit typu H5, tedy se zvýšeným obsahem železa a menšími chondrulemi (typickými kulovitými granulemi složenými především z olivínu a pyroxenu).\n\nŠlo o první případ na světě, kdy se podařilo z meteorických snímků vypočítat dráhu meteoru v atmosféře. Podařilo se také poprvé na světě prokázat původ meteoritu v hlavním pásu planetek.\n\nToto prvenství přispělo k prestiži českého výzkumu meteorů (v roce 1967 byl Zdeněk Ceplecha zvolen předsedou komise pro meteory Mezinárodní astronomické unie) a k tomu, že v meteorické astronomii je česká věda na špičce světového výzkumu.\n\n"}
{"id": "396487", "url": "https://cs.wikipedia.org/wiki?curid=396487", "title": "Amonifikace", "text": "Amonifikace\n\nAmonifikace je proces, při kterém dusík vázaný v organických látkách (např. v bílkovinách obsažených např. v exkrementech, a nebo v močovině obsažené v moči živočichů) je mineralizován chemotrofními bakteriemi na amoniak. Je to součást koloběhu dusíku.\n\n"}
{"id": "396489", "url": "https://cs.wikipedia.org/wiki?curid=396489", "title": "Hosté Večeře Páně", "text": "Hosté Večeře Páně\n\nHosté Večeře Páně (ve švédském originále Nattvardsgästerna) je název autorského existenciálně laděného filmu režiséra Ingmara Bergmana z roku 1963. Drama rozebírá melancholické stavy vyvolané neschopností nalezení a naplňování smyslu a hodnoty života, vnitřní vyčerpání a prázdnotu, prožíváním skrytosti Boha atd., které jsou umocňovány depresivní roční dobou (odtud anglický název Zimní světlo). Detailní rozsáhlé zobrazování liturgie Švédské státní církve naznačuje, že sama institucionalizovaná víra není schopna zajistit vědomí Boží přítomnost a ani nedává sílu snášet nejistotu lidské existence. Bergman se rovněž zabývá partnerskými vztahy, což je ostatně jedno z hlavních témat jeho tvorby (\"Hodina vlků\", \"Náruživost\", \"Scény z manželského života\"…).\n\nLogika dynamiky těchto vztahů se zde podřizuje tezi, že:\n\n\nKarin Persson (Gunnel Lindblom) se po skončení bohoslužby obrátí na faráře Tomase Ericssona (Gunnar Björnstrand) s prosbou o duchovní konzultaci pro svého manžela Jonase (Max von Sydow), který je rozhodnut skoncovat se životem. Přes odpor Kariina manžela nakonec k této konzultaci dochází. Navzdory Jonasově neochotě a nedůvěře z komunikace vyplývá, že prochází hlubokou vnitřní krizí. Farář místo duchovní útěchy se Jonasovi svěří, že prožívá obdobnou krizi, a že ztrácí víru v Boha. Krátce po této neúspěšné intervenci Jonas sebevraždu úspěšně dokoná. Tím se ještě více prohloubí Tomasova úzkost a sebepochybnosti. Po celou dobu farářova přítelkyně Märta Lundberg (Ingrid Thulin) intenzivně usiluje o jeho citové vzplanutí. Tomas je však beznadějně ponořen do svých problémů. Ač byl již dříve ženatý, nyní již není schopen navazovat skutečné mezilidské vztahy, a na návrhy Märty reaguje podrážděně. Nakonec trpělivou Märtu výslovně odmítne. Přes nezájem farníků dál Tomas svědomitě vykonává své pracovní povinnosti. Podrobně zobrazená mše na konci filmu se vzhledem ke kontextu jeví již jako pouhý formalismus.\nBergmanova díla z let 1962 a 1963 (\"Hosté Večeře Páně\" a \"Mlčení\") představují přelom v jeho tvorbě. Hosté večeře páně měly značný vliv na vývoj světové kinematografie. Například, režisér Andrej Tarkovskij se zjevně tímto filmem často inspiroval (naprosto evidentní v \"Oběti\").\n"}
{"id": "396497", "url": "https://cs.wikipedia.org/wiki?curid=396497", "title": "Jean-Claude Scherrer", "text": "Jean-Claude Scherrer\n\nJean-Claude Scherrer (* 20. července 1978, v Uznachu, Švýcarsko) je současný švýcarský profesionální tenista.Ve své dosavadní kariéře zatím nevyhrál na okruhu ATP žádný turnaj.\n\n"}
{"id": "396498", "url": "https://cs.wikipedia.org/wiki?curid=396498", "title": "HMS Exeter (68)", "text": "HMS Exeter (68)\n\nHMS Exeter byl těžký křižník Royal Navy z období druhé světové války. Jednalo se o druhou a poslední postavenou jednotku třídy \"York\", která byla sama zmenšenou a upravenou verzí těžkých křižníků třídy \"Dorsetshire\". U lodi byla časem zesilována výzbroj menších ráží. Jednohlavňové 102mm kanóny nahradily dvouhlavňové a protiletadlová výzbroj byla do roku 1942 zesílena na 16 kusů 40mm kanónů.\n\nPo vypuknutí války s Německem se \"Exeter\", doprovázený lehkými křižníky HMS \"Ajax\" a HMNZS \"Achilles\", podílel na pronásledování německého těžkého křižníku \"Admiral Graf Spee\". Britský svaz se ním střetl v bitvě u ústí Rio de La Plata. V nerovném souboji byl \"Exeter\" těžce poškozen (například byly vyřazeny všechny tři hlavní dělové věže) a byl déle než rok opravován. Poškození lodi \"Admiral Graf Spee\" však znesnadňovalo možnosti jejího úniku před stahující se smyčkou spojeneckých válečných lodí a proto ji kapitán později raději sám potopil.\n\nNedlouho poté, co byl \"Exeter\" opraven, byl převelen na Dálný východ. Po vstupu Japonska do války se Exeter stal součástí nově vzniklých sil ABDACOM, které se snažili zajistit obranu Nizozemské východní Indie proti japonské invazi.\n\nHladinové lodě japonského císařského námořnictva \"Exeter\" potopily krátce po bitvě v Jávském moři. Křižník byl nejprve 27. února 1942 v bitvě poškozen, když se pak pokusil uniknout z oblasti, byl 1. března 1942 v bitvě u Baweanu potopen japonským svazem složeným z těžkých křižníků \"Nači\", \"Haguro\", \"Mjókó\", \"Ašigara\" a šesti torpédoborců. Britský torpédoborec HMS \"Encounter\" a americký torpédoborec třídy třídy \"Clemson\" USS \"Pope\", doprovázející \"Exeter\" na poslední plavbě, byly také potopeny.\n\nVrak objevil americko–australský tým v roce 2007 v hloubce přibližně 200 stop (~ 61 m) 90 mil (~ 145 km) severně od ostrova Bawean.\n\nV listopadu 2016 informoval The Guardian, že vrak zmizel a zůstala po něm pouze prohlubeň v mořském dně. Pravděpodobně jej nelegálně rozebrali sběrači kovů.\n\n\n"}
{"id": "396499", "url": "https://cs.wikipedia.org/wiki?curid=396499", "title": "30. dynastie", "text": "30. dynastie\n\n30. dynastie byla jedna ze staroegyptských královských dynastií řazených egyptology do historického období označovaného jako Pozdní doba. Vládla v letech 380–343 př.Kr. Je považována, podle Manehtova řazení, za poslední egyptskou dynastií, i když v historických souvislostech to neodpovídá vývoji populačních invazí do Egypta z Lybie, zemí Levanty a v neposlední řadě také Nubie od konce ramessovské 20. dynastie, potažmo 21. dynastie, po vzniku kněžského státu v Thebách v Třetí přechodné době.\n\nVliv invazních populací do Egypta, zejména do úrodné delty Nilu, se prosadil jak ve vládnoucích strukturách, tak i v nejvyšších funkcích egyptských faraonů, jako je 22 -23. Lybijské dynastie, až v 25. dynastii ovládli Egypt králové Nubie. V celé oblasti Levanty docházelo k rozsáhlým mocenským výbojům jmenovitě Assyřanů, následně Peršanů a v konečné fázi Makedonců.\n30. dynastie byla tedy poslední, pocházející z oblasti Horního a Dolního Egyptu, bez specifického určení populačního původu.<br>Peršané ovládli Egypt 525 př.Kr. a perský král Kambýsés přijal atributy faraona. Pět dalších následníků uplatňující svoji vládu v Egyptu, který byl pouze jednou z ovládaných provincií Perské říše, vládli prostřednictvím dosazených úředníků, satrapů. Po ~ 120 letech nadvlády v Egyptě, za Artaxerxése II., kdy již se králové Peršanů potýkali z řadou povstání v četných částech říše a také vlastními rozbroji ve vládnoucí dynastii, o nástupnictví, docházelo k oslabovaní vnitřcích struktur, takže se při rebelii v Egyptu sajskému princi Amenardisovi podařilo ovládnout Egypt se sídlem v Sais v roce 404 př. Kr.\nPo asi šesti letech vlády byl svržen, a usmrcen následníkem Nefaarudžem I.\n\nTři zmíněné egyptské dynastie, které vládly v mezidobí dočasně oslabené perské nadvlády v letech ~ 404- 343 př. Kr. tvoří v chronologické posloupnosti, v historickém kontextu, jeden celek propojený nezřetelnou rodovou posloupností. Bylo jejich snahou obnovit egyptskou tradici a obnovit prosperitu společnosti. Jejich snažení ukončila porážka u Pelusia Artaxexésem III. 343 př. Kr. Vnější podmínky dané rozbroji v celé oblasti Levanty, upadajícího vlivu Perské říše a vnitřního rozkladu správních - provincionálních struktur Egyptu, vedly ke kolapsu společnosti a porážce Peršanů v bitvě u Issus v 333, od kdy nastoupila vláda Makedonců pod vedením Alexandra Velkého.\n\n"}
{"id": "396500", "url": "https://cs.wikipedia.org/wiki?curid=396500", "title": "Turritopsis nutricula", "text": "Turritopsis nutricula\n\nTurritopsis nutricula je nezmarovitý polypovec pocházející z Karibiku, ale šířící se po oceánech celého světa. V životním cyklu se střídá stadium polypa a medúzy (což je pro většinu žahavců typické). Je však jedinečná tím, že i ve stadiu pohlavní dospělosti (ve stavu dospělé medúzy) se dokáže náhle změnit zpět na stadium pohlavně nedospělého polypa. To by teoreticky mohlo pokračovat donekonečna, a proto je popisován tento druh jako „nesmrtelný“.\n\n"}
{"id": "396507", "url": "https://cs.wikipedia.org/wiki?curid=396507", "title": "29. dynastie", "text": "29. dynastie\n\n29. dynastie byla jedna ze staroegyptských královských dynastií řazených egyptology do historického období označovaného jako Pozdní doba. Vládla v letech 399–380 př. n. l.\n\nNefaarudž I. byl generál z města Džedet, který se v roce 399 př. n. l. vzbouřil, popravil faraona Amenardise z 28. dynastie a založil tuto 29. dynastii. Nechal se korunovat faraonem a přesunul hlavní město do svého rodného Džedetu. Po jeho smrti roku 393 př. n. l. začal boj o trůn mezi Pašerimutem a Hakorem. \n\nPodle jedné teorie nastoupil Pašerimut a po roce jej sesadil Hakor, podle jiné legitimně po Nefaarudžovi I. nastoupil Hakor a po roce jej sesadil a trůnu se ujal Pašerimut. Po dalším roce se pak podařilo Hakorovi získat trůn zpět a vládl do roku 380 př. n. l. předstíraje, že k mezeře nikdy nedošlo a svoji vládu počítal od své první korunovace od roku 392 př. n. l. V tomto boji mohl být zapojen i nejistý (možný faraon) Muthis, o kterém se neví skoro nic.\n\nPo Hakorově smrti roku 380 př. n. l. nastupuje Nefaarudž II., který však vládne pouze čtyři měsíce, než jej sesadí budoucí faraon a zakladatel 30. dynastie Nachtnebef. \n\n\n"}
{"id": "396510", "url": "https://cs.wikipedia.org/wiki?curid=396510", "title": "HMS York (90)", "text": "HMS York (90)\n\nHMS York byl těžký křižník Royal Navy stejnojmenné třídy z období druhé světové války. Oba postavené křižníky této třídy byly zmenšenou a upravenou verzí těžkých křižníků třídy Dorsetshire. \"York\" se dal od sesterského \"Exeteru\" podle palubní nástavby staršího typu, zatímco u \"Exeteru\" již byl použit její modernější design.\n\nKřižník se v roce 1940 účastnil neúspěšné obrany Norska a poté pomáhal s evakuací spojeneckých vojáků z přístavu Namsos. Poté operoval ve Středomoří. \"York\" byl 26. března v zátoce Suda na Krétě vážně poškozen italskými výbušnými čluny. Loď dosedla na mělké dno a jelikož nebylo v britských silách ji zachránit, do 22. května ji zneškodnili britské demoliční čety. Po válce byla sešrotována.\n\n\n"}
{"id": "396512", "url": "https://cs.wikipedia.org/wiki?curid=396512", "title": "Kvantová pěna", "text": "Kvantová pěna\n\nKvantová pěna je koncept kvantové mechaniky navržený v roce 1955 americkým fyzikem Johnem Wheelerem. Popisuje turbulentní chování časoprostoru na subatomární úrovni v řádech Planckovy délky, které se dostává do rozporu s Einsteinovou obecnou teorií relativity.\n\n"}
{"id": "396517", "url": "https://cs.wikipedia.org/wiki?curid=396517", "title": "Marcel Granollers", "text": "Marcel Granollers\n\nMarcel Granollers Pujol (* 12. dubna 1986 Barcelona) je španělský profesionální tenista, který ve své dosavadní kariéře na okruhu ATP Tour vyhrál čtyři turnaje ve dvouhře a dvacet ve čtyřhře. Na challengerech ATP a okruhu Futures získal třináct singlových a třicet jedna deblových titulů. Spolu s Marcem Lópezem zvítězil ve čtyřhře Turnaje mistrů 2012. \n\nNa žebříčku ATP byl ve dvouhře nejvýše klasifikován v červenci 2012 na 19. místě a ve čtyřhře pak v únoru 2014 na 4. místě. Trénuje ho Joan Balcells. Dříve tuto roli plnil Fernando Vicente.\n\nNa nejvyšší grandslamové úrovni se ve dvouhře nejdále probojoval do osmifinále US Open 2013, které si také třikrát zahrál na French Open. V mužské čtyřhře odešel jako poražený finalista z French Open 2014, US Open 2014 a 2019. Zahrál si také semifinále na US Open 2010 a 2012 a Australian Open 2013.\n\nPremiérový titul na okruhu ATP získal v dubnu 2008 na houstonském mistrovství Spojených států amerických na antuce, kde ve finále porazil Jamese Blakea. Ve čtyřhře si do začátku sezóny 2013 připsal dvě vítězství na turnajích kategorie ATP Tour Masters 1000, když během sezóny 2012 vyhrál s Marcem Lópezem římský Internazionali BNL d'Italia a v srpnu také torontské Canada Masters.\n\nVe španělském daviscupovém týmu debutoval v roce 2010 utkáním 1. kola Světové skupiny proti Švýcarsku, v němž vyhrál s Tommy Robredem čtyřhru. Do listopadu 2019 v soutěži nastoupil k osmi mezistátním utkáním s bilancí 2–1 ve dvouhře a 3–5 ve čtyřhře.\n\nŠpanělsko reprezentoval na londýnských Hrách XXX. olympiády, kde do dvouhry nenastoupil díky redukci čtyř hráčů na jednu zemi. Jako 22. hráč žebříčku byl pátým a prvním nehrajícím Španělem. V soutěži čtyřhry prohráli spolu s Marcem Lópezem v úvodním kole se zkušenou izraelskou dvojicí Jonatan Erlich a Andy Ram startující na divokou kartu.\n\n"}
{"id": "396518", "url": "https://cs.wikipedia.org/wiki?curid=396518", "title": "ISTJ", "text": "ISTJ\n\nISTJ (Introversion, Sensing, Thinking, Judgment) je jeden z šestnácti osobnostních typů podle MBTI. Je označován jako Introvertní smyslový typ usuzující s převahou myšlení.\n\nBývají vážní, tiší, úspěchu dosahují soustředěným úsilím a pečlivostí. Dále praktičtí, spořádaní, realističtí, logičtí a spolehliví. Pečují o to, aby všichni věděli, co mají dělat. Berou na sebe odpovědnost. Sami se rozhodují, čeho chtějí dosáhnout, a vytrvale k tomuto cíli směřují, bez ohledu na protesty či pokusy na odvedení jejich pozornosti. Svůj vnější život žijí více myšlením, vnitřní více smysly.\n\nSprávci se uplatní všude tam, kde je vyžadována svědomitost a odpovědnost. Jsou uzavření a neradi se svěřují. Dávají přednost ověřeným postupům a velmi neradi riskují. Často dosahují nadprůměrných úspěchů ve škole a snadno získávají akademické hodnosti.\n\nSprávce má vždy přehled o systémech, společnostech a hierarchiích okolo něj. Rychle odhadne, co je podle aktuálně platného systému správný postup a co naopak ne. Rebelii jakéhokoliv druhu považují za špatný nápad. Pokud chce systém změnit, vyhledá klíčové role a do těch se snaží kariérním postupem dostat, což se mu dříve nebo později podaří. Na to, aby se dostal společensky tam, kam chce, nelituje času a námahy. Prohřešky proti pravidlům netoleruje a rád se drží nejrůznějších návodů, příruček a schémat.\n\nLidé tohoto typu se mohou zdát někdy až příliš uzavření a strnulí, ale jejich okolí se na ně může vždy spolehnout. Jsou z nich skvělí správci, úředníci, inženýři, inspektoři nebo účetní. V práci jsou efektivní a výkonní. Jejich sklon dodržovat postupy a měnit je jen pozvolna však okolí často chápe jako byrokracii.\n\n\n"}
{"id": "396520", "url": "https://cs.wikipedia.org/wiki?curid=396520", "title": "Třída York", "text": "Třída York\n\nTřída York byla těžkých křižníků Royal Navy bojujících v druhé světové válce. Oba postavené křižníky této třídy byly zmenšenou a upravenou verzí těžkých křižníků třídy Dorsetshire. \"York\" se dal od sesterského \"Exeteru\" odlišit podle palubní nástavby staršího typu, která měla mírně archaický vzhled, zatímco u \"Exeteru\" již byl použit její modernější design. Obě lodi čekalo za války pestré bojové nasazení a také zničení.\n\n\"Exeter\", doprovázený lehkými křižníky HMS \"Ajax\" a HMNZS \"Achilles\", se podílel na pronásledování německého těžkého křižníku Admiral Graf Spee. Britský svaz se ním střetl v bitvě u ústí Rio de La Plata. V nerovném souboji byl \"Exeter\" těžce poškozen (například byly vyřazeny všechny tři hlavní dělové věže) a byl déle než rok opravován. Poškození lodi \"Admiral Graf Spee\" však znesnadňovalo možnosti jejího úniku před stahující se smyčkou spojeneckých válečných lodí a proto ji kapitán později raději sám potopil.\n\n\"York\" byl 26. března v zátoce Suda na Krétě vážně poškozen italskými výbušnými čluny. Loď dosedla na mělké dno a jelikož nebylo v britských silách ji zachránit, do 22. května ji zneškodnili britské demoliční čety.\n\nSesterský \"Exeter\" přežil jen o rok déle. Po vypuknutí války s Japonskem se spoli se zbytkem spojených sil ABDACOM pokoušel o obranu Nizozemské východní Indie proti japonské invazi. Byl však nejprve 27. února 1942 poškozen v bitvy v Jávském moři a při pokusu o únik z oblasti byl 1. března 1942 v průlivu Sunda dostižen a společně s torpédoborci HMS \"Encounter\" a USS \"Pope\" potopen japonským svazem složeným z těžkých křižníků \"Nači\", \"Haguro\", \"Mjókó\", \"Ašigara\" a šesti torpédoborců.\n\n\n"}
{"id": "396528", "url": "https://cs.wikipedia.org/wiki?curid=396528", "title": "Brůdek", "text": "Brůdek\n\nSlovo Brůdek má více významů:\n\n"}
{"id": "396529", "url": "https://cs.wikipedia.org/wiki?curid=396529", "title": "USS Pope (DD-225)", "text": "USS Pope (DD-225)\n\nUSS Pope byl jeden ze 156 postavených amerických čtyřkomínových torpédoborců třídy Clemson. V době vypuknutí války s Japonskem se \"Pope\" pohyboval na Dálném východu a účastnil se neúspěšné obrany Nizozemské východní Indie spojenými silami ABDACOM. Ve dnech 18.-20. února 1942 bojoval v bitvě v Badungském průlivu.\n\nPoté co Japonské císařské námořnictvo na hlavu porazilo spojence v bitvě v Jávském moři, pokusily se zbylé spojenecké lodě uniknout z oblasti. \"Pope\" společně s torpédoborcem HMS \"Encounter\" doprovázely poškozený britský těžký křižník HMS \"Exeter\" při pokusu proniknout Sundským průlivem do Indického oceánu.\n\nDne 1. března 1942 je dostihl japonský svaz složený z těžkých křižníků \"Nači\", \"Haguro\", \"Mjókó\", \"Ašigara\" a několika torpédoborců. Ve střetnutí, které je obvykle nazýváno bitva u Baweanu, byl potopen \"Exeter\" a \"Encounter\". Torpédoborci \"Pope\" se dařilo ještě nějakou dobu unikat, ale nakonec byl nalezen letadly z lehké letadlové lodi \"Rjúdžó\" a po několika vlnách náletů byl potopen.\n\n"}
{"id": "396530", "url": "https://cs.wikipedia.org/wiki?curid=396530", "title": "Svislač", "text": "Svislač\n\nSvislač může znamenat\n\n\n"}
{"id": "396531", "url": "https://cs.wikipedia.org/wiki?curid=396531", "title": "Herculaneum", "text": "Herculaneum\n\nHerculaneum (italsky \"Ercolano\") bylo antické město v Kampánii, které zaniklo, stejně jako Pompeje a Stabiae, při výbuchu Vesuvu 24. srpna roku 79 n. l. Podle legendy jej založil mýtický řecký hrdina Héraklés (latinsky Hercules). Na jeho místě dnes stojí město Ercolano.\n\nPrvní zmínka o městě je z roku 314 př. n. l. (Theofrastos) pod jménem Herakleion. Město založili Řekové, pod jejich vlivem se nalézalo po celé 6 století př. n. l. Herculaneum bylo obehnáno zdí a leželo na ploše 20 ha. Město leželo při silnici, která odpovídala trase budoucí Via Domitiana, z města Neapolis do Pompejí a Stabiae.\n\nV 5. století př. n. l. se město dostalo pod vliv Samnitů. Od roku 307 př. n. l. patřilo Herculaneum do sféry římského vlivu. V okamžiku zániku zde žilo ca 4000 obyvatel. Na rozdíl od Pompejí nešlo v případě Herculanea o město založené na obchodu a řemeslech, bylo spíše sídlem patriciů a vyšší třídy. V roce 63 n. l. bylo město, stejně jako téměř celá Kampánie, zasaženo silným zemětřesením.\n\nPo explozi sopky Vesuv město na rozdíl od Pompejí nepokryl sopečný prach, ale bylo zaplaveno proudem vařícího bahna a sutě, která jej pokryla do výšky 10 - 26 metrů. Pod ní však zůstalo zachováno mnohem více než v nedalekých Pompejích. Znovu bylo objeveno v 18. století díky nálezům kosterních pozůstatků. Archeologické výzkumy zde odhalily množství domů bohatých obyvatel, dvoje lázně, baziliku, několik chrámů a divadlo. Důvod, proč obyvatelé neopustili město a téměř všichni zahynuli, byl podle posledních výzkumů ten, že město zasáhly v noci a velkou rychlostí horké toxické plyny o teplotě 400 až 500 °C (tzv. pyroklastická vlna), jejichž obrovský výron doprovázel o něco později vlastní výbuch sopky (zhruba ve 13 hodin odpoledne), a obyvatelé nestačili utéct.\n\nVrstva bahna zpevněná ještě mohutnými přílivovými vlnami, které město zalily po erupci Vesuvu, ztvrdla za 18 století na kámen, díky čemuž jsou archeologické práce na místě mnohem obtížnější než v blízkých Pompejích, pokrytých vrstvou sopečného prachu a popele. Vrstva bahna nicméně konzervovala materiály, které by se jinak nedochovaly (např. dřevo, 2000 svitků papyru, atd.). Vykopávky probíhaly ve třech hlavních vlnách: první vlna v letech 1738 - 1766, druhá potom v letech 1828 - 1855, při níž byly použity modernější metody, a třetí v letech 1869 - 1875, ta však přinesla pouze mizivé výsledky. Od roku 1927 byly vykopávky obnoveny, pokračují dodnes.\n\nNalezeny byly kosterní pozůstatky zhruba 300 lidí, především u mořského pobřeží v tzv. Domě lodí. Předpokládá se, že většina obyvatel města dokázala včas utéct, ti, kteří zůstali, pravděpodobně u moře čekali na odvoz lodí, pozůstatky ukazují působení teplot okolo 500 °C, která vedla k okamžité smrti a posmrtným frakturám čelisti a zubů.\n\nVstup na archeologické naleziště je dnes z Corsa Ercolano. Za vstupem začíná viadukt, který nabízí výhled na celé archeologické naleziště. Dále návštěvník musí sestoupit do 12 metrů hluboké prohlubně, ve které je možné si antické město prohlédnout. Protože budovy v Herculaneu neponičila jako v Pompejích tlaková vlna, mnohde se zachovalo i druhé podlaží. V některých domech se dochovaly i původní střešní tašky, nábytek a věci osobní potřeby. Stranou hlavního areálu leží divadlo, které mohlo pojmout až 2 000 diváků. Odkrývání divadla postupuje velmi pomalu, leží totiž 26 metrů pod úrovní terénu.\n\nDům koster - pojmenovaný podle kosterních pozůstatků, které zde byly nalezeny. Budova má zastřešené atrium, klenutou kreslírnu a na zdech malby se zahradní tematikou.\n\nDům s mozaikovým atriem - tvoří jej dvě budovy a pojmenovaný je podle čtvercové mozaiky, která pokrývá podlahu atria. Dochovaly se v něm zbytky dřevěného portika.\n\nSamnitský dům - pochází ze samnitské éry v druhém století n. l. Přízemí sestává z haly zdobené nepravým mramorem a sloupové galerie. Freska znázorňuje únos Europy.\n\nMěstské lázně - postavené v roce 10 n. l. Byly rozděleny do mužské a ženské sekce. Mužská sekce je větší a bohatěji zdobená, nalezneme v ní i tělocvičnu, ženská sekce je sice menší, zato lépe dochovaná.\n\nPriapova vila - teprve nedávno odhalená vila, zdobená freskami a mozaikami. Nachází se v ní kostra koně.\n\nDům s drahokamem - nazvaný podle nálezu kameje z Claudiovy doby.\n\nDům s laní - postavený mezi lety 48 -68 n.l. je nejelegantnějším domem v Herkulaneu. Zdi atria jsou zdobeny mramorem, stejně jako podlahy. V domě byla nalezena socha \"Laň napadená psy\". V zahradě se nachází freska zobrazující Kupida při hře.\n\nPředměstské lázně - nejlépe dochované antické lázně z druhé poloviny 1. století n. l.\n\nTrellisův dům - typický příklad domu,který sloužil pro levné ubytování více rodin. Dochovaly se v něm dřevěné laťové podlahy a zdobené omítky.\n\nVila papyrů - Objevená byla během vykopávek v letech 1738 - 1766, nalezena v ní byla knihovna s papyrovými svitky, jejichž hlavním tématem jsou filosofická pojednání. Svitky jsou dnes k vidění v Národní knihovně v Neapoli. Vstup do vily je zdobený kolonádou vedoucí k moři. za ní se nachází atrium s 11 soškami. V zahradě bylo nalezeno několik bronzových soch, dnes umístěných v Archeologickém muzeu v Neapoli.\n\nFórum - dochovaly se z něj pouze stopy, nachází se na severním okraji vykopávek. Na jeho levé straně stojí zbytky portika baziliky, za ním lze vidět zbytky vítězného oblouku.\n\n\n"}
{"id": "396532", "url": "https://cs.wikipedia.org/wiki?curid=396532", "title": "Sophia Jaffé", "text": "Sophia Jaffé\n\nSophia Jaffé (* 1980) je německá houslistka.\n\nPoprvé vystoupila v sedmi letech v sále Berlínských filharmoniků s klavírním doprovodem Gerda Albrechta. V roce 1994 získala první cenu v celoněmecké soutěži \"Jugend Musiziert\". V letech 1995–1998 studovala u prof. Hermana Krebberse v Amsterdamu. V roce 1998 začala navštěvovat Berlínskou hudební akademii Hannse Eislera, kde studovala u prof. Stephana Picarda. Od roku 2006 vyučuje hru na housle na Berlínské hudební akademii Hannse Eislera.\n\n"}
{"id": "396536", "url": "https://cs.wikipedia.org/wiki?curid=396536", "title": "Mundo de Cristal", "text": "Mundo de Cristal\n\nMundo de Cristal je druhé album mexické zpěvačky Thalíe. Vyšlo u mexického hudebního vydavatelství Fonovisa v roce 1991.\n\n\n"}
{"id": "396538", "url": "https://cs.wikipedia.org/wiki?curid=396538", "title": "Svislač (přítok Němenu)", "text": "Svislač (přítok Němenu)\n\nSvislač ( , , ) je řeka v Hrodenské oblasti v Bělorusku a částečně na hranici s Podleským vojvodstvím v Polsku. Je 137 km dlouhá. Povodí má rozlohu 1750 km².\n\nPramení na Vaŭkavyské vrchovině. Ústí zleva do Němenu.\n\nZdrojem vody jsou především sněhové srážky. Průměrný průtok vody ve vzdálenosti 12 km od ústí činí 7,6 m³/s. Nejvyšších vodních stavů dosahuje od února do dubna a na podzim dochází k povodních způsobeným dešti.\n\nNa dolním toku je využívaná k zisku vodní energie (vodní elektrárna).\n"}
{"id": "396539", "url": "https://cs.wikipedia.org/wiki?curid=396539", "title": "Alter Bridge", "text": "Alter Bridge\n\nAlter Bridge je americká rocková skupina, založená roku 2004 v Orlandu na Floridě, USA. Jejími členy jsou tři členové kapely Creed Mark Tremonti (sólová kytara, zpěv), Brian Marshall (basová kytara), Scott „Flip“ Phillips (bicí), a Myles Kennedy (sólový zpěv, kytara), bývalý člen kapely The Mayfield Four.\nKapela je pojmenovaná po malém mostu na Alter Road v Detroitu, nedaleko Tremontiho rodného domu, který je vyobrazen na debutovém albu skupiny „One Day Remains“. Most vedl ke „špatné části“ města a děti měly zakázáno tuto nepsanou hranici překročit - viděly tedy ve druhém konci mostu cosi neznámého. Proto podle Tremontiho symbolizuje název skupiny krok do neznáma, začátek nových událostí.\nAlter Bridge vydali pět studiových alb, dvě live DVD a osm singlů. Jejich první album „One Day Remains\" vydali v srpnu 2004, následovalo druhé s názvem „Blackbird“ v říjnu 2007, třetí „AB III“ bylo vydáno v říjnu 2010, v roce 2013 vyšlo album Fortress a 2016 pak The Last Hero.\n\nKoncem roku 2003 ukončila činnost kapela Creed kvůli rozporům Tremontiho a Phillipse se zpěvákem Scottem Stappem. Následoval oficiální rozpad kapely v roce 2004. Tremonti s Phillipsem se ještě v roce 2003 spojili s baskytaristou Brianem Marshallem, který Creed opustil již mnohem dříve, a jako zpěváka oslovili Mylese Kennedyho, jehož znali z dřívějška jako frontmana kapely The Mayfield Four, která předskakovala kapele Creed na turné v roce 1998. \nAlter Bridge datuje oficiální vznik k 1. 1. 2004.\n\nAlter Bridge vydali svoje první album „One Day Remains“ 10. 8. 2004 pod vedením producenta Bena Grosse z Wind-Up Records. Zároveň vyšel i první singl „Open Your Eyes“, který byl následován dalšími dvěma, „Find The Real“ a „Broken Wings“. Alter Bridge také vydali instrumentální skladbu jménem „Ahavo Rabo Taco Salad“ v roce 2005 pro magazín Total Guitar. \nAlbum „One Day Remains“, které bylo oceněno zlatem od RIAA (Americká asociace nahrávacího průmyslu), bylo v podstatě hotové už když se Kennedy ke skupině připojil. Veškerou hudbu zkomponoval Tremonti, ke které také napsal většinu textů. Nakonec se Kennedy podílel jako spoluautor na textech zhruba poloviny zbývajících písní. Nepodílel se ani jako kytarista na nahrávání desky, tento part převzal až později v několika písních při turné, které kapela zahájila 14. září 2004.\n\nPo skončení poslední části turné k „One Day Remains“ uprostřed roku 2006, začali Alter Bridge nahrávat svoje druhé album. Kvůli tlaku jejich vydavatelství Wind-Up Records na obnovení Creed nakonec spolupráci s tímto vydavatelstvím ukončili. Na vydání další desky se dohodli s Universal Republic Records a producentem Michaelem „Elvis“ Baskettem. Dne 9. 10. 2007 vychází jejich druhé album „Blackbird“. První singl tohoto alba „Rise Today“ byl vydán 30. 7. 2007 a druhý, „Watch Over You“ 2. 1. 2008. Třetím singlem, i když jen pro Velkou Británii, se stal „Ties That Bind“.\nPo krátkém působení na rockových rádiích byla píseň „Watch Over You“ koncem dubna uvolněna i do popových rádií a stala se prvním songem od Alter Bridge hraným jak na rockových tak i popových stanicích. Píseň „Before Tomorrow Comes“ byla annoncována jako třetí (respektive čtvrtý) singl 1. 4. 2008 a hrát v rádiu ji začali později téhož měsíce. Tato píseň spolu s „Find The Real“ jsou jediné dva singly, ke kterým nebyl natočen oficiální videoklip.\nVideoklip k písni „Watch Over You“ vyšel v září 2008. Další verze videa se scénami z amerického TV pořadu „Celebrity Rehab with Dr. Drew“ - odvykací kliniky pro celebrity přišla vzápětí a byla použita jako promo k jedné ze sérií pořadu. Existuje i třetí verze této písně Alter Bridge feat. Cristina Scabbia nazvaná „Watch Over You Duet“. \nAlter Bridge také vyjeli na světové tour včetně Nového Zélandu, Austrálie a Evropy, které skončilo v prosinci 2008. Při koncertě v Amsterdamu v Heineken Music Hall dne 7. prosince 2008 natočila kapela svoje první live DVD nazvané „Live from Amsterdam\".\n\nPoté, co se po většinu roku 2009 zabývali psaním nových písní, začali Alter Bridge nahrávat svoje třetí album (pracovně nazvané AB III) v únoru 2010 a finální podoba písní byla dokončena v květnu 2010. Po vydání prvního singlu „Isolation“ dne 26. 9. 2010 (UK) bylo album, již s oficiálním názvem „AB III“, vydáno jako první v Německu a Austrálii dne 8.10. 2010, a to pod křídly nového vydavatelství Roadrunner Records, se kterým kapela podepsala smlouvu nedlouho předtím. Pod stejným labelem vyšlo i ve zbytku Evropy dne 11. 10. 2010. V USA bylo vydáno až dne 9. 11. 2010 ve vlastním nákladu kapely ve spolupráci s EMI/Capitol Records. V Japonsku pak vyšlo 24. 11. 2010, také pod Roadrunner Records.\nVideoklip k prvnímu singlu \"Isolation\" měl premiéru 6. prosince 2010.\nAlbum se setkává s nadšenou odezvou a je také celosvětově kladně hodnoceno odborníky.\nKapela bezprostředně po vydání alba v říjnu 2010 zahájila turné, které zatím zahrnuje Evropu a USA. Koncerty budou s přestávkami pokračovat po celý rok 2011, v mezidobí pak Myles Kennedy vystupuje na Slash Tour. \n\nSlash, se kterým Kennedy v současnosti spolupracuje, se překvapivě objevil na koncertě Alter Bridge ve Stockholmu dne 2.11. 2010 a zahrál si s kapelou v písni “Rise Today”. Kapela také vystoupila na Classic Rock Roll of Honour Awards dne 10. 11. 2010 spolu se Slashem jako zvláštním hostem a s dalšími skupinami mj. AC/DC, Cheap Trick.\n\nRok 2011 kapela zasvětila koncertování jak po USA, tak v Evropě. Na největších evropských festivalech koncem jara, na přelomu srpna a září Carnival Of Madness 2011 Summer North America tour a od konce října do konce listopadu následovala Evropa podruhé. Tato část tour vyvrcholila sérií koncertů v Anglii, které se poprvé v historii kapely konaly ve větších arénách, při posledním z nich (Webley Arena, Londýn, 29. listopadu 2011) se uskutečnilo natáčení v pořadí druhého live DVD. Jeho vydání je anoncováno na březen 2012, ve 3D pak má následovat v létě.\n\nPočátkem roku 2012 Myles Kennedy nahrává CD se Slashem, zatímco Mark Tremonti vydává koncem února své první sólové album. Ve stejnou dobu kapela vyráží do Austrálie, kde se účastní Soundwawe festivalu, mimoto jsou zcela vyprodány tři ohlášené headline koncerty. Po zbytek roku - až na vydání DVD z Wembley - má skupina pauzu, protože Myles Kennedy absolvuje tour se Slashem a pro ostatní tři členy je rok 2012 ve znamení kapely Creed.\n\nŽánrově bývá hudba kapely zařazována nejčastěji do stylů hard rock, alternativní metal, progresivní metal a post-grunge. Podle zpěváka Mylese Kennedyho jsou ovlivněni „bluesovými prvky, které přišly do USA na začátku minulého století a vším, co následovalo až po moderní metal.“ Členové kapely uvádějí jako hlavní vlivy Led Zeppelin, Metallicu, Scorpions, Soundgarden, Jeffa Buckleyho, Rush, Dream Theater, Lamb of God, Pink Floyd, Tool, Roberta Johnsona, The Beatles a Guns N' Roses. Hudba Alter Bridge bývá charakterizována jako tvrdá, ale melodická. Nicméně s třetím albem „AB III“ se jejich styl mírně posunul díky propracovanému a progresivnímu zvuku a temným textům. Album \"Fortress\", které bylo avizováno jako \"unexpected and high energy record\" naplnilo zcela očekávání a podle kritik i odezvy při Evropské tour posunulo Alter Bridge do zcela jiného levelu.\n\nVětšina textů je dílem Mylese Kennedyho, ačkoliv Tremonti napsal nebo se spolupodílel na převážné většině textů na prvním albu „One Day Remains“. Tyto texty se často dotýkají temných témat jako je smrt („In Loving Memory“, „Blackbird“, „Wonderful Life“) nebo závislost („Burn It Down“, „Buried Alive“, „Watch Over You“). Ačkoliv jejich první dvě alba jsou víceméně pozitivní, s tématy naděje a vytrvalosti tváří v tvář neštěstí, na jejich třetím, volném koncepčním albu „AB III“, jehož texty jsou opět drtivou většinou dílem Kennedyho, vidíme jistý odklon. Jsou výrazně temnější a pojednávají převážně o bezvýchodnosti, beznaději, vnitřním zápase člověka s démony a touhou znovu uvěřit v lásku, v přátelství, v život, ve vyšší moc. Jak Kennedy uvádí, popisují pocity a myšlenky člověka, který zjišťuje, že vše, co považoval za absolutní pravdu, nemusí existovat.\n\nMyles Kennedy ztvárnil menší roli rockového fanouška jménem „Thor“ ve filmu „Rock Star“ (2001), v hlavnich rolích Mark Wahlberg a Jennifer Aniston.\nV roce 2005 přispěla kapela dvěma písněmi do soundtracku ke dvěma filmům: „Save Me“ pro „“ a „Shed My Skin“ pro „Fantastic 4: The Album“. Ve stejném roce poskytli živý záznam písně „The End Is Here“ na kompilační album „Ozzfest: 10th Anniversary“.\nUpravená verze „Open Your Eyes“ byla představena jako soundtrack k videohře Madden NFL 2005.\nPíseň „Rise Today“ byla použita jako ústřední melodie WWE Unforgiven (wrestling). Stejný song byl použit v upoutávce na TV seriál „“ a v komerční upoutávce na šestou řadu TV seriálu „“.\nPísně „Come To Life“ a „Ties That Bind“ byly použity jako skladby do PC her „Guitar Hero“.\nWrestlingová superstar Edge používá upravenou verzi písně „Metalingus“ jako svou ústřední melodii v ringu od roku 2004.\n\nKennedy je navíc frontmanem formace Slash Tour Band 2010/2011, která s vydáním alba \"Apocalyptic Love\" v r. 2012 změnila název na Slash ft. Myles Kennedy & The Conspirators. Ve fázi preprodukce se v současnosti nachází práce na druhé společné desce. Její vydání se očekává koncem léta 2014.\n\nV r. 2012 vydal Mark Tremonti své sólové album \"All I Was\", na němž spolupracují pánové Garret Whitlock a Eric Friedman alias eRock. Při úspěšném tour k albu se k výše zmíněným připojil místo Briana Marshalla (který očekával narození potomka) jako basák Wolfgang Van Halen, syn proslulého kytaristy Eddieho Van Halena.\n\n\n\n\"One Day Remains\"\n\n\"Blackbird\"\n\n\"AB III\"\n\n\"Fortress\"\n\n"}
{"id": "396540", "url": "https://cs.wikipedia.org/wiki?curid=396540", "title": "Mlčení", "text": "Mlčení\n\nMlčení je komunikativní akt, při kterém se nemluví a nevydávají se ani jiné zvuky. Přestože neobsahuje mluvené slovo, formálně patří do verbální komunikace.\n\nMlčení má několik funkcí:\n\n\n"}
{"id": "396541", "url": "https://cs.wikipedia.org/wiki?curid=396541", "title": "Olympiáda v českém jazyce", "text": "Olympiáda v českém jazyce\n\nOlympiáda v českém jazyce je předmětová soutěž z českého jazyka pro žáky základních a středních škol. Jejím cílem je umožnit talentovaným žákům porovnat úroveň vlastního jazykového a slohového projevu s ostatními. Jejím garantem je v současnosti Národní institut dětí a mládeže MŠMT. V roce 2019 se koná již 46. ročník olympiády.\n\nOlympiáda v českém jazyce probíhá ve čtyřech postupových kolech: školním, okresním (v Praze obvodním), krajském a celostátním. Jednotlivá postupová škola mají vždy 2 části. Jazykovou (mluvnickou), kde soutěžící plní zadané úkoly, a slohovou, kde se píše slohová práce na zadané téma v rozsahu cca 30 řádek. \n\nZadání všech soutěžních kol připravuje Ústřední komise olympiády v českém jazyce, která spolu se zástupci NIDM také odborně zajišťuje celostátní kolo. Ústřední komise se skládá z pracovníků Ústavu pro jazyk český AV ČR a z pedagogů vysokých škol.\n\nCelostátní kolo trvá sedm dní a koná se vždy koncem června, zpravidla v letní táborové základně ve Stráži nad Nežárkou. Veškeré úkoly, jazykové i slohové, zadává porota v celostátním kole ústně a úkoly se plní průběžně. Každoročně probíhá i exkurze jako východisko pro zadávanou slohovou práci. Celostátního kola se pravidelně účastní cca 70 nejúspěšnějších žáků z celé republiky. \n\nZ nadšených účastníků ústředních kol vznikl Klub Olympiády v českém jazyce, který vydává občasník a pořádá různé akce, mj. také letní tábory.\n\n"}
{"id": "396542", "url": "https://cs.wikipedia.org/wiki?curid=396542", "title": "Love (album, Thalía)", "text": "Love (album, Thalía)\n\nLove je třetím albem mexické zpěvačky Thalíe. Které vyšlo u nahrávací společností Melody/Fonovisia, která patřila pod Univision Muic Group.\n\nBONUSOVÝ SEZNAM PÍSNÍ\n\n\n"}
{"id": "396543", "url": "https://cs.wikipedia.org/wiki?curid=396543", "title": "Mandre", "text": "Mandre\n\nMandre je vesnice ležící v jihozápadní části chorvatského ostrova Pag, na pobřeží Maunského kanálu v Jaderském moři. Je částí opčiny Kolan v Zadarské župě. V roce 2011 zde žilo 395 obyvatel.\n\nTuristické letovisko se začalo budovat po roce 1980. V Mandre se nachází jen 60 trvale obydlených domů, všechny ostatní apartmánové domy slouží k pronajímání turistům.\n"}
{"id": "396544", "url": "https://cs.wikipedia.org/wiki?curid=396544", "title": "Zásobníkový počítač", "text": "Zásobníkový počítač\n\nZásobníkový počítač je výpočetní stroj pracující pouze s celými čísly a oproti běžným počítačům má velká omezení v práci s paměťovými buňkami. I když má paměť dostatečně velkou, tudíž vyhovující, je ovšem zpracována a organizována zásobníkovým způsobem. \n\nCharakteristický rys zásobníku je ten, že má neomezenou hloubku a ukládají se do něj celá čísla. Tato čísla se v něm uchovávají v tom pořadí, v jakém do něj byla uložena. Zároveň to číslo, které je do zásobníku uloženo je umístěno na vrcholu zásobníku a tudíž jediné způsobilé a dostupné pro čtení nebo mazání. Po odstranění toho čísla ze zásobníku se dostává na vrchol číslo uložené pod ním. Tak se děje do plného vyprázdnění zásobníku. Důležitý je fakt, že na začátku je zásobník zcela prázdný.\n\nKromě zásobníkové paměti má počítač k dispozici i jeden pracovní registr procesoru, kam si může uložit jedno celé číslo. V tomto registru lze provádět základní celočíselné aritmetické operace. Registr slouží také ke čtení ze vstupu nebo zápisem, resp. výpisem, na výstup.\n\nProgramovací jazyk zásobníkového počítače obsahuje základní příkazy pro elementární operace:\n\n\nZásobníkový počítač může provádět testy podmínek nebo jejich negací. Lze je využít pouze v místě podmínky složeného příkazu.\nNegaci zapíšeme přidáním slova NOT před podmínku.\n\nProgram zásobníkového počítače je tvořen posloupností příkazů. Složené příkazy se vytváří pomocí následujících řídících konstrukcí:\n\nExistuje zde i systém podobný návěští (programovací jazyk BASIC), kdy pomocí příkazu GOTO s číslem řádku se dostaneme na daný řádek kódu.\n\nNásledující příklad ukáže, jak se dá programovat zásobníkový počítač. Úkolem programu bude přečíst ze vstupu posloupnost čísel a určit, zda posloupnost obsahuje sudý počet čísel menších než 10. Pokud ano, vypíše 1, v opačném případě vypíše 0.\n\nTento jazyk je velice podobný Pascalu s úpravami vhodnými pro tento typ počítače. Odlišnosti od Pascalu jsou například:\n\nMáme vytvořit program, který zjistí, zda se v daném řetězci vyskytuje stejný počet znaků a a znaků b. Pokud je počet stejný, program vypíše 1, pokud naopak, vypíše 0.\n\nToto řešení potřebuje ke svému řešení dva zásobníky, ale je poměrně přehledné a jasné i pro mírně pokročilé začátečníky. Ovšem tato úloha se dá řešit i pomocí jednoho zásobníku, což ukáže druhý příklad:\n\n\n"}
{"id": "396545", "url": "https://cs.wikipedia.org/wiki?curid=396545", "title": "Forever Young (album)", "text": "Forever Young (album)\n\nForever Young je debutové album německé synthpopové skupiny Alphaville vydané 27. září 1984. Především díky stejnojmennému titulnímu singlu se jeho prodeje vyšplhaly na 2 mil. kusů.\n\n"}
{"id": "396548", "url": "https://cs.wikipedia.org/wiki?curid=396548", "title": "Musculus scalenus medius", "text": "Musculus scalenus medius\n\nMusculus scalenus medius je šikmý či kloněný sval hlubokých partií krku, pro který se používá pouze latinského názvosloví. Sval patří do skupiny šikmých svalů krčních, spolu s musculus scalenus anterior a posterior.\n\nSval jde z celého rozsahu krční páteře, tj. od 2. (méně častěji od 1.) do 7. krčního obratle, na první žebro, kam se upíná za žlab pro jednu z hrudních tepen (\"sulcus arteria subclaviae\"). Někdy dosahuje i na druhé žebro. Jmenovaná tepna \"a. subclavia\" zde prostupuje v charakteristickém místě zvaném \"fissura scalenorum\" spolu s nervovou pletení pažní (\"plexus brachialis\")\n\nSval může ojediněle chybět.\n\nJako ostatní kloněné svaly je inervován z předních (ventrálních) větví krčních míšních nervů (\"rr.ventrales\"), konkrétně ze segmentu C3 (C2) - C8.\n\n\n"}
{"id": "396552", "url": "https://cs.wikipedia.org/wiki?curid=396552", "title": "Ladislav Pfuster", "text": "Ladislav Pfuster\n\nLadislav Pfuster (20. listopad 1881, Byšice – asi začátek roku 1915, polská fronta první světové války) byl český básník a překladatel.\n\nAsi roku 1902 se seznámili ve vile Stanislava Kostky Neumanna na Žižkově s Fráňou Šrámkem. K dalším jeho přátelům patřili: František Gellner, Karel Toman, Marie Majerová.\n\nBásně i překlady publikoval pod pseudonymem Jan Stenhart. První otištěné práce byly:\ndále otiskl několik básní, próz a recenzí v časopisu Moderní revue.\n\nPro Knihy dobrých autorů Kamilly Neumannové přeložil:\nDále přeložil divadelní hru:\n\nPodklady pro tento článek laskavě poskytli pánové Aleš Zach a Pavel Muchka.\n"}
{"id": "396553", "url": "https://cs.wikipedia.org/wiki?curid=396553", "title": "Cvikovská Mulda", "text": "Cvikovská Mulda\n\nCvikovská Mulda ( ) je řeka v Německu, protékající na území spolkové země Sasko. Je to jedna ze zdrojnic řeky Muldy. Délka toku je 166,7 km. Plocha povodí měří 2360 km².\n\nŘeka vytéká z vodní nádrže Muldenberg, do které se vlévají tři říčky Rote Mulde, Weiße Mulde a Saubach, které pramení v západní části Krušných hor. Jako hlavní pramen je označována \"Rote Mulde\", která pramení u obce Schöneck v nadmořské výšce 770 m. Teče převážně severním směrem. Protéká městy Aue, Wilkau-Haßlau, Zwickau, Glauchau, Waldenburg, Penig, Lunzenau a Rochlitz. U obce Großbothen se Cvikovská Mulda stéká s Freiberskou Muldou a jejich společný tok dlouhý celkem 147,0 km se nazývá Mulda.\n\nPřevážná většina přítoků Cvikovské Muldy přitéká z pravé strany. Nejvýznamnějším přítokem je řeka Kamenice. Další významný přítok je řeka Černá, která protéká také českým územím v délce 16,7 km.\n\nPrůměrný průtok u Wechselburgu na 25,8 říčním kilometru činí 26,0 m³/s.\n\n"}
{"id": "396556", "url": "https://cs.wikipedia.org/wiki?curid=396556", "title": "Musculus scalenus posterior", "text": "Musculus scalenus posterior\n\nMusculus scalenus posterior je šikmý či kloněný sval hlubokých partií krku, pro který se používá pouze latinského názvosloví. Sval patří do skupiny šikmých svalů krčních, spolu s m. scalenus anterior a medius.\n\nSval jde od dolních krčních obratlů, tj. od 5. až 7. obratle, k druhému žebru. Je umístěn za m. scalenus medius.\n\nSval může ojediněle chybět nebo jeho úpon může sahat až ke třetímu žebru.\n\nJako ostatní kloněné svaly je inervován z předních (ventrálních) větví krčních míšních nervů (\"rr.ventrales\"), konkrétně ze segmentu C7 - C8.\n\n\n"}
{"id": "396559", "url": "https://cs.wikipedia.org/wiki?curid=396559", "title": "Musculus scalenus anterior", "text": "Musculus scalenus anterior\n\nMusculus scalenus anterior je šikmý či kloněný sval hlubokých partií krku, pro který se používá pouze latinského názvosloví. Sval patří do skupiny šikmých svalů krčních, spolu s m. scalenus medius a posterior.\n\nSval jde od středního úseku krční páteře, tj. od 3. po 6. krční obratel, a upíná se na drsnatinu ve střední části prvního žebra (\"tuberculum musculi scaleni anterioris\").\n\nTento sval může vzácně chybět. Jeho úpony však variabilní nejsou.\n\nPo přední ploše tohoto svalu sestupuje do hrudníku \"nevus phrenicus\",někdy může místy probíhat i po určitý úsek svalu. Před úponem svalu na prvním žebru v mělkém žlábku sestupuje k srdci žíla \"vena subclavia\". Mezi m. scalenus anterior a musculus scalenus medius můžeme popsat štěrbinu \"fissura scalenorum\", která obsahuje nervovou pleteň pažní (\"plexus brachialis\") a tepnu \"arteria subclavia\", která někdy prochází výše skrze sval.\n\nJako ostatní kloněné svaly je inervován z předních (ventrálních) větví krčních míšních nervů (\"rr.ventrales\"), konkrétně ze segmentu C5 - C7.\n\n\n"}
{"id": "396574", "url": "https://cs.wikipedia.org/wiki?curid=396574", "title": "Motorový vůz 843", "text": "Motorový vůz 843\n\nMotorové vozy řady 843 jsou české železniční motorové vozy, které v polovině 90. let 20. století vyráběla společnost Moravskoslezská vagónka a. s. (nyní Škoda Vagonka). V provozu jezdí jako osobní vlaky, spěšné vlaky i rychlíky. Vlastníkem a provozovatelem všech vozů řady 843 jsou od počátku České dráhy, které je v roce 2010 deponovaly v provozních jednotkách Liberec, Plzeň a Olomouc.\n\nMechanická část motorového vozu řady 843 vychází z vozidel řady 842, od kterých byla převzata i konstrukce pojezdu, který tvoří dva dvounápravové podvozky. Uspořádání interiéru je rovněž velmi podobné řadě 842. Novinkou je zde prostor pro invalidní vozík, dvě zdvihací plošiny umístěné v zavazadlovém prostoru a informační systém pro cestující. Motorové vozy řady 843 jsou rozděleny na dva oddíly pro cestující, které jsou od sebe odděleny nástupním prostorem. Za větším oddílem se nachází druhý nástupní prostor a zavazadlový prostor. Klimatizovaná stanoviště strojvedoucího jsou umístěna na obou koncích vozu. Čela vozů jsou průchozí pro personál.\n\nPřenos výkonu je střídavě stejnosměrný. Pohonné jednotky tvoří dva vznětové motory LIAZ o výkonu 300 kW, které jsou přírubově spojené s trakčními alternátory. Ty přes trakční usměrňovač napájejí tlapové elektromotory. Vůz je řízen centrálním řídícím počítačem.\n\nVůz je vybaven samočinnou pneumatickou kotoučovou brzdou s kotouči v kolech a elektrodynamickou brzdou, účinnou i pří nízké rychlosti. Brzdové odporníky, jež jsou chlazeny přirozeně, se nacházejí na střeše vozidla.\n\nČSD (a její nástupnická organizace ČD) již od 70. let 20. století upřednostňovaly pro motorové vozy s větším výkonem elektrický přenos výkonu. Proto byla realizace dodávek motorových vozů řady 842 s hydromechanickým přenosem považována za nouzové řešení. Úpravou mechanické části vozidel řady 842 tak vznikl v první polovině 90. let motorový vůz řady 843. Na jeho výrobě se podílela Moravskoslezská vagónka (skříň) společně s ČKD Trakce (trakční část) a ČKD Lokomotivka, jež vyrobila pojezd.\n\nPrototyp motorového vozu řady 843 (843.001) byl vyroben v roce 1995, v následujících dvou letech bylo dodáno Českým drahám dalších 30 kusů. Společně s nimi zakoupily ČD i přípojné vozy řady Btn a řídicí vozy řady Bftn (do roku 2009 řada 943; první řídicí vozy v historii ČD), které lze spřahovat i s jinými motorovými vozy.\n\nV roce 1998 byla celá řady 843 i s přípojnými vozy 043 a řídicími vozy 943 odstavena z provozu, neboť se vyskytly problémy na dvojkolích, což bylo vyřešeno o rok později jejich nahrazením novými s vyšší pevností.\n\nV současnosti jsou všechny vozy 843 dislokovány v Liberci a Olomouci. V obou působištích zajišťují spoje kategorií osobních vlaků, spěšných vlaků a rychlíků.\n\nV GVD 2014/2015 jsou motorové vozy provozovány na těchto ramenech:\n\nZačátkem roku 2012 se dvakrát stalo, že motorový osobní vlak (souprava motorového vozu řady 843 a řídícího vozu řady Bftn) na strmé kořenovské dráze se vymkl kontrole a projel několik zastávek bez zastavení. Dne 4. ledna 2012 kolem 9:15 h projel bez zastavení 3 zastávky (pozdější článek iDnes uváděl již jen 2 zastávky) a zastavil až u desenských skláren. Ve čtvrtek 16. února 2012 projel se sedmi cestujícími bez zastavení 4 zastávky. Obě události se obešly bez zranění a hmotné škody, t. j. nešlo o nehody, ale jen o ohrožení. V prvním případě Drážní inspekce předběžně zjistila, že vlak byl bez závady a k události došlo pravděpodobně chybným postupem strojvedoucího. Ten, navzdory poučení, použil elektrodynamickou brzdu místo vzduchové za meteorologických podmínek, při kterých hrozí namrzání brzdových kotoučů. Při pokusu o úplné zastavení použitím rychlobrzdy pak byla elektrodynamická brzda vyřazena z činnosti, což je normální funkce brzdového systému, zamezující překročení meze adheze. Podle záznamu dosáhl vlak rychlosti 87 km/h. Podobnou příčinu zjistila DI i pro druhou událost.\n\n"}
{"id": "396590", "url": "https://cs.wikipedia.org/wiki?curid=396590", "title": "Madurodam", "text": "Madurodam\n\nMadurodam je známé nizozemské miniaturní město v Haagu, které představuje všechno, čím se Nizozemsko proslavilo ve světě, v poměru 1:25 na ploše 18 000 m². Je pojmenováno po George Maduro, studentovi z ostrova Curaçao, který se vyznamenal v době německé okupace Nizozemska v roce 1940 a zemřel v koncentračním táboře Dachau. Madurodam byl slavnostně otevřen 2. července 1952 a čtrnáctiletá princezna Beatrix se stala jeho první starostkou.\n\nVnitřní město Amsterdamu, Dam, Jordaan, Grachtengordel, Palác na Damu, Národní monument, Nieuwe Kerk, Magna Plaza, Westerkerk, Rijksmuseum, Munttoren, Concertgebouw, Theater Carré, Portugese Synagoge, Anne Frankhuis, Magere Brug, Schreierstoren, VOC-schip, Museum Het Schip, Amsterdamse Poort, Trippenhuis a jiné.\n\nRotterdamský přístav, Erasmusbrug, Euromast, Bibliotheek, Holland-Amerika Lijn, Kantoorgebouwen, Diergaarde Blijdorp, Lodě: 'Rotterdam', 'Abel Tasman', containerschip, veerboten, HSS-hogesnelheidsferry, tanker, plachetnic 'De Eendracht' a jiné.\n\nBinnenhof, Mauritshuis, Koninklijke Schouwburg, Paleis Huis ten Bosch, Vredespaleis, Circustheater, Hotel Des Indes, Huys Clingendael, Johan de Witthuis, Hoge Raad.\n\nBinnenstad met Oudegracht, Domtoren, Stadhuis, Rietveld-Schröderhuis, Utrecht Centraal a jiné.\n\n\n"}
{"id": "396595", "url": "https://cs.wikipedia.org/wiki?curid=396595", "title": "Torkretování", "text": "Torkretování\n\nTorkretování či stříkání betonu je metoda nanášení betonové směsi nástřikem pomocí torkretovacího stroje. Torkretování je postup, kdy se suchá směs dopravuje pomocí hadice a stlačeného vzduchu do torkretovací pistole, v níž se smísí s vodou a metá se na svislé konstrukce nebo na stropy.\n\n\nTorkretování se používá rovněž v žárotechnice, v tepelných agregátech jako jsou teplárenské a elektrárenské kotle, cementárny, spalovny odpadu a všude tam, kde je potřeba nanášet žárový beton, mnohdy i za extrémních podmínek a teplot.\n\nV tomto případě a k těmto účelům se používají malé torkretační stroje - děla, kdy stlačený vzduch vyžene z rotujícího sektorového bubnu děla betonovou směs do hadic a na konci dojde v trysce k smísení s vodou a vržení pod tlakem na místo betonáže.\n"}
{"id": "396597", "url": "https://cs.wikipedia.org/wiki?curid=396597", "title": "Obléhání Konstantinopole (717–718)", "text": "Obléhání Konstantinopole (717–718)\n\nDruhé arabské obléhání Konstantinopole v letech 717–718 bylo kombinovaným pozemním a námořním útokem Arabů Umajjovského chalífátu proti hlavnímu městu Byzantského císařství, Konstantinopoli. Tato kampaň znamenala vyvrcholení dvaceti let útoků a postupné arabské okupace pohraničních oblastí Byzance, zatímco byzantská síla byla podrývána protahujícími se vnitřními nepokoji. Roku 716, po letech příprav, Arabové vedení Maslamou ibn Abd al-Malikem napadli byzantskou Malou Asii. Arabové původně zamýšleli využít byzantských vnitřních svárů a spojili se s generálem Leonem Isaurským, který povstal proti císaři Theodosiovi III. Leon je však později oklamal a byzantského trůnu se zmocnil sám.\n\nPo přezimování na západních březích Malé Asie arabská armáda překročila hranice Thrácie na začátku léta 717 a vybudovala obléhací linie kolem blokovaného města, chráněného masivní Theodosiovou hradební zdí. Arabská flotila, jež doprovázela armádu a měla zablokovat Konstantinopol z moře, byla brzy po příjezdu zneškodněna byzantským námořnictvem, které proti ní použilo tzv. řeckého ohně. Tím zůstala Konstantinopoli možnost zásobování po moři, zatímco arabská armáda byla sužována hladomorem a nemocemi, zejména během neobvykle kruté zimy, jež onoho roku nastala. Na jaře 718 pak byly dvě arabské flotily, vyslané jako posila, Byzantinci zničeny poté, co zběhly jejich křesťanské lodní posádky, a další arabská armáda, vyslaná po zemi přes Malou Asii, byla napadena ze zálohy a zničena. Ve spojení s útoky Bulharů z týlu byla situace Arabů neudržitelná a 15. srpna 718 byli nuceni obléhání ukončit. Na své zpáteční cestě byla arabská flotila prakticky zničena útoky Byzantinců a nepřízní počasí.\n\nNeúspěch obléhání měl dalekosáhlé následky. Záchrana Konstantinopole znamenala další přežití Byzance, zatímco strategické výhledy Chalífátu musely doznat změny: Třebaže útoky na byzantská pohraniční území i nadále pokračovaly, záměr přímého dobytí říše byl Araby opuštěn. Někteří historikové hodnotí neúspěch obléhání jako zastavení postupu muslimů do Evropy, a považují tuto událost za jednu z rozhodujících bitev historie, srovnatelnou například s bitvou u Tours.\n\nPo prvním obléhání Konstantinopole (674–678) si Arabové a Byzantinci užívali po jistou dobu míru. Po roce 680 byl Umajjovský kalífát v agónii Druhé muslimské občanské války a následný vzestup Byzantské říše na Východě umožnil císařům vymáhat po umajjovské vládě v Damašku vysoké částky daní či výpalného. V roce 692, když Umajjovci vyšli vítězně z muslimské občanské války, císař Justinián II (r. 685–695 a 705–711) obnovil nepřátelství. Výsledkem byla série arabských vítězství, která vedla ke ztrátě byzantské kontroly nad Arménií a kavkazskými knížectvími a k poostupnému narušování byzantských pohraničních oblastí. Rok za rokem chalífští generálové, obvykle členové Umajjova rodu, podnikali nájezdy na byzantské území a dobývali pevností a měst. Po roce 712 začal byzantský obranný systém jevit známky kolapsu: Arabské nájezdy pronikaly stále hlouběji do Malé Asie, pohraniční pevnosti byly opakovaně napadány a pleněny, a zmínky o byzantských reakcích na vpády jsou ve zdrojích stále vzácnější. Arabům nahrávalo i dlouhé období vnitřní nestability, jež následovalo po prvním sesazení císaře Justiniána II. v roce 695, a v němž byzantský trůn přešel sedmkrát z ruky do ruky v divokých převratech. Slovy byzantinisty Warrena Treadgolda, \"Arabské útoky by se byly každopádně zintenzivnily, když jejich vlastní občanská válka skončila. ... Měli teď nad Byzancí převahu v počtu vojska, množství půdy i v bohatství a začali proti ní soustřeďovat všechny své síly. Hrozilo nyní, že dobytím hlavního města zlikvidují celé byzantské impérium.\"\n\nDostupné informace o obléhání pocházejí ze zdrojů vzniklých v pozdějších dobách, které si často vzájemně odporují. Hlavním byzantským zdrojem je obšírná a podrobná zpráva z Kroniky Theofana Confessora (760–818) a také stručnější zpráva v Breviáři Patriarchy Nikefora z Konstantinopole (zemřel r.828), která vykazuje oproti Theofanově verzi jisté odchylky, zejména chronologické. Při popisu obléhání oba autoři zjevně použili prvotní zprávu, sestavenou za vlády Leona III. Isaurského (r. 717–741), která obsahuje příznivé vylíčení pozdějších událostí, zatímco při líčení událostí roku 716 se Theofanes přidržel neznámé biografie Leona III., kterou Nikeforos ignoroval. Arabské zdroje, hlavně Kitab al-'Uyun z 11. století a stručnější vyprávění v Historii Králů a Proroků od al-Tabariho (838–923) čerpají z původních zpráv arabských autorů raného 9. století, ale obsahují řadu omylů a legendárních prvků. Zprávy v syrštině pocházejí od Agapia z Hierapole (zemřel 942), jenž patrně čerpal z téhož primárního zdroje jako Theofanes, ale je mnohem stručnější.\n\nArabské úspěchy otevřely cestu pro druhý útok na Konstantinopol, tažení, zahájené již pod chalífou al-Walidem I. (r. 705–715). Po jeho smrti se jeho bratr a následník Sulejman (r. 715–717) chopil projektu s velkou vervou, podle arabských zdrojů kvůli proroctví, že chalífa nesoucí jméno proroka dobude Konstantinopole; Sulejman (Šalamoun) byl jediným členem Umajjského rodu, který nesl takové jméno. Podle syrských zdrojů prý nový chalífa přísahal: \"Neustanu v boji proti Konstantinopoli, dokud nevyčerpám celou zemi Arabů, nebo dokud města nedobudu\".\n\nUmajjské síly se začaly shromažďovat na planině Dabiq na sever od Aleppa, pod přímým dohledem samého chálifa. Sulejman byl nemocen a nemohl se osobně ujmout velení, a proto pověřil velením svého bratra Maslamu ibn Abd al-Malika. Operace proti Konstantinopoli začala v době, kdy Umajjovský chalífát procházel obdobím expanze jak na východě, tak i na západě. Muslimské armády pronikly do Transoxie, Indie a do Visigótského království v Hispánii.\n\nArabské přípravy, zejména stavba veliké flotily, nemohly uniknout pozornosti znepokojených Byzantinců. Císař Anastasios II (r. 713–715) vyslal do Damašku poselstvo vedené patriciem and městským prefektemt Danielem ze Sinopy, údajně s prosbou o zachování míru, ve skutečnosti však na výzvědy. Sám Anastasios se začal připravovat na nevyhnutelné obležení: Opevnění Konstantinopole bylo opraveno a vybaveno obrannými válečnými stroji – katapulty a dalšími.  Do města byly navezeny zásoby potravin. Navíc ti obyvatelé, kteří si nemohli nahromadit zásoby alespoň na tři roky, byli z města evakuováni. Anastasios posílil své loďstvo a počátkem roku 715 je vyslal proti arabské flotile, jež připlula k Fénixu – obvykle je spojován s dnešním městem Finike v Lýcii, ale mohl to být i dnešní Fenaket naproti ostrovu Rhodos, anebo snad Fenicie (dnešní Libanon), proslulá svými cedrovými lesy – aby opatřila dřevo na stavbu dalších lodí. Na Rhodu se však byzantská flotila, podněcovaná vojáky z thematu Opsicie, vzbouřila, zabila svého velitele Jana Dekana a odplula na sever do Adramyttia. Tam prohlásili císařem nerozhodného Theodosia, původně výběrčího daní. Anastasios přeplul do Bithynie v tématu Opsicie, aby s rebelií skoncoval, ale rebelská flotila mezitím odplula dále do Chrysopole. Odtud vzbouřenci podnikali výpady proti Konstantinopoli, až jim v pozdním létě sympatizanti uvnitř města otevřeli městské brány. Anastasios se držel v Nicii ještě několik měsíců, nakonec však souhlasil s abdikací a uchýlil se do kláštera jako mnich. Nástup Theodosia, jehož zdroje líčí jako neschopného a neochotného, jako loutkového císaře Opsiciánů vyprovokovala reakci dalších themat, zejména Anatolie and the Armenie pod vedením svých \"strategoi\" (generálů) Leona Isaurského a Artabasdose.\n\nZa těchto okolností, které prakticky odpovídaly občanské válce, zahájili Arabové své pečlivě připravené tažení. V září 715 předvoj, vedený generálem Sulejmanem ibn Mu'adem, prošel přes Cilicii do Malé Asie, dobyv cestou strategickou pevnost Loulon. Přezimovali u Afiku, neidentifikovaného místa poblíž západního výstupu z Cilicijských Bran. Na jaře 716 Sulejmanova armáda pokračovala do centrální Malé Asie. Umajjovská flotila pod velením Umara ibn Hubayra křižovala podél pobřeží Cilicie, zatímco Maslama ibn Abd al-Malik očekával další vývoj v čele hlavního voje v Sýrii.\n\nArabové doufali, že jim rozkol mezi Byzantinci přinese výhodu. Maslama již předtím navázal kontakt s Leonem Isaurským - stratégem thematu Anatolikon. Francouzský badatel Rodolphe Guilland se domnívá, že Leon Arabům naoko nabídl stát se vazalem chalífátu, ač ve skutečnosti zamýšlel využít Araby pro své vlastní záměry. Na druhé straně Maslama podporoval Leona v naději způsobit tím maximální zmatek a oslabit císařství, což by mu usnadnilo dobytí Konstantinopole.\n\nSulejmanovi stála v cestě nejprve strategicky důležitá pevnost Amorium, jíž chtěli Arabové využít jako základny pro další zimu. Amorium zůstalo ve zmatku občanské války bezbranné a bylo by snadno padlo, ale Arabové se rozhodli podpořit pozici Leona jako protiváhy k Theodosiovi. Nabídli tedy městu podmínky kapitulace, požadující, aby obyvatelé uznali Leona jako svého císaře. Pevnost kapitulovala, ale neotvírala ještě své brány Arabům. Leo se přiblížil s hrstkou svých vojáků a lstí začal vyjednávat o umístění posádky 800 vojáků uvnitř města. Tím zkřížil plány arabské armády, které docházely zásoby, a tak se stáhla. Leon unikl do Pisidie a v létě byl za podpory Artabasdose prohlášen a korunován za byzantského císaře, čímž se otevřeně postavil Theodosiovi.\n\nLeontův úspěch u Amoria vyšel opravdu o vlásek, neboť Maslama s hlavní arabskou armádou již mezitím překročil pohoří Taurus a táhl přímo na město. Navíc, protože arabský generál neměl dosud informace o Leontově dvojité hře, nevydrancoval teritoria, kterými táhl – themata Armeniakon a Anatolikon, neboť jejich vládce dosud považoval za své spojence. Když se setkal s ustupujícím Sulejmanovým vojskem a dověděl se, co se mezitím událo, změnil rozhodnutí: napadl Akroinon a odtud táhl na západní pobřeží, kde chtěl přezimovat. Cestou vyplenil města Sardis a Pergamon. Arabské loďstvo přezimovalo v Cilicii.\n\nLeon mezitím zahájil své vlastní tažení na Konstantinopol. Dobyl město Nicomedia, kde našel a zajal mezi jinými osobnostmi i Theodosiova syna, a pak táhl na Chrysopolis. Na jaře 717, po krátkém vyjednávání dosáhl Theodosiovy rezignace a svého vlastního uznání za císaře, a 25. března slavnostně vstoupil do města. Theodosios se synem směli odejít jako mniši do kláštera, zatímco Artabasdos obdržel vysokou pozici majordoma u císařského dvora a získal i ruku Leonovy dcery Anny.\n\nOd samého počátku Arabové chystali proti Konstantinopoli velké tažení. Syrská Zuqninova kronika z konce 8. století uvádí, že Arabů “bylo bezpočtu”, zatímco syrský kronikář z 12. století Michael Syrský uvádí hodně nadnesená čísla 200 000 mužů a 5 000 lodí. Arabský pisatel z 10. století Al-Mas'udi uvádí 120 000 vojáků, a zpráva Theophana Zpovědníka pak 1 800 lodí. Byly nahromaděny zásoby na několik let, včetně obléhacích strojů a zápalných látek, zejména nafty. Trén – zásobovací oddíly – měl údajně čítat 12 000 mužů, 6 000 velbloudů a 6 000 oslů, a podle historika ze 13. století Bara Hebraea zahrnovala vojska i 30 000 \"dobrovolníků svaté války\", tedy džihádistů. Ať už jsou čísla přesná či ne, útočníci počtem silně převyšovali obránce; podle Treadgolda mohli Arabové převyšovat svým počtem celou byzantskou armádu. O detailním složení arabských sil se mnoho neví, ale zdá se, že sestávaly většinou ze Syřanů a Asyřanů, zastoupených elitními jednotkami \"ahl al-Sham\" (\"Lid Sýrie\"), hlavníim pilířem Umajjovských vojsk a veterány z bojů proti Byzanci. Kromě Maslamy samotného jsou v pramenech zmiňováni i jeho podřízení velitelé Umar ibn Hubayra, Sulayman ibn Mu'ad a Bakhtari ibn al-Hasan, a to Theophanem a Agapiem z Hierapole, zatímco pozdější \"Kitab al-'Uyun\" nahrazuje Bakhtariho Abdallahem al-Battalem.\n\nPřestože obležení spotřebovalo velkou část lidských sil i dalších zdrojů Chalífátu, byl tento stále schopen vysílat během obležení i nájezdy do byzantského pohraničí na východě Malé Asie: v r. 717, syn chalífy Sulejmana Daud dobyl pevnost poblíž Melitene a r. 718 Amr ibn Qais plenil pohraničí. Síly vojska na byzantské straně známy nejsou. Kromě přípravných opatření Anastasia II., která mohla být po jeho sesazení i zrušena, mohlie Byzantinci počítat s pomocí Bulharů, s nimiž měl Leon uzavřenou smlouvu, která mohla obsahovat i spojenectví proti Arabům.\n\n"}
{"id": "396600", "url": "https://cs.wikipedia.org/wiki?curid=396600", "title": "Svislač (přítok Bereziny)", "text": "Svislač (přítok Bereziny)\n\nSvislač ( , ) je řeka v Minské a v Mohylevské oblasti v Bělorusku. Je 327 km dlouhá. Povodí má rozlohu 5160 km².\n\nPramení na Minské vysočině a teče přes Středoberezinskou rovinu. Ústí zprava do Bereziny (povodí Dněpru).\n\nZdrojem vody jsou především sněhové srážky. Průměrný průtok vody ve vzdálenosti 88 km od ústí činí 24,3 m³/s. Zamrzá obvykle v prosinci někdy už v listopadu nebo až v únoru a rozmrzá v březnu až na začátku dubna.\n\nNa řece leží město Minsk a Osipovičská vodní elektrárna. Tok je regulován přehradními nádržemi (Gonoles 31 km², Osipovičská přehrada 11,9 km²).\n"}
{"id": "396602", "url": "https://cs.wikipedia.org/wiki?curid=396602", "title": "Paul-Henri Mathieu", "text": "Paul-Henri Mathieu\n\nPaul-Henri Mathieu (* 12. ledna 1982 ve Štrasburku, Francie) je francouzský profesionální tenista. \n\nBěhem své kariéry vyhrál 4 turnaje ATP ve dvouhře a 1 turnaj ve čtyřhře.\n\nPaul-Henri Mathieu se zúčastnil 6 zápasů v Davisově poháru za tým Francie s bilancí 4-8 ve dvouhře.\n\n\n"}
{"id": "396607", "url": "https://cs.wikipedia.org/wiki?curid=396607", "title": "Ferdinand Marcos", "text": "Ferdinand Marcos\n\nFerdinand Emmanuel Edralin Marcos (11. září 1917 v Sarratu – 28. září 1989 v Honolulu) byl filipínský politik a právník. Prezident Filipínské republiky v letech 1965–1985.\n\nMarcos vystudoval právo a latinu na Filipínské universitě. V r. 1939 byl obviněn z vraždy protivníka svého tchána, která se stala šest let předtím; odvolal se k Nejvyššímu filipínskému soudu a byl zproštěn viny v r. 1940. Jako právník začal pracovat v Manile. Během 2. světové války se stal důstojníkem ve filipínské armádě. Později tvrdil, že sehrál důležitou roli ve filipínském odbojovém hnutí, což přispělo do značné míry k jeho úspěšné politické dráze – jak se ukázalo po jeho smrti, ve skutečnosti se v aktivitách proti Japoncům v letech 1942–1945 angažoval jen velmi málo.\n\nV roce 1965 Marcos, který si získal značnou prestiž jako asistent v Roxasově Liberální straně, kandidoval ve volbách na prezidenta proti zástupci Nacionální strany, D. Macapagalovi. Po zvolení dokázal během svého prvního mandátního období výrazně zlepšit situaci v zemědělství, průmyslu i vzdělání. Coby přesvědčený antikomunista dal poslat vojenské posily pro jihovietnamský režim. V roce 1969 byl znovu zvolen prezidentem. Marcos začínal jako demokratický vládce, postupně se však jeho režim stával stále více autoritářským, až se v r. 1972 změnil ve tvrdou diktaturu (mj. zavedl stanné právo, které pak zrušil až po devíti letech, na začátku r. 1981). To vedlo k zesílení guerillového komunistického hnutí a posílilo muslimské separatistické tendence. Během druhého období musel také čelit studentským revoltám.\n\nDíky stannému právu se mohl vypořádat bez velkých formalit se svými politickými protivníky, které dal většinou uvěznit a mezi nimiž byl i Benigno Aquino. V r. 1973 Marcos vyhlásil novou Ústavu, podle níž měl nadále vykonávat současně funkci prezidenta i předsedy vlády. V roce 1981 byl při dalších prezidentských volbách (po 12 letech) znovu zvolen, zrušil stanné právo a přistoupil k ústavní reformě. Opozice proti jeho režimu však sílila, zejména od r. 1983, po zavraždění B. Aquina, který se po třech letech vracel z amerického exilu. Vdova po Aquinovi, Corazón Aquinová, ho ve volbách v r. 1986 porazila, a třebaže Marcos odmítal její vítězství uznat, podpora vojska, jíž se těšila Aquinová, jakož i masové lidové protesty (tzv. Revoluce lidové moci) ho donutily utéci i s nejbližšími spolupracovníky – a údajně i s 24 kufry plnými zlatých cihel a šperků – do exilu na Havaj, kde mu umožnil azyl tehdejší americký prezident R. Reagan.\nPoslední roky Marcosovy vlády se vyznačovaly značnou korupcí, hospodářskou stagnací a propastnými rozdíly v životní úrovni filipínských obyvatel. Filipíny dodnes splácejí dluhy, které jeho vláda zanechala. Marcosova žena Imelda Marcosová proslula po celém světě extrémním utrácením za šaty, boty a šperky.\n\n"}
{"id": "396613", "url": "https://cs.wikipedia.org/wiki?curid=396613", "title": "Lev Kameněv", "text": "Lev Kameněv\n\nLev Borisovič Kameněv (, vlastním jménem Leo Rosenfeld ; 18. července 1883 Moskva, Ruské impérium – 25. srpna 1936 Moskva, SSSR) byl přední sovětský politik a spisovatel.\n\nStudoval na technologickém ústavě moskevské univerzity, odkud byl roku 1902 vyloučen pro účast na demonstracích sociální demokratické strany. Po propuštění z vězení odjel do Paříže. Po rozpadu strany se přimkl k bolševikům a vrátiv se do Ruska, účastnil se revoluční práce v Tbilisi, Moskvě a Petrohradě, kde rozvinul agitační propagandu slovem i písmem. Byl proto roku 1908 uvězněn, načež odešel za hranice, kde působil jako obratný publicista strany.\n\nPočátkem roku 1914 se vrátil do Petrohradu a vedl revoluční činnost strany v Rusku. V listopadu 1914 zatčen a poslán doživotně na Sibiř. Vrátil se po únorové revoluci roku 1917 a obnovil svou činnost v Petrohradě jako člen ústředního výboru strany, kde ne vždy souhlasil s Leninem.\n\nPo červencovém puči bolševiků byl nakrátko uvězněn. Po listopadové revoluci 1917, proti níž se stavěl, se na čas rozešel se stranou, a posléze se spojil s ostatními socialistickými stranami. Zastával řadu funkcí. Stal se členem mírové delegace v Brestu a vedl jednání s Finskem. Též se účastnil jednání o navázání styků s Anglií.\n\nSpolu se Zinověvem bojoval - po dohodě se Stalinem - proti opozici Trockého, ale roku 1925 sám do opozice vstoupil. Byl proto koncem roku 1926 zbaven funkcí a poslán do Itálie jako zástupce SSSR. V prosinci 1927 byl vyloučen ze strany a přijat teprve po veřejném doznání omylů. Svěřen mu pak byl úřad předsedy hlavního koncesionářského komisariátu. V roce 1936 byl obviněn z vytvoření teroristické organizace pro zavraždění Josifa Stalina a jiných účastníků vlády, byl shledán vinným a popraven v Moskvě 25. srpna 1936.\n\n\n"}
{"id": "396615", "url": "https://cs.wikipedia.org/wiki?curid=396615", "title": "Seznam navarrských královen", "text": "Seznam navarrských královen\n\nToto je úplný seznam královen Navarrského království v letech 1479-1830\n\n"}
{"id": "396620", "url": "https://cs.wikipedia.org/wiki?curid=396620", "title": "ECall", "text": "ECall\n\neCall je projekt Evropské komise, který má umožnit rychlou pomoc motoristům, kteří se stali účastníky dopravní nehody, a to kdekoliv na území Evropské unie. Vozidla budou obsahovat černou skříňku, která bude odesílat informace o aktivaci airbagů, data ze senzorů nárazu a GPS souřadnice místním orgánům záchranného systému. Systém eCall je založen na lince E112.\n\nV roce 2005 očekávala Evropská komise implementaci do roku 2009.\n\nMnoho firem se zabývá technologiemi telematiky, které se budou používat v různých součástech systému eCall, včetně systémů montovaných do vozidel, bezdrátového přenosu dat a reakčních bodů záchranného systému.\n\nUrčitými překážkami jsou záležitosti okolo standardizace komunikačních protokolů a komunikace lidskou řečí. Prototypy byly úspěšně testovány s GPRS a s in-band signalizací přes celulární sítě. Současně již existují proprietární řešení založená na SMS a používaná některými výrobci automobilů, například BMW, PSA nebo Volvo.\n\nJakmile bude systém aktivně nasazován, dá se očekávat rozmach dalších telematických služeb, například doporučování cestovní trasy nebo distribuce dopravních informací.\n\nProjekt eCall podporuje také Asociace evropských výrobců automobilů (ACEA), zájmová skupina výrobců osobních a nákladních automobilů a autobusů, nezisková organizace prosazující implementaci inteligentních dopravních systémů a poskytování služeb v Evropě. Mnoho investorů působících na poli telematiky je členy ERTICO nebo ACEA. Výhodou členství je větší možnost ovlivnit vývoj standardů eCall.\n\nPřínos tohoto projektu je ovšem diskutabilní. Systém obsahuje stále aktivní GPS, má možnost datové komunikace a mikrofon na palubě vozu. eCall tedy plně splňuje technické předpoklady k tomu, aby mohl být teoreticky zneužit (či se souhlasem soudu využit) k odposlouchávání a sledování polohy auta, jeho směru a počtu pasažérů v něm. Montáž eCallu měla být od roku 2015 povinná ve všech nových vozech v EU (později odloženo na rok 2017), za což eCall obdržel anticenu pro Velkého bratra. Z povahy příslušné legislativy vyplývá, že znemožnění provozu eCallu či jeho odstranění bude postihováno.\n\nDále také zařízení plní funkci černé skříňky, jelikož se ukládá posledních několik sekund pohybu vozu. Tyto údaje se v případě nehody odešlou orgánům záchranného systému pro účely posouzení vážnosti nehody. Je ale současně možné, aby byl záznam použit jako důkaz proti majiteli vozu ohledně okolností dopravní nehody v řízení o přestupku nebo před trestním či civilním soudem.\n\nDne 26. února 2019 přinesl server iDnes.cz zprávu, že systém eCall přivolal pomoc po nehodě automobilu Audi A4, čehož řidič cizí státní příslušnosti nebyl schopen. Podle článku se jedná o \"první případ v České republice, kdy byla aplikace využita v takto závažné situaci\".\n\n\n\n"}
{"id": "396622", "url": "https://cs.wikipedia.org/wiki?curid=396622", "title": "Potočnica", "text": "Potočnica\n\nPotočnica je malá vesnička ležící na chorvatském ostrově Pag. Nalézá se v severozápadní části ostrova, asi 10 km od města Novalja, jehož je administrativně částí. Potočnica leží na pobřeží Jaderského moře. Z vesničky se otevírá výhled na další chorvatské ostrovy Lošinj a Cres.\n"}
{"id": "396627", "url": "https://cs.wikipedia.org/wiki?curid=396627", "title": "Potočnice", "text": "Potočnice\n\nSlovo potočnice má více významů:\n\n"}
{"id": "396629", "url": "https://cs.wikipedia.org/wiki?curid=396629", "title": "Ašská vrchovina", "text": "Ašská vrchovina\n\nAšská vrchovina je podcelek Smrčin, který se rozkládá v Aši a jejím okolí. Nejvyšším vrchem je Háj – 758 m n. m.\n\n"}
{"id": "396630", "url": "https://cs.wikipedia.org/wiki?curid=396630", "title": "Sue (Tyrannosaurus)", "text": "Sue (Tyrannosaurus)\n\n\"Sue\" je přezdívka jednoho z největších a nejznámějších kosterních exemplářů velkého teropodního dinosaura druhu \"Tyrannosaurus rex\". V současnosti je jeho smontovaná kostra umístěna ve \"Field Museum of Natural History\" v Chicagu (USA). Má katalogové číslo \"FMNH PR 2081\". V současnosti je největší nebo druhou největší známou fosilní kostrou druhu \"T. rex\" na světě, ačkoliv existují i nepotvrzené informace o údajně větších jedincích tohoto teropoda.\n\nJméno je odvozeno od objevitelky fosilní kostry, americké paleontoložky Sue Hendricksonové, která významný objev učinila v létě roku 1990. Na objevu se podílel také paleontolog Peter Larson, který kvůli pozdějším sporům o vlastnictví půdy, na které byl objev učiněn, skončil ve vězení. Kostra se stala předmětem právních sporů a nakonec byla v říjnu roku 1997 v aukční síni \"Sotheby's\" vydražena za největší sumu, jakou kdy kdokoliv za dinosauří fosilii zaplatil (asi 8,36 milionu dolarů). V květnu roku 2000 byla kostra vystavena v muzeu v Chicagu pro širokou veřejnost. Již první den navštívilo otevření expozice přes 10 000 návštěvníků.\n\nKostra byla podrobena mnoha výzkumům počítačovou tomografií a takto byla objevena četná zahojená zranění. Tento jedinec tyranosaura zemřel údajně ve věku 28 až 29 let, což je pro tento rod zatím rekordní údaj. Délka tohoto dosud největšího známého jedince tyranosaura činí 12,3 metru, měl asi 3,66 metru na výšku v kyčlích a lebka je dlouhá zhruba 145 cm. Stehenní kost měří na délku 138 cm. Jedinou větší lebkou tyranosaura na světě je \"MOR 008\" v \"Museum of the Rockies\" v Bozemanu. Zaživa tento dinosaurus vážil kolem 6,5 tuny (možná ale až 10,2 tuny). Není dosud jisté, zda šlo o samce nebo samici. Na kostře byly objeveny četné stopy po zraněních i nemocích, které dravý dinosaurus za živa prodělal. V říjnu roku 2016 byla z exponátu odmontována kostra pravé přední končetiny a následně byla podrobena výzkumu na synchrotronu. Podle zjištění vědců zřejmě Sue své přední končetiny příliš často a aktivně nepoužívala. Lebka Sue byla také podrobně zkoumána za pomoci 3D skenování. Spolu s fosiliemi \"Sue\" byly objeveny také drobné zoubky sladkovodního žraloka, který dostal vědecké jméno \"Galagadon nordquistae\" a žil zřejmě v řekách s návazností na otevřené moře.\n\nZhruba stejně velkým jedincem je také exemplář \"Scotty\", objevený v kanadském Saskatchewanu v roce 1991. Vědecká studie z roku 2019 přisuzuje tomuto jedinci ještě vyšší hmotnost, než má \"Sue\", a to 8870 ku 8460 kg.\n\nSue se pravidelně podrobuje také čištění a celkové údržbě, a to přímo v expozici Chicagského muzea. V únoru roku 2018 byl exponát Sue rozmontován a později přemístěn na jiné místo v expozici muzea.\n\nSue je zmiňována i v mnoha literárních dílech, mezi nimi třeba \"Údolí tyrannosaura\" od amerického spisovatele Douglase Prestona (kde je však zmíněna pouze okrajově). Byl o ní natočen samostatný dokument (v originále \"Dinosaur 13\") a vydáno několik knih, popisujících příběh jejího objevení, restaurování, dražby i vystavení. Tento dinosaurus je také zmíněn v knize \"Poslední dny dinosaurů\" a několika amerických sci-fi románech.\n\nDalšími populárními jedinci tyranosaura jsou \"Stan\", objevený roku 1987 z Jižní Dakotě a \"Trix\", objevený roku 2013 v Montaně.\n\n\n\n"}
{"id": "396637", "url": "https://cs.wikipedia.org/wiki?curid=396637", "title": "Florent Serra", "text": "Florent Serra\n\nFlorent Serra (* 28. února 1981 v Bordeaux, Francie) je francouzský profesionální tenista.Během své kariéry vyhrál 2 turnaje ATP World Tour ve dvouhře.\n\n"}
{"id": "396638", "url": "https://cs.wikipedia.org/wiki?curid=396638", "title": "Hala Opava", "text": "Hala Opava\n\nHala Opava je víceúčelová sportovní hala, která se nachází ve slezské Opavě. Vedle různých kulturních akcí, halu využívají v současnosti basketbalový klub BK Opava a volejbalový klub VK Opava. Základní kámen k výstavbě stadionu byl položen 4. července 2002 a již 26. září 2003 byla otevřena. Současná maximální kapacita stadionu činí 3 006 diváků k sezení.\n\nHala je vytápěna pomocí tepelných čerpadel s využitím geotermální energie.\n\n"}
{"id": "396641", "url": "https://cs.wikipedia.org/wiki?curid=396641", "title": "Gianna Jessen", "text": "Gianna Jessen\n\nGianna Jessen (* 6. dubna 1977 v Los Angeles, Kalifornie, USA) je americká katolická zpěvačka a přední mluvčí hnutí pro-life anglojazyčného světa, která se narodila živá během pokusu o potrat solným roztokem.\n\nJejí matka otěhotněla v 17 letech a po delším váhání se rozhodla pro potrat, protože se cítila na mateřství příliš mladá. Potrat měl být proveden metodou solného roztoku, ale ona jej přežila a narodila se živá. Ačkoliv interrupční kliniky často retušovaly podobné omyly tím, že dítě nechaly zemřít a do záznamů uvedly, že se narodilo už mrtvé, byla odvezena do nemocnice a ošetřena. Zákrok na ní ponechal trvalé následky.\n\nJejí biologická matka ji nabídla k adopci, ta pak vyrůstala u pěstounů a pravdu o svém příchodu na svět se dověděla až ve svých dvanácti letech. Od té doby považuje za svoji povinnost bojovat proti potratům, postupem času se stala jednou z předních mluvčí protipotratového hnutí.\n\nJako odpůrkyně interrupcí a mluvčí protipotratového hnutí vystupuje v médiích a pořádá přednášková turné, vystupovala i coby pozvaný řečník před oběma komorami amerického Kongresu i před Dolní sněmovnou Spojeného království.\n\nBěhem prezidentské kampaně v roce 2008 podpořila republikánského pro-life kandidáta Johna McCaina a napadla demokratického kandidáta Baracka Obamu, když připomněla, že v Senátu státu Illinois blokoval \"Born Alive Infants Protection Act\", který měl znemožnit praxi interrupčních klinik nechávat zemřít děti, které náhodou přežily potrat.\n\n\n\n"}
{"id": "396644", "url": "https://cs.wikipedia.org/wiki?curid=396644", "title": "HC Vlci Jablonec nad Nisou", "text": "HC Vlci Jablonec nad Nisou\n\nHC Vlci Jablonec nad Nisou (celým názvem: Hockey Club Vlci Jablonec nad Nisou) je český klub ledního hokeje, který sídlí v Jablonci nad Nisou v Libereckém kraji. Založen byl v roce 1996 pod názvem TJ HC Jablonec nad Nisou. Svůj současný název nese od roku 1999. Od sezóny 2001/02 působí ve 2. lize, třetí české nejvyšší soutěži ledního hokeje. Klubové barvy jsou modrá, černá a bílá.\n\nSvé domácí zápasy odehrává na zimním stadionu Jablonec nad Nisou s kapacitou 1 500 diváků.\n\nPrezidentem klubu je od jeho vzniku Petr Cinibulk.\n\nKlub byl založen 21. června 1996 pod názvem TJ HC Jablonec nad Nisou. Vznik A týmu se datuje do roku 1997. Po krátké účasti v krajském přeboru klub postoupil po sezoně 1999/2000 do 2. hokejové ligy.\n\nKlub se od sezony 2002/03 pravidelně účastní play-off - v sezonách 2004/05 a 2005/06 postoupili z prvního místa v tabulce a vypadli až ve finále. V roce 2008/09 hrál Jablonec nad Nisou 2. národní hokejovou ligu. V základní části obsadil 8. místo a v play-off vypadl už v osmifinále s Českou Lípou 2:1. V sezoně 2012/13 postoupili do play-off z posledního postupového (8.) místa a v zápasech na tři vítězství podlehl hladce favorizovanému Táboru. V sezoně 2015/16 Vlci postoupili do bojů o WSM ligu. Prozatím největší úspěch Jabloneckého klubu.\n\nZdroj: \n\n\n\nZdroj: \n\n\n\nZdroj: \n\n"}
{"id": "396645", "url": "https://cs.wikipedia.org/wiki?curid=396645", "title": "Dominik Furch", "text": "Dominik Furch\n\nDominik Furch (* 19. dubna 1990) je český hokejový brankář.\n\nS hokejem začal v sedmi letech za pražskou Kobru. Zpočátku se objevoval jako hráč v poli, avšak nakonec skončil v brance coby gólman. V mládežnickém hokeji jej trénoval Jiří Hájek a Jan Chrastil. Od svých šestnácti let se začal objevovat i v reprezentačních výběrech. V sezoně 2008/2009 byl Furch vyslán ze Slavie do Havlíčkova Brodu na hostování. V průběhu sezóny se však do Slavie vrátil, nastupoval v nejvyšší soutěži. Od sezóny 2015/2016 až do 2017/2018 nastupoval v KHL za tým Avangard Omsk. Na Mistrovství světa v ledním hokeji 2016 vychytal dvě nuly a získal ocenění nejlepší brankář. Český tým skončil pátý po zápase s USA, kde prohrál 2:1 na nájezdy. Zúčastnil se i MS 2017 a ZOH 2018, byl ale trojkou a nezachytal si. Od sezony 2018/2019 nastupuje za Severestal Čerepovec hrající KHL. Má syna Yanicka.\n\n"}
{"id": "396656", "url": "https://cs.wikipedia.org/wiki?curid=396656", "title": "Björn Phau", "text": "Björn Phau\n\nBjörn Phau (* 4. října 1979 v Darmstadtu, Německo) je současný německý profesionální tenista.Během své kariéry zatím nevyhrál na okruhu ATP žádný turnaj.\n\n"}
{"id": "396657", "url": "https://cs.wikipedia.org/wiki?curid=396657", "title": "Řeka svatého Jana", "text": "Řeka svatého Jana\n\nŘeka svatého Jana může označovat různé řeky v různých částech světa:\n\n1. \n2. \n3. \n4. \n5. \n"}
{"id": "396665", "url": "https://cs.wikipedia.org/wiki?curid=396665", "title": "The Stranglers", "text": "The Stranglers\n\nThe Stranglers jsou anglická punkrocková skupina, založená 11. září 1974 ve městě Guildford v Surrey. Jejich původní název byl The Guildford Stranglers a jejich vzory se stali Ramones. Byli jedna z mála punkových kapel se specifickým zvukem kláves. Po skončení punkrockové éry se přeorientovali na new wave, pub rock a později na post-punk. Zakladatelem kapely byl bubeník Jet Black, původně podnikatel z Guildfordu, který velmi toužil hrát v kapele. Jako prvního člena do kapely objevil Hugha Cornwella - talentovaného kytaristu, který byl mimo jiné i držitelem bakalářského titulu z biochemie. Společně s Blackem tak připravovali různé hudební nápady a vychytávky. Dlouhou dobu se jim však nedařilo sehnat dobrého basáka. Tím se ale nakonec stal Jean-Jacques Burnel a kapelu ještě doplnil kytarista Hans Wärmling. Ten však byl záhy nahrazen mistrem na klávesové nástroje, Dave Greenfieldem. Jet Black pronajal dům v malé vesničce Chiddingfold a kapele zde skoro celý rok připravovala svůj materiál. Vystupovali v různých barech v Guildfordu a okolí, počet koncertů rostl, stejně jako zájem o skupinu, ale žádná nahrávací společnost zatím nepřicházela s nabídkou smlouvy. Až v roku 1976 se kapele podařilo podepsat kontrakt se společností United Artists. Debutové album \"Rattus Norvegicus\" tak vychází v roku 1977. Kapela se díky úspěchu tohoto alba stává nedílnou součástí vzrůstající punkové scény v Anglii. Předskakují Patti Smith Group nebo Ramones pří jejich první návštěvě Londýna. V roce 1977 zároveň vychází i druhé album skupiny nazvané \"No More Heroes\". S úspěchem však přichází i první problémy a incidenty, jako například když se JJ Burnel a Dave Greenfield pobili s členy Sex Pistols a The Clash. Novináři kapelu odsuzují z důvodů sexistických narážek v textech a například samotný JJ Burnel v roce 1977 zmlátil novináře Jona Savage za jeho negativní recenzi na desku \"No More Heroes\". The Stranglers tak velmi brzy získali pověst rváčů. Na hudební posun kapely to však nemělo vliv a tak v roce 1978 vychází třetí řadové album \"Black and White\", kde se nachází velké hity jako například \"Nice ´N´ Sleazy\".\n\nKe konci roku 1979 také následuje skvělé album Raven. A poté následují další vydařené desky jako \"Gospel According to Meninblack\" a \"La Folie\" z roku 1981, které obsahuje asi největší hity skupiny Golden Brown. Píseň vyvolala kontroverze a novináři ji označovali jako oslavu Heroinu. V roce 1982 kapela podepisuje kontrakt s vydavatelstvím Epic Records a následné nahrávají temné a značně depresívní album \"Feline\". Deska je zvláštní také tím, že v ní poprvé znějí elektrické bicí a hraje tam pouze akustická kytara. Kapele se mimořádně daří a hned v roce 1984 následuje další album \"Aural Sculpture\". U kapely je však znát jasný příklon k popovějším melodiím a tak za dva roky vychází další album \"Dreamtime\", kde kapela mimo jiné přibrala tříčlennou dechovou sekci. Album provází velký úspěch a nachází se na něm další velký hit kapley „Always the Sun“, který se stal velkým hitem v rádiích. V roce 1990 po vydání alba \"10\" však z osobních důvodů odchází Hugh Cornwell a svůj odchod komentuje slovy, že je podle něj kapela už vyčerpaná a také si stěžoval na zlé vztahy se svými spoluhráči, zejmnéna s Burnelem. Mimochodem dodnes se Cornwell s bývalými spoluhráči nestýká. Stranglers však pokračovali dále, přibrali kytaristu Johna Ellise, bývalého člena The Vibrators a jako zpěváka zvolili Paula Robertse. Kapela se tak vrací k rokenrolovějšímu zvuku a v devadesátých letech tak vydávají čtyři vydařené desky. John Ellis odchází v roku 2000 a nahrazuje ho Baz Warne, bývalý basák Toy Dolls. V roce 2006 odchází i Paul Roberts a Stranglers se tak opět stávají čtyřčlennou partou jako před lety s Cornwellem. Zatím poslední deskou kapely zůstává řadovka \"Giants\" z roku 2012 a ve stejném roce vydávají také akustický živák nahraný v Bruggách v Belgii. 20. 4. 2012 kapela vystoupila v pražském klubu Rock Cafe. Začátkem roku 2014 kapela zahájila rozsáhlé turné na počest 40. výročí založení kapely.\n\n\n\n"}
{"id": "396668", "url": "https://cs.wikipedia.org/wiki?curid=396668", "title": "Wonhjo", "text": "Wonhjo\n\nWonhjo (korejsky 원효 – \"Wŏnhjo\", v anglickém přepisu Won-Hyo) je tul, který se učí nositelé technického stupně 6. kup v bojovém umění taekwondo. Tul vytvořili v letech 1962–1964 podplukovník U Čonglim a seržant Kim Bokman.\n\nWonhjo (617–686) byl proslulý mnich, který uvedl buddhismus do království Silla.\n\nVýchozí postoj byl původně pozdrav a vyjadřoval věrnost generálů dynastii Ming po jejím pádu v roce 1644. Ti se často ukrývali v klášterech, kde vyučovali bojová umění, která tento pozdrav přejala. Mezi ně natří například v Kung-fu.\n\nVýchozí postoj: moa čunbi sogi A\n\n\nZávěrečný postoj: moa čunbi sogi A\n\n"}
{"id": "396672", "url": "https://cs.wikipedia.org/wiki?curid=396672", "title": "I. M. Pei", "text": "I. M. Pei\n\nIeoh Ming Pei (26. dubna 1917 Kanton, Čína – 16. května 2019), známý hlavně pod iniciály I. M. Pei, byl americký architekt čínského původu. V roce 1983 obdržel Pritzkerovu cenu. Pracoval s abstraktní formou a používal kámen, beton, sklo a ocel. K jeho nejznámějším projektům patří Pyramida v Louvru (1989) a další stavby různých muzeí a galerií.\n\nPei se narodil v Kantonu v Číně dne 26. dubna 1917 do rodiny čínského bankéře, měl čtyři sourozence. O rok později se rodina přestěhovala do Hong Kongu, kde chodil na základní školu. V jeho deseti letech se rodina se později odstěhovala do Šanghaje. Letní prázdniny trávil v nedalekém Su-čou, městě poblíž Šanghaje v blízkosti zahrad v Su-čou, která je nyní součástí světového dědictví jako Classical Gardens of Suzhou. Pei miloval, jak se kombinovaly budovy a příroda, a měl zvláště rád způsob, jakým se kombinovalo světlo a stín.\n\nV Šanghaji studoval anglikánskou střední školu, poté se rozhodl jít na univerzitu. V roce 1935 přesídlil do Spojených států. Byl přijat na několik univerzit, vybral si studium architektury na Pensylvánské univerzitě ve Filadelfii ve Spojených státech. Samotné studium ho však zklamalo, když se zaměřovalo na klasickou architekturu, jeho však přitahovala spíše moderní architektura. Proto se rozhodl školu opustit a přihlásil se na inženýrství na MIT. Děkan architektury ho však přesvědčil, aby i na MIT studoval architekturu. I tam se však studium zaměřovala převážně na klasickou architekturu, v univerzitní knihovně tak alespoň studoval knihy Le Corbusiera, inspiroval ho také rodící se internacionální styl a díla Franka Lloyda Wrighta.\n\nV roce 1940 získal na MIT titul bakaláře architektury. Posléze se zapsal na Harvard Graduate School of Design, kde studoval u Waltera Gropiuse, německého modernistického architekta a zakladatele výtvarné školy Bauhaus. V době druhé světové války pracoval ve výzkumu zbraňových technologií; v rámci organizace National Defense Research Committee se sídlem v Princetonu se stal expertem na fuzní bomby. V roce 1942 se oženil s Eileen Loo, původem z významné čínské rodiny, která tou dobou dokončila studium umění na Wellesley College v Massachusetts. Roku 1946 získal titul magistra architektury, posléze na Harvardu i krátce učil.\n\nV období let 1948–1955 pracoval pro studio \"Webb and Knapp\" newyorského developera a realitního podnikatele Williama Zeckendorfa. V roce 1955 založil společně se svými bývalými spolupracovníky Henrym N. Cobbem (jeho bývalý student z Harvardu) a Easonem Leonardem vlastní architektonické studio \"I. M. Pei & Associates\", které zpočátku spolupracovalo s Zeckendorfem a realizovalo jeho americké projekty, například v New Yorku a Filadelfii. Úplně nezávislým na firmě \"Webb and Knapp\" se studio stalo až v roce 1960.\n\nV pozdějších letech navrhl mnoho významných a oceňovaných staveb, k nimž patří zejména projekty brutalistické a tvorbou Louise Kahna inspirované stavby výzkumného centra \"Mesa Laboratory\" amerického Národního centra pro výzkum atmosféry v Coloradu (1967) a budov Herbert F. Johnson Museum of Art (1973), John Hancock Tower (1976) a Knihovny prezidenta Johna F. Kennedyho (1979) v americkém Bostonu, přičemž zakázku na Kennedyho knihovnu mu zadala ještě v roce 1964 osobně Jacqueline Kennedyová. V roce 1978 byla otevřena podle jeho návrhu postavena tzv. Východní budova Národní galerie ve Washingtonu, která je dodnes řazena k provozně nejlépe řešeným galerijním stavbám vůbec. Po jejím dokončení získal v roce 1979 Zlatou medaili American Institute of Architects, nejvyšší ocenění této profesní organizace.\n\nPeiova kariéra konce 70. let byla však současně poznamenána obrovskými komplikacemi, souvisejícími se stavbou bostonského mrakodrapu John Hancock Tower, z jehož fasády začaly vyčnívat a postupně vypadávat skleněné elementy. Postupně vypadala téměř třetina skla, a ačkoli podle odborníků nebyla chyba v Peiově návrhu, nýbrž v úplně novém typu dvojitého reflexního skla užitého při stavbě, tento problém ohrožil jeho profesní reputaci a jeho řešení si vyžádalo výměnu všech přibližně 10 000 tabulek a náklady ve výši několika milionů dolarů. Otevření budovy se zpozdilo téměř o tři roky, a architektonická firma I. M. Peie musela být kvůli masivnímu odlivu klientů téměř uzavřena.\n\nV roce 1983 obržel Pritzkerovu cenu. Na konci osmdesátých let vytvořil I. M. Pei svůj patrně nejznámější projekt série tří pyramid v Louvru, vytvořených na základě zadání tehdejšího francouzského prezidenta Françoise Mitterranda. Idea moderních staveb ze skla a oceli přímo na hlavním nádvoří Palais du Louvre vyvolala obrovský nesouhlas obyvatelů Paříže; po svém dokončení v roce 1989 se však Pyramida v Louvru, která slouží jako hlavní vchod do muzea Louvre, stala jedním ze symbolů města.\n\nV roce 1992 Pei odešel ze své původní architektonické firmy a vytvořil společně se svými syny novou společnost \"Pei Partnership\".\n\nK pozdějším Peiovým projektům patří například mrakodrap Bank of China Tower v Hongkongu (1989), hudební muzeum Rock and Roll Hall of Fame v Clevelandu (1995), Muzeum islámského umění v Doze (2008), nebo vědecké centrum Macau Science Center v čínské oblasti Macao (2009).\n\n"}
{"id": "396675", "url": "https://cs.wikipedia.org/wiki?curid=396675", "title": "Erik Acharius", "text": "Erik Acharius\n\nErik Acharius (10. října 1757 Gävle – 14. srpna 1819 Vadstena) byl švédský botanik, který je znám jako průkopník taxonomie lišejníků. Byl členem několika vědeckých organizací.\n\n"}
{"id": "396681", "url": "https://cs.wikipedia.org/wiki?curid=396681", "title": "Železniční trať Šumperk–Krnov", "text": "Železniční trať Šumperk–Krnov\n\nŽelezniční trať Šumperk–Krnov (číslo 292) je trať spojující Šumperk a Krnov vedoucí přes hřebeny Jeseníků (Ramzovské sedlo) a jako peážní trať přes polské město Głuchołazy. Úsek Bludov – Šumperk je od roku 2009 elektrifikován. Provozovatelem trati je Správa železniční dopravní cesty. Část trati mezi Hanušovicemi a Jeseníkem, zejména v okolí Horní Lipové, prochází členitým terénem a je proto nazývána \"Slezským Semmeringem\". V železniční stanici v Horní Lipové se také nachází Muzeum Slezského Semmeringu.\nŠumperk, Hanušovice, Lipová Lázně, Mikulovice, Głuchołazy, Krnov\n\n\nPo obsazení Sudet Německem byla v 1. polovině 40. let 20. století postavena propojovací kolej mezi železniční tratí Šumperk–Krnov a železniční tratí Olomouc–Opava, která vedla podél dnešní krnovské zahrádkářské osady Úsvit a která křižovala železniční trať Racibórz–Krnov . Propojovací kolej byla v padesátých letech 20. století vytrhána.\n\n\nV úseku Krnov – Jeseník je vedena varianta dálkové rychlíkové linky R27 v trase Ostrava – Jeseník. Tato větev měla být již od prosince 2011 zrušena, nakonec byla prozatím zachována. Větev Krnov – Jeseník však nebyla zařazena do výběrového řízení vyhlášeného v roce 2012 ani do patnáctiletého harmonogramu výběrových řízení a provoz má být projednán s regionálními objednateli.\n\n\n"}
{"id": "396686", "url": "https://cs.wikipedia.org/wiki?curid=396686", "title": "Tetrahydridoboritan sodný", "text": "Tetrahydridoboritan sodný\n\nTetrahydridoboritan sodný Na[BH] (neboli \"borohydrid sodný\") je důležitým redukčním činidlem používaným v chemických laboratořích i v průmyslu.\n\nTetrahydridoboritan sodný lze připravit mnoha různými způsoby. K nejběžnějším patří reakce\nhydridu sodného s diboranem nebo s chloridem boritým:\n\nNejdůležitější uplatnění nachází tetrahydridoboritan sodný v organické syntéze. Používá se například k redukci karbonylových sloučenin na odpovídající alkoholy.\n"}
{"id": "396698", "url": "https://cs.wikipedia.org/wiki?curid=396698", "title": "Radek Zima", "text": "Radek Zima\n\nRadek Zima (* 27. prosince 1973 Ústí nad Labem) je český herec. Věnuje se také dabingu. Výrazněji na sebe upozornil rolemi v televizních seriálech \"Nemocnice na kraji města po dvaceti letech\" a \"Proč bychom se netopili\".\n\nPochází z Ústí nad Labem, kde jeho prarodiče zpívali v opeře. Absolvoval gymnázium, poté studoval historii na FF UK v Praze, aby nakonec vystudoval v letech 1995–1998 herectví na Vyšší odborné škole herecké v Praze. Poté působil rok v divadle v Jihlavě. Nějaký čas byl na volné noze a od roku 2003 je v angažmá Divadla pod Palmovkou.\n\n\n"}
{"id": "396699", "url": "https://cs.wikipedia.org/wiki?curid=396699", "title": "Renault 4", "text": "Renault 4\n\nRenault 4 byl malým osobním automobilem, který vyráběla francouzská automobilka Renault. Navazoval na typ 4CV. Jeho nástupcem byl Renault 5. Vyráběl se v letech 1961 až 1992. Bylo vyrobeno více než 8 milionů kusů.\n\nOproti předchůdci byl prostornější a hbitější. Design byl modernější. Vůz měl karoserii typu hatchback. Zpočátku byl dodáván s motorem o objemu 603 cm³. Ten později vystřídaly objemy 747 cm³, 845 cm³, 956 cm³ a 1108 cm³. Z vozu byla odvozena užitková verze Furgonette. Renault 4 se stal hlavním konkurentem pro vůz Citroën 2CV.\n\n"}
{"id": "396700", "url": "https://cs.wikipedia.org/wiki?curid=396700", "title": "Zich", "text": "Zich\n\nPříjmení Zich nosí více různých osobností:\n\n"}
{"id": "396717", "url": "https://cs.wikipedia.org/wiki?curid=396717", "title": "Westland Welkin", "text": "Westland Welkin\n\nWestland Welkin byl britský výškový stíhací letoun vzniklý v době druhé světové války.\n\nUž v bitvě o Británii si RAF uvědomovala, že v její výzbroji chybí výškový stíhací letoun. Nad Anglií často létala výšková letadla, která beztrestně plnila své úkoly. Byla to zejména průzkumná letadla, například modifikovaný bombardér Junkers Ju 86 ve verzi P-1 (výškový bombardér) a P-2 (výškový průzkumný letoun). Byla tedy vydána směrnice F.4/40, která požadovala výškový stíhací letoun. Nakonec směrnici F.4/40 velení přepracovalo na směrnici F.7/41 a požadovalo její naplnění. Konstrukce Welkinu pocházela z letounu Westland Whirlwind.\n\nWelkin byl velmi elegantní celokovový jednomístný stroj. Byl vybaven plně zatahovacím tříbodovým podvozkem záďového typu. Motory byly umístěny ve dvou motorových gondolách. Do gondol se zasunovala také přední kola. Přetlaková pilotní kabina byla pancéřována a vytápěna. Tlakový systém byl poháněn dmychadlem značky Rotol napojeným na levý motor (Rolls-Royce Merlin 76 nebo 77) poskytující stalý tlak o 24 kPa vyšší než vnější tlak. Vytápění pilotní kabiny nesloužilo jen k pohodlí pilota, ale také zajišťovalo odmražování skel překrytu kabiny. Překryt kabiny byl dvouplášťový, což znamená s distanční mezerou, do které se vháněl teplý vzduch. Přetlaková kabina zajišťovala, aby byl při letu ve výšce 13 700 m v kabině tlak jako při letu v 7 300 m. Čtyři kanóny Hispano Mk V ráže 20 mm byly umístěny ve spodní části přídě pod kabinou. Kanóny měly v zásobě 480 ks nábojů. Welkin vyžadoval důmyslný elektronický systém. Jeho předletovou kontrolu musel provádět specialista vyškolený speciálně na Welkin a kontrola trvala čtyři hodiny.\n\nWelkin Mk.I jednomístný výškový stíhací letoun\n\nWelkin NF Mk.II prototyp dvojmístného nočního stíhacího letounu\n\n\n4 x kanón Hispano Mk V ráže 20 mm\n"}
{"id": "396718", "url": "https://cs.wikipedia.org/wiki?curid=396718", "title": "Beatrix Savojská (1201–1266)", "text": "Beatrix Savojská (1201–1266)\n\nBeatrix Savojská (1200/05 – 1266, Les Échelles) byla provensálská hraběnka z rodu savojských, matka čtyř královen.\n\nBeatrix se narodila na přelomu 12. a 13. století v Chambéry jako jedno z mnoha dětí savojského hraběte Tomáše a Markéty ze Ženevy. Byla sestrou tří savojských hrabat – Amadea I., Petra I. a Filipa I.\n\n5. června 1219 či roku 1220 se Beatrix, považována kronikářem Parisem za druhou Niobe, provdala za mladého provensálského hraběte Ramona Berenguera V. Z manželství se narodili dva chlapci, dvojčata, kteří zemřeli hned po narození a čtyři dcery, které byly provdány za krále okolních zemí.\n\nBeatrix Savojská byla velice emancipovaná žena, aktivně se zúčastňovala politického života a i po manželově smrti ovlivňovala evropské dějiny. Roku 1260 odkázala hrad Échelles řádu maltézských rytířů. Svého manžela hraběnka přežila téměř o dvacet let, zemřela roku 1266 a je pohřbena v rodovém klášteře savojské dynastie v Hautecombe.\n\n"}
{"id": "396723", "url": "https://cs.wikipedia.org/wiki?curid=396723", "title": "Cyklický kód", "text": "Cyklický kód\n\nCyklický kód je v teorii kódování lineární kód, který je uzavřený vzhledem k cyklickému posunu.\n\nLineární kód \"C\" se na­zý­vá cyklický kód, jestliže pro každé kódové slovo (\"a\", \"a\", \"a\", ...,\"a\") je také slovo (\"a\", \"a\", \"a\"..., \"a\") kó­do­vým slovem.\n\nKódová slova cyklického kódu délky \"n\" se zapisují ve tvaru formálních polynomů stupně men­šího než \"n\" s využitím izomorfismu formula_1.\n\nCyklický posun odpovídá násobení polynomem \"x\" modulo \"x\"-1:\nformula_2.\nKaždý netriviální (tj. obsahující více než jedno slovo) cyklický (\"n\",\"k\")-kód \"C\" obsahuje (právě jeden, až na násobek) po­lynom \"g\"(\"x\") stupně \"n-k\". Je to polynom nejmenšího stupně mezi všemi nenulovými polynomy kó­du \"C\". Polynom \"g\"(\"x\") se nazývá generující polynom kódu \"C\" a má následující vlastnosti: \nCyklický kód je tedy jednoznačně určen svým generujícím polynomem. \n\nPolynom \"h\"(\"x\") = (\"x\"-1):\"g\"(\"x\") nazveme kontrolním polynomem kódu \"C\". Platí, že daný polynom \"v\"(\"x\") je v kódu \"C\", právě když platí \"v\"(\"x\")\"h\"(\"x\")≡0 mod (\"x\"-1).\n\nKód, generovaný polynomem \"h\"(\"x\"), je ekvivalentní s kódem, duálním ke kódu \"C\".\n\nJedna z generujících matic cyklického kódu \"C\" s generujícím polynomem \"g\"(\"x\")=\"g\"+\"g\"\"x\"+...+\"g\"x (o \"k\" řádcích a \"n\" sloupcích) má tvar \nformula_3\n\nZobecněním cyklických kódů jsou kódy kvazicyklické. Kód \"C\" je kvazicyklický, pokud pro nějaké celé číslo \"s\" platí, že cyklickým posunutím kódového slova o \"s\" pozic vznikne opět kódové slovo.\n"}
{"id": "396729", "url": "https://cs.wikipedia.org/wiki?curid=396729", "title": "Krevety", "text": "Krevety\n\nKrevety (Caridea) jsou podřád desetinohých vyšších korýšů, který zahrnuje asi 2 500 druhů. Žijí v mořích i sladkých vodách. Umí dobře plavat, mají fylobranchiátní žábry, první dva páry kráčivých končetin (pereiopodů) jsou modifikovány na klepeta, filtrační vějířky nebo kartáčky. Mají válcovitý krunýř, vybíhající v čelní hrot rostrum, a dlouhý rovný zadeček. Přes den žijí většinou skrytě, v noci vycházejí za potravou, kterou vyhledávají dlouhými tykadly. V nebezpečí unikají často směrem dozadu údery ocasní ploutvičky.\n\nKrevety spolu např. s hmyzem a pavouky patří do kmene členovců, tedy mezi živočichy s článkovaným tělem i končetinami. Když se kreveta svléká, odhazuje nejen starý krunýř pokrývající její tělo, ale i jemnou kutikulu chránící její tykadla a oči.\n\nKrevety se podle typu larválního vývoje dělí na tři skupiny:\n\nDruhy krevet vázaných na mořské prostředí jsou r-stratégové, produkují tedy velký počet malých vajíček. Druhy vázané na život ve sladkých vodách ale naopak produkují malý počet velkých vajíček a dají se označit jako K-stratégové.\n\nKrevety jsou loveny jako lidská potrava. Řada druhů je chována v akváriích, z některých druhů byly vyšlechtěny i různobarevné okrasné varianty. Krevety chované v akváriích lze podle způsobu života rozdělit do tří hlavních skupin: trpasličí, filtrující a dravé. V akváriu by neměly být společně chované různé druhy náležející ke stejnému rodu, protože pak hrozí nežádoucí křížení (hybridizace).\n\n\n"}
{"id": "396730", "url": "https://cs.wikipedia.org/wiki?curid=396730", "title": "Letiště Mogadišu", "text": "Letiště Mogadišu\n\nLetiště Mogadišu (dřívější anglický název \"Mogadishu international Airport\", IATA: MGQ, ICAO: HCMM), od roku 2007 přejmenované po prvním somálském prezidentovi Adenu Abdullahu Osmanu Daarovi na \"Aden Adde International Airport\", je mezinárodní dopravní letiště somálského hlavního města Mogadiša. Leží 12 kilometrů jihozápadně od města, přímo na pobřeží indického oceánu a disponuje jednou asfaltovou dráhou.\n\nRoku 1977 zde byla německou GSG9 osvobozena rukojmí z uneseného letadla Landshut.\n\nBěhem operace UNOSOM (\"Operace Obnovená naděje\", angl. \"Operation Restore Hope\") po somálské občanské válce sloužilo letiště jako základna americké námořní pěchoty. Poté nemohlo být osm let používáno kvůli válce. Letiště bylo znova otevřeno 15. června 2006 Unií Islámského práva která získala kontrolu nad velkou částí somálska.\n\n"}
{"id": "396734", "url": "https://cs.wikipedia.org/wiki?curid=396734", "title": "Lot (biblická postava)", "text": "Lot (biblická postava)\n\nLot ( ) je biblická postava, syn Hárana, syna Terachova, synovec Abrama. Jediný muž který přežil zkázu Sodomy a Gomory.\n\nLotův otec Haran zemřel v Chaldejském Uru a Lot z Uru odešel s Terachem, Abramem a Saraji do města Charan, kde jeho děd Terach zemřel. \nLot potom s Abramem a Sarai putoval do Kanaánu a později s nimi šel do Egypta a zpátky. Od Abraháma (v té době ještě užívajícího jméno Abram) se oddělil kvůli sporu o stáda a odešel do Sodomy.\n\nV době Lotova pobytu v Sodomě čtyři útoční králové společně porazili pět místních králů, mezi nimiž byl i král Sodomy, a vítězové vydrancovali město a Lota zajali. Když se Abram dozvěděl o Lotově nepříjemné situaci, povolal 318 zasvěcenců, porazil uchvatitele, získal zpátky všechen majetek a Lota osvobodil.\nKdyž později, v době blížícího se zničení Sodomy, Lota navštívili dva andělé, Lot jim projevil pohostinnost. Muži ze Sodomy však obklopili dům a požadovali, aby návštěvníci byli vyvedeni ven a oni s nimi mohli mít nemravný styk. Lot se snažil své hosty chránit do té míry, že srocenému davu dokonce nabídl své dvě panenské dcery. Rozzuřený dav na Lota silně tlačil, ale jeho andělští návštěvníci ho vtáhli do domu a Sodomity postihli slepotou.\n\nAndělé pak Lotovi oznámili, že před Hospodinem zesílil křik proti obyvatelům Sodomy a že je Hospodin poslal, aby město zničili. Podle pokynů Lot varoval své zetě, ti však varování nevěnovali pozornost.\n\nSpolu se zbývajícími dvěma dcerami byl jediný, kdo přežil zničení Sodomy a Gomory. Při útěku ze Sodomy se jeho manželka proměnila v solný sloup, protože neuposlechla varování božích poslů a ohlédla se směrem k hořící Sodomě. \n\nPo zkáze Sodomy žil Lot se svými dcerami v horské jeskyni, protože se bál vrátit do údolí. Lotovy dcery nechtěly zůstat nezabezpečené a tak svého otce opily a následně s ním měly dva syny: syn, kterého měl se starší dcerou se jmenoval Moab, jenž byl praotcem národa Moabitů, s mladší dcerou měl syna, jenž se jmenoval Ben-Ami, který byl předkem Amonitů.\n\nNový zákon vnímá Lota jako spravedlivého, který „tím, co viděl a slyšel, když bydlel mezi nimi, den co den trýznil svou spravedlivou duši kvůli jejich nezákonným skutkům“.\n\nV islámské tradici je Lot (arabsky لوط‎) pokládán za jednoho z proroků. Korán zmiňuje Lota na mnoha místech. Jeho příběh je do značné míry podobný příběhu biblickému.\n\n\n"}
{"id": "396737", "url": "https://cs.wikipedia.org/wiki?curid=396737", "title": "Jello Biafra", "text": "Jello Biafra\n\nEric Reed Boucher (* 17. června 1958), světově známý pod svým uměleckým jménem Jello Biafra (viz článek Biafra), je zpěvák a politický aktivista v americké Straně zelených. V roce 1978 spoluzaložil punk rockovou skupinu Dead Kennedys.\n\nJeho otec byl psychiatr a básník, matka knihovnice. K rockové hudbě se dostal údajně náhodou, když v roce 1965 ladil rádio. Začátkem 70. let se zapojil do politického aktivismu proti válce ve Vietnamu a diskriminaci Afroameričanů. Následně prošel několika rockovými kapelami.\n\n"}
{"id": "396740", "url": "https://cs.wikipedia.org/wiki?curid=396740", "title": "Taft", "text": "Taft\n\nTaft může být:\n"}
{"id": "396743", "url": "https://cs.wikipedia.org/wiki?curid=396743", "title": "Baldassare Galuppi", "text": "Baldassare Galuppi\n\nBaldassare Galuppi (18. října 1706, Burano – 3. ledna 1785, Benátky) byl italský hudební skladatel.\n\nNarodil se na ostrově Burano v Benátské laguně. Proto se mu také říkalo \"Il Buranello\".Jeho otec byl povoláním holič, ale také výborný houslista. Ten mu také poskytl první hudební vzdělání. V roce 1722 působil Galuppi v Benátkách jako varhaník v kostelech. V témže roce (ve věku 16 let) zkomponoval také svou první operu \"La fede nell'incostanza ossia gli amici rivali\", která u obecenstva beznadějně propadla. Neúspěch díla zasáhl Galuppiho tak hluboce, že hodlal zanechat hudby a dál se živit jako jeho otec. Seznámil se ale s vynikajícím skladatelem, spisovatelem a právníkem Benedetto Marcellem, který v něm rozpoznal mimořádný talent a přemluvil ho, aby se věnoval řádnému studiu hudby na konservatoři \"Conservatory degli Incurabili\". Jeho učitelem se stal jiný významný skladatel té doby Antonio Lotti a Galuppiho považoval za svého nejlepšího žáka.\n\nPo absolvování školy působil nějakou dobu ve Florencii jako cembalista v divadle \"Teatro della Pergola\". V roce 1729 se vrátil do Benátek a v divadle \"Teatro S. Samuele\" uvedl svou druhou operu \"Dorinda\" (nepočítáme-li dva akty v kolektivní opeře \"Gl'odi delusi dal sangue\" o rok dříve) , která byla naopak neobyčejně úspěšná a nastartovala Galuppiho operní kariéru.\n\nPo roce 1729 zkomponoval Galuppi celou řadu oper, které se hrály v předních italských divadlech. V roce 1740 byl jmenován ředitelem charitativní instituce \"Ospedale di Lazaro e dei Mendicanti\", jejíž součástí byla rovněž konservatoř. Pod jeho vedením zde vznikl vynikající orchestr a sbor, který se věnoval převážně chrámové hudbě. V roce 1741 přijal Galuppi nabídku hraběte z Middlesexu, aby napsal operu – seria pro své divadlo \"Haymarket\" v Londýně. Jeho londýnský pobyt byl velice úspěšný. Vznikly zde, mimo jiné, jeho nejznámější opery ve stylu opera-seria \"„Scipione v Kartágu“\" a \"„Enrico“\" a jeho díla měla značný vliv na operní tvorbu anglických hudebních skladatelů.\n\nV roce 1743 se vrátil zpět do Benátek. V té době dorazila z Neapole do Benátek módní vlna komické opery (opera buffa) a Galuppi se zanedlouho stal jedním z nejvýznamnějších představitelů tohoto žánru. V roce 1748 se stal zástupcem hlavního kapelníka (maestro di cappella ducale) v nejprestižnějším chrámu sv. Marka v Benátkách. Hlavním kapelníkem se stal až v roce 1762. \n\nJeho první operu komického žánru se stala opera \"L'Arcadia in Brenta\" (1749). K jejímu úspěchu přispělo i to, že se spojil s vynikajícím dramatikem Carlo Goldonim. Goldoni pro něj napsal celou řadu libret. Zcela mimořádný úspěch sklidili v roce 1754 zejména operou \"Il filosofo di campagna\". Na Goldoniho libreto \"Il mondo della luna\", které bylo napsáno pro Galuppiho, zkomponovalo operu řada dalších skladatelů, mezi nimi i Joseph Haydn a Giovanni Paisiello. Kromě Goldoniho se stal častým skladatelovým libretistou i jeho syn, Antonio Galuppi, který psal pod pseudonymem A. Liteo.\n\nV roce 1766 obdržel osobní pozvání od carevny Kateřiny II. Byl mu nabídnut plat 4000 rublů a úhrada veškerých cestovních výdajů. Galuppi pozvání přijal a stal se hudebním ředitelem carského chrámu v Petrohradě. Kromě toho, že uvedl do Petrohradu italskou operu (jejíž nadvláda pak trvala až do dob Michaila Ivanoviče Glinky), zasloužil se i to, že do hudby Ruské ortodoxní církve zavedl západní kontrapunkt. Komponoval hudbu i na ruské texty.\n\nPrvní operou, kterou v Rusku uvedl byla starší opera \"Didone abbondonata\" na text Pietra Metastasia. Carevna byla tak nadšená, že mu hned druhý den ráno po premiéře nechala poslat zlatou šňupací krabičku osázenou diamanty. V Petrohradu Galuppi nesetrval dlouho a po třech letech se vrátil do Benátek.\n\nV následujících letech se nepřetržitý proud nových oper poněkud zmírnil a Galuppi se věnoval převážně chrámové a komorní hudbě. Mimo jiné zkomponoval 130 sonát pro cembalo, několik oratorií, mší, motet a dalších skladeb na liturgické texty. Kromě řady instrumentálních koncertů pro různé nástroje je i autorem četných concerti grossi, z nichž některé byly po dlouhou dobu připisovány Correlimu.\n\nGaluppi zemřel 3. ledna 1785 v Benátkách. Pohřební obřady včetně slavného requiem se konaly v katedrále sv. Marka.\n\nPřes velké úspěchy v žánru opera-seria jeho největším přínosem byl rozvoj komické opery. Jeho díla byla uváděna v celé Evropě (v r. 1763 i v Praze) a měla velký vliv i na rozvoj německé komické opery. V době své smrti patřil Galuppi k nejrespektovanějším postavám benátského hudebního života. \n\nDobová svědectví o něm píší:\n\n„Byl velmi hubený, měl drobný, ale inteligentní obličej. Jeho řeč hýřila důvtipem. Jeho způsoby byly vznešené a byl milovníkem všeho umění; vlastnil několik skvostných obrazů od Veronesa. Jeho charakter byl respektován o nic míň než jeho talent; měl početnou rodinu a žil poklidným a počestným životem.“\n\nŽivotopisec Fétis napsal o Galuppiho hudbě: „...nezáří harmonickými barvami, ale trvalým veselím a nevyčerpatelným elánem. Graciézní podoby jeho písní mu přinesly velkou slávu, jež po dlouhou dobu odolávala módní náladovosti.“\n\nAnglický básník Robert Browning publikoval ve své sbírce \"Men and Women\" báseň \"Galuppiho toccata (A Toccata of Galuppi's).\" Je o muži, který při poslechu Galuppiho skladby vzpomíná na svůj pobyt v Benátkách. Jde o zřejmou fikci, neboť mezi Galuppiho skladbami se nepodařilo žádnou toccatu nalézt.\n\n\n\n\n"}
{"id": "396745", "url": "https://cs.wikipedia.org/wiki?curid=396745", "title": "Podání (tenis)", "text": "Podání (tenis)\n\nPodání (také servis) je jeden ze základních tenisových úderů, kterým hráč uvádí míč do hry, a tím ji zahajuje. Na tento úkon má časový interval 25 sekund. Nohy jsou v klidovém postavení za základní čarou protilehlé poloviny dvorce, než v jaké stojí returnující hráč.\n\nNejrychlejší podání v mužském tenise drží Australan Samuel Groth, který zahrál míč rychlostí 263,4 km/h. Mezi ženami je rekordmankou Němka Sabine Lisická s hodnotou 210,8 km/h.\nPodání je řazeno mezi technicky nejtěžší údery. V průběhu podání hráč nadhazuje míč do výšky a raketou jej nad hlavou udeří směrem odshora dolů. Pohyb paže je složitý a člení se do čtyř fází:\n\n\n\n\n\n\n\n"}
{"id": "396754", "url": "https://cs.wikipedia.org/wiki?curid=396754", "title": "Klášter Hautecombe", "text": "Klášter Hautecombe\n\nKlášter Hautecombe (francouzsky \"Abbaye d'Hautecombe\") leží na západním pobřeží francouzského jezera \"Lac du Bourget\" poblíž obce Saint-Pierre-de-Curtille v departementu Savojsko. Od počátku byl nekropolí savojských hrabat, knížat a sardinských králů. V novogotickém areálu opatství se v současnosti provozují mše doprovázené gregoriánským chorálem.\n\nKlášter byl založen roku 1125 hrabětem Amadeem III. a byl osazen cisterciáckými mnichy z Clairvaux. V následujících letech vyslal klášter nové konventy k osazení nových klášterů do Itálie a Řecka.\n\nZa francouzské revoluce byli mniši nuceni značně poničené opatství opustit, klášter byl znovuobnoven roku 1826. Karel-Felix Savojský svěřil restaurování kostela piemontskému architektovi Ernestu Melanovi. Uplatnil zde při úpravě sloh neogotický z období trubadúrů, překvapující svým nadbytkem, bujností a nestřídmostí, ale zato velmi reprezentativní.\n\nV době nacistické okupace Polska v klášteře pobýval arcibiskup hnězdenský a primas August Hlond a polský kardinál Boleslaw Filipiak.\n\nOd roku 1922 do roku 1992 v klášteře sídlili benediktini. Roku 1992 se, příliš rušení návštěvami přibližně 150 000 turistů ročně, odstěhovali do kláštera Ganagobie v Haute-Provence. Dnes areál opatství provozuje \"Communauté du Chemin Neuf\", komunita, která se inspiruje spirituálností svatého Ignáce z Loyoly.\n\n"}
{"id": "396755", "url": "https://cs.wikipedia.org/wiki?curid=396755", "title": "Milan Nedić", "text": "Milan Nedić\n\nMilan Nedić (2. září 1878 Grocka – 4. února 1946 Bělehrad) byl srbský generál a politik.\n\nSrbsko ovládal v časech druhé světové války, kdy byly poměry složité a v zemi vládla tzv. vláda národní spásy. Tento kabinet, který zde byl dosazen 29. srpna 1941 zástupcem Wehrmachtu Heinrichem Danckelmannem, měl loutkový charakter a spolupracoval s okupačními mocnostmi, hlavně tedy Němci. Nedić byl voják již od časů první světové války, v období těsně před okupací a převratem v Jugoslávii zastával pozici ministra obrany. Nebyl prospěchářským kolaborantem, funkci přijal po výhrůžkách a pod několika podmínkami, mezi kterými byla autonomie pro Srbsko či přičlenění některých srbských částí Chorvatska; tyto podmínky však nebyly ze strany Německa splněny.\n\nNedićova kariéra skončila spolu s válkou; postup partyzánů vedl k postupnému omezování vlivu jeho vlády. Dne 4. října 1944 byl kabinet rozpuštěn a Nedić převezen do Kitzbühelu. Padl do rukou britským vojákům a ti ho v roce 1946 vydali jugoslávským úřadům. Nedić byl uvězněn v Bělehradské věznici, v roce 1946 však spáchal skokem z okna sebevraždu.\n\n"}
{"id": "396761", "url": "https://cs.wikipedia.org/wiki?curid=396761", "title": "Lesní jahody (film)", "text": "Lesní jahody (film)\n\nDíky road movie Lesní jahody ( ) a téměř současně natočené \"Sedmé pečeti\" pronikl režisér Ingmar Bergman poprvé do povědomí světové veřejnosti. Tento film rovněž poprvé proslavil některé \"bergmanovské herce\" (Bibi Anderssonová, Ingrid Thulinová, Gunnar Björnstrand). Hlavní roli mrzutého a tvrdohlavého profesora Isaka Borga, který vzpomíná na svůj život, ztvárnil Victor Sjöström. Ve filmu se v malé roli objevuje také Max von Sydow. Bergman napsal scénář velmi rychle na základě náhlé inspirace jedním svým snem, který ve filmu tvoří úvodní surrealistický obraz vrcholící střetnutím s vlastní mrtvolou. Film Lesní jahody zkoumá základní filozofické otázky, jako sebepoznání a smysl života, a je často považováno za jeden z největších a nejpůsobivějších Bergmanových filmů.\n\nFilm sklidil úspěch kritiky mimo jiné z důvodů inovativního pojetí role cestování, které zapadalo do trendu padesátých a šedesátých let spočívajícího v překonávání dominantního \"statického\" pojetí kinematografie první poloviny dvacátého století. Lesní jahody jsou jednou z prvních vlaštovek dnes populárního žánru road movie (například \"Šílený Max\", \"Rain man\" ale i česká \"Jízda\").\n\nLesní jahody jsou ucelenou sérií epizod, které samy o sobě jsou místy nostalgické, poetické ale i kýčovité a banální a které jsou mistrně sjednoceny právě díky využití principů road movie. V kinematografii cestování často nese duchovní podtext (\"Stalker\", \"Nazarin\", \"Andělské vejce\"), graduje atmosféru (Coppolova \"A nyní apokalypsa\", \"Mrtvý muž\", \"Záhada Blair witch\") nebo například buduje schémata typická pro mýty (\"Pán prstenů\", \"Barbar Conan\"). Bergman se důmyslně těchto prostředků vzdává.\n\nDěj velmi svižně a plynule ubíhá, obsahuje úsměvné prvky, není kladen důraz výhradně na psychologii a i v dalších ohledech se liší od znaků, které činí tvorbu \"pozdního\" Bergmana velmi náročnou a těžko přístupnou. Film získal například ceny Zlatý globus, Zlatého medvěda, FIPRESCI Prize a další, dále byl nominován na Oskara a BAFTA Film Award a získal si značnou oblibu diváků.\n\nStarý prof. MUDr. Borg je všeobecně vážený za své vědecké a lékařské zásluhy. Borg prožívá typické psychické problémy stáří a trpí nočními děsy (setkání se sebou jako nebožtíkem vypadnuvším z rakve, strach ze selhání a následné propadnutí u jednoduché odborné zkoušky), uzavírá se do sebe, což vede k rozjitření vzpomínek. Film zobrazuje dlouhou jízdu automobilem na obřad při němž má být Borgovi udělena jistá pocta. Cestou se setkává s různými - převážně mladými - lidmi projevujícími mu úctu, avšak ve skutečnosti se s nimi jen míjí, čímž vzniká zajímavý kontrast. (Jedna ze vzpomínek inspirovala samotný název.) Borg se oddává dlouhým velmi živým vzpomínkám na své dětství a jinošství. Po určitých peripetiích doráží na obřad.\n\nBorg není vykreslen bezvýhradně pozitivně; jeho jednání (naznačeny sklony k pedantství) totiž negativně ovlivňují zmíněné osobní problémy.\n"}
{"id": "396771", "url": "https://cs.wikipedia.org/wiki?curid=396771", "title": "Saint-Ouen", "text": "Saint-Ouen\n\nSaint-Ouen je:\n\n\n"}
{"id": "396788", "url": "https://cs.wikipedia.org/wiki?curid=396788", "title": "Grand Prix Hassan II", "text": "Grand Prix Hassan II\n\nGrand Prix Hassan II je profesionální tenisový turnaj mužů hraný v Marrákéši, královském městem Maroka. Spolu s ženskou událostí Grand Prix de SAR La Princesse Lalla Meryem, konanou v Rabatu, představují jediné turnaje v nejvyšší úrovni profesionálního tenisu, mužského ATP World Tour a ženského WTA Tour, probíhající na africkém kontinentu.\n\nOd založení v roce 1984 až do sezóny 2015 turnaj probíhal v Casablance. Hrálo se v areálu Complexe Al Amal na otevřených antukových dvorcích. V sezóně 2016 se dějiště přemístilo do vnitrozemské Marrákéše, kde získal zázemí v oddílu Royal Tennis Club de Marrakech. První čtyři ročníky se uskutečnily v podobě challengeru na nižší úrovni profesionálního tenisu. Od roku 1990 je událost součástí okruhu ATP Tour, v níž se od sezóny 2009 řadí do kategorie ATP World Tour 250.\nTurnaj se koná v dubnovém termínu. Pojmenován byl po marockém králi Hasanovi II., který vládl od roku 1961 až do své smrti v roce 1999. Soutěže dvouhry se účastní dvacet osm hráčů a do čtyřhry nastupuje šestnáct párů. Celková dotace k roku 2016 činila 520 070 eur.\n\n"}
{"id": "396790", "url": "https://cs.wikipedia.org/wiki?curid=396790", "title": "Trojmezí (Hrubý Jeseník)", "text": "Trojmezí (Hrubý Jeseník)\n\nTrojmezí je název plochého sedla (1316 m n. m.) v Keprnické hornatině Hrubého Jeseníku, kde se stýkají hřebeny Červené hory, Vozky a Keprníku. Název Trojmezí vychází ze skutečnosti, že se zde stýkaly hranice panství Velké Losiny, Kolštejn (dnes Branná) a Frývaldov (dnes Jeseník). Oblast Trojmezí je součástí Národní přírodní rezervace Šerák-Keprník, charakteristickou výskytem vrchovištních rašelinišť a pralesovitých porostů smrku.\n\nV přítomné době lokalita představuje dokonce čtyřmezí – hranice obcí Bělá pod Pradědem, Loučná nad Desnou, Jindřichov a Ostružná se stýkají přibližně 60 metrů západně od rozcestí.\n\nSedlem Trojmezí prochází červená turistická trasa z Červenohorského sedla přes Keprník a Šerák do sedla Ramzová. V sedle se odděluje žlutá turistické značka na Vozku a dále do Branné.\n\nV oblasti sedla se nachází několik poměrně rozsáhlých rašelinišť vrchovištního typu. Dvě z nich se nacházejí v blízkosti turistické cesty, jejich okraj je přístupný. U jednoho z nich byla Správou CHKO Jeseníky vybudována vyhlídka a umístěna informační tabule naučné stezky. Rašeliniště jsou významná především svou květenou. Roste zde kyhanka sivolistá, klikva bahenní a několik druhů pro rašeliniště charakteristických ostřic – ostřice bažinná a ostřice chudokvětá. K dalším typickým rostlinám patří suchopýr pochvatý a na okrajích rašelinišť vzácně rostoucí bradáček srdčitý.\n\nDruhým významným biotopem sedla Trojmezí jsou pralesovité smrčiny, které jsou po obvodu rašelinišť podmáčené, ve větší vzdálenosti přecházejí do smrčin třtinových. V tomto prostředí hojně rostou dva druhy plavuní - plavuň pučivá a vranec jedlový. K charakteristickým živočichům patří zejména některé druhy ptáků – ořešník kropenatý, kos horský a linduška lesní, mimo to např. myšivka horská a rejsek horský.\n\n"}
{"id": "396795", "url": "https://cs.wikipedia.org/wiki?curid=396795", "title": "Podhořany", "text": "Podhořany\n\nPodhořany jsou část obce a katastrální území Nelahozevsi v okrese Mělník ležící na silnici II/616. Do katastrálního území Podhořany spadá i evidenční část Hleďsebe 2.díl. Obdélníkový výběžek katastrálního území Podhořany (blok s obytnými blokovými domy čp. 255, 254, 259 a 260 včetně přilehých garáží a zahrádek) patří k evidenční části Nelahozeves. V evidenční části Podhořany je evidováno 32 adres. Trvale zde žije 48 obyvatel.\n\nZápadně od vsi, z větší části na jejím katastrálním území, se nachází centrální tankoviště ropy pro Českou republiku.\n\nPrvní písemná zmínka o vesnici pochází z roku 1406.\n\n"}
{"id": "396796", "url": "https://cs.wikipedia.org/wiki?curid=396796", "title": "Tatra 815 SOT", "text": "Tatra 815 SOT\n\nTatra 815 SOT, nebo jen krátce Tatra SOT je obrněné vozidlo na podvozku čtyřkolové Tatry 815, speciálně zkonstruované pro nasazení českých vojáků v Afghánistánu v rámci urgentní potřeby. Na výrobě vozidla se podílely české firmy Terrex-Tatra a LOM Praha. Výhodou obrněné Tatry je vysoká průchodivost v terénu, smrtící palebná síla a poměrně velká ložná plocha, takže lze přepravovat i značný náklad.\n\nZákladní výzbroj vozidla tvoří sovětský kulomet DŠK M ráže 12,7 mm, upevněný na přední lafetě, z něhož lze vést palbu na pozemní i vzdušné cíle. Na zadní lafetu lze upevnit kulomet ráže 7,62 mm nebo automatický granátomet. Tyto lafety na korbě Tatry jsou vybaveny pancéřovými štíty k ochraně střelců. Řidič i velitel vozidla mají k dispozici v předních rozích kabiny otočné lafetace na které lze upevnit kulomety MINIMI ráže 5,56 mm. Osádka dále disponuje osobními zbraněmi, ručními granáty, případně další výzbrojí podle potřeby a úkolu.\n\nV současnosti nejsou obě vozidla AČR v aktivní službě a jsou zakonzervována v Zásobovacím středisku Rančířov.\n\n\n\n"}
{"id": "396799", "url": "https://cs.wikipedia.org/wiki?curid=396799", "title": "Quintus Naevius Sutorius Macro", "text": "Quintus Naevius Sutorius Macro\n\nQuintus Sutorius Macro (21 př. n. l. až 38) byl prefektem pretoriánské gardy za císařů Tiberia a Caliguly.\nDo svého úřadu nastoupil po popravě velitele gardy Seiana v říjnu 31. Předtím sloužil jako prefekt vigilů (oddíly udržující pořádek ve městě, jakási policie zkřížená s požárníky). Macro se patrně sám podílel na diskreditaci Seiana a likvidaci jeho i jeho rodiny.\n\nPo smrti císaře Tiberia roku 37 sloužil jako velitel gardy nového císaře Caliguly. Možná právě jeho přičiněním se Caligula stal císařem. Podle legend, které často používá literatura i film (Gravesův román Já, Claudius, román Josefa Tomana Po nás potopa, film Caligula z roku 1979), dokonce zadusil císaře Tiberia poté, co se probral k životu, když už byl považován za mrtvého. Každopádně měl jako velitel gardy určitě vliv na to, že byl Caligula nakonec provolán císařem, a na to, že Tiberiova poslední vůle, ve které určil Caligulovým spoluvládcem svého vnuka Tiberia Gemella, byla v senátu prohlášena za neplatnou. Macro se na Caligulu snažil tlačit i pomocí své ženy Ennie, kterou mu ochotně nabízel za milenku.\n\nJe možné, že se Macro pokoušel vládnout za Caligulu stejně tak, jak Seianus vládl svého času za Tiberia a taky stejně jako on později skončil. Stal se jednou z mnoha obětí císaře a byl roku 38 s největší pravděpodobností popraven (je ovšem možné, že v bezvýchodné situaci jako mnoho jiných raději spáchal sebevraždu).\n\nJeho nástupcem v úřadu prefekta pretoriánů se stal Cassius Chaerea.\n"}
{"id": "396800", "url": "https://cs.wikipedia.org/wiki?curid=396800", "title": "Mistrovství světa v cyklokrosu 2009", "text": "Mistrovství světa v cyklokrosu 2009\n\nMistrovství světa v cyklokrosu 2009 bylo 60. cyklokrosovým šampionátem v pořadí, konalo se ve dnech od 31. ledna do 1. února 2009 ve městě Hoogerheide v Nizozemsku.\n\n"}
{"id": "396804", "url": "https://cs.wikipedia.org/wiki?curid=396804", "title": "Mistrovství světa v alpském lyžování 2009", "text": "Mistrovství světa v alpském lyžování 2009\n\nMistrovství světa v alpském lyžování 2009 bylo v pořadí 40. událostí. Konalo se ve francouzském Val d'Isere od 3. února do 15. února 2009. FIS rozhodla o konání mistrovství ve Val d'Isere v roce 2004 – protikandidáty byly americký Vail/Beaver Creek a rakouský Schladming. Jedná se o první mistrovství světa v tomto místě, ovšem již se zde konaly Zimní olympijské hry 1992.\n\n"}
{"id": "396807", "url": "https://cs.wikipedia.org/wiki?curid=396807", "title": "Španělský mastin", "text": "Španělský mastin\n\nŠpanělský mastin (španělsky: Mastín Español, anglicky: Spanish Mastiff) je velké a těžké molossoidní psí plemeno. V zemi původu byl používán k hlídání stád ovcí před zloději, ale i vlky a medvědy, v současné době se používá především jako hlídač. Jedním z jeho nejtypičtějších znaků je volná kůže pod krkem a na hlavě, která ho chránila před útoky šelem. Mastin je mohutný, vysoký, těžký pes s výraznou hlavou, typickou vráskou u oka, dvojitým lalokem, širokým hrudníkem, silnou kostrou a je pro něj typický klus, nikoli mimochod. Kohoutková výška u psů bývá nad 80 cm, u fen je nad 75 cm. Psi jsou těžší, jejich váha se pohybuje okolo 90 kg, ale existují i jedinci, kteří váží více než 100 kg. U mastina jsou v podstatě přípustné všechny barvy, upřednostňují se jedinci jednobarevní (plavá, zlatá, červená, vlkošedá, jelení červeň, černá), možné jsou i barvy kombinované; žíhaná či s bílými znaky.\n\nŠpanělský mastin je jedním z nejstarších psích plemen, minimálně z těch, pocházejících z Evropy. Mezi předky španělských mastinů patřili pravděpodobně psi, které sem přivezli Féničané. Tito psi byli kříženi s molossoidními psy ze Říma, kteří doprovázeli římské legie při válečných taženích a byly používáni jako zbraň. Toto křížení probíhalo asi na začátku našeho letopočtu, tedy někdy okolo roku 5. Španělský mastin se tehdy využíval především pro strážení dobytka a ovcí před vlky, před kterými jej chránila i mohutná srst a vrásky na hlavě. Svůj ochranářský pud si plemeno zachovalo, ale dnes jej uvidíme spíše jako společníka do rodiny. Španělský mastin je základovým plemenem pro mnoho jiných plemen psů, křížením španělských mastinů s jinými psy vznikla například plemena Rafeiro do Alentejo, bernardýn a argentinská doga.\n\nNa evropských výstavách můžeme španělského mastina vidět již od začátku 20. století. Standard byl ale vypracován a oficiálně schválen až roku 1946. V té době se také španělský mastin stal národním plemenem Španělska, kterým je dodnes, přestože spíše než ve Španělsku ho uvidíme v Belgii, Nizozemsku nebo Česku, kde jsou také hojně chováni. V Německu bylo plemeno označeno za nebezpečné a to i přes to, že nedošlo k žádnému napadení člověka španělským mastinem. V současnosti plemeno uznává Mezinárodní kynologická federace (FCI) ve druhé skupině (Pinčové, knírači, plemena molossoidní a švýcarští salašničtí psi), číslo standardu je 091 a oficiální používaná zkratka je ME.\n\nV Česku se plemeno chová běžně. Nejstarší chovatelskou stanicí v České republice je chovatelská stanice Mastibe, která funguje již od roku 1995 a roku 1998 se zde narodil první vrh tohoto plemene a jednalo se o první odchov v Česku.\n\nPovahově je španělský mastin důstojný, ušlechtilý a vůči majiteli loajální pes se silnými ochranářskými pudy. Vůči své rodině je přátelský, hravý a milující, k cizím je rezervovaný, ale většinou si jich nevšímá, rozhodně není přirozeně agresivní. Neimponuje jen velikostí, ale i svým hlubokým hlasem, který zažene jakékoliv nezvané návštěvníky. Pokud to bude nutné, umí i proti takovým hostům tvrdě zasáhnout. Změnu majitele těžko snáší a většinou platí, že jsou věrní a loajální pouze jednomu člověku. Rádi se nachází v blízkosti rodiny. Jsou to psi nebojácní a ostražití. Vůči jiným psům nejsou přirozeně agresivní, ale udržují si zdravý odstup, a kteréhokoliv jiného psa, který by si na ně dovoloval, rychle zaženou zavrčením. Jsou schopni s nimi spolupracovat i při hlídání stád. Ve štěněcím období je nutné psa dobře socializovat; tedy seznámit jej s jinými psy, zvířaty i dopravními prostředky. Jsou to inteligentní a bystří psi, přestože trochu těžkopádní. Své síly a velikosti si jsou dobře vědomi, proto se hodí pro zkušeného chovatele, který pro ně budou dostačující autoritou a vůdcem smečky. S dětmi vychází dobře a leckteré jejich hry jim nevadí. S jinými zvířaty vychází dobře, ale mají sklony je shromažďovat do stáda a hlídat, což nemusí vždy být dobře. Co ale může být problémem španělských mastinů je jejich slintání a hlasité chrápání.\n\nPéče o španělského mastina obecně není náročná. Srst má podsadu, to znamená že 2x ročně (na jaře a na podzim) líná, ale ne tak extrémně, jako třeba labradorský retrívr. v této době je vhodné psa denně vyčesávat, mimo ni stačí jednou týdně pročesat. Srst dobře chrání před vodou a zimou, takže se přizpůsobí jakémukoliv počasí.\n\nVýcvik a výchova plemene jsou poměrně náročné, proto se plemeno hodí pouze pro zkušené chovatele, kteří umějí být autoritou a umějí zacházet s podobně velkými psy. Ve štěněcím období je nutná řádná socializace, bez níž se pes neobejde, pokud má v dospělosti normálně vycházet s jinými zvířaty nebo psy.\n\nŠpanělský mastin nevyžaduje příliš pohybu, většinu dne odpočívá, polehává a zároveň má uši nastražené a hlídá. Nehodí se pro dlouhé chůze a túry, kvůli kterým by mohl mít problémy s klouby.\n\nStejně jako u jiných velkých a těžkých psů, i u španělského mastina je nutné si dát pozor na dysplazii kyčelního kloubu. Dysplazie vzniká, pokud je na kloub vyvíjena přílišná námaha, to třeba v případě, že je pes obézní nebo se ve štěněcím věku příliš pohybovat. Právě obezita je dalším \"strašákem\" španělských mastinů. Jejich pud jim velí, aby si sami sehnali jídlo i v případě, že jej mají dost. Nejčastější příčinou úmrtí jsou ale srdeční problémy.\n\n"}
{"id": "396808", "url": "https://cs.wikipedia.org/wiki?curid=396808", "title": "Bat Galim", "text": "Bat Galim\n\nBat Galim (hebrejsky: בת גלים, doslova „Dcera vln“) je městská část Haify v Izraeli, která se nachází u úpatí hory Karmel při středomořském pobřeží. Bat Galim je známá pro své promenády a písečné pláže.\n\nBat Galim byla založena ve 20. letech 20. století jako zahradní předměstí se soukromými domy navržené architektem stylu Bauhaus Ricardem Janem Kaufmannem. Během britského mandátu se stala Bat Galim haifským zábavním centrem. V budově „Casino,“ na zdejší promenádě, byli ubytováni britští důstojníci, a i přes svůj název nikdy nesloužila hazardním hrám. Mezi Bat Galim a karmelitským klášterem Stella Maris na Karmelu funguje lanovka.\n\nNa jihu Bat Galim se nachází železniční stanice Haifa Bat Galim. Nachází se zde rovněž Rambamova nemocnice, kde má sídlo lékařská fakulta Technionu a Rappaport Family Institute for Research in the Medical Sciences.\n"}
{"id": "396812", "url": "https://cs.wikipedia.org/wiki?curid=396812", "title": "Soudní lékařství", "text": "Soudní lékařství\n\nSoudní lékařství (též soudní patologie nebo forenzní patologie) je lékařský obor podílející se na preventivní péči, především zjišťováním příčin náhlých a neočekávaných úmrtí, vypracováváním zdravotních posudků a některými dalšími činnostmi. Jde o obor na pomezí mezi medicínou a právem.\n\nÚstavy a oddělení soudního lékařství zajišťují především následující úkoly:\n\nPříprava lékaře na atestaci v oboru \"Soudní lékařství\" trvá minimálně pět let. Příprava je rozdělena na dvě části.\n\nPrvní částí je patologický kmen, který je společný s oborem patologie. Patologický kmen trvá nejméně 24 měsíců. Během této doby lékař pracuje pod dohledem a absolvuje následující stáže:\nNa konci patologického kmene absolvuje týdenní kurz Základy patologie zakončený testem. Test se skládá z histopatologické diagnostiky, vlastního provedení pitvy a testu z teoretických znalostí. Složením testu je lékař oprávněn samostatně provádět pitvy.\n\nPatologický kmen je formálně společný s patologií a je uznatelný pro oba obory. Je předepsáno nejméně 120 pitev a nejméně 2000 gynekologických cytologií, rozdíl mezi přípravou budoucího patologa a budoucího soudního lékaře je spíše v tom, na co je kladen důraz nad rámec minimálních povinností. Pro budoucího soudního lékaře jsou gynekologické cytologie prakticky neužitečné a naopak je pro něj podstatná technická zručnost i zkušenost při provádění pitvy. Patologický kmen pro obor soudní lékařství lze absolvovat i na oddělení soudního lékařství.\n\nPo splnění kmene následuje vlastní specializační vzdělání v oboru soudní lékařství v délce nejméně 36 měsíců. 35 měsíců absolvuje lékař na pracovišti soudního lékařství, z čehož 6 týdnů tvoří předatestační specializační stáž na výukovém pracovišti vyššího typu (v řeči vyhlášky se jedná o akreditované pracoviště II. typu, zkratka AP II). Dále musí lékař strávit nejméně jeden měsíc na oddělení traumatologie a doporučeno je po jednom měsíci na pracovišti zdravotnické záchranné služby a na pracovišti anesteziologie a intenzivní medicíny. Školenec musí absolvovat vzdělávací akce nejméně v rozsahu 20 hodin. Vzdělávání je završeno týdenním kurzem Soudní lékařství, po kterém následuje vlastní atestační zkouška.\n\nAtestační zkouška se skládá z teoretické a z praktické části. V teoretické části zkoušený odpovídá na tři otázky z oboru soudního lékařství a obhajuje písemnou atestační práci. V praktické části zkoušky jednak zkoušený vypracuje posudek podle předložené dokumentace a jednak hodnotí nález vlastního případu na akreditovaném pracovišti.\n\nAtestovaný soudní lékař je oprávněn k samostatné práci. Atestace je nezbytnou podmínkou k zařazení mezi soudní znalce v oboru soudního lékařství.\n\nPříprava lékaře na atestaci v oboru \"Soudní lékařství\" trvá minimálně pět let.\n\nVětšinu tohoto času tráví lékař na oddělení soudního lékařství, praxe je doplněna jedním měsícem praxe na traumatologii a doporučený je i jeden měsíc u zdravotní záchranné služby a jeden měsíc ARO.\n\nTímto způsobem v současné době dobíhá vzdělání několika soudních lékařů\n\nPodle těchto vyhlášek bylo soudní lékařství nástavbovou specializací pro lékaře s I. atestací (tj. zhruba dnešní patologický kmen) v oboru patologická anatomie.\nV České republice jsou v současné době následující soudně lékařská pracoviště:\n\nV minulosti existovala na území ČR další pracoviště:\n\nPatologická anatomie (patologie) je obor, ze kterého soudní lékařství vychází. Na rozdíl od soudního lékařství je posláním patologické anatomie spíše činnost kontrolní (pitvy zemřelých ve zdravotnických zařízeních) a především diagnostická (histopatologická diagnostika). V minulosti bylo soudní lékařství oborem II. atestace pro lékaře s I. atestací z oboru patologická anatomie, nyní je soudní lékařství samostatným oborem, ovšem s patologií sdílí patologický kmen.\n\nToxikologie je chemický obor zabývající se studiem jedů. Pro soudní lékařství je důležité zejména studium detekovatelných změn organismu při otravě a průkaz jedů ve tkáních zemřelého.\n\nForenzní antropologie je oborem biologické (fyzické) antropologie, který se zabývá studiem ostatků pro potřeby orgánů činných v trestním řízení. Na rozdíl od soudního lékaře je antropolog fundován např. k posouzení etnika zemřelého. V ČR je arbitrální hranicí působnosti soudního lékařství a forenzní antropologie přítomnost zbytků měkkých tkání na ostatcích.\nForenzní antropologii se věnují pracoviště nezávislá na ústavech soudního lékařství, např. Kriminalistický ústav, Ústav antropologie PřF MU nebo Katedra antropologie a genetiky člověka PřF UK.\n\nForenzní biologie se zabývá vyhledáváním a analýzou biologických stop. Soudní lékař zajišťuje mj. i biologické stopy na těle mrtvého.\n\nKriminalistická balistika je oborem balistiky zabývající se studiem střelných zbraní pro potřeby kriminalistiky. Soudní lékař pro potřeby balistika popisuje chování případného projektilu v těle a pokud dojde k uvíznutí projektilu v těle, předává jej balistikovi.\n\nForenzní biomechanika je hraniční obor mezi mechanikou, antropologií a forenzními vědami. Zabývá se aplikací biomechanických stop pro potřeby kriminalistické praxe. Se soudním lékařstvím hraničí při analýze stop interakce člověka s okolím.\n\n\n\n"}
{"id": "396822", "url": "https://cs.wikipedia.org/wiki?curid=396822", "title": "4. dynastie", "text": "4. dynastie\n\n4. dynastie je jednou ze staroegyptských královských dynastií řazených egyptology do historického období označovaného jako Stará říše. Badatelé soudí, že její vláda plynule navázala na dobu předcházející, 3. dynastii. Manehtovým důvodem pro změnu číslování nebyl nástup nové vládnoucí rodiny, ale změna v podobě pyramidových komplexů– nahrazení do té doby stupňovitých pyramid tzv. pyramidami pravými. Vládla přibližně v letech 2543–2436 př.Kr. s chronologií návaznou na následnou 5. dynastii.\n"}
{"id": "396824", "url": "https://cs.wikipedia.org/wiki?curid=396824", "title": "1. dynastie", "text": "1. dynastie\n\n1. dynastie je, podle Manehtova tříděn, první ze staroegyptských královských dynastiíí. Je počátkem historické paměti Egypťanů– před ní Egyptu měli vládnout bohové. Egyptologové ovšem předpokládají, že i panovníkům 1.dynastie předcházeli králové, kteří disponovali jistou mírou centralizované moci. Tato skupina je z důvodu zachování posloupnosti nazývána jako tzv. 0. dynastie, i když jiní autoři ji řadí do 1. dynastie.\n\nDlouhá historie osídlení v severní části afrického kontinentu je také historií klimatických podmínek, které podle Minkavičových cyklů, kdy se zhruba ve 20000 ročních cyklech na Sahaře střídaly stavy pouštní se savanou podle proudění severoafrických monzunových dešťů. V předdynastickém období došlo na Sahaře a sousedním Sahelu k dramatické změně, někdy kolem roku 5000 př. Kr., kdy výrazně mokřejší období, které umožňovalo rozsáhlý vegetační pokryv s mokřady, s četnou florou a faunou, rozvoji populací lidí a jejich lokalizovaných osad, vystřídalo období vysychání Sahary v důsledku posuvu monzunového proudění k jihu. To vedlo k putování populací ze západní Sahary k východu, především pak k řečišti Nilu a některým stabilnějším oázám, např. Fajúm, s dostatečnými zdroji vody. Soubor vnějších podmínek přispěl k větší kooperaci lidí v rozvíjejícím se zemědělství, zároveň také k sociální diferenciaci a s ohledem na roční klimatické cykly také k vytváření centralizovaných struktur s vládnoucí elitou. To vše patrně vedlo k formování dynastických relativně stabilních vládních systémů s podporou ideologických a náboženských představ.\n\nNekropole v Umm el-Káb, poblíž Abydosu, byla prvně prozkoumána Émile Amélineau od 1885 do 1899, archeologicky byly odhaleny jednotlivé hrobky. V dalších letech, až do roku 1901, podrobně celé pohřebiště popsal a hrobky identifikoval Flinders Petrie . \nPatrně nejstarší z velkých hrobek (značená B18) je, podle nalezených předmětů, připisována králi Narmerovi - (Menese). Je to stavba ohrazená cihlovou zdí o tloušťce až 2 m, hrobka má rozměry 8 x 4,8 m a hloubku 3 m. Na každé straně bylo pět dřevěných sloupů podpírajících dřevěnou střechu. Identitu Narmera jako prvního krále 1. dynastie potvrzují Wilkinson .\n<br>\nHrobky dalších následníků se vyznačují podobnou stavebně jednoduchou cihlovou substrukturou, i když hrobky pozdějších vykazují komplexnější architekturu, zejména patrnou u posledního krále Qa'a značenou Q(26). \n\n"}
{"id": "396825", "url": "https://cs.wikipedia.org/wiki?curid=396825", "title": "Šedá (rozcestník)", "text": "Šedá (rozcestník)\n\nVýraz šedá má následující významy:\n\n\n"}
{"id": "396827", "url": "https://cs.wikipedia.org/wiki?curid=396827", "title": "Žralok modrý", "text": "Žralok modrý\n\nŽralok modrý (\"Prionace glauca\"), někdy též žralok modravý, je druh živorodého žraloka dosahující délky více než 3 metry a váhy téměř až 400 kg. Vyskytuje se prakticky na celém světě. Obývá hlubší, zejména chladné vody mírného a tropického pásu, v kterých se dokáže se potopit až do hloubky 350 metrů (obvykle okolo 200 metrů). Jedná se spíše o nočního lovce, který se živí převážně chobotnicemi, ale nepohrdne ani rybami, mořskými savci či ptáky. Druh je i přes své celosvětové rozšíření ohrožen, jelikož je komerčně loven. Odhady hovoří o 10–20 milionech každoročně ulovených žraloků. Proto je Mezinárodním svazem ochrany přírody (IUCN) hodnocen jako téměř ohrožený.\n\nŽije v rozsáhlých oblastech Světového oceánu a vyjma Severního ledového oceánu a Jižního oceánu se vyskytuje ve všech ostatních do hloubky až 350 metrů. Jedná se o pelagický druh, preferuje otevřené vody mírného až tropického pásu o teplotách 7–20 °C, a při migraci využívá mořských proudů (např. z Ameriky do Evropy se dostává pomocí Golfského proudu). Obzvláště v tropech se pohybuje ve větší hloubkách, jinde se ale může ukázat u břehu. Člověku není nebezpečný (z dlouhodobého hlediska je prakticky neškodný, útočí opravdu jen velmi zřídka).\n\nAčkoli žralok modrý obývá velmi rozsáhlé území, jeho populace jsou ohroženy, přičemž hlavní příčinnou je nadměrný komerční lov (ani ne tak pro maso, jako pro ploutve a kůži). Pokud člověk nejeví zájem přímo o něj, často je usmrcen také tím, že se zachytí i do jiných rybářských sítí, které slouží pro jiné mořské živočichy. Odhadem tím každoročně zahyne 10–20 milionů žraloků. Další hrozbou (a to i z hlediska člověka) může být kumulace těžkých kovů, především olova, v tělech těchto žraloků.\n\nŽralok modrý má typické protáhlé hydrodynamické tělo s nápadně dlouhým špičatým rypcem. Už podle názvu vyniká jasně modrým zbarvením na bocích a hřbetě. Jistě zaujme i velkýma tmavýma očima. Podobně jako u ostatních žraloků je pokryt hladkou šupinatou kůží s malými zoubky. Samice ji má ale oproti samcům až třikrát silnější, neboť se do ní během kopulace zakusují. Na hřbetě se nachází dvojice ploutví, první hřbetní ploutev je značně větší než druhá ležící mezi prsní a ocasní ploutví.\n\nPodobně jako jiní žraloci má vysoce rozvinutý čich, zrak a hmatový smysl. Na spodní straně čenichu má navíc elektroreceptory, takzvané Lorenziniho ampule, které detekují elektromagnetická pole, jenž vytváří pohybující se svaly živé kořisti. Na krátkou vzdálenost tak dokáže rozpoznat i nehybného živočicha, kterého prozradí pouhý tlukot srdce.\n\nObvykle dosahuje váhy 100–200 kg (vzácně až téměř 400 kg) a délky těla 1,8–3,8 metru (předpokládá se, že může dosáhnout i čtyř a více metrů). Samice rostou do větších rozměrů.\nJedná se o první druh žraloka, na kterém byl testován tzv. „protižraločí oděv“ v podobě oblečení z kovových kroužků.\n\nŽralok modrý je živorodý druh. Během kopulace se samec zakusuje do hřbetu samice, mezi první a druhou hřbetní ploutví. K inseminaci dojde zasunutím samčího orgánu do urogenitálního otvoru samice. Po páření samec partnerku opouští. Samice je březí 9–12 měsíců a rodí 25–130 mláďat (někdy i podstatně méně, v závislosti na věku a velikosti jedince), v Severním Pacifiku obvykle v období od prosince do dubna. Žralok modrý je ihned po narození samostatný a přibližně 35–44 cm dlouhý. Dospěje ve věku asi 4–6 let, při délce těla kolem dvou metrů. Dožít se může 15–16 let (příležitostně i 20 let), v zajetí podstatně méně, asi 8 let, kvůli nedostatečným podmínkám.\nKromě člověka, je tento druh napadán jinými většími žraloky (např. žralokem bílým a žralokem mako), kosatkou dravou a lachtanem kalifornským.\n\nŽralok modrý hostí až několik druhů parazitů, například druhy \"Kroyeria carchariaeglauci\", \"Kroyeria lineata\", \"Pandarus floridanus\", \"Phyllothereus cornutus\" a mnoho dalších, a při svých putováních je často doprovázen lodivodem mořským.\n\nŽralok modrý je spíše noční predátor, a jeho častou potravou jsou chobotnice, sépie, olihně, humři, krevety, krabi, menší příbuzní, ryby žijící v hejnech (např. makrely, sledi, tresky, tuňáci), mořští savci a příležitostně i ptáci.\n\n"}
{"id": "396829", "url": "https://cs.wikipedia.org/wiki?curid=396829", "title": "Skoro všude", "text": "Skoro všude\n\nTermín skoro všude se v matematice používá k popisu vlastnosti nebo jevu, který neplatí jen ve speciálních případech.\n\n\n"}
{"id": "396859", "url": "https://cs.wikipedia.org/wiki?curid=396859", "title": "Barbadoský dolar", "text": "Barbadoský dolar\n\nBarbadoský dolar je zákonným platidlem karibského ostrovního státu Barbados. Jeho ISO 4217 kód je BBD. Jedna setina dolaru se nazývá cent. Pro dolar se používá symbol $, ale pro odlišení od dalších světových měn se stejným názvem „dolar“ se častěji používá Bds$.\n\nDo roku 1935 kolovaly na Barbadosu, který byl součástí britského impéria, americký dolar a britská libra. V roce 1935 byl zaveden dolar Britských západních Indií, který začaly používat britské kolonie v Karibiku (včetně Barbadosu). Tato měna byla v roce 1965 nahrazena Východokaribským dolarem. Barbados se rozhodl opustit východokaribskou měnovou unii v roce 1972. K osamostatnění barbadoského dolaru došlo o rok později - v roce 1973. Místní vláda se v roce 1975 rozhodla pevně navázat zdejší dolar na americký dolar v pevném poměru 1 USD = 2 BBD.\n\nSoučasné barbadoské mince mají nominální hodnoty 1, 5, 10, 25 centů a 1 dolar. Na reversní straně všech mincí je vyobrazen státní znak Barbadosu. Aversní strana mincí nese slovní zápis nominální hodnoty a různé motivy z místní přírody, architektury a také zlomený trojzubec (jeden z národních symbolů Barbadosu). \n\nBankovky v oběhu mají hodnoty 2, 5, 10, 20, 50 a 100 dolarů. Všechny bankovky mají shodnou reversní stranu, na které je vyobrazené náměstí Národních hrdinů v hlavním městě Bridgetown. Na aversní straně bankovek jsou podobizny významných osobností barbadoské historie. \n\nVyobrazené osobnosti na jednotlivých bankovkách:\n"}
{"id": "396885", "url": "https://cs.wikipedia.org/wiki?curid=396885", "title": "Jugoslávští partyzáni", "text": "Jugoslávští partyzáni\n\nJugoslávští partyzáni (oficiálně v letech 1942–1945 Národněosvobozenecká vojska a partyzánské oddíly Jugoslávie, zkratka NOV i POJ) byli antifašistická síla. K ozbrojenému boji proti okupačním silám, které na jaře 1941 velmi rychle obsadily tehdejší království Jugoslávie, se rozhodla jugoslávská komunistická strana, a to pod vedením Josipa Broze Tita.\n\nSympatizanti komunistické strany Jugoslávie považovali společný jihoslovanský stát v meziválečné podobě za „vězení národů“, které je třeba zlikvidovat tím, že budou vybudovány jednotlivé národní státy – jako republiky rad po sovětském vzoru. Zprvu proto proti okupaci neprotestovali, klíčovým faktorem však byla skutečnost, že mezi Německem a Sovětským svazem platil až do června 1941 tzv. Pakt Ribbentrop-Molotov o vzájemném neútočení. Myšlenku věnovat se ozbrojené kampani proti Němcům považovali komunisté za „předčasnou“, či až „sebevražednou“. Zprvu navíc nebyli příliš početnou silou – měli jen několik tisíc členů. Ozbrojený boj proti okupantům vedli se střídavými a velmi skromnými úspěchy na území Srbska četnické oddíly.\n\nJakmile však byli Rusové napadeni, začali i jugoslávští komunisté organizovat po obdržení nařízení z Moskvy odpor. Již 23. června 1941 se proto sešli nejvyšší představitelé Komunistické strany a vydali rozhodnutí o formování ozbrojených formací. Dne 4. června se v Bělehradě na Dedinji konalo zasedání vedení komunistů, na kterém padlo rozhodnutí, že je ozbrojená akce proti Němcům naprosto nezbytná. O několik dní později byla vytvořena hlavní struktura partyzánské armády, do jejíhož čela byl postaven Josip Broz Tito. Sovětský svaz počítal s tím, že by rozpoutání bojů v jugoslávském prostoru donutilo Němce zvýšit svojí vojenskou přítomnost na Balkáně – a to na úkor východní fronty.\n\nLéto roku 1941 bylo obdobím konsolidace odbojových hnutí. Četnické vojsko stále hledalo své nové stoupence. Komunisté se pod vedením Tita soustředili víceméně na menší akce a sabotáže. V závěru léta však tyto potyčky začaly přerůstat v regulérní boje a bitvy. Významnou devizou partyzánů ve formování ozbrojených složek byli především bojovníci ze španělské občanské války, kteří měli s podobným typem konfliktu značnou zkušenost. Jednalo se celkem o 1664 osob, z nichž nejvýznamnějšími byli např. Koča Popović, Branko Krsmanović, Milan Blagojević, Robert Domani a další.\n\nPodle jugoslávské historiografie vypuklo povstání dne 4. července 1941 ve vesnici Bela Crkva v západním Srbsku. Právě západ Srbska se stal oblastí, kde byla působnost odbojových skupin, včetně partyzánů nejsilnější. Na přelomu měsíce srpna a září ztráceli Němci jedno město za druhým.\n\nHrůzy konfliktu na území nově vzniklých států – fašistického Chorvatska a Německem okupovaného Srbska přivedly k partyzánům celou řadu lidí, mnohdy i těch, kteří o komunismu jako takovém nevěděli nic, nebo mu byli politicky vzdáleni. To však bylo cílem komunistů, kteří chtěli vybudovat partyzánskou armádu apolitickou, byť s rudým vedením – tak, aby do jejích řad dokázali přilákat co nejvíce bojovníků.\n\nNa územích, které partyzáni obsadili, byla navíc prováděna všeobecná mobilizace dospělých osob.\n\nZvlášť velký ohlas vzbudili komunisté v Černé Hoře, Bosně a Hercegovině (která byla začleněna pod chorvatský fašistický stát) a Krajině, kde platily přísné protisrbské zákony. Do roku 1943 tak tvořili právě Srbové velkou většinu partyzánů, jakmile se ale začaly hroutit režimy fašistických spojenců, přišlo ještě více lidí i jiných národností. Rozklad NDH (Nezavisne Države Hrvatske) vedl k tomu, že do řad partyzánů vstoupila i řada Chorvatů. Tito podpořil příchod nových sil, které mnohdy byly i součástí nástrojů moci fašistického státu, amnestií. To však vedlo mezi zkušenými bojovníky k obavám, zdali k partyzánům nevstupují noví lidé především ze strachu, že bude jejich původní armáda poražena. Nepříliš velký úspěch však partyzáni zažili v Makedonii či v Kosovu.\n\nSpolu s četniky (royalistickým a velkosrbským hnutím odporu) vedli partyzáni po nějakou dobu odpor proti okupantům společně, avšak vzájemné antipatie velmi rychle rostly až na konci podzimu 1941 přerostly v otevřené střety mezi Titem a vůdcem četniků, Dragoljubem „Dražou“ Mihajlovićem. Zprvu se oběma podařilo osvobodit rozsáhlé území na západě Srbska s centrem v Užici.\n\nČetnici, resp. Jugoslávské vojsko ve vlasti, však rychle zjistili, že pokud Němci nad partyzány zvítězí, bude nezbytné, aby zbytky jugoslávského vojska uzavřely s okupanty příměří a naopak se obrátily proti svým bývalým spojencům. Na začátku listopadu 1941 se začaly množit incidenty, kdy příslušníci jednoho vojska odzbrojovali ty druhé apod. Od té doby tak proti sobě již nestály jen dvě válčící strany; kromě střetu okupanti vs. odboj docházelo také i ke střetům v odboji samotném. Na území bývalého jugoslávského království se rozhořela občanská válka.\n\nVojenská pomoc, kterou četnici dostávali ze západních zemí, byla spíše využívána na likvidaci partyzánů. Velká Británie proto několikrát avizovala, že nebudou-li vést četnici a partyzáni jednotný boj proti okupantům, budou jim dodávky zbraní zastaveny. Dne 30. prosince 1941 na Ravné goře Dragoljub Mihailović odsoudil partyzány a přijal strategii, ve které jsou právě komunisté největším nepřítelem četniků.\n\nPo pádu Užice se stáhli nejprve do oblasti Sandžaku a následně do Bosny a Hercegoviny. Vysoké hory a těžce prostupná údolí na hranicích Bosny, Hercegoviny a Černé Hory byla poskytovala partyzánům ohromnou strategickou výhodu. Jakýkoliv útok do tohoto prostoru by pro Němce představoval velmi nákladnou operaci, ve které by ztratili celou řadu lidských životů i techniky. K takovým akcím se Němci odhodlali až v druhé polovině války, kdy bylo partyzánské nebezpečí mnohem závažnější, než na přelomu let 1941/1942.\n\nKromě jednotlivých vojáků se partyzáni pokoušeli z Užice odvést vše, co se dalo. Důležité byly zbraně a především osoby, které mohly zajistit výrobu nových zbraní. Právě zbraní a munici se partyzánům v počátečních fázích války nedostávalo (Mihajlovićovi četnici na tom byli sice podobně, nicméně dostávali nemalou podporu z Velké Británie).\n\n21. prosince 1941 byla ve městě Rudo zformována \"První proletářská úderná brigáda\". Tím partyzáni ukázali, že jsou ve svých aktivitách na míle daleko před Dragoljubem Mihailovićem a jeho četnickým hnutím. Partyzáni se však k zřízení jednotek tohoto typu odhodlali především z jiného důvodu – museli přehodnotit svojí strategii po pádu Užice a vyvarovat se známých chyb. I přesto, že svojí baštu partyzáni ztratili, měli důvod k optimismu – v prosinci 1941 totiž Němci museli díky zimě zastavit svůj postup na Moskvu. Den 21. prosince byl vybrán záměrně, neboť téhož dne měl narozeniny Josif Stalin.\n\nJak ustašovci, tak i německá okupační správa Srbska, se komunistů přirozeně velmi báli. Za spolupráci s partyzány byli lidé popravováni, za mrtvé Němce většinou platilo pravidlo zastřelit několik desítek místních. To byl také jeden z důvodů, proč se četnické hnutí (JVuO) spíše stáhlo z aktivních vojenských akcí (obávaje se represí), zatímco komunisté, kteří byli mnohem radikálnější (a názorově plně ztotožněni se sovětským modelem komunistické ideální společnosti) prováděli útoky bez jakýchkoliv obav.\n\nPartyzáni působili sice na celém území tehdejší Jugoslávie (čímž se lišili od četnického hnutí, které bylo soustředěno jen v Srbsku a Bosně), nicméně těžiště hlavních aktivit neustále přesouvali. Již v lednu 1942 zformovali partyzáni celou řadu dobrovolnických oddílů na území Bosny a Hercegoviny, kde probíhaly tvrdé boje s ustašovci. V únoru téhož roku byl iniciován vznik operativního štábu pro Bosenskou krajinu.\n\nBěhem let 1942 a 1943 bylo provedeno celkem několik takových akcí, většinou pro okupanty s nepříliš uspokojujícím výsledkem. Během operace Fall Schwarz byl dokonce zraněn i sám Tito, avšak partyzánům se podařilo uniknout. Poté již ani Němci, ani Chorvati neměli síly partyzány zastavit. V jednu chvíli však byli nedaleko od porážky. Takové situace si všimli především západní spojenci, kteří již přestali váhat s vojenskou pomocí partyzánům. Komunisté byli velmi zranitelní především pro okupantské letectvo, proti kterému nemohli odpovědět konkrétním způsobem. Ukořistěných strojů bylo jen velmi málo a partyzánům chyběli zkušení technici, kteří by mohli jak letadla, tak i děla, nebo tanky opravovat.\n\nPartyzánské hnutí velmi rychle od národně osvobozeneckých ambicí přešlo i k záměrům vládnout. První myšlenkou bylo osvobozenecký boj přetavit v sociálně-osvobozenecký, kdy by se komunisté ujali moci, podobně jako tomu bylo během ruské občanské války s bolševiky. Přestože řada komunistů byla nadšena myšlenkou využít boj proti okupaci pro likvidaci se „starými pořádky“, velmi rychle pochopila, že by toto rozhodnutí nebylo moudré. Partyzáni potřebovali získávat na jedné straně nové bojovníky, a to bez rozdílu jejich politické orientace, na druhé straně ani Stalin nebyl nakloněn myšlence, že by Tito uskutečnil v Jugoslávii v zimě 1941 komunistickou revoluci. Navíc partyzáni očekávali pomoc od exilové vlády v Londýně, vůči které museli vystupovat nadstranicky.\n\nI přesto však byly budovány nové orgány pro převzetí moci. Již během existence tzv. Užické republiky komunisté budovali vlastní rady, odhazuje tak původní správu království Jugoslávie. Z dočasných výborů, které vznikaly na území Bosny a Hercegoviny byl v listopadu 1942 zformován tzv. AVNOJ (antifašistická rada národního osvobození Jugoslávie), jakási „nejvyšší rada“ komunistů (a jejich sympatizantů), která zasedala celkem dvakrát – v Bihaći (listopad 1942) a Jajci (listopad 1943). Tu potom doplnil NKOJ, který by oficiálně politickým nástrojem, a neformálně partyzánská vláda.\n\nTyto události znepokojily západní spojence, kteří – ač vojensky podporovali od nějaké doby právě komunisty – se začaly obávat šíření komunismu v Jugoslávii. Neklidní byli rovněž Sověti, kteří se obávali rychlého odkrytí politických karet mezi komunistickými hnutími a chtěli se takovým záležitostem věnovat až bude válka u konce.\n\nZápadní spojenci (především Velká Británie) se pokoušeli nárůst vlivu komunistů omezit a donutit spolupracovat nejužší partyzánské vedení s demokratickými silami v zemi, především s jugoslávskou exilovou vládou v Londýně.\n\nNa ostrově Vis se Tito skutečně s ministry této vlády setkal a musel učinit ústupky, které by umožnily uspokojit Brity. Následně se tak – na naléhání britské vlády – jugoslávská exilová vláda odřekla Dragoljuba Mihajloviće a svoji materiální i vojenskou podporu poskytovala výhradně Titovým partyzánům.\n\nPřestože partyzáni neustále zdůrazňovali, že národněosvobozenecký boj musí vést všechny politické proudy, které se nevěnují kolaboraci a které jsou vlasteneckého smýšlení, jakmile se však po válce dostali komunisté k moci, začali (byť velmi pomalu a obezřetně) odstraňovat politiky, kteří nebyli kompromitováni sympatiemi k fašismu.\n\n\n"}
{"id": "396887", "url": "https://cs.wikipedia.org/wiki?curid=396887", "title": "Orange Warsaw Open", "text": "Orange Warsaw Open\n\nOrange Warsaw Open byl profesionální tenisový turnaj hraný v polském hlavním městě Varšavě. V letech 1992–2007 se konal v Sopotách. Mužská část turnaje patřila do kategorie ATP World Tour 250 series na okruhu ATP Tour, zatímco ženská část byka zařazena do kategorie WTA International Tournaments. Hrál se na otevřených antukových dvorcích ve Sportovním klubu Warszawianka.\n\nTurnaj byl založen v roce 1992, ale zpočátku jen jako ženský turnaj ITF. V roce 1998 se turnaj zařadil do kategorie Tier IV na okruhu WTA Tour. Mužský turnaj byl přidán v roce 2001, když se do Sopot přesunul ze San Marina.\n\nV letech 2005-2008 se turnaj z finančních důvodů omezil pouze mužskou část turnaje. Poslední ženský ročník proběhl v roce 2010.\n\n"}
{"id": "396892", "url": "https://cs.wikipedia.org/wiki?curid=396892", "title": "Myles Kennedy", "text": "Myles Kennedy\n\nMyles Richard Kennedy, rodným jménem \"'Myles Richard Bass\" (* 27. listopadu 1969) je americký rockový zpěvák, kytarista a hudebník.\n\nV současnosti je nejvíce známý jako zpěvák americké kapely Alter Bridge a jako zpěvák a frontman Slash ft. Myles Kennedy and The Conspirators. V minulosti prošel kapelami The Mayfield Four (zpěv, sólová kytara), Citizen Swing (zpěv, sólová kytara) a Cosmic Dust (kytara).\n\nMimo Slashe (Guns N' Roses), na jehož sólovém albu se podílel nazpíváním a otextováním dvou písní, spolupracoval s mnoha umělci – mj. Sevendust, Fozzy a také s bývalými členy Led Zeppelin.\n\nPřestože trpí poruchou sluchu (tinnitus), tvrdí, že profesi zpěváka lze zvládnout i přes určitou výši ztráty sluchu, pokud se daří udržet nemoc v jistých mezích. Mnoha hudebníky, včetně Slashe, je Myles Kennedy považován za jednoho z nejlepších rockových zpěváků současnosti.\n\nVyrůstal na farmě ve Spokane, Washington, kam se přistěhoval jako malý chlapec ze severního Idaha. Na střední školu v severní části Spokane chodil se svými budoucími spoluhráči z kapely The Mayfield Four (Marty Meisner, Zia Uddin a Craig Johnson). Po ukončení střední školy absolvoval studijní program na Spokane Falls Community College v oboru Komerční hudba/Jazz.\n\nSvoji hudební kariéru zahájil v místní kapele Bittersweet. Brzy ale již hrál na kytaru pro jazz fusion seskupení s názvem Cosmic Dust. Jeho kytarová práce byla velmi pokročilá, vložil do ní svoje znalosti jazzové teorie a nemalou technickou dovednost. Spojil zvuk tradiční jazzové kytary s rockovým tónem. Krátce po vydání prvního alba Journey opustil kapelu její basista a byl nahrazen jiným, který se později připojil ke Kennedymu a spolu s dalšími založili skupinu Citizen Swing, ve které Myles našel uplatnění pro svoje autorské skladby.\n\nPo jistém omezení v Cosmic Dust mohl konečně nejen hrát na kytaru, ale i zpívat a skládat pro Citizen Swing. Kapela odehrála svůj první koncert na počátku roku 1993 ve Spokane a jejich poslední koncert proběhl v červnu 1996. Vydali dvě alba - Cure Me With the Groove a Deep Down.\nOd léta 1995 pak spolupracoval s několika dalšími muzikanty a po odchodu jednoho ze členů Citizen Swing kvůli rodinným i jiným zájmům nastal čas práci kapely ukončit.\n\nOd srpna 1996 se stal zpěvákem a sólovým kytaristou skupiny The Mayfield Four, rockové kapely, vytvořené s kamarády ze střední školy Zia Uddinem, Marty Maisnerem a Craigem Johnsonem (který hrál i v Citizen Swing).\nThe Mayfield Four si užívali hodně úspěchů jako předskokani kapel Creed, Fuel a mnoha dalších. Z nezveřejněných důvodů byl z kapely vyhozen v r. 1999 Craig Johnson a skupina pokračovala dál jako trio s výpomocí Alessandra Cortiniho na postu rytmická kytara, doprovodné vokály (aniž se stal oficiálním členem kapely), až do konce trvání skupiny.\nVydali jedno demo - Thirty Two Point Five Hours, jedno live EP - Motion a dvě studiová alba Fallout a Second Skin. Ačkoli byli populární, nepodařilo se jim prorazit mezi více úspěšné. Kapela se rozpadla v r. 2002.\n\nPo oficiálním rozpadu The Mayfield Four obdržel Myles nabídku, aby se zúčastnil konkursu na místo zpěváka kapely Velvet Revolver. Přestože se cítil polichocen, nabídku tehdy odmítl.\nO dva roky později mu zavolal kytarista Mark Tremonti a zeptal se, zda se nechce přidat ke kapele, kterou dává dohromady, protože Creed se rozpadl díky osobním problémům zpěváka Scotta Stappa. Tremonti také oslovil ex Creed členy Scotta Phillipse (bicí) a Briana Marshalla (basa).\nNově vytvořená skupina Alter Bridge postupně vydala zatím tři alba: One Day Remains (2004), Blackbird (2007) a AB III (2010). Živé DVD s názvem Live from Amsterdam bylo vydáno v roce 2009, zatímco Blu-ray a CD/DVD Deluxe verze, které obsahují dokumentární část se záběry ze zákulisí a také akustický cover písně Hallelujah, vyšly v Evropě 17. ledna 2011 a v USA a Kanadě 11. ledna 2011.\n\nPřestože se připojil ke kapele především jako zpěvák, začal Kennedy hrát i rytmickou kytaru při turné k albu One Day Remains. Stále hraje na této pozici, ale postupně převzal některé sólové party ve více písních při práci na dalším albu včetně sóla v titulní písni „Blackbird“, stejně jako v písních \"Isolation\", \"Slip To The Void\" a \"Show Me A Sign\" na albu AB III. Sólový kytarista Mark Tremonti mnohokrát vyzdvihl Mylesovu kytarovou zručnost - nazval jej kytaristou světové třídy a jeho styl pravou kvalitou. V interview pro Ultimate-Guitar.com Tremonti uvádí, že AB III dává jen náznakem tušit, jak moc je Kennedy ve skutečnosti dobrý.\n\nKennedy potvrdil v interview, že pracuje na sólovém projektu souběžně s ostatními svými závazky. Uvedl, že materiál na album by se dal nazvat co se zvuku týká „snovým“ a říkal, že se záměrně snaží, aby deska nebyla agresivní - takový materiál uchovává pro Alter Bridge - a dodal „Je to spíše na bázi zpěvák / autor. A mohu říci, že to vypadá zajímavě.“ Později prozradil, že má na desku na výběr kolem 35 písní a že na nich pracoval během roku 2009. Během té doby došlo k obnovení kapely Creed, ve které působili a působí jeho kolegové z Alter Bridge, a vyjeli na turné k podpoře nového alba „Full Circle“.\n\nKennedy odehrál v roce 2009 několik samostatných koncertů, jedním z nich byla charitativní show na Bofestu, na kterém byl jako jeden z hlavních aktérů. Zde představil směs Alter Bridge a The Mayfield Four písní včetně čtyř coverů. Neuvedl žádnou z písní pro sólovou desku, ale prozradil, že se toto album má nahrávat ve Vancouveru. Doufal, že by mělo být dokončeno na začátku roku 2010, nejprve v digitální podobě a poté na CD. V lednu 2010 annoncoval tři názvy písní ze svého alba: \"The Light of Day\" \"Complicated Man\" a \"The Bar Fly\".\n\nSlash 1. února 2010 uvedl na svém Facebooku, že se bude podílet na Kennedyho sólové desce. Také oznamuje, že Myles Kennedy bude zpěvákem Slash tour 2010/2011 k jeho sólovému albu Slash.\n\n19. dubna 2010 Kennedy řekl, že vydání jeho sólového alba bude pozdrženo, pravděpodobně až do roku 2012, a to vzhledem ke spoustě práce s Alter Bridge a se Slashem.\n\nKennedy se jako jediný z interpretů objevuje na prvním Slashově sólovém albu ve dvou písních - \"Back from Cali\" a \"Starlight\". Během světového \"We´re All Gonna Die World Tour\" 2010–2011 k tomuto albu zpíval Myles písně z repertoáru Guns N' Roses, Slash's Snakepit, Velvet Revolver a Led Zeppelin, stejně jako písně ze Slashovy nové desky a také jeden song z repertoáru svojí mateřské kapely Alter Bridge „Rise Today“. Během turné se také změnil název koncertů ze „Slash“ na \"Slash featuring Myles Kennedy\". Celkem se uskutečnilo 141 koncertů v 37 zemích světa.\n\nV červnu 2010 bylo oznámeno, že bude pořízen záznam show v Manchester Academy v Anglii v červenci a bezprostředně po skončení koncertu bude možno si nahraný koncert zakoupit na CD. Bylo vydáno 1200 kusů alba, 350 se jich prodalo na místě a zbytek byl rozeslán zájemcům, kteří si jej zamluvili předem na internetu. Během turné byl live záznam pořízen stejným způsobem několikrát (během jeho australské části). Dále vznikla nahrávka několika písní v akustické verzi.\n\nBěhem Sunset Strip Music Festivalu 2010 v Los Angeles Slash v interview zmínil, že bude s Kennedym spolupracovat i v budoucnu, na svém příštím albu. Během první části \"We´re All Gonna Die\" tour 2011 (US, Australia, Asia & South America leg) Slash i Myles potvrdili, že na albu pracují. V současné době je nahrávání v plném proudu a prozatím jsou hotovy čtyři songy. Album by mělo spatřit světlo světa v březnu / dubnu r. 2012.\n\n15. 12. 2011 vyšlo DVD a dvojCD \"Made in Stoke 24/7/11\". Jedná se o záznam koncertu, kde Myles zpívá - mimo jediné písně v podání Todda Kernse (Dr Alibi) a dvou orchestrálek (Watch This, Gotfather Solo) - 18 songů ve fantastické formě a které dokumentuje a završuje celé dva roky spolupráce všech zúčastněných.\n\nPodle frontmana kapely Twisted Sister Dee Snidera byl Kennedy koncem roku 2008 vybrán jako zpěvák na turné s Led Zeppelin (v rámci jejich obnovení). Tuto pověst však vyvrací sám Kennedy. V jednom z interview potvrdil, že skutečně jamoval s Jimmy Pagem, Johnem Paulem Jonesem a Jasonem Bonhamem, ovšem zároveň popřel fámy, že by měl s kapelou vystupovat. Uvedl: “Nejsem zpěvákem Led Zeppelin ani žádné odnože, z Led Zeppelin vycházející, ale byla to pro mne skvělá příležitost a něco, za co jsem velmi vděčný\".\n\nMimo spolupráce se Slashem a bývalými členy Led Zeppelin se Kennedy objevil jako hostující zpěvák v songu \"Nameless Faceless\" na albu All That Remains (2005) skupiny Fozzy. Doprovodné vokály si zazpíval i s kapelou Sevendust v písni „Sorrow“ na jejich albu Chapter VII: Hope & Sorrow (2008). Objevuje se také v instruktážním kytarovém DVD Marka Tremontiho The Sound & the Story (2008) kde přispívá i svou ukázkou kytarových lekcí - sám se svého času živil jako učitel hry na kytaru. Další hostování proběhlo v písních kapel Big Wreck a Five Foot Thick a je i bývalým tour kytaristou death/thrash metalové kapely Sadus. Nejnověji se Kennedy podílel na albu vydaném k poctě Tommymu Bolinovi (2011).\n\nV roce 2001 si zahrál Kennedy malou roli glam metalového nadšence Thora ve filmu Rock Star. Zajímavostí je, že byl jediným hercem, jehož pěvecký part byl ve filmu skutečně použit. Společně s ostatními členy Alter Bridge se také objevil v kratičkém backstage segmentu epizody Světové wrestlingové série WWE Raw, kde se objevil v zákulisí s WWE Superstar Edge. Herectví však nepatří mezi jeho zájmy.\n\nMyles Kennedy je ovlivněn celou řadou umělců jako např. Darren Stewart, Led Zeppelin, Soundgarden, Alice in Chains, Robert Johnson, AC/DC, Metallica, Guns N' Roses, U2, Lamb of God, Jeff Buckley, The Beatles, Marvin Gaye, a Stevie Wonder. \n\nJako svoji Top 5 v albech uvádí Appetite for Destruction od Guns N' Roses (toto album označil za nejlepší rockovou desku všech dob), Led Zeppelin IV, Highway to Hell od AC/DC, What´s Going On od Marvina Gaye a Grace od Jeffa Buckleyho. Nicméně se v jednom interview zmínil, že mezi jeho Top 5 by pravděpodobně zařadil i Kind of Blue Milese Davise. K dalším Kennedym vysoce ceněným albům patří Transatlanticism / Death Cab for Cutie, Dirt Floor / Chris Whitley, Crack the Skye / Mastodon, a dokonce i The Fame od Lady Gaga.\n\nMyles Kennedy je ženatý a žije v USA, ve Spokane, ve státě Washington se svojí manželkou Selenou.\n\n\n\n\n\n\n\nna Deluxe edition akustické písně - cover \"Sweet Child O´Mine\" a \"Back From Cali\" - zpěv a doprovodná kytara\n\nMyles Kennedy na Myspace \nMyles Kennedy na Twitteru \nFan stránky\nAlter Bridge oficiální web \nThe Mayfield Four na Myspace\n"}
{"id": "396893", "url": "https://cs.wikipedia.org/wiki?curid=396893", "title": "Hodina vlků", "text": "Hodina vlků\n\nHoror Hodina vlků ( ) z roku 1968 je první snímek tvůrčího období režiséra Ingmara Bergmana označovaného jako ostrovní trilogie. Ve filmech z této trilogie (\"Hodina vlků\", \"Hanba\", \"Náruživost\") obecně dominuje téma partnerských vztahů. Konflikt v partnerském soužití hlavních postav malíře Johana (Max von Sydow) a jeho těhotné manželky Almy (Liv Ullmannová) je analogický obdobným konfliktům v \"Hostech večeře Páně\" (existenciální otázky zde nahrazuje Johanova psychiatrická porucha a dodatečná přítomnost archetypu mateřství).\n\nFilm má neobvyklou strukturu založenou na dlouhém prologu následovaným výrazným předělem uprostřed filmu tvořeným znělkou s titulky. Neobvyklé časové struktury je dosaženo retrospektivní narací Almy. Ve vyprávění se postupně zajímavě stírá hranice mezi realitou a změnami vnímání a prožívání u zjevně nemocného Jonase.\n\nNeobvyklé postupy sdílí i vynikající novátorský způsob práce s kamerou. Kromě neobvyklých kompozic upoutá i místy velmi experimentální charakter volby expozice a citlivosti filmu s výsledným efektem \"rozzrnění\" (podobný efekt je znám například z Aranofského filmu \"Pi)\".\n\nV mytologie a folkloru Indoevropanů (především severních) hodina vlků označuje část noci před začátkem rozedníváním. Podle častého přesvědčení v tomto výjimečném čase se dějí nadpřirozené věci, rodí se a umírá nejvíce lidí atd.\n\nNejdramatičtější scény filmu spadají do hodiny vlků, jejíž průběh je důrazně výslovně připomínán.\n\nDěj se zakládá na kriminální zápletce Johanesova záhadného zmizení, jehož okolnosti zpětně popisuje Alma. Atmosféru filmu od počátku výrazně dotváří izolace a rázovitá scenérie ostrova Fårö. Manželé Jonas a Alma jsou pozváni na večírek vyšší společnosti na místní zámek. Atmosféra slavnosti je velmi tíživá a celkově typická pro vrcholného Bergmana. Přítomní (včetně bývalé Jonasovy milenky) se snaží s párem manipulovat a vyvolat partnerský konflikt. Alma odolává a brání se, Jonasovo chování je však již poznamenáno chorobou. Postupně různé děsy a představy začnou Jonase paralyzovat. Jonas ztrácí kontakt s realitou. Tvrdí například, že jej pokousal malý chlapec (vlkodlak), kterého pak zabil a hodil do moře. Jonas začíná trpět poriománií, vrací se do zámku a v závěru Alma utíká za Jonasem v noci do lesa, ale ten se jí nadobro ztrácí.\n\nDalší možná interpretace spočívá ve skutečné lykantropii.\n"}
{"id": "396895", "url": "https://cs.wikipedia.org/wiki?curid=396895", "title": "Mark Tremonti", "text": "Mark Tremonti\n\nMark Thomas Tremonti (* 18. dubna 1974, Detroit, USA) je americký kytarista, hudebník a skladatel s italskými předky, nejvíce známý jako sólový kytarista, doprovodný zpěvák a spoluzakladatel rockových kapel Alter Bridge a Creed.\n\nVyrůstal spolu s bratry Michalem a Danem, díky kterým jako jedenáctiletý začal poslouchat jejich oblíbené kapely jako Kiss, Celtic Frost a Metallica, což jej přivedlo k rocku a metalu. Mark byl touto hudbou natolik okouzlen, že si koncem roku 1985 koupil svou první kytaru a začal docházet na hodiny. Po čtrnácti dnech však skončil, protože jak říká: „Učili mě „Mary Had A Little Lamb“, zatím co já se chtěl naučit „Master Of Puppets“.“ Tak začal hrát sám, nakoupil pár knih kytarových tabulatur a trénoval svoje oblíbené songy tak dlouho, dokud je nezvládl.\nPoté, co se rodina přestěhovala do Orlanda na Floridě, Mark začal vyznávat styl gothic a poslouchat Megadeth, jejichž triko nosil pod školní košilí. Na škole se také potkavá se Scottem Stappem a hrál zde ve své první kapele jménem Wit´s End. Byli průměrnými hvězdami střední školy a hráli písničky Mötley Crüe a dalších kapel.\n\nPo střední škole strávil Tremonti rok na univerzitě (během této doby dosáhla Markova hra na kytaru lepší úrovně) a po návratu na Floridu se znovu setkal se Stappem. Rozhodli se založit kapelu a po pár zkouškách a diskusích ve Scottově ložnici vyzkoušeli několik basáků a bubeníků. Vybrali Briana Marshalla a Scotta Phillipse a založili skupinu jménem Naked Toodler. Za nějakou dobu se přejmenovali na Creed a postupně vydali tři multiplatinová alba: „My Own Prison“ (1997), „Human Clay“ (1999) a „Weathered“ (2001). V tomto období byl Tremonti 3× vyhlášen nejlepším kytaristou roku. V červnu roku 2004 Creed oficiálně oznamuje svoje rozpuštění, v listopadu téhož roku vychází kompilace Greatest Hits. Po Stappově sólové kariéře a účinkování ostatních tří členů v kapele Alter Bridge (2004–současnost), i přes několikeré vyjádření Tremontiho o nemožnosti smíření, dochází po měsících spekulací v roce 2009 k obnovení Creed a vydání čtvrtého alba „Full Circle“. Kapela také absolvovala světové tour k podpoře alba v letních měsících let 2009 a 2010.\n\nSkupinu dali dohromady v lednu 2004 Tremonti, Marshall a Phillips poté, co zanikl Creed. Jako zpěvák byl přizván Myles Kennedy (The Mayfield Four, Citizen Swing a aktuálně též zpěvák Slash Tour Band 2010/2011). Kapela vydala debutové album „One Day Remains“ v srpnu 2004, další desku „Blackbird“ v roce 2007, a třetí a zatím poslední album s názvem \"AB III\" vyšlo v říjnu 2010. V současné době skupina absolvuje tour k této desce. Tremonti, Marshall a Phillips, díky obnovení Creed, nyní plánují rozdělit své aktivity mezi Alter Bridge a Creed, zatímco Stapp s Kennedym se budou v mezidobích věnovat svým dalším projektům.\n\nBěhem doby kdy se Creed ocitl na sklonku kariéry, měl Tremonti úmysl založit jako boční projekt speedmetalovou kapelu jménem Downshifter (se zpěvákem Haterbreed Jamey Jastou a bubeníkem Slipknot Joey Jordisonem), ale projekt se nikdy nerozjel. Nicméně nedávno hovořil o svém sólovém albu. „Skupiny jsou tak odlišné“ říká Tremonti o svých dvou současných kapelách, „ a já píšu hodně. Připravuji sólovou desku, protože jsou písně, které chci, aby spatřily světlo světa, přestože se nehodí ani pro Creed ani pro Alter Bridge“. Bude si své písně sám zpívat a hrát sólovou kytaru za přispění Erica Friedmana a Garreta Whitlocka (Submersed). Album \"All I Was\" vyšlo v roce 2012 a vyvrátilo dlouholeté Markovy obavy, že nemá pěvecky na to být frontmanem. V roce 2015 vychází druhé album \"Cauterize\". Na něm je patrný značný progres Markova hlasu (pravděpodobně díky radám Mylese Kennedyho).\n\nTremonti během let od počátků Creed spolupracoval s více umělci včetně Sevendust, Fozzy, Larry The Cable Guy, Michael Angelo Batio a Bury Your Dead. Pomáhal s produkcí několika písní na albu „In Due Time“ (2004) kapely Submersed.\nV r. 2009 Tremonti vydal instruktážní kytarové DVD s názvem „Mark Tremonti: The Sound And The Story“, ve kterém vyučuje všem svým sólům z alba Alter Bridge „Blackbird“. Učí též jak se rozcvičit, různá ladění, fingerpicking styl, legato techniky a další pokročilá cvičení. Jeho DVD zahrnuje i lekce „hostujících lektorů“ jako jsou Myles Kennedy, Michael Angio Batio, Rusty Cooley, Bill Peck a Troy Stetina. V části DVD nazvané „The Story“ pak Tremonti hovoří o svých kytarových začátcích včetně povídání o své první kytaře. Poté dává nahlédnout do veškerého vybavení včetně kytar, jež používá na tour a představuje postupně každou z nich i jejich příslušenství.\n\n\n\n\nTremonti žije v Orlandu na Floridě spolu s manželkou Victorií. Mají dva syny, Austena a Pearsona. Jeho bratr Michael spolupracuje pro Alter Bridge s tiskem a zajišťuje kontakty s fankluby a fanoušky. Druhý bratr Dan je prezidentem a kreativním ředitelem designu a marketingu firmy s názvem „Core 12“ a je autorem všech výtvarných prací na obalech alb Alter Bridge i Creed.\n\n"}
{"id": "396896", "url": "https://cs.wikipedia.org/wiki?curid=396896", "title": "V.T.Marvin", "text": "V.T.Marvin\n\nV.T.Marvin je pražská punková skupna, založená v roce 1990. Jedná se o jednu z na české punkové scéně nejdéle působících porevolučních kapel.\n\n\nNázev si skupina dala podle myšáka jménem Velkej Tvrdej Marvin z animované pohádky \"Velká sýrová loupež\" (ČSSR/BRD 1986).\n\n"}
{"id": "396898", "url": "https://cs.wikipedia.org/wiki?curid=396898", "title": "José de San Martín", "text": "José de San Martín\n\nJosé Francisco de San Martín (25. února 1778, Místokrálovství Río de la Plata – 17. srpna 1850, Boulogne-sur-Mer) byl jedním z nejvýznamnějších latinsko-amerických vůdců boje za nezávislost kontinentu na Španělsku. V Argentině je považován za národního hrdinu a v Peru za osvoboditele země.\n\nNarodil se v městečku Yapeyú ve španělské kolonii Río de la Plata (v dnešní argentinské provincii Corrientes) jako syn španělského vojáka a guvernéra Juana de San Martín.\nJeho matka Gregoria Matorras del Ser se narodila rovněž ve Španělsku a její strýc byl guvernérem Tucumánu.\nV roce 1781 se rodina přestěhovala do Buenos Aires a o dva roky později do města Cádiz. Studoval na vojenské škole v Madridu a Malaze, kde se učil kastilštině, latině, francouzštině, němčině, matematice, historii, tanci i šermu, kreslení, poezii a rétorice i zeměpisu.\nSvou vojenskou kariéru započal v jedenácti letech, kdy vstoupil k murcijskému regimentu. Bojoval proti Maurům u Oranu a Melilly v severní Africe.\n\nV roce 1811 ukončil svou kariéru ve španělské armádě a vydal se do Buenos Aires. V Londýně se mimo jiné setkal s Carlosem de Alvear, Josem Zapiolem, Andresem Bellem či Tomasem Guidem. Roku 1821 dobyl Limu a vyhlásil Peru nezávislou republikou.\nPo neshodách se Simonem Bolívarem odešel v roce 1822 do Francie.\n\nV roce 1812 se oženil s Marií de los Remedios de Escalada y la Quintana, která mu porodila dceru Marii de las Mercedes Tomasa de San Martín y Escalada.\n\n"}
{"id": "396900", "url": "https://cs.wikipedia.org/wiki?curid=396900", "title": "Viktor Ivanovič Bělenko", "text": "Viktor Ivanovič Bělenko\n\nViktor Ivanovič Bělenko (\"Виктор Иванович Беленко\"; * 15. února 1947, Nalčik, SSSR, dnes Rusko) je americký letecký technik a pedagog ruského původu. \n\nBělenko byl pilotem 513. stíhacího pluku (některé zdroje uvádí 530. stíhací pluk) 11. letecké armády sovětské protivzdušné obrany se sídlem v Čugujevce v Přímořském kraji.\n\nCelosvětově známým se stalo jeho jmého 6. září 1976 po úspěšném útěku na Západ, kdy uletěl se svým proudovým letounem Mikojan-Gurevič MiG-25 na letiště Hakodate v Japonsku. Bylo to poprvé, kdy si západní odborníci mohli tento letoun prohlédnout zblízka. \n\nBělenkovi byl udělen azyl v USA tehdejším americkým prezidentem Geraldem Fordem a byl pro něj zřízen svěřenecký fond zaručující velmi pohodlné žití v dalších letech. Po své dezerci byl v USA pět měsíců vyšetřován a vyslýchán a poté byl několik let zaměstnán jako konzultant.\nMiG byl rozmontován, prozkoumán a pak vrácen do SSSR ve třiceti bednách. Bělenko přinesl s sebou pilotní příručku pro MiG-25 s očekáváním, že americkým pilotům pomůže při hodnocení a zkoušení letounu. Japonská vláda ovšem povolila USA pouze prozkoumání letounu a pozemní testy radaru a motorů.\n\nBělenko nebyl jediný pilot, který tímto způsobem uprchl z SSSR, ani první, kdo takto dezertoval ze sovětského bloku. V březnu a květnu 1953 dva polští piloti s MiG-15 přelétli do Dánska. V roce 1985 a 1987 přelétly sovětské vrtulníky při operacích v Afghánistánu do Pákistánu. Kapitán Alexander Zujev odletěl 20. května 1989 ve stíhačce MiG-29 do Trabzonu v Turecku.\n\nZ důvodu Bělenkovy dezerce zrušilo ministerstvo obrany SSSR výstavbu dvou přepravních letadel ve prospěch úplné náhrady systému vyhodnocování cílů na všech sovětských vojenských letadlech, což si vyžádalo více než 2 miliardy rublů.\n\n"}
{"id": "396905", "url": "https://cs.wikipedia.org/wiki?curid=396905", "title": "Jiří Šedivý (generál)", "text": "Jiří Šedivý (generál)\n\nJiří Šedivý (* 3. ledna 1953, Příbram) je bývalý náčelník Generálního štábu Armády ČR a bezpartijní kandidát do Evropského parlamentu za Evropskou demokratickou stranu.\n\nJiří Šedivý se narodil 3. ledna 1953 v Příbrami. Profesionální kariéru vojáka z povolání začal v roce 1971 po absolvování Vojenského gymnázia Jana Žižky z Trocnova v Moravské Třebové. V letech 1971 až 1975 vystudoval Vysokou vojenskou školu pozemního vojska ve Vyškově. Po jejím absolvování vykonával funkci velitele tankové roty 57. motostřeleckého pluku ve Stříbře, V letech 1976 až 1978 absolvoval postgraduální studium ve Vojenské akademii v Brně. Po jeho ukončení vykonával funkci velitele 2. tankového praporu 18. tankového pluku v Táboře, kde v roce 1982 převzal funkci zástupce velitele pluku. \n\nV roce 1985 byl přemístěn do Týna nad Vltavou a ustanoven do funkce velitele 17. tankového pluku.V roce 1990 byl ustanoven do funkce náčelníka štábu 4. tankové divize v Havlíčkově Brodě. V roce 1993 byl vyslán ke studiu na Vysokou válečnou školu Armády USA. Po absolvování studia v roce 1994 byl ustanoven do funkce velitele 4. brigády rychlého nasazení rovněž v Havlíčkově Brodě. \n\nKoncem roku 1995 měl nastoupit v Olomouci, ale krátce před převzetím funkce byl odeslán do Bosny a Hercegoviny k výkonu funkce velitele kontingentu AČR v misi IFOR (mise pod velením NATO). Po návratu v červenci 1996 po stáži na Generálním štábu AČR převzal funkci inspektora pozemního vojska AČR, později reorganizovanou na operační sekci Generálního štábu AČR. \n\nV září 1997 byl ustanoven do funkce velitele pozemního vojska AČR. V květnu 1998 byl jmenován prezidentem republiky Václavem Havlem náčelníkem Generálního štábu AČR. Kromě personální práce bylo jeho hlavní náplní provést v  armádě takové změny, aby se stala armádou splňující požadavky ke vstupu do NATO. Samozřejmou součástí jeho práce představovala intenzivní spolupráce s orgány NATO. V prosinci roku 2002 ukončil výkon funkce a k 31. prosinci 2002 odešel do zálohy v hodnosti armádního generála.\n\nV srpnu 2003 založil vlastní konzultační společnost Generals s. r. o., později působil jako konzultant ve firmě Euroenergy, spol. s r. o. V roce 2009 se jako nestraník stal členem volebního týmu Evropské demokratické strany, za níž kandidoval z druhého místa kandidátky v europarlamentních volbách 2009. Zvolen nebyl.\n\nJe ženatý, má dvě dcery.\n\n"}
{"id": "396910", "url": "https://cs.wikipedia.org/wiki?curid=396910", "title": "Jiří Šedivý", "text": "Jiří Šedivý\n\nJméno a příjmení Jiří Šedivý nesli nebo nesou:\n\n"}
{"id": "396915", "url": "https://cs.wikipedia.org/wiki?curid=396915", "title": "DSB řada MZ", "text": "DSB řada MZ\n\nLokomotivy řady MZ byly dodány Dánským státním drahám v letech 1967 - 1978 v počtu 61 kusů. Lokomotivy dodala švédská firma NOHAB v licenci GM - EMD ve čtyřech sériích. Lokomotivka tak navázala na předchozí úspěšné dodávky lokomotiv řad MY a MX.\n\nZnačná část roku již byla odprodána soukromým dopravcům mimo Dánsko. Ve Švédsku jezdí pod označením TMZ u Svensk Tågteknik, Vida, TÅGAB, TGOJ, Inlandsgods a BaneService, v Norsku u Jernbaneverket a u Lachlan Valley Rail Freight v Austrálii. Kromě muzejních strojů byly lokomotivy, které zůstaly v Dánsku, převedeny v roce 2001 do společnosti Railion Danmark.\nMZ I byla vyrobena v letech 1967–1969 v počtu 10 kusů, každá v ceně 2,4 milionu DKK. Stroj (MZ 1401) se nachází v muzeu DSB, ostatní byly prodány do Švédska.\nMZ II byla dodána v roce 1970 v počtu 16 kusů. Měla stejný vzhled a většinu shodných parametrů s I. sérií. Část lokomotiv byla prodána do Švédska, část přešla pod Railion Dánsko.\nMZ III byla vyrobena v počtu 20 kusů v letech 1972–1974. Lehce se lišily vzhledem od předchozích sérií a měly vyšší výkon i maximální rychlost. Dvě z nich byly prodány do Španělska (Comsa), 16 Independent Rail (dříve LVRF) do Austrálie. Zbylé dvě získala dánská společnost Contec.\n\nMZ IV v počtu 15 kusů z let 1977-1978 se od III. série lišila pouze mírně vzhledem. Dvě byly prodány TÅGAB (Švédsko), zbytek získal Railion Danmark.\n\n"}
{"id": "396916", "url": "https://cs.wikipedia.org/wiki?curid=396916", "title": "Typ 23 Norfolk", "text": "Typ 23 Norfolk\n\nTyp 23 Norfolk (či třída Duke) je třída fregat britského královského námořnictva. V letech 1987–2002 bylo postaveno celkem 16 lodí této třídy. Z nich 13 jednotek stále provozuje královské námořnictvo a tři jednotky získalo po roce 2004 chilské námořnictvo. Původně byly navrženy k ničení ponorek, později byly vybaveny též pro ničení hladinových lodí.\n\nHlavňovou výzbroj představuje 114mm kanón v dělové věži na přídi a dva 30mm kanóny. Raketovou výzbroj tvoří dvě čtyřnásobná odpalovací zařízení protilodních střel Boeing Harpoon s dosahem 90 km a vertikální vypouštěcí silo protiletadlových střel Sea Wolf s dosahem 6 km. K ničení ponorek slouží čtyři 324mm torpédomety, ze kterých jsou vypouštěna lehká protiponorková torpéda. Na palubě je též přistávací plocha a hangár pro jeden protiponorkový vrtulník Lynx či Merlin. Vrtulníky mohou nést protilodní střely, protiponorková torpéda, hlubinné pumy a kulomety.\n\nPohonný systém je koncepce CODLAG, kombinující dieselelektrický pohon (dva elektromotory Alstom a čtyři diesely Alstom 12 RP2000CZ) a plynové turbíny Rolls Royce Spey SM1A. Nejvyšší rychlost je 28 uzlů. Dosah je 7800 námořních mil při ekonomické rychlosti 15 uzlů.\n\nDne 21. května 2012 převzala velení fregaty \"Portland\" kapitánka Sarah West, která se tak stala historicky první ženou velící válečné lodi britského královského námořnictva.\n\nChilské námořnictvo provozuje tři původně britské fregaty této třídy. V roce 2017 byla vybrána kanadská společnost Lockheed Martin Canada, aby fregaty v rámci modernizace vybavila bojovým řídícím systémem CMS 330.\n\n"}
{"id": "396918", "url": "https://cs.wikipedia.org/wiki?curid=396918", "title": "Antifašistická rada národního osvobození Jugoslávie", "text": "Antifašistická rada národního osvobození Jugoslávie\n\nAntifašistická rada národního osvobození Jugoslávie (srbochorvatsky \"Antifašističko veće narodnog oslobođenja Jugoslavije\", slovinsky \"Antifašistični svet narodne osvoboditve Jugoslavije\", makedonsky \"Антифашистичко собрание за народно ослободување на Југославија\", AVNOJ) byla politická organizace národněosvobozeneckých sil, které získaly určité části okupovaného království Jugoslávie pod svou kontrolou v časech druhé světové války. AVNOJ bylo hlavní politickým vedením odporu proti okupaci v zemi. V jeho čele stály Titovy partyzánské síly.\n\nPo kapitulaci královské armády 17. dubna 1941 byla Jugoslávie rozdělena mezi Německo, Itálii, Maďarsko, Bulharsko a Chorvatsko. Komunistická strana Jugoslávie, která patřila k tvrdým odpůrcům a kritikům tehdejšího režimu, se rozhodla založit ozbrojené křídlo, které by bojovalo proti okupantům. Rodící se partyzánské hnutí následně dokázala účinně koordinovat a vést.\n\nDne 26. listopadu 1942 uspořádali partyzánští vůdci Jugoslávie první setkání AVNOJ v Bihaći, ve městě v nejzápadnějším cípu Bosny a Hercegoviny. Zde se snažili nejen jednat o situaci v zemi, ale získat také i podporu v zahraničí – uznání že jsou jedinou politickou silou, která má právo jednat za národy Jugoslávie. Cílem tak bylo oslabit exilovou vládu i jiné skupiny v zemi, přesněji četnické hnutí, jehož cílem bylo naopak obnovit monarchii. Proto také nebyli členy rady pouze komunisti, zastoupeny byly i další názorové proudy. Titovi komunisté ale celé organizaci předsedali a jejich vliv byl zcela klíčový. Jednání delegátů diskutovalo o následujících klíčových bodech:\n\n\nO právech jednotlivých národů sepsal během prvního zasedání článek Josip Broz Tito. V něm uvedl, že každý národ, nebo menšina (v rámci předválečné Jugoslávie) mají mít právo na odtržení. Toto právo však nemají mít ti, kteří se dobrovolně poddali okupantům – tedy především chorvatští fašisté (o kterých se také mluvilo).\n\nJak rostl vliv partyzánských sil a význam AVNOJe v zahraničí, začaly být okupační síly na Balkáně znepokojeny. Kapitulace Itálie a ztráta severní Afriky navíc vyvolala obavu, že by se spojenci mohli na Balkáně vylodit a případně otevřít novou frontu. Němci se proto rozhodli s odporem skoncovat. Roku 1943 německá armáda zahájila ofenzívu, jejímž úkolem bylo získat zpět kontrolu nad ztracenými územími. Partyzáni očekávali, že kromě nacistů zaútočí také četnici pod vedením Dragoljuba Mihailoviće a proto napadli hlavně jeho jednotky. V březnu 1943 se podařilo německou armádu zastavit a získat kontrolu na územích ovládaných četniky, tedy hlavně hornaté a dobře bránitelné oblasti – Hercegovinu a Černou Horu.\n\nMezitím v květnu Němci, Italové, Bulhaři a NDH provedli útok proti partyzánům v údolí řeky Sutjesky. Silám odporu se podařilo sevření prolomit a postupně (v září) ovládnout i území na břehu Jaderského moře, které doposud kontrolovali Italové. To umožnilo, aby mohla být partyzánům doručena pomoc od západních spojenců, kteří již nyní komunistické síly plně uznávaly.\n\nDruhé zasedání protifašistické rady se konalo v Jajce, v období od 21. listopadu do 29. listopadu. Tito prohlásil AVNOJ vedoucím orgánem v zemi. Zasedání se účastnilo celkem 142 delegátů. Dále byly konkretizovány body poválečného zřízení země:\n\n\nSložení Národní rady osvobození Jugoslávie:\nVětšina obyvatelstva v Jugoslávii přístup partyzánů podpořila. Kromě toho, že se totiž ukázal Tito se svými bojovníky jako rozhodná síla proti fašistům, byla také většina lidu ze starého království zklamána a naděje nové a lepší společnosti v něm vzbudily pozitivní odezvu.\n\nSovětská strana, na kterou partyzáni spoléhali, byla silně znepokojena skutečností, že se o tomto zasedání nedozvěděla. Moskva vedla politiku sice jinou, nakonec ale partyzánské hnutí přece jen podrželi a uznali, neboť se jednalo o komunistickou sílu – a podpora jakékoliv jiné organizace (například četniků) by mohla vést k pro SSSR horšímu výsledku, např. obnovení původního uspořádání státu. Západní spojenci rozhodnutí AVNOJ podpořili, neboť museli uznat skutečnost, že se jednalo o radu jediné organizace, která byla schopná proti fašistům aktivně bojovat. Navíc partyzáni získávali již delší dobu nejen morální, ale i materiální podporu z jejich strany.\n\nV souvislosti s projektem federalizace byly zřízeny další rady pro jednotlivé budoucí svazové republiky, které se staly \"de facto\" zárodky budoucích orgánů těchto celků. Měly víceméně podobný název (srbochorvatsky v Bosně a Hercegovině \"Zemaljsko antifašističko vijeće Bosne i Hercegovine\", Chorvatsku \"Zemaljsko antifašističko vijeće narodnog oslobođenja Hrvatske\", Srbsku \"Antifašistička skupština narodnog oslobođenja Srbije\", v Sandžaku \"Zemaljsko antifašističko veće narodnog oslobođenja Sandžaka\" a Černé Hoře \"Zemaljsko antifašističko vijeće narodnog oslobođenja Crne Gore i Boke\", slovinsky ve Slovinsku \"Slovenski narodnoosvobodilni svet\", makedonsky v Makedonii \"Антифашистичко Собрание за Народно Ослободување на Македонија\").\n\nV prosinci 1943 se Roosevelt, Churchill i Stalin dohodli na podpoře programu partyzánů. A to i přesto, že Velká Británie stále ještě sympatizovala s exilovou vládou v čele s králem.\n\nTřetí zasedání AVNOJ se konalo již po porážce okupantů od 7. do 10. srpna 1945. AVNOJ se zde prohlásil za dočasné národní shromáždění účinné do doby, než bude svoláno Ústavodárné shromáždění. Původní delegáty této rady doplnili ještě poslanci zvolení ve volbách roku 1938, kteří nebyli kompromitováni kolaborací s okupanty, což bylo především reakcí na snahu Británie zapojit do fungování státu také nekomunistické síly. 11. listopadu 1945 se konaly volby do Ústavodárného shromáždění. V nich kandidáti Národní fronty získali 96 % hlasů. Národní sněmovna následně 29. listopadu 1945 vyhlásila Federativní lidovou republiku Jugoslávii (\"Federativna narodna republika Jugoslavija\", FNRJ), jako federativní stát šesti rovnoprávných republik.\n\n"}
{"id": "396925", "url": "https://cs.wikipedia.org/wiki?curid=396925", "title": "Fårö", "text": "Fårö\n\nOstrov Fårö leží u jihovýchodnícho pobřeží Švédska severně od Gotlandu, od něhož jej odděluje úzký průliv. Jeho rozměry jsou přibližně 18×7,5 kilometru. Fårö má pobřeží s délkou 97 km a s plochou 113,3 km² je osmým největším švédským ostrovem.\n\nNa ostrově bydlel a zemřel režisér Ingmar Bergman, který zde natáčel mnoho svých filmů. Nejvíce ostrov proslavila Bergmanova ostrovní trilogie (Hodina vlků, Hanba, Náruživost). Dále zde natáčel Andrej Tarkovskij svou Oběť. V zmiňovaných filmech jsou nejčastěji zobrazovány scenérie jižní části ostrova (přírodní písečné pláže, rovinaté pobřeží, borové lesy a nízké příbřežní vegetace).\n"}
{"id": "396930", "url": "https://cs.wikipedia.org/wiki?curid=396930", "title": "Basová trubka", "text": "Basová trubka\n\nBasová trubka je dechový žesťový nástroj. Byl sestrojen v 19. století v Německu a kupříkladu v opeře \"Prsten Nibelungův\" jej využil skladatel Richard Wagner, známý zaváděním nových a originálních nástrojů.\n\nRozsah nástroje je podobný baskřídlovce či tenorovému pozounu, ale závisí také na ladění, které je nejčastěji v C a v B, vzácně i v Es. Obvykle je bastrubka vybavena čtyřmi, někdy třemi ventily (první snižuje přirozenou tónovou řadu o celý tón, druhý o půltón, třetí o jeden a půl tónu a čtvrtý o dva a půl tónu) a délka její trubice bez zmáčknutých ventilů je circa 270 cm, tedy stejně jako u pozounu.\n\nNotace je stejná jako u tenorové baskřídlovky, tj. noty jsou psány v houslovém klíči a znějí: v případě bastrumpety laděné v C o oktávu níž než v zápise, v případě Bb basové trubky o oktávu a celý tón, tedy o nonu.\n\nTón bastrubky je (měl by být) ostrý, značně blízký snižcovému pozounu, avšak ještě o něco průraznější a \"kovovější\" resp. \"plechovější\". To je dáno i tím, že trubice pozounu a bastrubky je úzká, s čímž kontrastuje podstatně širší ozvučník. Použitý nátrubek bývá také pozounový.\n\nNěkdy se můžeme setkat s tím, že se místo bastrubky používá pístový (ventilový) trombon, a je to odůvodněno tím, že \"tón obou nástrojů je přece stejný\". To ale není vůbec pravda! Tón pístového trombonu zcela postrádá ostrost bastrubky, svou barvou se blíží spíše tenorům, a navíc - na rozdíl od bastrubky - pístový trombon obecně velmi špatně ladí. Takže nahrazování bastrubky pístovým trombonem nelze v žádném případě doporučit, jde o úplně rozdílné nástroje.\n\nBasová trubka je poměrně zřídka používaný nástroj. Proto se hráči nespecializují pouze na ni a pokud je jí třeba, hraje na ni pozounista. Většinou ji můžeme spatřit v různých dechových tělesech, v symfonickém orchestru se objevuje výjimečně (např. v Janáčkově Sinfoniettě).\n\nV každém případě výše uvedené tvrzení platí pro symfonický orchestr. Naopak v dechovce je bastrubka nepostradatelným nástrojem, který však je využíván prakticky jenom pro přiznávku (doprovod), výjimečně v basfigurách. Což je velká škoda, protože jde o nástroj s velice zajímavým, nekompromisním tónem, který se ovšem většina hudebníků snaží naprosto nesmyslně \"zjemňovat\" a snaží se o jakýsi temný odstín zvuku a pochybnou měkkost. To je však stejná snaha, jako učit kočku štěkat...\n\n\nhttp://www.contrabass.com/pages/cbtp.html\n"}
{"id": "396932", "url": "https://cs.wikipedia.org/wiki?curid=396932", "title": "Seznam nositelů Pour le Mérite", "text": "Seznam nositelů Pour le Mérite\n\nToto je seznam nositelů Pour le Mérite. Uvedeni jsou jen držitelé vojenské verze tohoto vyznamenání, převážně jen z období první světové války, seznam je tedy neúplný. Nositelé civilní verze jsou uvedeni v Seznamu nositelů Pour le Mérite za vědu a umění. \n\nVojenská verze řádu byla v době od jeho založení v roce 1813 až do konce monarchie v Prusku udělena celkem 5430 osobám.\n\nV seznamu jsou u příslušníků pruských, německých rakousko-uherských ozbrojených sil ponechána německá označení nejvyšších dosažených hodností. \n\n\n"}
{"id": "396935", "url": "https://cs.wikipedia.org/wiki?curid=396935", "title": "Izraelské národní muzeum vědy, technologií a vesmíru", "text": "Izraelské národní muzeum vědy, technologií a vesmíru\n\nIzraelské národní muzeum vědy, technologií a vesmíru ( המוזיאון הלאומי למדע, טכנולוגיה וחלל), známé také jako MadaTech ( מדעטק), je vědecké a technologické muzeum v izraelské Haifě.\n\nZatímco muzeum samotné bylo založeno v roce 1984, budova v níž sídlí pochází z počátku 20. století a byla navržena uznávaným německým židovským architektem Alexandrem Baerwaldem. Původně zde sídlil Technion - Izraelský technologický institut, který byl první akademickou institucí vyššího vzdělání v zemi.\n\nDnes má muzeum každoročně přibližně 200 000 návštěvníků. Témata expozic se pravidelně obměňují.\n\n"}
{"id": "396938", "url": "https://cs.wikipedia.org/wiki?curid=396938", "title": "Vlnovec pětimužný", "text": "Vlnovec pětimužný\n\nVlnovec pětimužný \"(Ceiba pentandra)\" je až 70 m vysoký tropický strom z čeledi slézovitých původem ze Střední Ameriky.\n\nSilný kmen se rozvětvuje teprve ve značné výši v korunu, jejíž větve jsou zcela vodorovně rozložené. Bývají sestaveny přeslenovitě a nesou dlouze řapíkaté listy složené ze 7-9 kopinatých, celokrajných, dlanitě se rozbíhajících lístků.\n\nÚhledné, sýrem páchnoucí květy, vyrůstající na dlouhých stopkách jednotlivě nebo po několika z úžlabí listů a po stranách větví. Mají zvonkovitý, tupě pětilaločný kalich, pětiplátečnou, bílou korunu, 5 tyčinek na spodu nitkami spolu srostlých, ostatně z koruny daleko vyniklých, se zkroucenými prašníky, a svrchní semeník s jednoduchou čnělkou.\n\nPlody jsou válcovité, přes 1 dm dlouhé, malým okurkám podobné tobolky obsahující značný počet semen velikosti hrachu. Vnitřní stěny a přehrádky tobolek jsou pokryty špinavě bílou, hedvábitě lesklou vlnou. Když tobolky dozrají, rozpoltí se v 5 chlopní, a vlna, která byla dosud mezi stěnami tobolky a semeny stlačena, se pružně uvolní.\n\nZ plodů se získává duté vlákno kapok (z malajského: \"kapuk\").\nVlákna dosahují délky 10-40 mm. Při hustotě jen 0,35 g/cm³ (říká se jim také \"„rostlinné peří“\" nebo \"„rostlinné hedvábí“\").\nMladé listy, květy a plody jsou jedlé. Povařené se podávají s omáčkou. Listy jsou také krmivem pro kozy, ovce a skot. Také olejnatá semena jsou zkrmována. Semena se dají smažit nebo mlít na mouku, ale jsou považována za těžce stravitelná.\nVlnovník pětimužný je široce používán v tradiční medicíně v Karibiku, Afriky, Jižní Ameriky, Indie, Srí Lanky a jihovýchodní Asie.\n\nSymbol tohoto stromu je zobrazen na státním znaku a vlajce Rovníkové Guiney. Dle pověsti uzavřel král Bonkoro roku 1843 pod takovýmto stromem smlouvu se Španěly.\n\n\n \n"}
{"id": "396939", "url": "https://cs.wikipedia.org/wiki?curid=396939", "title": "Selemdža", "text": "Selemdža\n\nSelemdža ( ) je řeka ve Amurské oblasti v Rusku. Je 647 km dlouhá. Povodí má rozlohu 69 000 km².\n\nV povodí řeky se nachází přibližně 4500 jezer o celkové rozloze vice než 270 km². Ústí zleva do Zeji (povodí Amuru).\n\nVodní doprava je možná od ústí v délce 325 km.\n"}
{"id": "396940", "url": "https://cs.wikipedia.org/wiki?curid=396940", "title": "Dolar Cookových ostrovů", "text": "Dolar Cookových ostrovů\n\nDolar Cookových ostrovů je platidlem Cookových ostrovů souběžně s novozélandským dolarem. Dolar Cookových ostrovů nemá vlastní ISO 4217 kód, je jen lokální variantou zákonného platidla Nového Zélandu - novozélandského dolaru - ten má kód NZD. Dolar Cookových ostrovů je tedy pevně navázána na novozélandský dolar v poměru 1:1. Jedna setina dolaru se nazývá \"cent\". \n\nCookovy ostrovy vydávají vlastní mince i bankovky. Existence odlišných motivů na bankovkách a mincích zdejšího dolaru dokazuje vysoký stupeň volného svazku mezi ostrovy a Novým Zélandem a podporuje národní uvědomění na ostrovech. \n\nMezi roky 1976 a 2010 se razily mince o nominálních hodnotách 1, 2, 5, 10, 20, 50 centů a 1 dolar. V roce 2015 byla však vydána nová série mincí, která má postupně nahradit tu předchozí i kolující novozélandské mince. Hodnoty těchto mincí jsou 10, 20, 50 centů a 1, 2, 5 dolarů. \n\nBankovky mají hodnoty 3, 10, 20, 50 dolarů. Pro svoje nevelké množství jsou jak mince, tak bankovky cenným sběratelským artiklem. \n"}
{"id": "396941", "url": "https://cs.wikipedia.org/wiki?curid=396941", "title": "Josef Kacálek", "text": "Josef Kacálek\n\nJosef Kacálek alias \"Dikobraz\" (29. ledna 1922 Výprachtice – 27. září 1997 Lanškroun) byl český katolický kněz a zakladatel a vůdčí osobnost skautského hnutí na Lanškrounsku. Za komunistického režimu byl vězněn.\n\nP. Kacálek se narodil v chudé rodině. Do školy začal chodit v Ústí nad Orlicí, gymnázium navštovoval v České Třebové, kde odmaturoval v roce 1941. Bylo mu blízká problematika dělnické třídy, do semináře nastoupil v Hradci Králové v rcoe 1942, vysvěcen byl 29. 6. 1947. První kaplanské místo bylo v Nové Pace, kde se věnoval křesťanské dělnické mládeží (JOC). V roce 1948 byl odsouzen 28. 12. 1948 k podmínečnému trestu. \\Od roku 1949 působil jako administrátor v Horní a Dolní Branné. V letech 1950 – 1959 se skrýval. Zatčen byl 29. 4. 1959. Odsouzen byl 12. – 13. 8. 1959 v Hradci Králové pěti letům vězení. 11. 5. 1960 byl propuštěn na amnestii. V dubnu 1968 mu byl vrácen státní souhlas k výkonu duchovního povolání. Krátce působil v Dolním Újezdě u Chocně a od června 1968 byl až do září 1993 byl administrátor a později děkan v Lanškrouně. Od října 1993 pak sloužil jako duchovní správce v Černožicích nad Labem.\n"}
{"id": "396943", "url": "https://cs.wikipedia.org/wiki?curid=396943", "title": "Titu Cusi Yupanqui", "text": "Titu Cusi Yupanqui\n\nTitu Cusi Yupanqui (1529–1571) byl v letech 1557–1571 inkou ve Vilcabambě, posledním pozůstatku Incké říše. Předchozí inka Sayri Túpac byl jeho bratr a inka Manco Cápac II. byl jeho otec. \n\nTitu Cusi se pokusil stabilizovat vztahy se Španěly, od kterých mu neustále hrozil vojenský vpád. Po diplomatickém vyjednávání s místokrálem Franciscem de Toledo přijal ve Vilcabambě misionáře (byly to augustiniáni) a nechal se pokřtít. V roce 1566 se Španěly uzavřel mírovou smlouvu, kterou se stal poddaným španělského krále Filipa II. Španělského. Augustiniáni byli po dlouhých letech první Evropané, kteří směli do Vilcabamby vstoupit. Po smrti Titu Cusiho se posledním inkou v historii stal jeho bratr Túpac Amaru. \n\n"}
{"id": "396944", "url": "https://cs.wikipedia.org/wiki?curid=396944", "title": "Arquà Petrarca", "text": "Arquà Petrarca\n\nArquà Petrarca je italské městečko v oblasti Benátsko v provincii Padova.\n\nToto malebné italské městečko připomíná svým charakterem spíše krajinu Toskánska než Benátska. Rozkládá se mezi Euganejskými vrchy.\n\nSousední obce: Baone, Galzignano Terme, Monselice.\n\nNázev města je odvozen z latinského názvu Arquatum nebo Arquata, který byl v dobách Benátské republiky změněn na Arquada a poté na Arquà.\nV roce 1868 po připojení Benátska k Italskému království byl název změněn na Arquà Petrarca, na počest italského renesančního literáta Francesca Petrarky, který zde prožil poslední roky svého života a kde je i pochován.\n\n\nFrancesco Petrarca (1304–1374), básník a literát, se zde usadil v březnu roku 1370 poté, co zde koupil půdu a zrestauroval dům, který se pak stal jeho domovem. Básníkův pobyt však byl jen krátký. Zemřel zde o 4 roky později v den svých 70. narozenin. Byl nalezen mrtev, s hlavou na rozečtené knize. Dnes je v domě umístěno muzeum k jehož nejvzácnějším exponátům patří návštěvní kniha s podpisy W. A. Mozarta nebo lorda Byrona. U místního kostela stojí Petrarcův náhrobek z růžového mramoru. Hrob byl pak několikrát vykraden – dokládá to i fakt, že se při nedávném antropologickém průzkumu zjistilo, že si někdo dokonce odnesl i básníkovu lebku. Lebka, která je totiž v hrobě pohřbena s Petrarcovým tělem, je ženská.\n\n\n\"Počet obyvatel\"\n\n\n\n"}
{"id": "396945", "url": "https://cs.wikipedia.org/wiki?curid=396945", "title": "Bylo nás pět (román)", "text": "Bylo nás pět (román)\n\nBylo nás pět je humoristický román Karla Poláčka, ve kterém autor vzpomíná na své dětství v Rychnově nad Kněžnou. Vypravěčem a zároveň hlavním hrdinou je školák Petr Bajza. Kniha je poměrně volným sledem jednotlivých příhod a dobrodružství, jež potkávají vypravěče a jeho čtyři kamarády: Čeňka Jirsáka, Antonína Bejvala, Édu Kemlinka a Josefa Zilvara z chudobince. Román napsal Poláček krátce před odchodem do Terezína v roce 1943, poprvé vyšel rok po druhé světové válce. Roku 1995 bylo dílo zfilmováno jako stejnojmenný šestidílný televizní seriál.\n\nDílo používá hovorový i spisovný jazyk (způsobuje a vyjadřuje kontrast). Často se objevuje přímá řeč. Hlavní myšlenkou je zobrazení světa dospělých na malém městě, které je viděno dětskýma očima a proto působí komicky, stejně jako Péťova snaha vyjadřovat se „korektně“.\n\nVypravěčem je Petr Bajza, veselý, rošťák, inteligentní, s velkou představivostí, syn majitele obchodu smíšeným zbožím. Jeho rodina není, vzhledem k době vzniku díla, na rozdíl od skutečné Poláčkovy rodiny židovská a vůbec v celém příběhu pochopitelně žádní Židé nevystupují.\n\nPetr Bajza je malý chlapec, bydlící v malém městě, syn obchodníka Vendelína Bajzy. Petr chodí do školy, kde má partu svých kamarádů. S těmi zažívá běžné klukovské příhody, jako koupání v odlehlém rybníce, při němž se jeden mladší chlapec málem utopí, hádky a pošťuchování se kvůli klukovským hloupostem, nebo vážné okamžiky, jako bitvu bok po boku proti chlapcům ze sousední, nepřátelské vesnice.\n\nPetr je mezi chlapci naprosto normální rošťák. Před rodiči a ve škole se však snaží chovat co nejlépe. To proto, aby neměl žádné problémy, rodiče se tak nezlobili a aby ho tatínek nechal dívat se, když otevírá bedny, které k nim do obchodu přijíždějí z dalekých, exotických zemí.\n\nDozvídáme se také o Petrově bratrovi, který je ve městě na studiích, o služebné Kristýně, které Petr říká Rampepurda a která u Bajzových pracuje. Bajza nám vypráví i o dalších postavách města, jako je Evička Svobodová, holčička, do níž je dětským způsobem zamilován, městský opilec a žebrák Zilvar z chudobince, který je otec Pepy Zilvara, nebo pan učitel, který se snaží děti inspirovat ke vzdělání.\n\nPetr vyvádí s kamarády neplechy, chodí do kina a do školy, až do doby, než dostane spálu. Během ní leží v posteli a kvůli vysokým horečkám blouzní. Občas se z blouznění probere, aby zahlédl maminku, tatínka, Kristýnu nebo pana doktora, ale brzy vždy usne a vrací se do dalekého světa snů. Po celou dobu nemoci se mu zdá jeden dlouhý sen, ve kterém je i se svými kumpány a s Evičkou Svobodovou v Indii. Podobně jako ve svém městě, i v této cizí zemi zažívá s přáteli dobrodružství a vyvádí různé nezbednosti.\n\nNakonec se Petr z těžké nemoci uzdraví. Začne opět chodit do školy a celý jeho život se vrátí do starých kolejí.\n\nV roce 1994 natočil český režisér Karel Smyczek stejnojmenný televizní seriál na motivy tohoto románu. Do hlavních rolích obsadil Adama Nováka, Sandru Novákovou, Barboru Srncovou, Gabrielu Wilhelmovou, Dagmar Veškrnovou, Oldřicha Navrátila,Valentinu Thielovou, Lenku Termerovou, Ljubu Krbovou, Naďu Konvalinkovou, Jiřinu Jiráskovou, Marii Durnovou, Nelu Boudovou, Petra Nárožného, Jiřího Stracha aj.\n\nNa rozdíl od románu, který se odehrává v době dětství Karla Poláčka, je děj seriálu posunut do období první republiky.\n\nRomán ve své době proslavil František Filipovský rozhlasovou četbou z roku 1953.\n\nNa pěší zóně v Rychnově nad Kněžnou stojí od roku 2010 sochy pěti hrdinů románu. Autorem je sochař Michal Moravec.\n"}
{"id": "396949", "url": "https://cs.wikipedia.org/wiki?curid=396949", "title": "Divadlo Kameri", "text": "Divadlo Kameri\n\nDivadlo Kameri ( התיאטרון הקאמרי) je jedno z nejvýznamnějších a nejslavnějších izraelských divadel. Nachází se v Tel Avivu a bylo založeno v roce 1945.\n\nDivadlo se identifikovalo se svědomím a náladou národa a jeho hry po celé roky ukazují myšlenky, naděje, strach, starosti a střety odlišných vrstev, jenž tvoří mozaiku izraelské společnosti. Divadlo je jedno ze dvou divadelních scén nacházejících se v Tel Aviv Performing Arts Center.\n\nDivadlo má během roku sedm až devět nových inscenací, přičemž ročně jej navštíví více než milion diváků. Za dobu své existence divadlo představilo více než 500 inscenací a zaujalo více než 20 milionů diváků v Izraeli i v zahraničí.\n\n"}
{"id": "396955", "url": "https://cs.wikipedia.org/wiki?curid=396955", "title": "Diolkos", "text": "Diolkos\n\nDiolkos je starověká dlážděná cesta napříč Korintskou šíjí, jež se využívala k přepravě zboží či menších lodí mezi lechaionským a kanchreiským přístavem. Délka cesty je asi 6 km a šířka 3 až 3,5 m. Diolkos byl vybudován na popud korintského tyrana Periandra, který vládl koncem 7. století př. n. l. Cesta byla vybavena dřevěnými kolejnicemi, jež se potíraly tukem. Slovo \"diolkos\" v češtině znamená „přetahování“.\n"}
{"id": "396956", "url": "https://cs.wikipedia.org/wiki?curid=396956", "title": "HC Stadion Litoměřice", "text": "HC Stadion Litoměřice\n\nHC Stadion Litoměřice (celým názvem: Hockey Club Stadion Litoměřice) je český klub ledního hokeje, který sídlí v Litoměřicích v Ústeckém kraji. Založen byl v roce 1971 pod názvem TJ Rudá hvězda Litoměřice a zpočátku tak patřil pod ministerstvo vnitra. Po pádu komunistického režimu a odchodu z pod hlavičky ministerstva vnitra přišla i první změna názvu. Svůj současný název nese od roku 2000. Od sezóny 2010/11 působí v 1. lize, druhé české nejvyšší soutěži ledního hokeje. Klubové barvy jsou bílá a modrá.\n\nSvé domácí zápasy odehrává v Kalich aréně s kapacitou 1 750 diváků.\n\nKlub byl založen v roce 1971 pod názvem TJ Rudá hvězda Litoměřice.\n\nV roce 2008/09 hrály Litoměřice 2. národní hokejovou ligu. V základní části obsadily 14. místo a v playoff se dostali až do čtvrtfinále ale tam je vyřadil tým HC Tábor. V sezóně 2009/10 se klub probojoval do 1. české hokejové ligy s tím, že v Litoměřicích zároveň mohou od května 2010 používat nově rekonstruovanou Kalich arénu.\n\nV sezóně 2010/11 obsadily Litoměřice 13. příčku (5. příčku II.části B), takže nehrály play-off ani play-out. V následující sezóně 2011/12 skončily Litoměřice po základní části 1. české hokejové ligy na 9. místě a tak se těsně neprobojovaly do play-off, ale v play-out se v 1. lize udržely.\n\nPřed sezónou 2012/13 navázaly spolupráci s HC Sparta Praha. V sezóně 2013/14 se umístily na 7. místě. Ke konci sezóny 2014/15 skončila tříletá spolupráce s pražskou Spartou, díky čemuž mohl klub od sezóny 2015/16 navázat spolupráci s hradeckým Mountfieldem.\n\nZdroj: \n\n\nMezi slavné odchovance klubu patří např. vítěz Stanley Cupu obránce Martin Škoula , olympijský vítěz z Nagana gólman Milan Hnilička, nebo dvojnásobný mistr České republiky Petr Přikryl. Dalším známým odchovancem je také bývalý reprezentační obránce Radek Hamr a hrající extraligoví hráči Kamil Kreps, Tomáš Svoboda a mistr ELH 15/16 Michal Birner.\n\n\nZdroj: \n\n\n\nZdroj: \n\n\n"}
{"id": "396959", "url": "https://cs.wikipedia.org/wiki?curid=396959", "title": "Batsheva Dance Company", "text": "Batsheva Dance Company\n\nBatsheva Dance Company (česky: Taneční skupina Batševa) je uznávaná izraelská taneční skupina z Tel Avivu založená Martou Grahamovou a baronkou Bat-Ševou de Rothschild v roce 1964. V roce 1990 převzal po Martě Grahamové umělecké vedení souboru choreograf Ohad Naharin, který je v současné době hlavním choreografem skupiny. Generální a uměleckou ředitelkou je Naomi Fortis, manželka hudebníka Ramiho Fortise. Mezi významné tanečníky patří Anna Sokolow, Gary Bertini a Robert Cohan.\n\nV prosinci 2008 vystoupil taneční soubor v pražském divadle Archa.\n\n"}
{"id": "396963", "url": "https://cs.wikipedia.org/wiki?curid=396963", "title": "Serbia Open", "text": "Serbia Open\n\nSerbia Open ( ) byl profesionální tenisový turnaj mužů hraný mezi lety 2009–2012 v srbském hlavním městě Bělehradu. Na okruhu ATP World Tour patřil do kategorie ATP World Tour 250. Turnaj probíhal v květnovém termínu na otevřených antukových dvorcích místního klubu SRPC Milan Gale Muškatirović.\n\nTurnaj vlastnila a spolupořádala rodina srbského tenisty Novaka Djokoviće, která jej získala v roce 2008 po vypršení licence nizozemské události Dutch Open. Srbský turnaj podpořily místní autority a především vláda prostřednictvím státem vlastněné telekomunikační firmy Telekom Srbija.\n\nStrýc Novaka Djokoviće Goran byl ředitelem turnaje v letech 2009–2012.\nŘídící organizace ATP nahradila v kalendáři sezóny 2013 bělehradský turnaj novou událostí Power Horse Cup, konanou v německém Düsseldorfu.\n\n"}
{"id": "396968", "url": "https://cs.wikipedia.org/wiki?curid=396968", "title": "Park Jarkon", "text": "Park Jarkon\n\nPark Jarkon (hebrejsky: פארק הירקון, \"Park ha-Jarkon\") je velký městský park (3,8 km²) v Tel Avivu, který týdně navštíví tisíce lidí. Jeho severní část se táhne podél Rokachova bulváru a jižní část končí u čtvrti Bavli. Park je pojmenován po řece Jarkon, která jím protéká. Nachází se v něm množství sportovních zařízení, botanické zahrady, voliéry, vodní park, dvě venkovní koncertní kina a několik umělých jezer. Poté, co řeka Jarkon park opouští, se při jeho západní části vlévá do Středozemního moře. I přes zavedená opatření, která měla zvýšit kvalitu vody v řece, se stále nedoporučuje v ní plavat nebo chytat ryby. Zleva zde do Jarkonu ústí tok Nachal Ajalon.\n\nPark je místem mnoha hudebních koncertů. Mezi známé osobnosti, které zde koncertovaly patří Paul McCartney, Madonna, Michael Jackson, U2, Elton John, Guns N' Roses, Metallica, David Bowie, Dire Straits, Westlife a Five. Rovněž hostí řadu místních každoročních událostí, jako například festival City Taste či klasická představení Izraelské filharmonie a Nové izraelské opery.\n\n"}
{"id": "396975", "url": "https://cs.wikipedia.org/wiki?curid=396975", "title": "Kostel svaté Alžběty Uherské (Bratislava)", "text": "Kostel svaté Alžběty Uherské (Bratislava)\n\nKostel svaté Alžběty, známý také jako Modrý kostelík je secesní katolický kostel v Bratislavě. Nachází se ve východní části bratislavského Starého města. Byl postaven v letech 1909 až 1913 podle projektu maďarského architekta Ödöna Lechnera.\n\nKostel leží v centru Bratislavy na Bezručově ulici v sousedství gymnázia Grösslingova. Kostel a přilehlá fara byla mezi prvními stavbami, které byly v Bezručově ulici začátkem 20. století postaveny. Původně patřil do areálu školy a sloužil gymnáziu jako kaple. Je zasvěcen uherské světici, sv. Alžbětě Durynské, dceři Ondřeje II. z rodu Arpádovců. Sv. Alžběta se pravděpodobně narodila na Bratislavském hradě. Kostel byl pojatý jako její symbolické mauzoleum.\n\nStavba byla provedena v letech 1909 až 1913 podle projektu maďarského architekta Ödöna Lechnera. Jeho základní kámen položil 23. srpna 1909 Šimon Való, zástupce ostřihomského arcibiskupa Klaudia Františka Vaszaryho. Listinu pro příležitost kladení základního kamene sestavil profesor gymnázia Jozef Volker. Text začíná slovy: \"Jsem kostel pojmenovaný po sv. Alžbětě z rodu Arpádovců. Postavit mě dalo uherské královské Ministerstvo kultury a školství, díky obětavosti obyvatel svobodného královského města Bratislavy, v sousedství nově postaveného královského katolického gymnázia.\"\n\nJedná se o jednolodní secesní kostel s postranní válcovitou věží zakončenou střechou přilbicovitého tvaru. Charakteristická je modrá omítka a na valbové střeše krytina s modrým glazováním. Dekorace vnějších povrchů se vyznačují vrstvením barevně odlišných omítek a členěním do polí orámovaných ozdobnými pásy. Na hlavní fasádě je italská mozaika sv. Alžběty. Klenby jsou zhotoveny ze železobetonu. Stavbu řídil bratislavský stavitel Anton Durvay. 26. června 1910 byl slavnostně vztyčen kříž kostela a 14. května 1911 byly zavěšeny zvony.\nHlavnímu oltáři dominuje mozaika se sv. Alžbětou držící v náručí růže. Nad oltářem je zavěšen obraz sv. Alžběty rozdávající milodary od Júliusa Túryho z roku 1911. Růže jakožto květina spojená s legendou o sv. Alžbětě je také motivem drobné secesní ornamentální výzdoby interiéru. Interiér dále zdobí socha sv. Alžběty z carrarského mramoru od A. Rigeleho.\n\n"}
{"id": "396977", "url": "https://cs.wikipedia.org/wiki?curid=396977", "title": "2010: Druhá vesmírná odysea", "text": "2010: Druhá vesmírná odysea\n\nRomán 2010: Druhá vesmírná odysea (anglicky \"2010: Odyssey Two\") je druhý díl série Vesmírná odysea A. C. Clarka, vydaný roku 1982. Druhá vesmírná odysea dějově nenavazuje na první díl, ale na děj , který se od děje knihy poněkud odlišoval. Dějovou linku druhého dílu ovlivnilo především odlišné umístění cíle expedice, jímž nebyl už Saturnův měsíc Japetus, ale Jupiterův měsíc Jó.\nRoku 1984 byl podle této knihy natočen i film (2010: The Year We Make Contact), jenž se od knihy mírně liší.\n\n\nPříběh s odstupem devíti let navazuje na události předchozího dílu (s výše zmíněnými odchylkami). Opuštěná loď \"Discovery\", zanechaná Davidem Bowmanem u Jupiteru, je v dezolátním stavu a za chvíli ji hrozí úplné zničení. USA chce proto vyslat posádku k Jupiteru, ale obává se, že ji Sovětský svaz předběhne, poněvadž ten se také chystá vyslat lidi k Discovery. Nakonec spojí své síly a je vyslána americko-ruská posádka s lodí \"Leonov\", kterou tvoří: Heywood Floyd, (jenž má už nyní 52 let), Kateřina Ruděnková, Dr. Chandra (Ind, programátor a učitel HALa), Curnow Walter, Max Brajlovský a Žeňa. Posádka měla hned několik úkolů: odhalit záhadu zmizení Davida Bowmana, zprovoznit znovu \"Discovery\" a vyšetřit chování HALa, které vedlo ke smrti posádky. Několik dní před cílem se však dozvěděli, že Čína tajně vyslala k Jupiteru kosmickou loď \"Tsien\" a má před nimi velký náskok. \"Tsien\" přistál na Europě načerpat palivo, vodu. Číňané však nečekali, že na Europě je život. Záhadné stvoření zničilo \"Tsien\", přežil jen jeden tchajkonaut jménem Chang. Ten přes vysílačku ve skafandru zaslal zprávu o tom, co se stalo, posádce relativně blízkého \"Leonova\", která ji zprostředkovala lidem na Zemi.\n\nJakmile dorazili k \"Discovery\", opravili ji, takže byla schopna letu. Chandra vymazal část HALovy paměti, aby se neopakoval konflikt mezi tajnými a oficiálními úkoly mise, jež zavinil předchozí problémy. HAL byl znovu zprovozněn, nicméně k němu všichni, kromě Dr. Chandry, chovali nedůvěru. Heywoodovi, který měl zrovna hlídku, se zjevil „duch“ Davida Bowmana, jenž ho varoval, aby do určité doby zmizel z dosahu Jupiteru. Kapitánka však nemohla vydat příkaz k odletu, neboť to, že Floyd viděl přízrak, nebyl důvod, který by obstál před nadřízenými na Zemi. Monolit z měsíce Jó se totiž přemístil na Jupiter a začal se replikovat. O pár dní později už tisíce monolitů „ztlačovalo“ Jupiter. S pomocí HALa a \"Discovery\" stihli jakž takž odletět v termínu, nicméně museli obětovat HALa i Discovery. Jupiter se pak náhle proměnil ve hvězdu - „nové Slunce“ - jež lidé pojmenovali Lucifer. Před svým zničením odvysílal HAL zprávu od mimozemšťanů: „Všechny tři měsíce patří vám, kromě Europy. Tam se přistát nepokoušejte.“\n"}
{"id": "396978", "url": "https://cs.wikipedia.org/wiki?curid=396978", "title": "Tramvajová trať Mendlovo náměstí – Šilingrovo náměstí – náměstí Svobody", "text": "Tramvajová trať Mendlovo náměstí – Šilingrovo náměstí – náměstí Svobody\n\nTramvajová trať Mendlovo náměstí – Šilingrovo náměstí – náměstí Svobody je částí brněnské tramvajové sítě a tvoří spojení mezi centrem města a oblastí Starého Brna. Trať začíná na Mendlově náměstí odpojením z tratě do Pisárek a vede po Pekařské ulici kolem Fakultní nemocnice u sv. Anny na Šilingrovo náměstí, kde se napojuje na tramvajovou trať po Husově ulici. Dále pokračovala (úsek byl zrušen v roce 1942) po ulici Dominikánské, přes Dominikánské náměstí a po ulici Zámečnické na náměstí Svobody, kde se plynule napojila na trať po Kobližné ulici. Tramvajová trať mezi Mendlovým náměstím a náměstím Svobody byla postavena postupně mezi lety 1903 a 1913.\n\nStavbě tratě mezi Klášterním náměstím (dnes Mendlovo náměstí) a náměstím U městského domu (Šilingrovo) byla zahájena 14. dubna 1903. Zahájení provozu na tomto úseku se uskutečnilo 29. října téhož roku, na trať vyjely tramvaje „zelené“ linky od Ústředního hřbitova. Trať byla jednokolejná, měla dvě výhybny a délku přibližně 1 km. Oproti dnešnímu stavu jezdily tramvaje do Pisárek po ulici Hlinky a trať po Pekařské ulici se odpojovala před pivovarem a vedla podél klášterní zdi. Původně se počítalo s prodloužením do Eliščině třídě (Husova), proto byla trať ukončena obloukem po této ulice směrem k Červenému kostelu.\n\nK tomuto kroku ale nedošlo a trať byla prodloužena směrem na Velké náměstí (Svobody). Tento úsek, který byl zprovozněn 20. července 1906, vedl z náměstí U městského dvora (Šilingrovo) po úzké a pro tramvaje strmé ulici Dominikánské, dále přes Dominikánské náměstí a po ulici Zámečnické na Velké náměstí (Svobody). Trať byla jednokolejná s jednou výhybnou a měřila přibližně 500 m. Na Velkém náměstí (Svobody) ale nebyla kolejově propojena s ostatními tramvajovými tratěmi, končila vedle morového sloupu prostým rozvětvením.\n\nV roce 1911 byl celý úsek mezi Klášterním náměstím (Mendlovo) a náměstím U městského domu (Šilingrovo) rekonstruován. K propojení tratí na Velkém náměstí (Svobody) došlo 9. května 1913, trať od Zámečnické ulice vedla napříč náměstím, překřížila trať na hlavní nádraží a v ústí ulice Kobližné se napojila na trať tudy vedoucí. Zároveň byl zdvoukolejněn úsek z Dominikánského náměstí po ulici Kobližnou.\n\n9. dubna 1926 byla na náměstí Svobody provizorně ukončena linka č. 2 od Ústředního hřbitova, neboť probíhala stavba čekárny s veřejnými záchody, tzv. hříbku. K obnovení provozu do Zábrdovic došlo 1. října téhož roku.\n\n3. července 1927 byla zprovozněna druhá kolej po ulici Pekařské, jediným jednokolejným úsekem na trati tak zůstala úzká ulice Dominikánská. 10. prosince téhož roku bylo uvedeno do provozu kolejové propojení směrem od Pisárek na ulici Pekařskou, předtím existovaly pouze oblouky ve směru od ulice Křížové. V roce 1938 byla zrekonstruována trať v Dominikánské ulici, do oblouků byly vloženy přechodnice.\n\nDne 6. května 1942 byl zrušen nevyhovující úsek tratě ve vnitřním městě po ulici Dominikánské (mezi náměstím U městského dvora (Šilingrovo) náměstím Viktoria (Svobody)) a nahrazen novou tratí po třídě Horsta Wessela (Husova), která se na trať z Mendlova náměstí napojila obloukem v ústí ulice Pekařské.\n\nPoslední velkou stavební úpravou tratě byla přestavba Mendlova náměstí v polovině 60. let. Původní trať vedoucí podél klášterní zdi byla zrušena a přeložena do současné polohy uprostřed náměstí. Zároveň v prostoru náměstí vznikla smyčka s odstavnou kolejí. Ke zprovoznění této přeložky došlo 25. března 1966.\n\nOd konce června 2008 proběhla rozsáhlá výluka tramvajové i automobilové dopravy v prostoru ulic Husovy a horní části Pekařské. Důvodem byla kompletní rekonstrukce sítí v těchto ulicích v souvislosti s modernizaci tramvajové tratě. Na trati jezdily z Mendlova náměstí obousměrné tramvaje typu KT8D5, které končily v provizorní zastávce, jež byla umístěna u křižovatky s ulicí Leitnerovou. Po celé trati začaly tramvaje znovu jezdit 29. srpna 2009.\n\nTrať se odpojuje uprostřed Mendlova náměstí z tratě do Pisárek, prostřední částí náměstí směřuje směrem na východ k ústí Pekařské ulice, kde šikmo křižuje střední městský silniční okruh (ulice Úvoz). V prostoru Mendlova náměstí se také nachází stejnojmenná smyčka, která však není v pravidelném provozu využívána. Dále vede trať Pekařskou ulicí po celé její délce až na Šilingrovo náměstí, kde se obloukem napojuje na tramvajovou trať na Husově ulici. Původně trať pokračovala dále, ze Šilingrova náměstí zabočila do Dominikánské ulice, vedla spodní částí Dominikánského náměstí a po ulici Zámečnické se dostala na náměstí Svobody, kde byla původně kuse ukončena, později se napojila na trať po Kobližné ulici.\n\nTrať je v úseku po Pekařské ulici umístěna v betonových zádlažbových panelech uprostřed silnice, automobilům slouží pruhy okolo tratě. V prostoru Mendlova náměstí je trať vedena skrz parčík, kryta je rovněž betonovými panely, v místě výhybek dlažebními kostkami. V horním úseku Pekařské ulice od Leitnerovy po Šilingrovo náměstí je povrch tratě po rekonstrukci pokryt živicí (asfaltový povrch).\n\nSvětelnou signalizací je vybavena křižovatka Mendlovo náměstí – Pekařská – Úvoz a dále křižovatka na Šilingrově náměstí.\n\n\nKřižovatka Mendlovo náměstí: kolejová křižovatka tvaru T uprostřed náměstí, v místě bez individuální automobilové dopravy. Vznikla v roce 1966 při přestavbě Mendlova náměstí, původní křižovatka se nacházela v místech před pivovarskou hospodou.\n\nKřižovatka Šilingrovo náměstí – Husova: nekompletní kolejová křižovatka tvaru T řízená světelnou signalizací. Z technických a provozních důvodů nikdy nevznikly oblouky ve směru Pekařská – Husova pod Petrovem. Původně trať z Pekařské ulice pokračovala rovně směrem na Dominikánskou ulici, trať po Husově neexistovala. Ta vznikla jako náhrada právě za nevyhovující trasu po Dominikánské. Jako první byly postaveny oblouky Pekařská – Husova (1942), přímý směr po Husově na Nové sady byl zprovozněn o rok později.\n\nSmyčka Mendlovo náměstí vznikla v roce 1966 při celkové přestavbě Mendlova náměstí, kdy byla původní trať vedoucí podél kláštera přeložena do trasy uprostřed náměstí. Je zajímavá faktem, že je průjezdná jak ze směru Pisárek či ulice Křížové, tak i ve směru z Pekařské ulice. Smyčka je jednokolejná a vybavená odstavnou kolejí. Nikdy zde nekončila pravidelná linka, je využívána pouze při mimořádných událostech či pro odstavení porouchaných tramvají. Výjimkou bylo období 10. prosince 2006 – 27. června 2008, kdy zde končily ranní a večerní spoje linky č. 6.\n\nPři zprovoznění prvního úseku tratě sem byla prodloužena „zelená“ linka od Ústředního hřbitova. 11. března 1913 byly linky přeznačeny, místo barevných světel začala být používána čísla a ze „zelené“ linky se stala linka č. 2. Po propojení tratí na náměstí Svobody byla linka č. 2 prodloužena až do Zábrdovic. 1. května 1931 byla zavedena nová peážní linka č. 8, která měla až na koncový úsek v Židenicích shodnou trasu s linkou č. 2. V roce 1942, při zrušení úseku Šilingrovo náměstí – náměstí Svobody, byly obě linky č. 2 a 8 přesměrovány na novou trať po Husově ulici (směr Komenského náměstí).\n\n29. března 1964 byly při reorganizaci MHD v Brně zavedeny nové linky. Linka č. 2 byla přesměrována z Pekařské ulice do jiné trasy, po Pekařské ulici nadále jezdila linka č. 8 a nově tudy projížděly i linky č. 6 a 18, které 5. října téhož roku následovala ještě linka č. 14. 3. února 1986 byla linka č. 8 přesunuta do jiné trasy.\n\nDalší velká reorganizace brněnské MHD nastala 2. září 1995, kdy bylo zavedeno současných 13 tramvajových linek. Pekařskou ulicí od té doby projíždí linka č. 5 a 6. Poslední změna linkového vedení nastala 1. ledna 2004, kdy byla na tuto trať přesměrována linka č. 7.\n\nPři výluce proběhlé od června 2008 do srpna 2009 jezdila po Pekařské ulici pouze linka č. 7, která byla dočasně úvraťově ukončena v provizorní zastávce Šilingrovo náměstí umístěné u křižovatky ulic Pekařská a Leitnerova.\n\n\n"}
{"id": "396981", "url": "https://cs.wikipedia.org/wiki?curid=396981", "title": "Oljokma", "text": "Oljokma\n\nOljokma ( , ) je řeka v Amurské oblasti, v Zabajkalském kraji a v Jakutské republice v Rusku. Je 1 436 km dlouhá. Povodí má rozlohu 210 000 km².\n\nPramení na Murojském hřbetě v pohoří Oljokminský Stanovik. Teče širokou mezihorskou dolinou nejprve na severovýchod. Poté se stáčí na sever a protéká mezi hřbety Čelbaus na východě a Jižním a Severním Dyryndinskými a Kalarským na západě. Dále pokračuje v hluboké dolině mezi hřbety Udolan a Stanovým, kde překonává peřeje a rychlost toku dosahuje 5 až 5,5 m/s. Níže hluboké údolí řeky rozděluje Čuginskou a Čoruodskou vysočinu a z východu ohraničuje Oljokmo-čarskou vysočinu. Dolina se rozšiřuje a rychlost toku klesá na 0,5 až 1,2 m/s. Ústí zprava do Leny.\n\n\nZdrojem vody jsou dešťové a sněhové srážky, přičemž role sněhu se zvyšuje směrem k dolnímu toku. Průměrný průtok vody činí 1 950 m³/s. V létě dochází k prudkým povodním. Zamrzá v říjnu a na horním toku v některých letech promrzá až do dna od února do března. Rozmrzá v květnu.\n\nVodní doprava nákladů funguje po řece až k přítoku Tungir a dále po něm, jež je spojen silnicí s Transsibiřskou magistrálou. Doprava menších lodí (katerů) funguje až k ústí Eňuku. Nedaleko ústí řeky se na levém břehu Leny nachází město Oljokminsk.\n"}
{"id": "396983", "url": "https://cs.wikipedia.org/wiki?curid=396983", "title": "Moravské kroje", "text": "Moravské kroje\n\nMoravské kroje jsou moravské lidové oděvy (kroje).\n\nZákladní typy krojů na Moravě se v podstatě shodují se základními etnografickými regiony. V současné době je známe většinou ustrnulé v určitém stádiu vývoje, jen některé jsou dosud živé. Na Moravě je to v podstatě celé Slovácko (např. Podluží, Kyjovsko či Horňácko, kde jsou dodnes staré ženy, které mají ve svém šatníku jen toto oblečení, které běžně nosí. Jiné kroje, jako např. jihlavský, zanikly náhle z vnějších důvodů. V tomto případě bylo důvodem vyhnání německého obyvatelstva z Jihlavska. Staré ženy v českých a smíšených vesnicích kroj odložily velice brzy poté, aby nebyly spojovány s tehdy nenáviděným německým etnikem. Většinou však je zánik nošení lidového kroje spojován s masivní industrializací země v průběhu 19. století.\n\nKroje na západní Moravě (Horácku, Podhorácku) nebo na Brněnsku řadíme ke krojům tzv. \"západního typu\". Z módy vyšších vrstev si vybírají určité součástky a materiály a přetvářejí je ke své potřebě. Příkladem mohou být krátké kožené kalhoty u mužů, v ženské módě například různé druhy kabátků.\n\nNaopak kroje na Slovácku nebo Valašsku vykazují vlivy východního oblékání. Říkáme jim také \"karpatský typ\" nebo \"dvouzástěrový typ\". Pro ně je typické používání vlněných a bavlněných látek. Ženy místo sešité sukně nosí dvě zástěry, jednu uvazovanou odzadu dopředu (tzv. \"šorec\") a druhou přes ni odpředu dozadu (\"fěrtoch\"). Tento typ najdeme kromě Moravy i na Ukrajině, v Rumunsku, Bulharsku nebo Srbsku. Délka sukní je velmi různá od extrémně krátkých (Kyjovsko - např. sukně hovoranského kroje si nezadají s minisukněmi, sahajíce 10-15 cm nad kolena, a to i u starých žen) po mimořádně dlouhé až ke kotníkům (hanácký kroj). Pro muže je typické nošení soukenných nohavic. Typickou obuví karpatské oblasti jsou krpce, a to především v hornatých regionech (Valašsko), pro úrodné nížinné oblasti jsou naopak příznačné vysoké holínky, často nejen u mužského, ale i ženského kroje.\n\nPro kroje v našich zemích je typická snaha o co nejširší siluetu. Toho se docilovalo podvlékáním několika spodních sukní a jejich silným škrobením. Šířkou vynikají dodnes kroje např. v okolí Brna. Pro Moravu je typická také jedna významná součást obřadního kroje, kterou najdeme téměř na celém území. Je to velká vyšívaná plachta kladená nevěstě kolem ramen, tzv. úvodnice. Na většině území byla už vytlačena archaická část kroje vdaných žen, tzv. šatka. Nahradily jí čepce a šátky různých druhů a úvazů.\n\n\n\n"}
{"id": "396984", "url": "https://cs.wikipedia.org/wiki?curid=396984", "title": "Forhend", "text": "Forhend\n\nForhend (anglicky: \"forehand\") v tenisu je jeden ze základních úderů, jímž hráč zasahuje míč po odrazu od země na pravé polovině těla (u praváků, na levé polovině u leváků). Forhend je úderem i v dalších míčových sportech např. v badmintonu, squashi nebo stolním tenisu.\n\nPodle formy zásahu míče raketou lze rozlišit:\n\nPokud je míč zasáhnut v průběhu pohybu vpřed směrem k síti, pak hovoříme o \"nabíhaném (útočném) forhendu\". \n\nNěkteří tenisté hrají forhend jako obouručný úder (například Fabrice Santoro, Monika Selešová). \n\nPři bočním postavení osa ramen směřuje k síti, hráč má pokrčená kolena a levou nohu vpředu (u praváků). Forhendový úder je zahájen nápřahovým obloukem. Ruka s raketou poté pokračuje směrem k letícímu míči, po úderu ruka pokračuje na levou (u praváka) anebo pravou (u leváka) stranu těla, kde dochází k dokončení oblouku. Úder je hrán, pokud míč směřuje na stranu dvorce, ve které hráč drží raketu. Pokud míč směřuje do bekhendové strany, pak ho lze (především u hráčů s výrazně lepším forhendem) po oběhnutí také zahrát tímto úderem. Tím se ovšem odkrývá celá plocha dvorce.\n\nJedná se o způsob uchopení rakety při úderech. Tím jak je držena dochází k ovlivnění sklonu (natočení) hrací plochy rakety. \n\n\"Existují dva základní styly držení rakety:\"\n\nPředností u změněného držení je, že údery jsou hrány v optimální sklonu. U jednotného držení je kladem lepší pohotovost k úderu, hlavně u riternů a volejů.\n\n\"Zde je přehled některých tenistů, u kterých byl/je forhend velmi silným úderem:\"\n\n\n\n"}
{"id": "396988", "url": "https://cs.wikipedia.org/wiki?curid=396988", "title": "Sekretářka", "text": "Sekretářka\n\nSekretářka může znamenat:\n\n\nv kinematografii:\n"}
{"id": "396989", "url": "https://cs.wikipedia.org/wiki?curid=396989", "title": "Boa", "text": "Boa\n\nBoa nebo BOA může být:\n\n\n\n\n"}
{"id": "396990", "url": "https://cs.wikipedia.org/wiki?curid=396990", "title": "USS Houston (CA-30)", "text": "USS Houston (CA-30)\n\nUSS Houston byl těžký křižník amerického námořnictva třídy Northampton. Byl postaven v loděnici Newport News Shipbuilding & Dry Dock Company v Newport News ve Virginii.\n\nV době vypuknutí války \"Houston\" operoval na Dálném východu a stal se součástí spojených sil USA, Velké Británie, Nizozemska a Austrálie – ABDA, které se pokusily ubránit před japonskou invazí Nizozemskou východní Indii. \n\nDne 4. února 1942 byl \"Houston\" poškozen japonskými bombardéry v bitvě v Makassarském průlivu a byla vyřazena jedna z jeho dělových věží, na rozdíl od lehkého křižníku USS \"Marblehead\" však nemusel zcela odplout z oblasti. Konec lodi nastal po spojeneckém debaklu v bitvě v Jávském moři. Přeživší lodě se, většinou neúspěšně, pokusily uniknout před zničením. \"Houston\" a lehký křižník HMAS \"Perth\" potopily japonské válečné lodě dne 1. března 1942 v bitvě u Sundském průlivu.\n\n\n\n"}
{"id": "396994", "url": "https://cs.wikipedia.org/wiki?curid=396994", "title": "Stade Vélodrome", "text": "Stade Vélodrome\n\nStade Vélodrome (sponzorským názvem Orange Vélodrome) je víceúčelový stadion v Marseille ve francii. Je domácím stadionem pro francouzský fotbalový klub Olympique de Marseille. Byl postaven v roce 1937 a má kapacitu 67 000 diváků. Odehrály se zde zápasy Mistrovství světa ve fotbale v letech 1938, 1998 a Mistrovství Evropy ve fotbale v letech 1984, 2016.\n"}
{"id": "397001", "url": "https://cs.wikipedia.org/wiki?curid=397001", "title": "Plácido Domingo", "text": "Plácido Domingo\n\nJosé Plácido Domingo Embil, KBE (* 21. ledna 1941, Madrid, Španělsko) je světoznámý operní pěvec a dirigent. Jeho hlasová poloha byla po dlouhou dobu tenor, v současném období přešel spíše na barytonové role.\n\nRodiče Plácida Dominga, Plácido Domingo Ferrer a Pepita Embil, byli významní pěvci španělského typu operet – zarzuel. V roce 1949 se Domingo se svými rodiči přestěhoval do Mexika, kde vystudoval dirigování a hru na klavír, ale záhy začal také sbírat jevištní zkušenosti, zejména v tradičních španělských zarzuelách.\n\nPo prvních vystoupeních v mexickém Monterrey a americkém Dallasu začal v roce 1959 účinkovat v mexickém Národním divadle v Ciudad de México, kde se sice ucházel o místo barytonisty, ale vedení souboru ho přesvědčilo, aby začal zpívat role tenorové. Dlouhodobé angažmá získal v Izraelské opeře v Tel Avivu (1962 až 1965). Hned po jeho skončení ale debutoval v Newyorské městské opeře (\"New York City Opera\"). Před plánovanou rolí Dona José v opeře \"Carmen\" od Georges Bizeta ještě stihl i záskok za indisponovaného sólistu v Pucciniho \"Madame Butterfly\". V roce 1968 debutoval v newyorské Metropolitní opeře, a to jako záskok za Franca Corelliho v roli Maurizia hraběte ze Saska v jedinečné opeře Francesca Cilei \"Adriana Lecouvreur\". Od té doby až do dneška je jedním z nejžádanějších a nejslavnějších sólistů na všech důležitých operních scénách světa. Jako tenorista má velmi rozsáhlý repertoár, který sahá od italských a francouzských belcantových rolí až po úspěšná nastudování náročných partů oper Richarda Wagnera.\n\nNejvětší popularitu přinesla Domingovi účast ve hvězdné sestavě Tří tenorů. Společně s Lucianem Pavarottim a José Carrerasem účinkoval mj. na koncertu při fotbalovém mistrovství světa v roce 1990, který se přenášel do celého světa. Je držitelem devíti cen Grammy a tří cen Latin Grammy.\n\nJeště na vrcholu své pěvecké kariéry se vrátil i ke své vystudované profesi dirigenta (poprvé v Newyorské městské opeře v roce 1973), později se na tuto práci orientoval stále více. Od roku 1986 spolupracoval s operou ve Washingtonu, kde se stal v sezóně 1996/97 uměleckým ředitelem. Od roku 2000 byl zároveň uměleckým ředitelem a od roku 2003 generálním ředitelem opery v Los Angeles. Po několikanásobném prodlužování kontraktu o dva roky uzavřel v září 2014 novou smlouvu na vedení opery na dalších pět let, tedy až do roku 2019.\n\nV roce 2007 oznámil, že nastuduje jednu z nejnáročnějších barytonových rolí Giuseppe Verdiho, titulní roli v opeře \"Simon Boccanegra\". Od té doby zpíval i další důležité barytonové role, jako titulní postavy ve Verdiho operách \"Nabucco\" nebo \"Rigoletto\".\n\nV srpnu 2011 vystoupil Plácido Domingo (společně s portorickou pěvkyní Anou Marií Martínez) s velkým úspěchem na koncertě v Českém Krumlově.\n\nDomingo je podruhé ženat. Z prvního manželství má syna José Plácida Dominga, který působí jako fotograf, z druhého manželství s bývalou pěvkyní Martou Ornelasovou má další dva syny.\n\n\n\n\n"}
{"id": "397002", "url": "https://cs.wikipedia.org/wiki?curid=397002", "title": "Sysfs", "text": "Sysfs\n\nSysfs je v informatice virtuální systém souborů, který je zahrnut v jádře Linuxu od verze 2.6. Sysfs exportuje informace o zařízeních a ovladačích z jádra systému do uživatelského prostoru pomocí adresářového stromu umístěného v adresáři codice_1 a je používán i pro konfiguraci systému. Sysfs je podobný mechanismu sysctl, který je obsažen v BSD systémech, ale je implementován jako systém souborů namísto odděleného mechanismu.\n\nBěhem vývojové řady 2.5 byl v jádře Linuxu představen model ovladačů, který opravoval několik následujících nedostatků verze 2.4:\n\n\nSysfs je navržen pro export informací, které jsou zahrnuty ve stromu zařízení, které by nadělaly nepořádek v \"procfs\". Kód napsal Patrick Mochel. Maneesh Sonip později napsal záplatu podpůrného zásobníku \"sysfs\", která redukovala využití paměti na rozsáhlejších systémech.\n\nSystém sysfs je vnitřní systém souborů umístěný v paměti, který byl původně založen na ramfs. Ramfs byl napsán zhruba v době kdy byl Linux verze 2.4.0 stabilizován. To, o jak elegantně vyřešený úkol šlo, se ukázalo tím, jak jednoduché bylo napsat jednoduchý systém souborů za použití tehdy nové VFS vrstvy. Byl velmi prostý a díky použití VFS poskytoval dobrý základ, ze kterého se odvozovalo mnoho dalších vnitřních systémů souborů umístěných v paměti.\n\nsysfs byl původně nazýván ddfs ( ) a byl vytvořen pro odstranění nedostatků nového modelu ovladačů, který byl v té době napsán. Předtím bylo ladění chyb prováděno za použití procfs, který se používal k vygenerování stromu zařízení. S důraznými pobídkami Linuse Torvaldse byl převeden na nový systém souborů založený na \"ramfs\", nový model ovladačů byl začleněn do linuxového jádra ve verzi kolem 2.5.1 a změnil název na \"driverfs\", aby se název stal o něco více popisný.\n\nBěhem dalšího roku vývoje verze 2.5 se infrastrukturální kapacita nového modelu ovladačů stala společně s \"driverfs\", využitelná i pro další subsystémy. Byly vyvinuty \"kobjects\" za účelem poskytování centrální mechanismu pro správu objektů a \"driverfs\" byl opětovně přejmenován na \"sysfs\", aby reprezentoval jeho nezávislost na systému.\n\nPro každý objekt přidaný do stromu modelů ovladačů (ovladače, zařízení obsahující zařízení třídy) jsou v \"sysfs\" vytvářeny adresáře. Vztah \"rodič-potomek\" je zobrazen pomocí podadresářů v codice_2 (odráží fyzické rozvržení). Podadresář codice_3 obsahuje symbolické odkazy, která zobrazují, jak jednotlivá zařízení náleží do jednotlivých sběrnic. Adresář codice_4 zobrazuje zařízení seskupené podle tříd, jako je například síť, zatímco codice_5 obsahuje bloková zařízení.\n\nFor device drivers and devices, attributes may be created. These are simple files; the rule is that they should only contain a single value and/or allow a single value to be set (unlike some files in procfs, which need to be heavily parsed). These files show up in the subdirectory of the device driver respective to the device. Using attribute groups, a subdirectory filled with attributes may also be created.\n\nExportuje informace o PCI zařízeních.\n\nObsahuje jak USB zařízení, tak i USB hostitele.\n\nProtože architektura S/390 obsahuje zařízení, která nejsou nikde jinde obsažena, byly vytvořeny speciální sběrnice:\n\nSysfs je používán několika nástroji, které spolu s jádrem Linuxu zpracovávají informace o hardware a jejich ovladačích, jako například udev nebo HAL. Skripty byly napsány tak, aby mohly přistupovat k informacím, které byly předtím získány za pomoci procfs. Některé další skripty konfigurují ovladače zařízení a zařízení jako takové prostřednictvím jejich vlastností.\n\n\n"}
{"id": "397003", "url": "https://cs.wikipedia.org/wiki?curid=397003", "title": "Chyba nohou", "text": "Chyba nohou\n\nChyba nohou je technická chyba hráče v některých míčových sportech, nejčastěji ve formě přešlapu základní čáry při servisu, rozehrání autu či trestném hodu\n\n"}
{"id": "397008", "url": "https://cs.wikipedia.org/wiki?curid=397008", "title": "USS Chicago (CA-29)", "text": "USS Chicago (CA-29)\n\nUSS Chicago byl těžký křižník amerického námořnictva třídy Northampton. Byl postaven v loděnici Mare Island Naval Shipyard nedaleko San Francisca. Křižník se účastnil Guadalcanalské kampaně a v srpnu 1942 bojoval v bitvě u ostrova Savo. Potopen byl v lednu 1943 v bitvě u Rennellova ostrova.\n\n\n"}
{"id": "397011", "url": "https://cs.wikipedia.org/wiki?curid=397011", "title": "Sedlická obora (přírodní rezervace)", "text": "Sedlická obora (přírodní rezervace)\n\nPřírodní rezervace Sedlická obora je chráněné území o rozloze 20,4 ha, které se nachází v okrese Strakonice. Nachází se v rozsáhlém areálu Sedlické obory, která je veřejnosti nepřístupná. Důvodem ochrany je smíšený listnatý porost s bohatou květenou.\n\nOkolo přírodní památky se rozkládá myslivecká obora na ploše 257 ha, ve které se chová převážně dančí a černá zvěř. V oblasti přírodní rezervace je vzrostlý lipový porost, který je starý okolo 200 let.\n\n"}
{"id": "397017", "url": "https://cs.wikipedia.org/wiki?curid=397017", "title": "Hodina Země", "text": "Hodina Země\n\nHodina Země je každoroční mezinárodní klimatická akce založená Světovým fondem na ochranu přírody (WWF), která se pořádá vždy poslední sobotu v březnu (až na výjimky kvůli Velikonocím). Domácnosti, podniky i veřejné instituce a zejména významné kulturní památky při ní po dobu jedné hodiny, vždy od 20.30 do 21.30 místní času, vypínají své osvětlení a elektrické spotřebiče, na podporu zvýšení informovanosti o změnách klimatu. \n\nV roce 2019 proběhne akce v sobotu 30. března od 20.30 místního času.\n\nVůbec poprvé se tato akce konala v roce 31. března 2007 v Austrálii, kdy přes 2,2 miliónu domácností a firem v Sydney vypnulo na hodinu světla. V roce 2008 už akce konala v 370 městech a obcích v desítkách zemích světa. V roce 2009 světla vypnulo 4159 měst v 88 zemích. Světla zhasla např. egyptské pyramidy v Gíze, socha Krista spasitele v Brazílii nebo pařížská Eiffelova věž. Od roku 2010 akce probíhá také v České republice, kdy jí koordinuje Ekologický institut Veronica. \n\n\nV roce 2012 se k akci přidala např. i Správa Pražského hradu. V roce 2019 např. v Praze zhaslo osvětlení Vyšehradu, Vítkova a Petřína.\n\n"}
{"id": "397018", "url": "https://cs.wikipedia.org/wiki?curid=397018", "title": "USS Chester (CA-27)", "text": "USS Chester (CA-27)\n\nUSS Chester byl těžký křižník amerického námořnictva třídy \"Northampton\". Byl postaven v loděnici New York Shipbuilding Co. v Camdenu v New Jersey. Za druhé světové války křižník operoval v Pacifiku. Například se účastnil bitvy u Leyte či dobytí Iwodžimy a Okinawy. Křižník v pořádku přečkal válečné operace a v roce 1946 byl vyřazen z aktivní služby. V roce 1959 byl sešrotován.\n\n"}
{"id": "397024", "url": "https://cs.wikipedia.org/wiki?curid=397024", "title": "Unique (hudební skupina)", "text": "Unique (hudební skupina)\n\nUnique je newyorská studiová krátkotrvající postdiscová hudební skupina sestavená producentem Deemsem J. Smithem v roce 1982, jež byla aktivní v brzkých osmdesátých letech.\n\nTato skupina publikovala celkově dvě písně, jedna \"What I Got Is What You Need\" v roce 1983 a druhá \"You Make Me Feel So Good\" v roce 1984, pro proslulou newyorskou nahrávací společnost Prelude Records, jež se vyznačovala hlavně tím, že především publikovala taneční nahrávky z postdisco éry v osmdesátých létech.\n\n"}
{"id": "397028", "url": "https://cs.wikipedia.org/wiki?curid=397028", "title": "Rosnice siná", "text": "Rosnice siná\n\nRosnice siná (\"Litoria caerulea\") je stromová žába z čeledi rosničkovitých patřící do rodu \"Litoria\" vyskytující se v lesích a křovinách v Austrálii a Nové Guineji. Není příliš ohrožena vyhubením, protože je velice přizpůsobivá a dokáže žít i poblíž lidských sídel na zahradách, balkonech a dokonce i koupelnách.\n\nOproti ostatním australským žábám je poměrně velká, dorůstá okolo 10 cm. Je zavalitá a má zelené zbarvení na hřbetě, které ale dokáže měnit a na břiše je světlá.\n\nDíky nenáročnosti na chov v teráriu je oblíbená mezi teraristy po celém světě.\n\nRosnice siná patří do rodu australských rosniček \"Litoria\", kam patří ještě 158 druhů. Byla popsána již roku 1790 anglickým biologem, lékařem a botanikem Johnem Whitem. Tak se stala první australskou žábou s vědeckou klasifikací. Rosnici siné jsou nejpodobnější druhy rosnice běloretá (\"Litoria infrafrenata\") a rosnice skvostná (\"Litoria splendida\").\n\nRosnice siná se vyskytuje převážně v Austrálii a to na jejím severovýchodě, kde se nacházejí státy Queensland, New South Wales a Severní Teritorium. Zdržuje se zde především ve vlhčích tropických lesnatých oblastech. Dále se přirozeně vyskytuje na jihu Nové Guineje, kde obývá oproti australským rosnicím sušší biotopy.\n\nByla vysazena v USA, kde byla nalezena na dvou místech na Floridě a na Novém Zélandu, kde ale nebyla spatřena od roku 1950.\n\nRosnice siná je okolo 10 cm velká, se zavalitým tělem. Na hřbetě je nejčastěji zelená, ale podle nálady, teploty, vlhkosti a barvy prostředí mění na odstíny hnědé, někdy dokonce namodralé (odtud druhové jméno \"caerulea\" - latinsky modrý) barvy. Některé exempláře mají na hřbetě též nepravidelné bílé skvrny. Na břiše je bílá a hrdlo je světle šedé. Na těle je posazená velká hlava s velkýma očima nažloutlé barvy a vodorovné zornice. Na konci dlouhých prstů má až 5 mm dlouhé přísavky které jí umožňují lézt i svisle po skle. Mezi prsty jsou pak malé plovací blány. Tympanum (blána kůže podobná ušnímu bubínku) je viditelná.\n\nPodobná rosnici siné je 14 cm dorůstající rosnice běloretá (\"Litoria infrafrenata\"). Tu od rosnice siné poznáte podle toho, že rosnice siná postrádá bílý pruh na dolní čelisti. Dále se rosnici siné podobá rosnice skvostná (\"Litoria splendida\"), která na rozdíl od rosnice siné má velké jedové žlázy po stranách hlavy.\n\nPulci jsou zpočátku hnědí a dorůstají 8 mm. Před proměnou v dospělou žábu měří až 44 mm. Vajíčka jsou hnědá v průhledném slizu, 1,1 až 1,4 mm v průměru.\n\nRosnice siná je jako ostatní rosničky aktivní v noci, kdy loví potravu a namlouvá se. Ve dne si obvykle hledá chladné a vlhké místo, aby se přes den ukryla.\n\nPotrava rosnice siné se skládá převážně z hmyzu a pavouků. Loví ale i větší kořist, malé žabky a ojediněle i savce velikosti myši. Protože nemá dlouhý jazyk, loví hmyz a další bezobratlé skokem s otevřenou tlamou a zavřenýma očima. Ke kořisti se přiblíží na co nejkratší vzdálenost a poté skočí směrem k pohybující se kořisti. Ukázka zde. Větší živočichy loví nahnáním předníma nohama do tlamy. Kořist se jí musí do tlamy vejít, protože nemá natolik uzpůsobené zuby pro porcování potravy. Kořist loví nejčastěji v noci.\n\n"}
{"id": "397029", "url": "https://cs.wikipedia.org/wiki?curid=397029", "title": "Lenssen &amp; spol.", "text": "Lenssen &amp; spol.\n\nLenssen & spol. (v německém originále Lenßen & Partner) je německý seriál natáčený od roku 2003 do roku 2009, jeho domovskou televizí je německá SAT 1.\n\nIngo Lenssen je advokát, který se svými vyšetřovateli Christianem Stormem, Sandrou Nitkovou, Katjou\nHansenovou, Tekinem Kurtulusem a později také s Markem Blombergem, sekretářkou Julií Brahmsovou, Ninou Marxovou nebo s komisařem Sebastienem Thielem řeší kriminální případy klientů, kteří je prosí o pomoc při vyhrožování, hledání pohřešovaných osob a v podobných případech.\n\nV seriálu se zakrývají SPZky a názvy firem. Další zajímavostí je, že Ingo Lenssen a jeho advokátní kancelář opravdu existuje. Ingo Lenssen je opravdová osoba a většina ostatních vyšetřovatelů hraje pod svým pravým jménem.\nRole v seriálu jsou: Ingo Lenssen (advokát), Christian Storm a Sandra Nitka (team 1), Katja Hansen a Tekin Kurtulush (team 2). V pozdějších sériích se objevují i Nina Marxová, Sebastian Thiele a místo sekretářky Gabi von Polsdorfové je zde Julia Brahmsová, která je rovněž vyšetřovatelkou. Bohužel byla v roce 2009 zastřelena a nikdo už jí nedokázal pomoci.\n"}
{"id": "397030", "url": "https://cs.wikipedia.org/wiki?curid=397030", "title": "Snowbagging", "text": "Snowbagging\n\nSnowbagging (zkratka SBG) je na sněhu provozovaný zimní sport podobný lyžování, skateboardingu a bruslení. Tento sport je provozován na Snowbagu tzn. “pytli”, který je pevně připnut k oběma nohám jezdce. Občas je snowbagging srovnáván s Klu-ski, pohyb na sněhu a technika jízdy je totiž podobná.\n\nSnowbagging vynalezl Kenny Clark, americký lyžař a snowboardista v roce 2005. Ze začátku byl snowbagging oblíbeným doplňkovým sportem pro úzkou skupinu top snowboardistů v USA a Kanadě, ale rychle se začal šířit a šíří po celém světě. V Evropě se první \"snowbaggeři\" objevili ve Švédsku. Z počátku šlo pochopitelně o přátele okolo Kennyho, kteří šířili snowbagging dále.\n\nNyní snowbagging provozuje značné množství lidí téměř po celém světě, ale nejvíce se samozřejmě uchytil na západním pobřeží USA, v Kanadě a ve Skandinávii.\nPrvní snowbaggisti se objevili už v roce 2007 i v ČR\nJiž v této sezóně 2008 se první Češi – David \"Faller\" Stinka a Tereza Koutná – nominovali do seriálu SWC.\nMezinárodní snowbag asociace (ISA) v tomto roce rozšířila seriál SWC o finálový závod. Konkrétně se závod konal v březnu 2009 ve Špindlerově mlýně v České republice.\n\n"}
{"id": "397034", "url": "https://cs.wikipedia.org/wiki?curid=397034", "title": "P. D. Jamesová", "text": "P. D. Jamesová\n\nPhyllis Dorothy James, baronka z Holland Parku, OBE (3. srpna 1920 Oxford – 27. listopadu 2014 Oxford), známá jako P. D. Jamesová, byla anglická spisovatelka detektivních příběhů a doživotní členka britské Sněmovny lordů za Konzervativní stranu. Proslavila se hlavně díky detektivním románům s postavou detektiva a básníka Adama Dalglieshe.\n\nP. D. Jamesová se narodila v Oxfordu v rodině daňového inspektora Sidneyho Jamese. Navštěvovala školu v Ludlow a později střední dívčí školu v Cambridgi. Po střední škole začala v Cambridgi pracovat na daňovém úřadě a poté v divadle. Tam se také seznámila se svým budoucím manželem, Connorem Bantry Whitem, se kterým má dvě dcery. Jejich manželství bylo poznamenáno tím, že se u Connora Whita po návratu z války rozvinula psychická porucha a většinu života musel strávit v psychiatrických ústavech. Jamesová rodinu finančně podporovala tím, že pracovala jako úřednice, např. na ředitelství nemocnic. Po smrti svého manžela v roce 1964 začala pracovat na kriminalistickém oddělení ministerstva vnitra, kde zůstala až do odchodu do důchodu v roce 1979.\n\nJamesová začala psát v polovině 50. let, její první román, \"Zahalte jí tvář\", vyšel v roce 1962. V tomto románu představila vyšetřovatele Scotland Yardu Adama Dalglieshe. Zatím její poslední román s Adamem Dalglieshem, \"Soukromá pacientka\", vyšel v roce 2008. V roce 2000 vydala svou autobiografii \"Život nejsou jen vraždy\" a v roce 2009 pak knihu o historii detektivního žánru \"Talking about Detective Fiction\". Během své kariéry psala i eseje a články pro noviny, časopisy a antologie. V roce 1991 byla za své dílo povýšena do šlechtického stavu a v roce 2008 byla uvedena do síně slávy autorů detektivního žánru (\"Crime Writing Hall of Fame\").\n\nPrvní detektivní romány P. D. Jamesové se často odehrávají v prostředí britských státních institucí, jakými jsou zdravotnické a kriminalistické ústavy, jejichž prostředí Jamesová díky své práci dobře znala. Její pozdější romány se většinou odehrávají v uzavřených komunitách, např. v nakladatelství, teologické koleji, na ostrově nebo na soukromé klinice. Typickým znakem všech jejích detektivních románů je komplexní příběh, propracované postavy a posun od čistě detektivního románu k obecné fikci s realistickými prvky. Jamesová se nesoustředí jen na zápletku a odhalení zločince, ale klade důraz na charakteristiku postav, prostředí a na ničivé následky zločinu a jeho vliv na životy všech zúčastněných.\n\nNejznámější část díla P. D. Jamesové tvoří série knih, jejichž hlavním hrdinou je Adam Dalgliesh. V dalších dvou románech je hlavní postavou majitelka detektivní kanceláře Cordelia Grayová.\n\n\n\n\n\nMnoho románů P. D. Jamesové bylo zfilmováno. Asi nejznámějším představitelem Adama Dalglieshe je Roy Marsden, který se proslavil v seriálových adaptacích jako \"Pachuť smrti\", \"Černá věž\", \"Smrt soudního znalce\", \"Zahalte jí tvář\" a \"Záhady slavičího domu\". Ve filmech \"Smrt pod ochranou církve\" a \"Vraždy v muzeu\" se jako Adam Dalgliesh představil Martin Shaw. Mimo její obvyklý detektivní žánr natočil režisér Alfonso Cuarón katastrofický sci-fi film Potomci lidí dle námětu její stejnojmenné knižní předlohy.\n\n"}
{"id": "397040", "url": "https://cs.wikipedia.org/wiki?curid=397040", "title": "Františkov (Suchdol nad Lužnicí)", "text": "Františkov (Suchdol nad Lužnicí)\n\nVesnice Františkov () je část města Suchdol nad Lužnicí v okrese Jindřichův Hradec. Leží na západním okraji hraničních hvozdů, na říčce Dračici. Od svého vzniku patřila k obci Klikov. Přístup do osady je po silnicích z Klikova a Rapšachu a po lesních cestách z Nové Hutě, Nové Vsi a z Londonu. V roce 2011 zde trvale žilo 82 obyvatel.\n\nPrvní písemná zmínka o vesnici pochází z roku 1794. Protože zde už před třicetiletou válkou byla nalezena železná ruda, vyrostla zde železárna, která přilákala havíře a hamerníky. V železárnách se topilo dřevěným uhlím, a tak se zde usazovali i další lidé, kteří se zabývali kácením dřeva, jeho pálením v milířích a výrobou kolomazu. Hamry na zpracování surového železa byly poháněny vodou z říčky Dračice. Kolonie dělníků sem také lákala obchodníky. Přestože zásoby zdejší nízkoprocentní železné rudy nebyly velké a po čase sem musela být ruda dovážena ze vzdálených dolů, zůstala zdejší železárna v provozu až do roku 1880. Potom sice byly její budovy přestavěny na velký parní mlýn, na počátku 20. století je zde také uváděna výroba skla, ale význam Františkova brzy poklesl.\nPo roce 1948, kdy bylo na východním okraji obce vytvořeno nepřístupné pohraniční pásmo, život ve Františkově ještě více utichl. Dřívější pracovní, obchodní a společenský ruch připomínají, mimo továrního komína a vysokých budov mlýna, některé zajímavé staré stavby a zbytky vodních náhonů u Dračice. Důležitou stavbou je most přes řeku. Přesto se zde, při snaze o oživení osady, objevuje stále více ubytovacích a stravovacích zařízení, neboť málo porušená drsná příroda v okolí chladné říčky Dračice láká v letním období stále více turistů. Zajímavostí na jihu od Františkova jsou také kopce pískové pouště, přírodní rezervace zvané \"Pískovna u Dračice\".\n"}
{"id": "397041", "url": "https://cs.wikipedia.org/wiki?curid=397041", "title": "Bekhend", "text": "Bekhend\n\nBekhend (anglicky \"backhand\") v tenisu je jeden ze základních úderů, jímž hráč zasahuje míč po odrazu od země na levé polovině těla (u praváků, na pravé polovině u leváků). Bekhend je úderem i v dalších míčových sportech např. v badmintonu, squashi nebo stolním tenisu.\n\n\n\nPokud je míč zasáhnut v průběhu pohybu vpřed směrem k síti, pak hovoříme o \"nabíhaném (útočném) bekhendu\", v případě, že míč nedopadne na dvorec a je zasažen ve vzduchu, hovoříme o \"bekhendovém voleji\".\n\nPři bočním postavení osa ramen směřuje k síti, hráč má pokrčená kolena a pravou nohu vpředu (u praváků). Bekhendový úder je zahájen nápřahovým obloukem. Ruka (či ruce u obouruče) s raketou poté pokračuje směrem k letícímu míči, poté ruka protáhne úder na pravou (u praváka) anebo levou (u leváka) stranu těla, kde dochází k dokončení oblouku. Úder je hrán, pokud míč směřuje na stranu dvorce, ve které hráč nedrží raketu. Pokud míč směřuje do forhendové strany, pak ho lze (především u hráčů s výrazně lepším bekhendem) oběhnout, a také zahrát tímto úderem. Tím se ovšem odkrývá celá plocha dvorce.\n\nJedná se o způsob uchopení rakety při úderech. Tím jak je držena dochází k ovlivnění sklonu (natočení) hrací plochy rakety. \n\nExistují dva základní styly držení rakety:\n\nPo většinu 20. století byl bekhend hrán \"jednoručně\" s tzv. \"východním držením\" rakety. První významní hráči, kteří začali hrát obouručným bekhendem byli ve 30. letech Australané Vivian McGrathová a John Bromwich. \n\nS počátkem 70. let, kdy se objevili hráči s obouručným bekhendem (Jimmy Connors, Chris Evertová), získala tato forma úderu významného rozšíření. Obouručný bekhend je standardně vyučován již v tenisové škole. Někteří profesionálové však přecházejí z obouručného na jednoručný úder (např. Pete Sampras, Stefan Edberg).\n\nZde je přehled některých tenistů, u kterých byl/je bekhend velmi silným úderem:\n\n\n\nJohn McEnroe označil jednoručný bekhend \"Justine Heninové\" za nejlepší v historii ženského i mužského tenisu a hlavní důvod jejího úspěchu.\n\n\n"}
{"id": "397046", "url": "https://cs.wikipedia.org/wiki?curid=397046", "title": "Mistrovství světa v ledním hokeji 1955", "text": "Mistrovství světa v ledním hokeji 1955\n\n22. mistrovství světa a 33. mistrovství Evropy v ledním hokeji probíhalo ve dnech 25. února - 6. března v německých městech Krefeld, Düsseldorf, Dortmund a Kolín nad Rýnem.\n\nPřihlásilo se 14 účastníků, kteří byli rozděleni do dvou výkonnostních skupin. Naposledy mohla hrát na mistrovství dvě mužstva z jedné země.\n\n Československo – Švýcarsko 7:0 (1:0, 2:0, 4:0)\n\n25. února 1955 (20:00) – Kolín nad Rýnem (Eisstadion an der Lentstrasse)\nBranky Československa: 6. Oldřich Sedlák, 30. a 36. Vladimír Zábrodský, 46. Slavomír Bartoň, 49. Vladimír Zábrodský, 52. Vlastimil Bubník, 58. Oldřich Sedlák\nBranky Švýcarska: nikdo\nRozhodčí: Perkuhn, Wagner (GER)\nVyloučení: 1:1 (0:0)\n\nČSR: Jiří Hanzl (Ján Jendek) – Karel Gut, Stanislav Bacílek, Václav Bubník, Jan Lidral – Vlastimil Bubník, Slavomír Bartoň, Bronislav Danda – Vlastimil Hajšman, Vladimír Zábrodský, Václav Pantůček – Miroslav Rejman, Oldřich Sedlák, Jiří Sekyra.\n\nŠvýcarsko: Jean Ayer – Milo Golaz, Rüedi Keller, Emil Handschin, Paul Hofer – Hans Ott, Otto Schläpfer, Otto Schubiger – Francois Blank, Reto Delnon, Fritz Naef – Paul Zimmermann, Hans Morger, Heinz Dietiker.\n\n25. února 1955 (20:00) – Dortmund (Westfalenhalle)\nBranky Kanady: 4. Bill Warwick, 11. Douglas Kilburn, 16. James Fairburn, 25. Bill Warwick, 27. John McIntyre, 31. Bill Warwick, 33. John McIntyre, 37. Harold Tarala, 43.Douglas Kilburn, 50., 51. a 53. Bill Warwick\nBranky USA: 23. Dan McKinnon.\nRozhodčí: Hauser, Müller (SUI)\n\n25. února 1955 (20:00) – Düsseldorf (Eisstadion an der Brehmstrasse)\nBranky SSSR: 19., 30. Vsevolod Bobrov, 31., 59. Jurij Krylov, 17., 25. Alexej Guryšev, 32. Nikolaj Sologubov, 46. Jevgenij Babič, 39. Viktor Šuvalov, 47. Michail Byčkov\nBranky Finska: 7. Aarno Hiekkaranta, 14. Yrjö Hakala.\nRozhodčí: Dwars (NED), Lecompte (CAN)\n\n25. února 1955 (20:15) – Krefeld (Rheinlandhalle)\nBranky SRN: 3. Markus Egen, 23. Markus Egen, 35. Rudolf Weide, 48. Markus Egen\nBranky Švédska: 4. Sigurd Bröms, 18. Sven Thunman, 34. Hans Tvilling, 48. Erik Johansson, 59. Hans Öberg.\nRozhodčí: Starovojtov, Savin (URS)\n\n26. února 1955 (20:00) – Kolín nad Rýnem (Eisstadion an der Lentstrasse)\nBranky USA: 9. a 25. John Crocott, 32. John Titus, 35. Gordon Christian, 39. Edward Robson, 49. Dick Dougherty, 52. John Titus, 53. Rube Bjorkman\nBranky Finska: 8. Erkki Hytönen\nRozhodčí: Krásl, Adamec (TCH)\n\n26. února 1955 (20:00) – Dortmund (Westfalenhalle)\nBranky SSSR: 17. Alexandr Uvarov, 51. Viktor Šuvalov\nBranky Švédska: 15. Lars Björn\nRozhodčí: Hauser, Müller (SUI)\n\n26. února 1955 (20:00) – Düsseldorf (Eisstadion an der Brehmstrasse)\nBranky Československa: 25. Vlastimil Bubník, 43. a 48. Vladimír Zábrodský\nBranky Kanady: 2. John McDonald, 15. Dick Warwick, 16. Douglas Kilburn, 46. a 52. Bill Warwick\nRozhodčí: Dwars (NED), Tore Johannesen (NOR)\nVyloučení: 3:9 (1:0), navíc Conway na 5 minut.\n\nČSR: Jiří Hanzl – Karel Gut, Stanislav Bacílek, Václav Bubník, Jan Lidral – Vlastimil Bubník, Slavomír Bartoň, Bronislav Danda – Vlastimil Hajšman, Vladimír Zábrodský, Václav Pantůček – Miroslav Rejman, Oldřich Sedlák, Jiří Sekyra.\n\nKanada: Ivan McLelland – George McAvoy, Harold Tarala, Kevin Conway – Grant Warwick, Bill Warwick, Dick Warwick – John McIntyre, Donald Berry, Mike Shabaga – John McDonald, Douglas Kilburn, James Fairburn – Bernard Bathgate.\n\n26. února 1955 (20:00) – Krefeld (Rheinlandhalle)\nBranky SRN: 1. Hans-Georg Pescher, 10. Hans Huber, 19. Markus Egen, 42. Bruno Guttowski\nBranky Polska: 11. Eugeniusz Lewacki, 14. a 16. Józef Kurek, 29. Zdzislaw Nowak, 44. Szymon Janiczko\nRozhodčí: Lutta (SUI), Lecompte (CAN)\n\n27. února 1955 (20:00) – Kolín nad Rýnem (Eisstadion an der Lentstrasse)\nBranky Kanady: 2. Bill Warwick, 12. John McIntyre, 15. Grant Warwick, 28. James Fairburn, 32. a 37. John McIntyre, 46. Grant Warwick, 57. John McDonald\nBranky Polska: nikdo\nRozhodčí: Krásl (TCH), Lutta (SUI)\n\n27. února 1955 (20:00) – Dortmund (Westfalenhalle)\nBranky SRN: 25. Kurt Sepp, 29. Ernst Trautwein, 34. Kurt Sepp\nBranky USA: 4. Arnie Bauer, 6. Gene Campbell, 8. Gordon Christian, 22. Arnie Bauer, 24. Gordon Christian, 39. Dan McKinnon.\nRozhodčí: Ahlin, Axberg (SWE)\n\n27. února 1955 (20:00) – Düsseldorf (Eisstadion an der Brehmstrasse)\nBranky Švédska: 23. Hans Öberg, 30. Sven Tumba Johansson, 32. Hans Öberg, 37. Lars-Eric Lundvall, 39. Sven Tumba Johansson, 39. Hans Öberg, 44. Lars-Eric Lundvall, 45. Hans Öberg 48. Sven Tumba Johansson, 49. Gösta Johansson.\nBranky Švýcarska: nikdo\nRozhodčí: Savin, Starovojtov (URS)\n\n27. února 1955 (20:00) – Krefeld (Rheinlandhalle)\nBranky Československa: nikdo\nBranky SSSR: 19. Ivan Tregubov, 34. Jurij Krylov, 44. Vsevolod Bobrov, 46. Viktor Šuvalov.\nRozhodčí: Perkuhn, Wagner (GER)\nVyloučení: 4:1 (0:2), navíc Vsevolod Bobrov na 5 minut.\n\nČSR: Jiří Hanzl – Karel Gut, Stanislav Bacílek, Václav Bubník, Jan Lidral – Vlastimil Bubník, Slavomír Bartoň, Bronislav Danda – Vlastimil Hajšman, Vladimír Zábrodský, Václav Pantůček – Miroslav Rejman, Oldřich Sedlák, Milan Vidlák.\n\nSSSR: Nikolaj Pučkov – Nikolaj Sologubov, Ivan Tregubov, Alfred Kučevskij, Dimitrij Ukolov – Jevgenij Babič, Viktor Šuvalov, Vsevolod Bobrov – Jurij Krylov, Alexandr Uvarov, Valentin Kuzin – Nikolaj Chlystov, Alexej Guryšev, Alexandr Komarov.\n\n28. února 1955 (20:00) – Kolín nad Rýnem (Eisstadion an der Lentstrasse)\nBranky SSSR: 7. Alexej Guryšev, 20. Michail Byčkov, 21. Vsevolod Bobrov, 29. Valentin Kuzin, 43. Jurij Krylov, 53. Alexej Guryšev, 55. Vsevolod Bobrov, 56. Alexandr Uvarov\nBranky Polska: 27. Adolf Wrobel, 51. Eugeniusz Lewacki\nRozhodčí: Lindroos I, Lindroos II (FIN)\nVyloučení: 0-1\n\n28. února 1955 (20:00) – Düsseldorf (Eisstadion an der Brehmstrasse)\nBranky Kanady: 5. Harold Tarala, 6. George McAvoy, 8. Douglas Kilburn, 9. Mike Shabaga, 11. Bernard Bathgate, 11. Donald Berry, 13. James Fairburn, 25. Bill Warwick, 27. James Fairburn, 32. a 48. Mike Shabaga, 51. Dick Warwick.\nBranky Finska: nikdo\nRozhodčí: Johannesen (NOR), Lutta (SUI)\n\n28. února 1955 (20:00) – Krefeld (Rheinlandhalle)\nBranky USA: 19. Dick Dougherty, 28. Gordon Christian, 29. Dick Dougherty, 41. John Matchefts, 41. Walter Greely, 53. Arnie Bauer, 56. Dan McKinnon\nBranky Švýcarska: 8. Fritz Naef, 32. Otto Schubiger, 46. Hans Morger\nRozhodčí: Krásl, Adamec (TCH)\n\n1. března 1955 (20:00) – Kolín nad Rýnem (Eisstadion an der Lentstrasse)\nBranky Československa: 4. Jiří Sekyra, 6. Bronislav Danda, 35. Vladimír Zábrodský 36. Miroslav Rejman, 54. a 58. Slavomír Bartoň\nBranky Švédska: 13. Stig Carlsson, 32. Sven Thunman, 45. Sven Tumba Johansson, 49. Stig Carlsson, 59. Hans Öberg.\nRozhodčí: Dwars (NED), Lecompte (CAN)\nVyloučení: 2:3 (0:1)\n\nČSR: Jiří Hanzl – Karel Gut, Jan Kasper, Jan Lidral, Stanislav Bacílek – Vlastimil Bubník, Slavomír Bartoň, Bronislav Danda – Vlastimil Hajšman, Vladimír Zábrodský, Václav Pantůček – Miroslav Rejman, Oldřich Sedlák, Jiří Sekyra.\n\nŠvédsko: Lars Svensson – Sven Thunman, Lars Björn, Åke Lassas, Vilgot Larsson – Sigurd Bröms, Sven Tumba Johansson, Hans Öberg – Stig Tvilling, Hans Tvilling, Rolf Pettersson – Lars-Eric Lundvall, Stig Carlsson, Erik Johansson.\n\n1. března 1955 (20:00) – Düsseldorf (Eisstadion an der Brehmstrasse)\nBranky Švýcarska: 2. Otto Schubiger, 25. Hans Ott, 51. Milo Golaz, 54. Hans Ott\nBranky Polska: 12. Adolf Wrobel, 57. Stanislaw Olczyk.\nRozhodčí: Ahlin, Axberg (SWE)\n\n1. března 1955 (20:00) – Krefeld (Rheinlandhalle)\nBranky SRN: 3. Martin Beck, 5. Markus Egen, 19. Kurt Sepp, 25. Hans-Georg Pescher, 28. Markus Egen, 34. Bruno Guttowski, 58. Ernst Eggerbauer\nBranky Finska: 33. Yrjö Hakala.\nRozhodčí: Hauser, Müller (SUI)\n\n2. března 1955 (20:00) – Kolín nad Rýnem (Eisstadion an der Lentstrasse)\nBranky Kanady: 1. Bill Warwick, 7, James Fairburn, 12. Dick Warwick, 20. Grant Warwick, 26. Bill Warwick, 37. a 37. James Fairburn, 41. George McAvoy, 43. John McIntyre, 53. Douglas Kilburn, 59. Dick Warwick\nBranky Švýcarska: 11. Otto Schläpfer\nRozhodčí: Dwars (NED), Lutta (SUI)\nVyloučení: 0-0\n\n2. března 1955 (17:00) – Düsseldorf (Eisstadion an der Brehmstrasse)\nBranky Švédska: 19. Lars-Eric Lundvall, 27. Stig Tvilling, 28. Gösta Johansson, 31. Sven Tumba Johansson, 37. Gösta Johansson, 38. Sven Tumba Johansson, 38. Hans Öberg, 42. Lars-Eric Lundvall, 56. Sven Tumba Johansson.\nBranky Finska: nikdo\nRozhodčí: Wagner, Perkuhn (GER)\n\n2. března 1955 (20:00) – Düsseldorf (Eisstadion an der Brehmstrasse)\nBranky Československa: 26. Vladimír Zábrodský, 28. Václav Pantůček, 30. Jiří Sekyra, 32. Slavomír Bartoň, 35. Václav Pantůček, 42. Slavomír Bartoň, 55. Vlastimil Bubník, 59. Vlastimil Hajšman\nBranky SRN: nikdo\nRozhodčí: Hauser, Müller (SUI)\nVyloučení: 1:0 (0:0)\n\nČSR: Jiří Hanzl – Karel Gut, Jan Kasper, Jan Lidral, Stanislav Bacílek – Vlastimil Bubník, Slavomír Bartoň, Bronislav Danda – Vlastimil Hajšman, Vladimír Zábrodský, Václav Pantůček – Miroslav Rejman, Oldřich Sedlák, Jiří Sekyra.\n\nSRN: Ulrich Jansen – Bruno Guttowski, Martin Beck, Ernst Eggerbauer – Ernst Trautwein, Markus Egen, Kurt Sepp – Hans-Georg Pescher, Ulrich Eckstein, Günther Jochems – Hans Huber, Walter Kremershof, Rudolf Pittrich.\n\n2. března 1955 (20:00) – Krefeld (Rheinlandhalle)\nBranky SSSR: 5. Dimitrij Ukolov, 28. Alexej Guryšev, 37. Alexandr Uvarov\nBranky USA: nikdo\nRozhodčí: Ahlin, Axberg (SWE)\n\n3. března 1955 (17:00) – Kolín nad Rýnem (Eisstadion an der Lentstrasse)\nBranky Polska: 11. Marian Jezak, 26. Szymon Janiczko, 29. Zdzislaw Nowak, 45. Eugeniusz Lewacki, 55. Marian Jezak, 60. Kazimierz Chodakowski\nBranky Finska: 16. Teuvo Takala, 25. Kazimierz Chodakowski vlastní, 54. Esko Rekomaa\nRozhodčí: Wagner, Perkuhn (GER)\n\n3. března 1955 (20:00) – Kolín nad Rýnem (Eisstadion an der Lentstrasse)\nBranky Československa: 16. Vlastimil Bubník, 36. Stanislav Bacílek, 47. Vlastimil Hajšman, 54. Bronislav Danda\nBranky USA: 1. John Titus, 28. Dick Dougherty, 43. Wendy Anderson, 60. Rube Bjorkman\nRozhodčí: Lutta (SUI), Dwars (NED)\nVyloučení: 0:1 (0:0)\n\nČSR: Jiří Hanzl – Karel Gut, Jan Kasper, Jan Lidral, Stanislav Bacílek – Vlastimil Bubník, Slavomír Bartoň, Bronislav Danda – Vlastimil Hajšman, Vladimír Zábrodský, Václav Pantůček – Miroslav Rejman, Oldřich Sedlák, Jiří Sekyra.\n\nUSA: Donald Rigazio – John Crocott, Wendy Anderson, Dan McKinnon – Gene Campbell, Dick Rodenheiser, Dick Dougherty – Edward Robson, Walter Greely, John Titus – Gordon Christian, Arnie Bauer, Rube Bjorkman\n\n3. března 1955 (20:00) – Düsseldorf (Eisstadion an der Brehmstrasse)\nBranky SRN: 2. Bruno Guttowski\nBranky SSSR: 21. Nikolaj Chlystov, 30., 41. a 43. Valentin Kuzin, 53. Nikolaj Chlystov\nRozhodčí: Ahlin, Axberg (SWE)\n\n3. března 1955 (20:00) – Krefeld (Rheinlandhalle)\nBranky Kanady: 31. Harold Tarala, 34. John McIntyre, 35. Grant Warwick.\nBranky Švédska: nikdo\nRozhodčí: Hauser, Müller (SUI)\n\n4. března 1955 (20:00) – Kolín nad Rýnem (Eisstadion an der Lentstrasse)\nBranky Kanady: 14. Bill Warwick, 15. Grant Warwick, 18. John McDonald, 25. John Taggart, 26. John McIntyre, 29. Mike Shabaga, 39. Douglas Kilburn, 49. John McDonald, 49. James Middleton, 60. Mike Shabaga\nBranky SRN: 25. Hans Huber\nRozhodčí: Savin, Starovojtov (URS)\n\n4. března 1955 (20:00) – Düsseldorf (Eisstadion an der Brehmstrasse)\nBranky USA: 7. Wendy Anderson, 9. Dan McKinnon, 34. Arnie Bauer, 34. Gordon Christian, 35. Gene Campbell, 59. John Titus\nBranky Polska: 47. Adolf Wrobel, 48. Szymon Janiczko\nRozhodčí: Lutta (SUI), Johannesen (NOR)\n\n4. března 1955 (20:00) – Krefeld (Rheinlandhalle)\nBranky SSSR: 5. Dimitrij Ukolov, 14. Jevgenij Babič, 23. a 33. Alexej Guryšev, 42. a 57. Viktor Šuvalov, 59. Alexandr Komarov\nBranky Švýcarska: 23. Emil Handschin, 57. Otto Schläpfer\nRozhodčí: Lindroos I., Lindroos II. (FIN)\n\n5. března 1955 (20:00) – Kolín nad Rýnem (Eisstadion an der Lentstrasse)\nBranky Finska: 5. Yrjö Hakala, 13. Panu Ignatius, 28. Esko Rekomaa, 29. a 36. Yrjö Hakala, 46. a 55. Aarno Hiekkaranta\nBranky Švýcarska: 14. Fritz Naef, 32. Rüedi Keller.\nRozhodčí: Krásl (TCH), Johannesen (NOR)\n\n5. března 1955 (20:00) – Düsseldorf (Eisstadion an der Brehmstrasse)\nBranky Švédska: 49. Stig Tvilling\nBranky USA: 55. Dick Dougherty\nRozhodčí: Dwars (NED), Lecompte (CAN)\n\n5. března 1955 (20:00) – Krefeld (Rheinlandhalle)\nBranky Československa: 1. Vlastimil Bubník, 3. Vladimír Zábrodský, 6. a 10. Oldřich Sedlák, 15. Vladimír Zábrodský, 18. Vlastimil Bubník, 20. Karel Gut, 22. Václav Pantůček, 24. Miroslav Rejman, 32. Slavomír Bartoň, 43. Vlastimil Hajšman, 44. Vlastimil Bubník, 46. Slavomír Bartoň, 52. Vlastimil Bubník, 54. Vladimír Zábrodský, 55. Jan Kasper, 56. Milan Vidlák\nBranky Polska: 25. a 29. Stefan Csorich\nRozhodčí: Ahlin, Axberg (SWE)\nVyloučení: 1:4\n\nČSR: Ján Jendek – Karel Gut, Jan Kasper, Jan Lidral, Stanislav Bacílek – Vlastimil Bubník, Slavomír Bartoň, Bronislav Danda – Vlastimil Hajšman, Vladimír Zábrodský, Václav Pantůček – Miroslav Rejman, Oldřich Sedlák, Milan Vidlák.\n\nPolsko: Edward Koczab (Ryszard Foryś) – Kazimierz Chodakowski, Stanislaw Olczyk, Alfred Gansiniec, Henryk Bromowicz-Brommer – Adolf Wrobel, Marian Jezak, Kazimierz Bryniarski – Stefan Csorich, Roman Penczak, Szymon Janiczko – Zdzislaw Nowak, Józef Kurek, Bronislaw Gosztyla.\n\n6. března 1955 (11:00) – Düsseldorf (Eisstadion an der Brehmstrasse)\nBranky Československa: 6. Vlastimil Bubník, 2:1 14. Slavomír Bartoň, 3:1 14. Vlastimil Bubník, 21. Vlastimil Bubník, 22. Karel Gut, 27. Vlastimil Bubník, 28. Slavomír Bartoň, 30. Václav Pantůček, 35. Vladimír Zábrodský, 38. Slavomír Bartoň, 22. Karel Gut, 42. a 45. Vlastimil Bubník, 46. Slavomír Bartoň, 48. Vladimír Zábrodský, 51. a 52. Vlastimil Bubník, 54. Vladimír Zábrodský, 55.Vlastimil Bubník\nBranky Finska: 13. Teppo Rastio, 25. Rainer Lindström\nRozhodčí: Wagner, Perkuhn (GER)\nVyloučení: 0:0\n\nČSR: Ján Jendek – Karel Gut, Jan Kasper, Václav Bubník, Stanislav Bacílek – Vlastimil Bubník, Slavomír Bartoň, Bronislav Danda – Vlastimil Hajšman, Vladimír Zábrodský, Václav Pantůček – Miroslav Rejman, Oldřich Sedlák, Milan Vidlák.\n\nFinsko: Unto Wiitala – Matti Lampainen, Teppo Rastio, Esko Tie – Lenni Lainesalo, Yrjö Hakala, Panu Ignatius – Aarno Hiekkaranta, Esko Rekomaa, Christian Rapp – Rainer Lindström, Teuvo Takala, Matti Sundelin.\n\n6. března 1955 (14:00) – Kolín nad Rýnem (Eisstadion an der Lentstrasse)\nBranky Švédska: 1. Rolf Pettersson, 2. Hans Öberg, 4. Ronald Pettersson, 19. Vilgot Larsson, 25. Sven Tumba Johansson, 27. Hans Öberg, 46. Hans Öberg, 58. Stig Carlsson, 59. Hans Öberg\nBranky Polska: nikdo\nRozhodčí: Lutta (SUI), Adamec (TCH)\n\n6. března 1955 (14:00) – Düsseldorf (Eisstadion an der Brehmstrasse)\nBranky SRN: 5. Bruno Guttowski, 12. Ernst Trautwein, 17. Hans Huber, 24. Hans Huber, 44. Markus Egen, 45. Bruno Guttowski, 47. Hans Huber, 55. Kurt Sepp\nBranky Švýcarska: 1. Rätus Frei, 28. Hans Ott, 35. Fritz Naef\nRozhodčí: Savin, Starovojtov (URS)\nVyloučení: 3:4\n\n6. března 1955 (17:00) – Kolín nad Rýnem (Rheinlandhalle)\nBranky Kanady: 5. Mike Shabaga, 28. Bill Warwick, 32. Mike Shabaga, 41. Bill Warwick, 43. George McAvoy\nBranky SSSR: nikdo\nRozhodčí: Hauser, Müller (SUI)\nVyloučení: 6:1 (1:0)\n\nKanada: McLelland – McAvoy, Harold Tarala, Conway, John Taggart – Grant Warwick, Bill Warwick, Dick Warwick – McDonald, Douglas Kilburn, James Fairburn – Bathagate, John McIntyre, Mike Shabaga (James Middleton).\n\nSSSR: Pučkov (44. Mrktyčan) – Kučevskij, Ukolov, Sologubov, Tregubov – Babič, Šuvalov, Bobrov – Jurij Krylov, Uvarov, Kuzin – Byčkov, Guryšev, Chlystov.\n\n Rakousko – Jugoslávie 3:2 (1:1, 1:1, 1:0)\n\n25. února 1955 – Dortmund (Westfalenhalle)\n\n25. února 1955 – Krefeld (Rheinlandhalle)\n\n25. února 1955 – Kolín nad Rýnem (Eisstadion an der Lentstrasse)\n\n25. února 1955 – Düsseldorf (Eisstadion an der Brehmstrasse)\n\n26. února 1955 – Krefeld (Rheinlandhalle)\n\n26. února 1955 – Dortmund (Westfalenhalle)\n\n26. února 1955 – Kolín nad Rýnem (Eisstadion an der Lentstrasse)\n\n27. února 1955 – Dortmund (Westfalenhalle)\n\n27. února 1955 – Kolín nad Rýnem (Eisstadion an der Lentstrasse)\n\n28. února 1955 – Krefeld (Rheinlandhalle)\n\n28. února 1955 – Kolín nad Rýnem (Eisstadion an der Lentstrasse)\n\n28. února 1955 – Düsseldorf (Eisstadion an der Brehmstrasse)\n\n1. března 1955 – Krefeld (Rheinlandhalle)\n\n1. března 1955 – Düsseldorf (Eisstadion an der Brehmstrasse)\n\n2. března 1955 – Kolín nad Rýnem (Eisstadion an der Lentstrasse)\n\n2. března 1955 – Krefeld (Rheinlandhalle)\n\n2. března 1955 – Dortmund (Westfalenhalle)\n\n3. března 1955 – Krefeld (Rheinlandhalle)\n\n3. března 1955 – Düsseldorf (Eisstadion an der Brehmstrasse)\n\n4. března 1955 – Kolín nad Rýnem (Eisstadion an der Lentstrasse)\n4. března 1955 – Krefeld (Rheinlandhalle)\n\n4. března 1955 – Düsseldorf (Eisstadion an der Brehmstrasse)\n\n5. března 1955 – Krefeld (Rheinlandhalle)\n\n5. března 1955 – Kolín nad Rýnem (Eisstadion an der Lentstrasse)\n\n6. března 1955 – Krefeld (Rheinlandhalle)\n\n6. března 1955 – Krefeld (Rheinlandhalle)\n\n6. března 1955 – Kolín nad Rýnem (Eisstadion an der Lentstrasse)\n\n6. března 1955 – Krefeld (Rheinlandhalle)\n\n Kanada (Penticton V'es)\nBrankáři: Ivan McLelland, Donald Moog.\nObránci: George McAvoy, Harold Tarala, Kevin Conway, Dino Mascotto.\nÚtočníci: Dick Warwick, Bill Warwick, Grant Warwick, John McDonald, Douglas Kilburn, James Fairburn, Mike Shabaga, John McIntyre, James Middleton, Bernard Bathgate, Donald Berry, John Taggart.\nTrenér: Grant Warwick (hrající trenér).\n\n SSSR\nBrankáři: Nikolaj Pučkov, Grigorij Mkrtyčan.\nObránci: Pavel Žiburtovič, Dimitrij Ukolov, Alfred Kučevskij, Nikolaj Sologubov, Henrich Sidorenko, Ivan Tregubov.\nÚtočníci: Vsevolod Bobrov, Viktor Šuvalov, Jevgenij Babič, Jurij Krylov, Alexandr Uvarov, Valentin Kuzin, Michail Byčkov, Alexej Guryšev, Nikolaj Chlystov, Alexandr Komarov, Boris Petjelin.\nTrenér: Arkadij Černyšev.\n\n Československo\nBrankáři: Jiří Hanzl, Ján Jendek.\nObránci: – Karel Gut, Stanislav Bacílek, Václav Bubník, Jan Lidral, Jan Kasper.\nÚtočníci: Vlastimil Bubník, Slavomír Bartoň, Bronislav Danda, Vlastimil Hajšman, Vladimír Zábrodský, Václav Pantůček, Miroslav Rejman, Oldřich Sedlák, Jiří Sekyra, Milan Vidlák.\nTrenér: Vladimír Bouzek.\n\n4. USA\nBrankáři: Donald Rigazio, Henry Bothfeld.\nObránci: Wendy Anderson, Dan McKinnon, John Crocott, John Gilbert.\nÚtočníci: John Titus, Walter Greely, Edward Robson, Dick Dougherty, Dick Rodenheiser, Gene Campbell, Gordon Christian, Arnie Bauer, Rube Bjorkman, John Matchefts, Don Sennott.\nTrenér: Albert Yurkewicz.\n\n5. Švédsko\nBrankáři: Yngve Johansson, Lars Svensson.\nObránci: Lars Björn, Vilgot Larsson, Åke Lassas, Sven Thunman.\nÚtočníci: Hans Tvilling, Stig Tvilling, Sigurd Bröms, Stig Carlsson, Erik Johansson, Gösta Johansson, Lars-Eric Lundvall, Rolf Pettersson, Ronald Pettersson, Sven Tumba Johansson, Hans Öberg.\nTrenér: Herman Carlson.\n\n6. SRN\nBrankáři: Ulrich Jansen, Karl Fischer.\nObránci: Martin Beck, Bruno Guttowski, Ernst Eggerbauer, Karl Bierschel,\nÚtočníci: Kurt Sepp, Markus Egen, Ernst Trautwein, Hans-Georg Pescher, Ulrich Eckstein, Günther Jochems, Hans Huber, Walter Kremershof, Rudolf Pittrich, Rudolf Weide, Rainer Kossmann.\nTrenér: Frank Trottier.\n\n7. Polsko\nBrankáři: Edward Koczab, Ryszard Foryś.\nObránci: Kazimierz Chodakowski, Stanislaw Olczyk, Alfred Gansiniec, Henryk Bromowicz-Brommer.\nÚtočníci: Szymon Janiczko, Zdzislaw Nowak, Józef Kurek, Alfred Wrobel, Kazimierz Bryniarski, Bronislaw Gosztyla, Marian Jezak, Stefan Csorich, Roman Penczak, Eugeniusz Lewacki, Adolf Wrobel.\nTrenéři: Witalis Ludwiczak, Kazimierz Osmanski.\n\n8. Švýcarsko\nBrankáři: Jean Ayer, Martin Riesen.\nObránci: Milo Golaz, Rüedi Keller, Emil Handschin, Paul Hofer, Raymond Cattin.\nÚtočníci: Otto Schubiger, Otto Schläpfer, Hans Ott, Francois Blank, Reto Delnon, Fritz Naef, Paul Zimmermann, Hans Morger, Heinz Dietiker, Rätus Frei.\nTrenér: Hanggi Boller.\n\n9. Finsko\nBrankáři: Esko Niemi, Unto Wiitala\nObránci: Panu Ignatius, Teppo Rastio, Matti Lampainen, Matti Rintakoski, Esko Tie.\nÚtočníci: Yrjö Hakala, Esko Rekomaa, Aarno Hiekkaranta, Erkki Hytönen, Rainer Lindström, Teuvo Takala, Seppo Liitsola, Lenni Lainesalo, Christian Rapp, Matti Sundelin.\nTrenér: Aarne Honkavaara.\n\n10. Itálie\nBrankáři: Giuliano Ferraris, Vittorio Bolla.\nObránci: Carlo Montemurro, Giancarlo Bucchetti, Aldo Federici, Umberto Gerli, Mario Bedogni, Sergio Rizzardi.\nÚtočníci: Bernardo Tomei, Ernesto Zorzi, Ernesto Crotti, Giampiero Branduardi, Giancarlo Agazzi, Ricardo Gioia, Floriano Guarda, Gianfranco Darin, Carmine Tucci.\n\n\n"}
{"id": "397047", "url": "https://cs.wikipedia.org/wiki?curid=397047", "title": "Brodicí kalhoty", "text": "Brodicí kalhoty\n\nBrodicí kalhoty jsou kalhoty, které udržují a chrání tělo rybáře před vodou. Používají je jak profesionální, tak sportovní rybáři (nejčastěji při muškaření, nebo přívlači) Jsou vyráběny z textilních nebo gumových materiálů, případně z jejich kombinací. Výrobní postupy pro výrobu brodicích kalhot jsou šití, lepení a svařování. Některé brodicí kalhoty mají jako svoji pevnou součást brodicí boty, jiné jsou ukončeny ponožkou, nohy rybáře jsou vždy suché. Rozlišují se tři základní druhy brodicích kalhot dle jejich délky vzhledem k postavě rybáře:\n\n\nProdyšné brodicí kalhoty – umožňují transport potu díky dobré cirkulaci vzduchu, jedná se o moderní typ. Nejvyšší prodyšnost nabízí materiál Gore-Tex.\n\nNeprodyšné brodicí kalhoty – jsou levnější alternativou, vyrábějí se z gumy, pogumované textilie, nebo neoprenu. Neopren má dobré izolační vlastnosti, ale zadržuje pot. Tělo rybáře tak zůstává mokré a ztrácí teplotní komfort – příjemnou tělesnou teplotu.\n\n"}
{"id": "397051", "url": "https://cs.wikipedia.org/wiki?curid=397051", "title": "Marilyn Manson (hudební skupina)", "text": "Marilyn Manson (hudební skupina)\n\nMarilyn Manson je americká hudební skupina z kalifornského Hollywoodu. V roce 1989 ji založil zpěvák Brian Hugh Warner (Marilyn Manson) a kytarista Scott Putesky (Daisy Berkowitz) pod názvem \"Marilyn Manson and the Spooky Kids\". Později byl název skupiny zkrácen na \"Marilyn Manson\". Hrají hudební styl, který může být popisován jako neo-Glam rock nebo industriální metal. Jejich název demonstruje prolínání dobra a zla. Kombinují zde jména hollywoodské celebrity a masového vraha. Marilyn (Marilyn Monroe slavná americká herečka a zpěvačka) a Manson (Charles Manson - několikanásobný vrah).\n\n\n\n"}
{"id": "397054", "url": "https://cs.wikipedia.org/wiki?curid=397054", "title": "Řídicí věž", "text": "Řídicí věž\n\nŘídicí věž (anglicky (\"aerodrome\") \"control tower\", zkr. TWR) je vyvýšené stanoviště letištní dispečerské služby zřízené pro řízení letového provozu, které musí mít dobrý přehled o celém systému drah letiště. Může být začleněna do odbavovací budovy nebo být samostatným objektem.\n\nNejvyšší řídicí věží disponuje letiště Bangkok-Suvarnabhumi. Místní věž má výšku 132 m a koncem roku 2006 překonala do té doby nejvyšší věž letiště Kuala Lumpur (130 m). Třetí v pořadí je věž Hartsfield-Jackson International Airport v Atlantě (121 m). Nejvyšší řídicí věží v Evropě je 109 metrů vysoká řídicí věž na letišti Vídeň-Schwechat (čtvrtá na světě, stav 2017).\n\n"}
{"id": "397068", "url": "https://cs.wikipedia.org/wiki?curid=397068", "title": "Franz Wickhoff", "text": "Franz Wickhoff\n\nFranz Wickhoff (7. května 1853 Steyr, Horní Rakousko – 6. duben 1909 Benátky, Itálie) byl rakouský historik umění a čelný představitel takzvané první Vídeňské školy dějin umění.\n\nFranz Wickhoff se narodil ve vážené rodině v hornorakouském Steyru. Jeho otec Franz Wickhoff starší (1827–1885) byl politikem a zasedal v Říšské radě a Hornorakouském zemském sněmu. Přestože původně inklinoval spíše k přírodním vědám, rozhodl se nakonec zapsat na Vídeňskou univerzitu, kde v letech 1874–1879 studoval \"Institut für österreichische Geschichtsforschung\". V této době zde působili dva významní zakladatelé takzvané první Vídeňské školy dějin umění Moriz Thausing a Rudolf Eitelberger, kteří zde mimo jiné nově prosazovali kritickou práci s historickými prameny; kromě těchto progresivních metod na Wickhoffa silně zapůsobila klasická archeologie. \n\nVýchodiskem jeho práce však zůstalo znalectví, opřené zejména o analytickou metodu Giovanni Morelliho, kterou považoval za exaktní a spolehlivou techniku. Tyto výrazné podněty ovlivnily také jeho disertaci na téma \"Eine Zeichnung Dürers nach der Antike\" (Dürerova kresba podle antiky), kterou v roce 1880 obhájil u Mauritze Thausinga. Bezprostředně po studiích nastoupil jako kustod textilní sbírky k Rudolfu Eitelbergerovi do vídeňského uměleckoprůmyslového muzea (\"Österreichischen Museum für Kunst und Industrie\"), kde působil až do roku 1895. To mu však nebránilo v akademické kariéře; v roce 1882 získal titul soukromého docenta, v roce 1885 byl jmenován mimořádným a o šest let později v roce 1891 řádným profesorem dějin umění na Vídeňské univerzitě. Po svém nástupu na univerzitu se vzdal místa v muzeu a začal se naplno věnovat přednáškám a publikační činnosti. Jeho nekonvenční přednášky, v nichž ostře odmítal „úpadkové“ epochy dějin umění a provokativně srovnával staré mistry se soudobým uměním (proslul jako nadšený propagátor impresionismu a secese), vzbudily mimořádný zájem o dějiny umění u široké veřejnosti. Spolu se svým kolegou Aloisem Rieglem vytvořil z vídeňské katedry dějin umění špičkové vědecké pracoviště, jehož metodologické zásady ovlivňují výrazně dějiny umění dodnes. Jako svého nástupce si Wickhoff vybral mladého českého historika Maxe Dvořáka, kterého zásadně podporoval v jeho profesním i soukromém životě; v ostré polemice na stránkách vídeňského tisku se ho například zastal během veřejných skandálů po jmenování řádným profesorem. Franz Wickhoff zemřel po delší nemoci v roce 1909 při jedné ze svých četných návštěv oblíbených Benátek; pohřben je na tamním hřbitově Cimetero San Michele. Mezi jeho žáky se kromě Maxe Dvořáka řadí také Hans Tietze nebo Julius Schlosser.\n\nVe svých dílech Wickhoff prosazoval přísně vědecké, exaktní metody, které měly v dějinách umění nahradit estétskou filozofii a diletantské blouznění. Jako proslulý znalec umění se opíral zejména o experimentální metodu italského lékaře a znalce umění Giovanni Morelliho, který rozeznával autorství jednotlivých obrazů podle fyziognomických detailů jako je nos, uši, rty nebo prsty. Morelliho metoda se stala spolu s kritikou historických pramenů a srovnávací ikonografií hlavní metodou moderního uměleckohistorického bádání. Klíčovým dílem Franze Wickhoffa se stala obsáhlá studie \"Wiener Genesis\" (Vídeňská Genese) z roku 1895, řešící problém pozdně antického iluminovaného kodexu z vídeňské \"Nationalbibliotek\". Prostřednictvím východisek soudobého impresionismu se pokusil dokázat, že iluzionistický styl navazuje zcela plynule na zlaté období římského umění. Zcela tak zpochybnil dosavadní představy o vrcholných a úpadkových fázích antického umění a dosud chápanou neoriginální imitaci rehabilitoval na samostatný umělecký projev. Přestože nebyl odborníkem na antické umění (dnes je Wiener Genesis považována za syrskou práci z 6. století), svojí argumentací narušil jednou pro vždy dosavadní řazení po sobě jdoucích ohraničených stylů a místo nich navrhl plynulou linii vzájemně prolnutých uměleckých tendencí. Těmito vlivnými myšlenkami otevřel široké pole bádání v dosud neprobádaných uměleckých obdobích, jako byl například manýrismus (za benátskými mistry cinquecenta podnikal v závěru života studijní cesty společně s Maxem Dvořákem). Kromě svých vědeckých prací publikoval Wickhoff po celý život značné množství novinových a časopiseckých recenzí, polemik, teoretických úvah, prostřednictvím kterých seznamoval odbornou veřejnost s metodologickými zásadami Vídeňské školy dějin umění. \n\n\n"}
{"id": "397069", "url": "https://cs.wikipedia.org/wiki?curid=397069", "title": "August Sander", "text": "August Sander\n\nAugust Sander (17. listopadu 1876 – 20. dubna 1964) byl německý portrétní a dokumentární fotograf. Řadí se do světové meziválečné avantgardy jako zástupce německé Nové věcnosti (Neue Sachlichkeit) společně s umělci jako byli Karl Blossfeldt, Albert Renger-Patzsch, Walter Peterhans a Helmar Lerski. Tato skupina představovala nový směr, kterým se vydala fotografie v Evropě – tzv. \"nemanipulovaná fotografie\".\n\nSander se narodil v Herdorfu jako syn tesaře pracujícího v důlním průmyslu. Dokud pracoval v místním dole, Sander se oboru naučil při asistování fotografovi, který pracoval pro těžební společnost. S finanční podporou svého strýce koupil fotovybavení a zařídil si temnou komoru.\n\nNa vojenské službě (1897-99) se uplatnil jako asistent fotografa a v následujících letech putoval napříč Německem.\n\nV roce 1901 začal pracovat pro foto studio v Linci, kde se nakonec stal partnerem (1902), posléze jejím jediným majitelem (1904). Z Lince odešel na konci roku 1909 a vytvořil nové studio v Kolíně nad Rýnem. Na počátku dvacátých let Sander vstoupil do „Skupiny progresivních umělců“ v Kolíně a začal plánovat dokumentovat současnou společnosti v portrétních sériích. V roce 1927 Sander během tří měsíců se spisovatelem Ludwigem Matharem procestovali celou Sardinii kde pořídili okolo 500 fotografií. Nicméně plánovanou knihu s podrobným popisem svých cest nikdy nedokončil. Sanderova první kniha \"Tvář naší doby\" byla vydána r. 1929. Obsahuje výběr šedesáti portrétů z jeho série Lidé 20. století. Za nacistického režimu byl jeho pracovní a osobní život výrazně omezen. Jeho syn Erich, který byl členem levého křídla Socialistické Strany Pracujících (SAP) byl roku 1934 zatčen a odsouzen k 10 letům vězení, ve kterém zemřel r. 1944, krátce před vypršením svého trestu.\n\nSanderova kniha \"Tvář naší doby\" byla zabavena v roce 1936 a fotografické desky byly zničeny. Kolem roku 1942, během druhé světové války z Kolína odešel a odstěhoval se na venkov, kde mohl lépe chránit většinu svých negativů. Jeho ateliér byl zničen v 1944 při bombovém útoku.\n\nSander zemřel 20. dubna 1964 v Kolíně nad Rýnem.\n\nJeho dílo obsahuje krajinu, přírodu, architekturu a pouliční fotografii, ale je velmi dobře známé díky jeho portrétům, například cyklem \"Lidé 20. století\". V tomto cyklu se snaží ukázat průřez společností během Výmarské republiky. Série je rozdělena do sedmi sekcí: zemědělci, kvalifikovaní živnostníci, žena, třídy a profese, umělci, město a poslední lidé (bezdomovci, veteráni, atd.) Okolo roku 1945 Sanderův archiv obsahoval více než 40 000 fotografií.\n\nZastával názor, že \"profese a sociální zařazení se zřetelně projevují v celé fyziognomii člověka\". Pořizoval proto snímky řemeslníků, studentů, podnikatelů, cirkusáků i nezaměstnaných vždy tam, kde pracovali nebo žili, aby i póza, kterou před kamerou zaujali, odpovídala jejich každodennímu konání.\n\nV jeho tvorbě (podobností dvojčat, uhrančivý pohled přímo na diváka) lze nalézt paralely s dalšími autory. Stejným tématem se zabývaly autorky Tereza Vlčková (cyklus \"Two\" – \"Dvojice\"), Loretta Lux (\"Sasha and Ruby\"), Rineke Dijkstra (\"Chen a Efrat\"), Diane Arbus (\"Identická dvojčata\"), Mary Ellen Mark, Wendy McMurdo nebo Chantal Michel.\n\nPo Hitlerově nástupu k moci bylo publikování Sanderových portrétů zakázáno, protože jeho sociální analýza byla v rozporu s nacistickým mýtem výlučně nordické rasy.\n\nV roce 2002 vydala společnost \"August Sander Archiv\" a Susanne Lange sedmisvazkovou kolekci obsahující některé ze 650 Sanderových fotografií (August Sander: Lidé ze 20. století, Harry N. Abrams, $ 195).\n\n\n\n\n\n"}
{"id": "397076", "url": "https://cs.wikipedia.org/wiki?curid=397076", "title": "Albrecht IV. Habsburský", "text": "Albrecht IV. Habsburský\n\nAlbrecht IV. Habsburský, zvaný Bílý (cca 1188 – 13. prosince 1239, Askalon) byl hrabě z Aargau a z Horního Alsaska.\n\nAlbrecht byl synem Rudolfa II. Habsburského a Anežky Štaufské. V roce 1217 se oženil s Hedvigou, dcerou hraběte Oldřicha z Kyburgu. Z manželství se narodilo pravděpodobně šest dětí.\n\nPo otcově smrti († 1232) si Albrecht s bratrem Rudolfem rozdělili dědictví.\nRudolf založil vedlejší habsburskou linii \"Habsburg-Laufenburg\", která vymřela roku 1415. Albrecht se vydal společně s křížovou výpravou do Svaté země, kde nalezl svou smrt.\n\n\n"}
{"id": "397090", "url": "https://cs.wikipedia.org/wiki?curid=397090", "title": "Swedish Open", "text": "Swedish Open\n\nSwedish Open je tenisový profesionální turnaj mužů a žen každoročně hraný ve švédském Båstadu. Probíhá v červencovém termínu na otevřených antukových dvorcích areálu Båstad Tennis Stadium. K založení turnaje došlo v roce 1948 pod názvem International Swedish Hard Court Championships.\n\nSkiStar Swedish Open tvoří mužskou část turnaje a od sezóny 2009 patří do kategorie ATP World Tour 250. Singlové soutěže se účastní 28 hráčů a do čtyřhry nastupuje šestnáct párů. Mezi roky 1970–1989 byla událost pořádána v rámci okruhu Grand Prix, aby se v roce 1990 začlenila do nově vzniklé túry ATP Tour, organizované Asociací tenisových profesionálů. Mezi vítěze dvouhry se zařadili také hráči figurující během kariéry na čele světové klasifikace, Rumun Ilie Năstase (1971), Švédi Björn Borg (1974, 1978–1979) a Mats Wilander (1982–1983, 1985), respektive Španěl Rafael Nadal (2005). Tenisté bastadskou událost zvolili za nejoblíbenější turnaj roku v kategorii ATP 250 v letech 2002 a 2005–2012. \n\nSwedish Open představuje ženskou polovinu bastadské události, která se od roku 2019 hraje v sérii WTA 125K, organizované Ženskou tenisovou asociací. Mezi sezónami 2009–2017 ženy hrály v kategorii WTA International v rámci okruhu WTA Tour. Tenistky v Båstadu původně startovaly již v letech 1948–1990. Po přestávce se do města vrátily rokem 2009 poté, co došlo k odkoupení turnajových práv od Nordea Nordic Light Open, jenž se konal ve Stockholmu. Ke zrušení na okruhu WTA Tour došlo po sezóně 2017, když práva pro sezónu 2018 získali moskevští organizátoři, kteří založili antukový Moscow River Cup.\n\nAmerická světová jednička Serena Williamsová vyhrála na Swedish Open 2013 svůj vůbec první turnaj v nejnižší kategorii profesionálního okruhu International, respektive Tier III–IV, a padesátou třetí trofej celkově. Zápasovou neporazitelnost na antuce tím prodloužila na 28–0.\n\n\n\n"}
{"id": "397096", "url": "https://cs.wikipedia.org/wiki?curid=397096", "title": "Telavi", "text": "Telavi\n\nTelavi (gruzínsky: თელავი) je gruzínské město ve východní části země zhruba 70 kilometrů na východ od hlavního města Tbilisi. Je administrativním centrem regionu Kachetie. Ve městě žije 19 629 obyvatel (2014).\n\nOblast byla dle archeologických nálezů obydlená již v době bronzové. Město je poprvé zmíněno v geografických spisech řeckého učence Klaudia Ptolemaia z 2. století našeho letopočtu. Tehdy se jmenovalo \"Telada\". Telavi pak kolem 8. století nabylo na významu a stalo se administrativním centrem nového knížectví Kachetie, které právě získalo nezávislost. Od 10. do 12. století bylo Telavi hlavním městem Kachetského království. Po vzniku prvního sjednoceného Gruzínského království si Telavi udrželo svou významnou pozici a bylo jedním z nejdůležitějších politických a hospodářských center v Gruzii. Po rozpadu Gruzínského království v 15. století sice nastal úpadek a Telavi se proměnilo v pouhé provinční město. Od 17. století začalo Telavi opět vzkvétat a stalo se druhým nejdůležitějším městem Kartlijsko-kachetského království hned po hlavním městě Tbilisi.\nNejvětší slávy dosáhlo Telavi za vlády krále Erakla II. (1744–1798), který se zasadil o proměnu města v jedno z největších kulturních a strategických míst své země. Bylo například založeno místní městské divadlo a teologický seminář. Také dal směr ekonomickému rozvoji nejen města, ale i celému království a v konečném důsledku i celé Gruzie. V roce 1801 ale Telavi padlo do ruských rukou a ztratilo své postavení. Pod ruskou vládou se z Telavi stalo pouhé krajské město kachetského újezdu v rámci tbiliské gubernie. Město však ještě mohlo těžit ze své bývalé slávy, neboť zde bylo zřízeno centrum lehkého průmyslu (kožedělný, potravinářský, hrnčířský, zpracování vína, atd.). Do konce 19. století žilo v Telavi na 12 tisíc obyvatel.\n\nPo krátce trvající nezávislosti Gruzie v letech 1918–1921 a sovětské éře se Telavi v roce 1991 stalo opět administrativním centrem, tentokrát regionu Kachetie.\n\nDíky své bohaté historii a významu se dodnes dochovalo v Telavi mnoho památek. Nejvýznamnější jsou čtvery městské hradby, které se dochovaly ze čtyř různých historických období. Telavi si drží pověst nejlépe zachovalého historického města v Gruzii.\n\n\n"}
{"id": "397097", "url": "https://cs.wikipedia.org/wiki?curid=397097", "title": "Tori (Gruzie)", "text": "Tori (Gruzie)\n\nTori (gruzínsky: თორი) je historický region, který se nacházel ve střední Gruzii. V 15. století se název přestal používat a území získal do vlastnictví gruzínský šlechtický rod Avališvili, který postupně začlenil toto území do regionu Samcche. Dnes je území, na kterém se Tori nacházelo, spolu s historickými provinciemi Džavachetií a Meschetií součástí regionu Samcche-Džavachetie.\n"}
{"id": "397098", "url": "https://cs.wikipedia.org/wiki?curid=397098", "title": "Škoda VOS", "text": "Škoda VOS\n\nŠkoda VOS (Vládní osobní speciál) byla speciální pancéřovaná limuzína, vyráběná v letech 1948–1953 pro nejvyšší státní představitele ČSR a ostatních socialistických zemí, ale i pro významné funkcionáře komunistických stran v západoevropských zemích.\n\nPřestože automobil nese značku Škoda, AZNP vyráběly v Mladé Boleslavi pouze podvozkovou část. Motor dodala automobilka Praga a interiér navrhla Tatra. Karosářské provedení je z velké části dílem vysokomýtské společnosti Sodomka (později Karosa), kde se automobily i kompletovaly.\n\nCelkem bylo vyrobeno 107 vozů, z toho nejméně 37 těžkých.\n\nVznik vozu spadá do období let 1948/1949, kdy tehdejší policejní generál Josef Pavel zadal vývoj speciální limuzíny pro vysoké státní funkcionáře, které by se měly \"„využívat výhradně pro průjezd nebezpečným pásmem“\". Poté, co vývoj odmítla Tatra i Praga, dostaly příkaz takový automobil vyvinout Automobilové závody, n.p. Mladá Boleslav a jejich šéfkonstruktér Ing. Oldřich Meduna, který měl největší zkušenosti s vývojem a výrobou obrněných vozidel.\n\nZadání znělo na 50 těžce pancéřovaných vozů pro nejvyšší stranické a státní představitele, 50 lehce pancéřovaných pro doprovod. Zvenčí nesměl být poznat rozdíl mezi verzemi.\n\nVzhledem k požadavku na bezpečnost posádky musel být pancíř vyroben z pětimilimetrových plátů z oceli s příměsí kobaltu, u dvojitého pancéřování bylo mezi vrstvami ocelové pletivo měnící dráhu případných střel. Z těchto plátů byla vytvořena vlastní skříň kabiny, jejíž vnější tvary navrhl sám Meduna (sám tvrdil, že \"„to byl můj první a poslední návrh karosérie osobního automobilu“\").\n\nPo předběžném spočítání spotřeby materiálu se zjistilo, že se hmotnost vozu bude blížit k pěti tunám a proto musel být zkonstruován i vhodný podvozek. Protože AZNP nevyráběly vhodný motor, byl použit motor Praga N4TA o objemu 5,2 litru. Pro dvouokruhové bubnové brzdy muselo být použito holandského brzdového obložení.\n\nProblém se ukázal u pneumatik – ty byly velmi přetíženy a pro jejich výrobu musel výrobce Mitas Praha vymyslet speciální konstrukci, jinak tkaný kord z egyptské bavlny a musela být dovezena i speciální surová guma. Každá ze zhruba 600 vyrobených pneumatik musela být před expedicí speciálně kontrolována (když pak jeden kus na automobilu s polským maršálem Rokossovským praskl a vůz havaroval, přišel ředitel Mitasu o funkci a málem i o svobodu).\n\nProtože musela být zajištěna neprůstřelnost skel, byly okenní výplně tvořeny několika vrstvami speciálních skleněných tabulí spojených americkým lepidlem – u silně pancéřovaných vozů měly tloušťku 52 mm, u lehce pancéřovaných asi 8 mm. Vlivem toho byly slabě pancéřované vozy rozeznatelné podle světlejších skel, což se zadavateli nelíbilo a skla musela být zničena a vyrobena znovu, tentokrát musely sklárny zajistit namodralý nádech základních tabulí tak, aby po slepení vypadaly silné i slabé tabule stejně.\n\nTakto silná skla se pochopitelně nemohla ve dveřích stahovat více než o 5 cm, aby nebylo poznat, jak jsou silná – nemluvě o nemožnosti výroby jednoduchého stahovacího mechanismu pro sklo o hmotnosti až 80 kg. Proto bylo nutné zajistit hydraulické spouštění a do silně pancéřovaných vozů montovat klimatizaci – ta však vyplnila celý zavazadlový prostor a zavazadla se tak vozila v doprovodném slabě pancéřovaném voze bez klimatizace.\n\nPo dokončení stavby prvního funkčního vzorku zadavatel rozhodl, že vůz nesmí vypadat jako pancéřovaný, naopak že to musí být elegantní automobil pro běžné cestování. Proto byl první vzorek sešrotován a s vývojem se začalo téměř znovu, přičemž Medunův tvar karosérie upravili a finalizovali pracovníci vysokomýtské Karosy. Po stavbě prototypu se ještě zjistilo, že se tehdejší „první dámě“ Martě Gottwaldové špatně nastupuje a proto musel být hotový vůz velmi pracně prodloužen. V téže době měl stížnost tehdejší ministr vnitra Václav Nosek na tvrdá sedadla z Karosy a proto si poručili sedadla vycpávaná peřím. Poslední závažný problém měl tehdejší první tajemník KSČ Rudolf Slánský, že pro jeho těhotnou manželku je pérování příliš tvrdé a proto byla listová pera pětitunového vozu lehce zkrácena. V této podobě pak byly vyrobeny ostatní vozy Škoda VOS.\n\n\n"}
{"id": "397101", "url": "https://cs.wikipedia.org/wiki?curid=397101", "title": "Rosolina", "text": "Rosolina\n\nRosolina je italská obec a město v oblasti Benátsko v provincii Rovigo.\n\nRosolina se nachází v deltě řeky Pádu 40 km od Roviga, 65 km od Benátek a 55 km od Padovy.\n\nSousední obce: Chioggia (VE), Loreo, Porto Viro.\n\n\"Počet obyvatel\"\n\nEkonomika oblasti je založena především na zemědělství a v neposlední řadě také na turismu. Části obce Rosolina Mare, která leží u moře, a ostrov Albarella, navštěvují každoročně stovky turistů.\n"}
{"id": "397109", "url": "https://cs.wikipedia.org/wiki?curid=397109", "title": "Milan Volák", "text": "Milan Volák\n\nMilan Volák (* 25. října 1966) je český hokejista, někdejší kapitán Keramiky Plzeň, který svých šestnáct extraligových sezon spojil se západočeskou metropolí.\n\nPlzeňský rodák a odchovanec místního hokejového klubu dospělý hokej poprvé okusil na vojně v dresu VTJ Příbram (1985-87). Ve své době byl považován za nejlepšího hokejistu mimo reprezentaci. K jeho úspěchům patří například gól v prodloužení čtvrtfinále play-off se Spartou Praha (1991/92), který se ukázal jako velmi důležitý pro postup. V této sezóně získal se svým týmem stříbrnou medaili a skóroval celkem dvacetkrát. Tehdy hrál v první útočné formaci po boku Radka Kampfa a budoucí hvězdy NHL Martina Straky. Po úspěšné plzeňské stříbrné sezóně ale mužstvo ze západu Čech na skvělé výkony nenavázalo a na několik let upadlo hodnocení Milana Voláka, i vinou dvou vleklých zranění, do průměru. Další úspěch zažil na západě Čech až v sezoně 1999/00, kdy tým - opět pod vedením kouče Marka Sýkory - dosáhl na bronzovou příčku.\nBěhem svého extraligového působení se mu podařily tři zápasy, ve kterých vstřelil hattrick (dvakrát proti Vítkovicím a jednou proti Třinci - dokonce čtyři góly). V letech 95-97 vedl hokejovou Plzeň jako kapitán. Své působení v extraligové soutěži ukončil v sezóně 2002/03. Má za sebou 705 střetnutí v československé a posléze české nejvyšší soutěži s bilancí 184 branek a 202 asistencí.\n\nOd soutěžního ročníku 2003/04 působil necelé dvě sezony v 1. lize, kde hájil barvy Havířova a v závěru sezony 2004/05 pomohl druholigovému Prostějovu k postupu do první ligy a následně ukončil aktivní kariéru.\n\nV současné době působí jako mládežnický trenér ve své mateřské Plzni a předává své bohaté sportovní zkušenosti svým následovníkům.\n\n"}
{"id": "397110", "url": "https://cs.wikipedia.org/wiki?curid=397110", "title": "Řídicí vůz Bftn791 ČD", "text": "Řídicí vůz Bftn791 ČD\n\nŘídicí vůz řady Bftn (do 1. ledna 2009 řada 943, do 1. ledna 2001 původně řada Bhfnwr) je osobní řídicí vůz pro vratné soupravy tvořené motorovým vozem řady 843 a přípojným vozem řady Btn (původně řada 043). Byl vyroben v počtu 11 kusů v Moravskoslezské vagónce a. s. (nyní Škoda Vagonka) v letech 1996 a 1997.\n\nŘídicí vůz konstrukčně vychází z mechanické části motorového vozu řady 843. Vozová skříň je o něco nižší (na střeše motorového vozu se nacházejí navíc odporníky) a kratší, neboť byl původně zamýšlen jako částečná náhrada některých přípojných vozů. Vůz je lehké ocelové samonosné konstrukce, střecha a podlaha je vyrobena z nerezových plechů, vnější plášť vozu z uhlíkové oceli. Karoserie je uložena na dvou dvounápravových podvozcích.\n\nInteriér řídícího vozu je rozdělen na tři oddíly pro cestující, které jsou navzájem odděleny nástupními prostory (v jednom se nachází WC). Na jednom konci vozidla je umístěno stanoviště strojvedoucího, druhý konec je průchozí.\n\nŘada 943 se stala prvními řídicími vozy v historii Českých drah. Ani zaniklé ČSD řídicí vozy příliš neprovozovaly. Výjimkou byly kořistní vozy německého původu, které byly v provozu po druhé světové válce, prototypové soupravy dnešních elektrických jednotek řady 560, řídicí vozy na TREŽ a především elektrické jednotky jezdící na ozubnicové dráze Štrba – Štrbské Pleso.\n\nPrototyp řídicího vozu 943.001 byl vyroben v roce 1996, během tohoto roku byl také rozsáhle zkoušen, včetně souprav s motorovým vozem 843.001 a přípojným vozem 043.001. V následujícím roce byl vyrobeno dalších 10 vozů stejného typu, které byly tentýž rok zařazeny do provozu. V roce 1998 se začaly projevovat závady na jízdních plochách dvojkolí (stejně jako u řad 843 a 043) a všechny tři řady byly odstaveny. Po výměně dvojkolí za nová byly soupravy zprovozněny v roce 1999.\n\nV současnosti jsou řídicí vozy řady Bftn dislokovány v Olomouci, Plzni a Liberci, kde společně s motorovými vozy 843 a přípojnými vozy Btn jezdí jako osobní vlaky, spěšné vlaky i rychlíky.\n\n"}
{"id": "397113", "url": "https://cs.wikipedia.org/wiki?curid=397113", "title": "Bohuslav Blažej", "text": "Bohuslav Blažej\n\nBohuslav Blažej (31. března 1932 Havlíčkův Brod – 14. ledna 1989 Praha) byl český knižní grafik a typograf.\n\nV roce 1957 vystudoval Střední průmyslovou školu grafickou v Praze.\n\nVěnoval se zejména užité grafice, je autorem mnoha obálek knih, přebalů gramofonových desek. Tvořil grafickou úpravu časopisů.\n\n\n"}
{"id": "397114", "url": "https://cs.wikipedia.org/wiki?curid=397114", "title": "Sval spánkový", "text": "Sval spánkový\n\nSval spánkový, lat. \"musculus temporalis\", je jeden ze žvýkacích svalů. Jako ostatní žvýkací svaly je původem z 1. žaberního oblouku, proto tyto svaly mají i stejnou inervaci.\n\nSval je uložen ve spánkové jámě (\"fossa temporalis\"). Začátky svalu jsou upnuty na kost temenní, jeho okraje můžeme najít při mírně vyvýšené spodní kostěné liště \"linea temporalis inferior\". Sval pokračuje vějířovitě pod jařmovým obloukem směrem k výběžku dolní čelisti \"proc. coronoideus\", kde je upnut šlachou a po němž ještě sestupuje. Může mít i spojky např. se svalem týlním. Sval je pokryt vazivovou povázkou (fascií), která je připojena k mírně vyvýšené vrchní kostěné liště kosti týlní \"linea temporalis superior\".\n\nVětšina snopců spánkového svalu jde směrem k úponu šikmo. Sval může u každého z nás být různě vyvinutý a mít i variabilní rozsah ve všech směrech.\n\n\nProtože je sval derivátem 1. žaberního oblouku, je inervován V. hlavovým nervem, nervem trojklaným (\"n. trigeminus\"), konkrétně jeho \"nervi temporales profundi\" ze 3. větvě \"n. mandibularis\".\n\n"}
{"id": "397116", "url": "https://cs.wikipedia.org/wiki?curid=397116", "title": "Volej (tenis)", "text": "Volej (tenis)\n\nVolej v tenise představuje jeden ze základních úderů, v němž hráč zasahuje míč ještě před dopadem, přímo ze vzduchu. Obvykle je hrán v přední polovině dvorce, především u sítě.\n\nVoleje jsou hrány především na rychlejších površích (tráva, tvrdý povrch), kde mají vyšší účinnost. Systém servis-volej, kdy po podání hráč nabíhá na síť s volejem jako druhým úderem, je však v moderní éře tenisu opouštěn a preferována je hra ze základní čáry.\n\n\n\n\nZákladním cílem při hraní voleje je vytvořit nátlakovou hru na protihráče, zkrácením jeho reakční doby pro odehrání míče. Soupeř má méně času na přesun po dvorci, nevytváří si ideální tenisové postavení a hraje míč pod tlakem. Další výhodou je eliminace možnosti špatného odrazu z nerovného povrchu na travnatých površích. Postavení u sítě dovoluje hráči zahrát míč na soupeřovu polovinu pod ostřejším úhlem ven z dvorce či úspěšněji provést zkrácení hry. Při voleji je nutná dobrá koordinace oka a ruky v kombinaci s rychlými reflexy. Kratší reakční doba je také nevýhodou pro útočícího hráče, který je u sítě. Zpravidla nepokryje celou šíři dvorce, čímž je ohrožen prohozy jak v podélném, tak i křižném směru, stejně jako loby.\nOsa obou ramen směřuje k síti, nohy jsou pokrčené v kolenou, těžiště těla snížené, protilehlá noha než na jaké straně je hrán míč nakročená dopředu směrem k síti (u praváka při forhendovém voleji levá noha), míč je hrán bez či s krátkým nápřahem a úder je dokončen protáhnutím do základního postavení.\n\n V otevřené éře jsou řazeni mezi nejlepší tenisty hrající voleje John McEnroe, Pete Sampras, Stefan Edberg, Roger Federer či Patrick Rafter. Mezi ženami pak Martina Navrátilová či Jana Novotná.\n\n\"Někteří tenisté s výbornou volejovou technikou:\"\n\n\n"}
{"id": "397117", "url": "https://cs.wikipedia.org/wiki?curid=397117", "title": "Vůz Btn753 ČD", "text": "Vůz Btn753 ČD\n\nPřípojný vůz Btn (do 1. ledna řada 043, od 1. ledna 2001 pak Btn, původně písmenným označením Bhfn) byl vyráběn pro České dráhy Moravskoslezskou vagónkou (nyní Škoda Vagonka) v letech 1995–1997. Je primárně určen do souprav s motorovým vozem řady 843 a případně i řídicím vozem řady Bftn.\n\nKonstrukčně je přípojný vůz řady Btn shodný s řídicím vozem řady Bftn, který vznikl odvozením právě z přípojného vozu. Ten zase vychází z konstrukce motorového vozu řady 843, je však nižší a kratší. Vůz je lehké ocelové samonosné konstrukce, střecha a podlaha je vyrobena z nerezových plechů, vnější plášť vozu z uhlíkové oceli. Karoserie je uložena na dvou dvounápravových podvozcích. Interiér vozu je rozdělen do tří oddílů pro cestující, které jsou navzájem odděleny nástupními prostory. Obě čela vozu jsou průchozí.\n\nPřípojné vozy řady Btn byly vyvinuty společně s motorovými vozy řady 843. Dva prototypy byly vyrobeny v roce 1995 společně s jedním motorovým vozem, prototyp řídicího vozu vznikl o rok později. Sériová výroba přípojného vozu probíhala v letech 1996 a 1997, kdy bylo ČD dodáno dalších 30 kusů. Původní plány se zmiňovaly i o provozu s motorovými vozy řad 842 a 854. Kvůli nízkému počtu vyrobených vozů ale řada Btn prakticky jezdí pouze s vozy řady 843.\n\nV současnosti jsou přípojné vozy řady Btn dislokovány v Liberci a Olomouci, kde s motorovými vozy řady 843 a případně i řídicími vozy řady Bftn tvoří soupravy (ve druhém případě i vratné), jež jsou provozovány nejen jako osobní vlaky a spěšné vlaky, ale i jako rychlíky.\n\n"}
{"id": "397120", "url": "https://cs.wikipedia.org/wiki?curid=397120", "title": "Mafstory", "text": "Mafstory\n\nMafstory je slovenský televizní seriál stanice TV JOJ popisující život slovenské „mafiánské rodiny“. Námětem seriálu bylo divadelní představení divadla GUnaGU \"English is Easy, Csaba is Dead\".\n\nV průběhu pěti řad seriálu byli v některých rolích vyměněni jejich představitelé.\n\n\nV Mafstory se objevily v epizodních rolích i některé slovenské celebrity, například Juraj Bača, Otto Weiter, Karol Čálik jako \"Gregor\", kapela Desmod a mnoho dalších.\n\nV městečku Veľký Meder (čti \"Meděr\"), na Slovensku žije rodinka Molnárových. Rudy, šéf celého klanu, potřebuje nového účetního. Sháněním pověří Banána, ten zveřejní inzerát v novinách. Přihlásí se Milanko, bývalý učitel na Obchodní akademii a profesionální účetní. Všem, mimo Banána, se ihned zalíbil a vzali jej mezi sebe. Banánovi se znelíbil protože se Milanko až příliš zalíbil Pipině.\nKdyž už měl Rudy účetního, mohla jeho firma růst. Založili proto nadaci „Oheň ako dar“, která měla krýt aktivity s vybíráním výpalného.\n\nTakto plyne čas a rodinka řeší „běžné problémy mafiánského života“, najednou však přijde zpráva, že z vězení po deseti letech propustili bývalého bosse Aliho Krasňanského. Ten si samozřejmě nárokuje zpět své teritorium, které mu Rudy po jeho uvěznění přebral.\nAlimu se to nakonec podaří a Rudyho vyžene z rodiny. Rudy prodá své pozemky na Ukrajině, a za získané peníze si kupuje dům v Argentině (jeho sousedy jsou Elvis Presley a Adolf Hitler). Pipina jde na plastiku, která nabourá rodinný rozpočet, ale nadmíru se podaří. Opouští Banána a stává se Aliho přítelkyní.\n\nPod Aliho vedením firma nadále roste, do svého portfolia přibírá nemocnici, v níž je primářem Béla. Ali se pouští i do nových druhů trestné činnosti, podvodů a machinací, jako například koupě hokejového klubu, zničení ropných rezerv a následný krach Slovnaftu s cílem koupit jej co nejlevněji. Dalším projektem je plán výstavby mrakodrapu \"Big Meder Tower III\" ve Velkém Mederi, celní podvody, únos lodi s bulharskou zásilkou „kokainu“ (pod označením \"koks\" se však skrývalo opravdu fosilní palivo). Díky Aliho podplácení vystudovala například i Pipina vysokou školu ekonomickou. Ali má také plán jak se stát slovenským prezidentem a aby měl první dámu, rozhodne se s Pipinou oženit.\nMafstory se během své existence dočkalo čtyř speciálních epizod. Jde v podstatě o sestřihy toho nejlepšího z předešlých epizod vhodně doplněné o komentáře Banána, respektive tety Márgit. Silvestrovské Mafstory bylo částí filmu, který tvořilo společnně se Silvestrovskými Profesionály (seriál, kde hraje Peter Batthyany náčelníka policejní stanice). Šlo o smíchání postav z obou seriálů do jednoho příběhu.\n\nPrvým spin-offem Mafstory byla krátká minirelace (vysílaná před premiérovou částí Mafstory) \"Banán radí\", v relaci radil Banán lidem s problémy běžného života poněkud netradičním způsobem. Jestli šlo o e-maily od skutečných diváků nebo jen výsledek práce scenáristy seriálu není známo. Za další spin-off Mafstory se dá považovat nový seriál TV JOJ, \"Profesionáli\". Na tvorbě seriálu sa podílí stejný tým a i styl humoru je velmi podobný, i když se zde vyskytuje o poznání méně vulgarismů.\n\nSeriál byl natočen v deseti sériích s různými počty dílů mezi 15 a 21. Navíc byly natočeny 4 speciální díly.\n\n"}
{"id": "397121", "url": "https://cs.wikipedia.org/wiki?curid=397121", "title": "Srpice", "text": "Srpice\n\nSrpice (\"Mecoptera\") je skupina středního až drobného hmyzu se dvěma páry blanitých křídel (mohou chybět – \"Boreidae\"), kousacím ústním ústrojím na rypákovité hlavě a dlouhými nitkovitými tykadly. Samci u nás běžného rodu \"Panorpa\" mají na zadečku charakteristické přichytávací klíšťkovité gonopody. Na světě žije asi 550 druhů, z našeho území je udáván výskyt devíti druhů. Nejstarší nálezy fosilních srpic pocházejí již ze spodního permu.\n\nSrpice mají rypákovitě prodlouženou hlavu s kousacím ústním ústrojím, dvě velké složené oči a většinou tři jednoduchá očka. Tykadla jsou dlouhá, mnohočlánková a nitkovitá. Hruď je srostlá ze tří článků. Nohy jsou dlouhé, kráčivé, s pětičlánkovými chodidly a výraznými drápky. Komárovci mají zadní nohy lapací. Dva páry blanitých, dlouhých, úzkých křídel s tmavými až žlutavými skvrnami, někdy tvořícími pásky; u některých druhů jsou křídla jednobarevně žlutohnědá. Zadeček je desetičlánkový, u samečků s klíšťkovitými gonopody. Kladélko není vyvinuto.\n\nVajíčka kladou srpice většinou do mechu a půdy. Larvy housenicovitého tvaru se kuklí na zemi. Dospělci poletují přes den od května do září ve stinných křovinách kolem vody, nejčastěji v lesích. Sněžnice (\"Boreus\") se vyskytují od října do března na sněhu a vlhkém mechu v lesích. Dospělé srpice se živí mrtvým i živým hmyzem.\n\n\n\n"}
{"id": "397133", "url": "https://cs.wikipedia.org/wiki?curid=397133", "title": "Jodofor", "text": "Jodofor\n\nJodofor je přípravek obsahující jod v komplexu s rozpouštěcím činidlem, například tenzidem nebo povidonem (v tomto případě jde o jodovaný povidon). Výsledkem je ve vodě rozpustná látka, která v roztoku uvolňuje volný jod. Jodofory se připravují směšování jodu s rozpouštěcím činidlem; proces lze urychlit zahříváním.\n\nZředěný jodofor se často používá při domácím vaření piva a domácí výrobě vína k sanitaci zařízení a láhví. Výhodou oproti jiným sanitizérům je, že pokud se použije ve správném poměru, přechází z roztoku přímo do plynné fáze a nezanechává žádný zbytek. Na plastových částech, se kterými se dostane do kontaktu, může zanechat nehezké oranžovohnědé zbarvení.\n\nJodofor je k dispozici v různých koncentracích a před použitím se dále ředí vodou. Vhodné ředění bývá napsáno na obalu přípravku, většinou je 1:1 000 nebo 1:100. Zařízení, které má být sanitováno, by se mělo nejprve důkladně vyčistit a po aplikaci roztoku tento nechat působit nejméně 2 minuty.\n\n"}
{"id": "397134", "url": "https://cs.wikipedia.org/wiki?curid=397134", "title": "PFK Bunjodkor", "text": "PFK Bunjodkor\n\nPFK Bunjodkor \"(příp. FC Bunyodkor)\" (uzbecky: Бунёдкор; rusky: Бунёдкор) je uzbecký fotbalový klub z Taškentu založený v roce 2005 pod názvem PFK Kuruviči. Ke změně názvu došlo v srpnu 2008. V roce 2007 se klub umístil v uzbecké první lize na druhém místě, díky čemuž se kvalifikoval do Ligy mistrů AFC 2008, kde se probojoval až do semifinále. Ve stejném roce se stal klub uzbeckým mistrem.\n\nDo povědomí fotbalových fanoušků se klub dostal zejména pokusem angažovat kamerunskou hvězdu katalánského velkoklubu FC Barcelona - Samuela Eto'oa. Přestože Eto'o nakonec do klubu nepřestoupil, podařilo se vedení zajistit náhradu v podobě bývalé brazilské hvězdy Rivalda, který do klubu přestoupil 25. srpna 2008 z AEK Athény a rovněž brazilského trenéra Zica.\n\n\n"}
{"id": "397136", "url": "https://cs.wikipedia.org/wiki?curid=397136", "title": "Seznam písní Jiřího Zmožka", "text": "Seznam písní Jiřího Zmožka\n\nToto je seznam písní, které nazpíval nebo k nim složil hudbu a nebo napsal text Jiří Zmožek.\n\npoz. - píseň - interpret, duet - (autor hudby / autor textu) - rok\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "397137", "url": "https://cs.wikipedia.org/wiki?curid=397137", "title": "Vokalizace", "text": "Vokalizace\n\nVokalizace (z lat. \"vox\", gen. \"vocis\" hlas) má více významů:\n\n\n\n\n"}
{"id": "397138", "url": "https://cs.wikipedia.org/wiki?curid=397138", "title": "Diskografie Jiřího Zmožka", "text": "Diskografie Jiřího Zmožka\n\nToto je diskografie hudebního skladatele Jiřího Zmožka.\n\nKromě alb, která obsahují hudbu Jiřího Zmožka, vyšla i tato alba:\n\n\"** sólo zpěv: Hana Zagorová, Helena Vondráčková, Jiří Zmožek, Iveta Bartošová, Zdeněk Rytíř, Eva Hurychová, Michal David, Stanislav Hložek, Karel Vágner, Petr Kotvald, Petra Janů, Dalibor Janda, Lenka Filipová, Michal Tučný, Karel Zich, Pavel Horňák, Václav Neckář, Jan Neckář, Jiří Korn, Darinka Rolincová, Lešek Semelka\n\n\n\nLiverpool versus Torino/Bude mi dvacet je singl Jiřího Zmožka a Marcela Zmožka z roku 1985, který vyšel na gramofonový desce.\n\nDalší informace:\n\nNejhezčí dárek je singl Jiřího Zmožka z roku 1985, který vyšel na gramofonové desce. Nazpívalo ho 50 zpěváků. (některé zdroje uvádějí taky nesprávný údaj 45 zpěváků).\n\nDalší informace\n\n\n\"Nahoru\"\n\nMys dobrých nadějí je výběrové album Jiřího Zmožka, které vyšlo v roce 1985 na LP.\n\n\n\n\"Nahoru\"\n\n Nejhezčí dárek je výběrové album, které vyšlo v roce 1986 na LP.\n\n\n\n\"Nahoru\"\n\nKousek cesty s tebou je výběrové album Jiřího Zmožka, které vyšlo v roce 1987 na LP.\n\n\n\n\"Nahoru\"\n\nŠel jsem světem - Písničky pro herce je výběrové album Jiřího Zmožka, které vyšlo v roce 1988 na LP. Deska vyšla ve vydavatelství \"Carmen\" a tá istá deska vyšla taky v Supraphonu.\n\n\n\"Nahoru\"\n\nMalovaný večírek je výběrové album, které vyšlo v roce 1989 na LP.\n\n\n\n\n\"Nahoru\"\n\n Už mi, lásko, není dvacet let je studiové album Jiřího Zmožka, které vyšlo v roce 1990 na LP a MC.\n\n\n\"Nahoru\"\n\n ... A roky jdou je studiové album Jiřího Zmožka.\n\n\n\"Nahoru\"\n\n\" Největší hity - Už mi lásko není 20 let \"' je výběrové album Jiřího Zmožka, které vyšlo v roce 2007 na 2CD. Vydal ho Popron Muisc.\n\n\n\n\n\"Nahoru\"\n\n\n"}
{"id": "397141", "url": "https://cs.wikipedia.org/wiki?curid=397141", "title": "Čeng Ťie", "text": "Čeng Ťie\n\nČeng Ťie čínsky: 郑洁, pinyin Zheng Jie (* 5. července 1983, Čcheng-tu, S’-čchuan, Čína) je současná čínská profesionální tenistka. Ve své dosavadní kariéře vyhrála 3 turnaje WTA ve dvouhře a 12 turnajů ve čtyřhře.\n\nŤie Čengová se zúčastnila 23 zápasů ve Fed Cupu za tým Číny s bilancí 15-7 ve dvouhře a 5-2 ve čtyřhře.\n\n\n"}
{"id": "397143", "url": "https://cs.wikipedia.org/wiki?curid=397143", "title": "Operace Bruntál", "text": "Operace Bruntál\n\nOperace Bruntál ( ) je německé kódové jméno pro cvičný výsadek německých jednotek u linie československého opevnění u obce Košetice u Bruntálu.\n\nNěmecké velení, které plánovalo útok na Československo (viz plán Grün), se domnívalo, že v prostoru u Košetic na Bruntálsku odhalilo v připravovaném opevnění slabinu. V případě války by zde vedl generál Gerd von Rundstedt jednotky 2. německé armády. Avšak po odstoupení Sudet se německé velení rozhodlo operaci provést alespoň cvičně. A tak 7. října 1938 provedla 7. výsadková divize s vojsky luftwaffe seskok přibližně 1000 vojáků. Celá operace byla bez součinnosti pozemních vojsk.\n\nJednotky zaujaly pozice a začaly s úpravami přistávacích ploch. U některých těchto ploch se však ukázalo, že nejsou způsobilé pro přistávání dopravních letadel, na zemi vznikl zmatek v koordinaci vyloženého materiálu. Některé dopravní stroje se musely po dlouhém čekání ve vzduchu vracet na základnu bez vyložení. Během několika hodin bylo na přistávacích místech vyloženo dalších 2000 vojáků letecké pěchoty.\n\nPřes zdržení musel útok na vlastní linii opevnění začít až druhého dne, 8. října, ráno, což by v bojové akci způsobilo ztrátu momentu překvapení. Zde nastaly další problémy, které se týkaly neočekávaně odolných střílen řopíků, umělé zadýmení by v bojovém poli nic neřešilo, překážky, a palebné vějíře, které nebyly odhaleny. Po ukončení Wilhelm Canaris zhodnotil operaci takto: „Za války by se nebyla tato akce podařila. Bylo to divadlo.“\n\n"}
{"id": "397145", "url": "https://cs.wikipedia.org/wiki?curid=397145", "title": "Jefferson City", "text": "Jefferson City\n\nJefferson City je hlavní město amerického státu Missouri a zároveň okresní město Cole County. Bylo pojmenováno po Thomasovi Jeffersonovi, třetím prezidentu Spojených států amerických. Je orientováno na jižní straně řeky Missouri, blízko geografickému středu státu.\n\nMěsto zabírá celkovou plochu 73,2 km², z toho 70,6 km² je pevnina a 2,6 km² (3,61 %) voda.\n\nKdyž bylo v roce 1812 vymezeno teritorium Missouri, sídlem vlády bylo město St. Louis. Jako hlavní město sloužilo Saint Charles. Jefferson City bylo prohlášeno novým hlavním městem roku 1821.\n\nPodle sčítání lidu z roku 2010 zde žilo 43 079 obyvatel. Podle sčítání lidu z roku 2000 sídlilo v Jefferson City 39 636 lidí, 15 794 domácností a 9 207 rodin. Hustota zalidnění byla 561,6 km².\n\n\nObyvatelé hispánského nebo latinskoamerického původu, bez ohledu na rasu, tvořili 2,6% populace.\n\n\n Münchberg, Bavorsko, Německo, 2004\n\n"}
{"id": "397148", "url": "https://cs.wikipedia.org/wiki?curid=397148", "title": "Jefferson", "text": "Jefferson\n\nJefferson může být: \n\n\n\n"}
{"id": "397150", "url": "https://cs.wikipedia.org/wiki?curid=397150", "title": "Bergmanovský herec", "text": "Bergmanovský herec\n\nPojem bergmanovští herci se užívá pro označení poměrně přesně vymezené neformální skupiny skandinávských herců, kteří po významnou část své kariéry spolupracovali se známým divadelním a filmovým režisérem Ingmarem Bergmanem. Vzhledem k jeho postaven v dějinách světové kinematografie představují bergmanovští herci v podstatě elitu dvou silných generací skandinávských herců. Pro soudržnost skupiny byl rozhodující Bergmanův personální konzervatismus.\n\nVzhledem k zaměření vrcholných Bergmanových děl prosnuli bergmanovští herci především schopností věrně vyjadřovat intenzivní, složité emoce. Označení „bergmanovský“ se proto často vztahuje k existenciálním tématům.\n\nLiv Ullmann a Max von Sydow jsou světově nejznámější bergmanovští herci. Americká herečka norského původu Liv Ullmann se během intenzivní spolupráce v šedesátých let s Bergmanem sblížila i po osobní stránce. Osobní problémy později narušily jejich profesionální vztahy a Ullmann se postupně orientovala na mezinárodní projekty. Přesto spolupráce nadále pokračovala (Liv Ullmann). Ullmann hrála i v posledním Bergmanově filmu Saraband z roku 2003.\n\nPrvní významnou Sydowovou rolí byla hlavní postava křižáka Blocka v Bergmanově Sedmé pečeti. Později s Bergmanem úspěšně spolupracoval a slavil úspěch i v mnoha různých populárních (například role exorcisty ve Vymítači ďábla, role v Barbaru Conanovi či v Minority report) ale i úzkoprofilových filmech (Evropa od Triera) jiných režisérů.\n\nDalší bergmanovští herci jsou například Ingrid Thulin, Gunnar Björnstrand, Erland Josephson, Allan Edwall, Harriet Andersson, Bibi Andersson. Bergman dále trvale spolupracoval s vynikajícím kameramanem Svenem Nykvistem (známým jako „malíř světla“), se kterým natočil více než dvacet snímků.\n\nI v době normalizace byly u nás Bergmanovy filmy promítány. Avšak dojmy určité části publika negativně ovlivňovala různá předchozí očekávání, která neodpovídala zaměření filmů.\n\nPřesto jsou v Česku bergmanovští herci obecně vysoce hodnoceni.\n\nBěhem své profesionální dráhy se Bermgan vyprofiloval od známého divadelního k známému filmovému režiséru a od nenáročných témat počátku padesátých let (například komediálně romantické Úsměvy letní noci) k náročným psychologickým dramatům. Úzká spolupráce s konkrétními herci a spoléhání se na několik známých lokací (viz například heslo Fårö) přinášelo především následující výhody.\n\n\nPřes rozdílnost námětů se Bergmanův výraz během šedesátých a sedmdesátých let ustálil a i přes vysokou uměleckou hodnotou produkce již Bergman nepřicházel s radikálně novými koncepcemi.\n\nV roce 1977 se pokusil překonat některé své stereotypy v \"Hadích vejcích\", které byly vůbec nejdražším a nejvýpravnějším Bergmanovým filmem. V následujících desetiletích došlo, i přes dílčí úspěchy (například Fanny a Alexandr), k utlumení množství režisérské práce stárnoucího Bergmana.\n\nProminentní sovětský režisér Andrej Tarkovskij, žánrově blízký Bergmanovi, se po emigraci potýkal s problémy financovat svou tvorbu. Tarkovský směřoval svou \"Obětí\" z roku 1986 k navázání na Bergmanův model; angažoval bergmanovské herce (především Allana Edwalla) a využil pobřežních scenérií ostrova Fårö. Oběť se setkala s pozitivním mezinárodním ohlasem, ale nadějnou spolupráci ukončila náhlá Tarkovského smrt.\n"}
{"id": "397151", "url": "https://cs.wikipedia.org/wiki?curid=397151", "title": "2. dynastie", "text": "2. dynastie\n\n'2. dynastie je druhá ze dvou staroegyptských královských dynastií řazených egyptology do historického období označovaného jako Archaická doba. Vládla přibližně v letech 2730–2590 př.Kr, která plynule přešla do období vlády 3. dynastie a označované jako Staré říše.\n\nEgypt od konce 1. dynastie a úmrtí posledního faraona Qaa, až do nástupu Netjeri-chet Djosera v 3.dynastii, se v historii jeví v mlhavých konturách. Poznatky o historii 2. dynastie jsou roztroušené a jejich vzájemné ucelené propojení je předmětem diskusí egyptologů. Identita prvních tří panovníků a jejich chronologické pořadí jsou nesporné, jak dokládají záznamy ze sbírek Egyptského muzea. U dalších uváděných jsou indicie problematické, zatím co u posledního faraona Khasekhemwye nejsou vážnější pochybnosti, včetně popisu jeho pohřebního komplexu a jeho hrobky. Střední období v chronologické genesi 2. dynastie je přisuzováno vnitřním rozporům mezi panovníky ovládajícím jih a sever Egypta. Král Peribsen v Horním Egyptu dával přednost kultu boha Sutecha, poslední král Khasekhemwye je spojován s Hierakonpolisem a kultem bohyně Nechbet. K sjednocení a vytvoření centrální vládní struktury došlo až za vlády faraona Khasekhemwye, který ovládl Horní Egypt a vytvořil předpoklady pro zrod silného a prosperujícího státu, včetně nástupu 3. dynastie stavitelů pyramid, přičemž se považuje za otce faraona Netjeri-chet Djosera<br> Centralizovaný stát nebyl jen aktem vůle konkrétního panovníka ale souhrnu faktorů jako jsou, specializace řemeslných prací, dálkový obchod mimo teritorium Egypta, vnitřní ekonomické struktury, výstavba sídlišť, sociální rozvrstvení, potřeba byrokratických struktur řízení, které se rozvíjely nejdříve v lokálních dimenzích, před vytvořením jednotného státu. 2.dynastie tedy představuje významné období rozvoje egyptské civilizace, kdy se po dobu ~140 roků udržela kontinuita historického vývoje od 1. dynastie, přestože se dosud nepodařilo vytvořit její ucelený popis. Její trvání se souhrnně uvádí v rozmezí roků 2730–2590 Př. Kr.\nBárta \nuvádí 7 králů, kteří jsou identifikováni s archeologickými nálezy a dostatečně chronologicky zařazeni.\nZ historie a archeologických výzkumů jsou, ve spojení s 2.dynastií, známá dvě pohřebiště, v Umm e-l Qaab poblíž Abydosu a na severní Sakáře, kde byla identifikována hrobka prvního krále Hetepsechemueje v těsném sousedství hrobky faraona Unase poledního.faraona 5. dynastie. Podrobněji nebyla prozkoumána, pouze je známa její otevřená galerie. Je značně rozsáhlá, na délku asi 120 m a 40 m široká z více jak 40 komorami<br> Nástupnictví Hetepsechemueje po faraonovi Qaa z 1. dynastie bylo patrně legitimizováno jeho účastí na pohřebních a zádušních rituálech, jak naznačují jeho pečetě na ostění obětní komory. Hrobka faraona Ninetjera byla identifikována na Sakáře, vzdálená asi 130 m od hrobky Hetepsechemueje. Hrobka Peribsena, který vládl pouze v Horním Egyptě, byl odkryta v královské nekropoli v Abydosu, kde také byla nalezena jeho pohřební stéla. Poměrně bohatší informace byly získány z hrobky, která byla vybavena působivými malbami a vlastně předjímala architekturou a vnitřní substrukturou a designu pro následnou dobu stavitelů pyramid.\n\n\n"}
{"id": "397156", "url": "https://cs.wikipedia.org/wiki?curid=397156", "title": "28. dynastie", "text": "28. dynastie\n\n28. dynastie byla jedna ze staroegyptských královských dynastií řazených egyptology do historického období označovaného jako Pozdní doba. Jedním z kritérií Manehtova uspořádání králů do dynastií bylo sídelní město. Proto je 28. dynastie tvořena jediným panovníkem Amenardisem vládnoucím ze Sau; před ním vládla cizí dynastie perská, po něm bylo sídlo vlády 29. dynastie přeneseno do Džedetu. Vládla v letech 404–399 př. n. l.\n\n"}
{"id": "397160", "url": "https://cs.wikipedia.org/wiki?curid=397160", "title": "USS Louisville (CA-28)", "text": "USS Louisville (CA-28)\n\nUSS Louisville byl těžký křižník amerického námořnictva třídy \"Northampton\". Byl postaven v loděnici Puget Sound Navy Yard v Bremertonu ve státu Washington. \n\nZa druhé světové války křižník operoval v Pacifiku. Například se účastnil bitvy u Leyte či dobytí Okinawy. Křižník v pořádku přečkal válečné operace a v roce 1946 byl vyřazen z aktivní služby. V roce 1959 byl sešrotován.\n\n"}
{"id": "397162", "url": "https://cs.wikipedia.org/wiki?curid=397162", "title": "Škoda MOŽ-2", "text": "Škoda MOŽ-2\n\nŠkoda MOŽ-2 (typ 972) byl prototyp obojživelného vozidla s pohonem všech čtyř kol. Automobil byl navržen v roce 1951. Pohonnou jednotkou byl řadový čtyřválec chlazený vodou s objemem 1221 cm³ o výkonu 45 koní (33 kW). Některá vozidla měla větší motor o objemu 1491 cm³ s výkonem 52 koní (38 kW). Prototyp se nikdy nedostal do sériové výroby.\n"}
