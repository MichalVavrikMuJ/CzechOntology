{"id": "483449", "url": "https://cs.wikipedia.org/wiki?curid=483449", "title": "Karmej Cur", "text": "Karmej Cur\n\nKarmej Cur ( כַּרְמֵי צוּר, doslova „\"Skalnaté vinice\"“, podle nedaleké biblické lokality Bejt Cur, v oficiálním přepisu do angličtiny Karme Zur, přepisováno též Karmei Tzur) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 950 metrů v centrální části Judska a Judských hor. Leží cca 10 kilometrů severně od Hebronu, cca 22 kilometrů jihozápadně od historického jádra Jeruzalému a cca 60 kilometrů jihovýchodně od centra Tel Avivu. Karmej Cur je na dopravní síť Západního břehu Jordánu napojen pomocí silnice číslo 60 - hlavní severojižní tepny Judska.\n\nJe situován na okraji bloku izraelských sídel zvaného Guš Ecion, který je tvořen hustou sítí izraelských vesnic a měst. Nachází se ale na jeho jižní periferii a od ostatních, územně souvislých izraelských sídel je na severní straně oddělen nedalekým palestinským městem Bajt Ummar.\n\nKarmej Cur byl založen v roce 1984. Leží jižně od oblasti historického bloku Guš Ecion, který má tradici moderního židovského osídlení ještě z doby před vznikem současného státu Izrael. Samotná osada v této lokalitě ale vznikla až po dobytí Západního břehu Jordánu izraelskou armádou, tedy po roce 1967.\n\n21. září 1982 rozhodla izraelská vláda, že v této lokalitě založí novou osadu, nazývanou pracovně Kochva (Kokhva) nebo Teko'a Gimel (Teqo'a Gimel) či Iruvin. Vesnice měla mít výhledovou kapacitu 250 rodin. V 1. fázi se zde mělo usadit 50 rodin. O zřízení osady projevili zájem studenti z ješivy \"Ješivat Mount Zion\". V této přípravné fázi ale ještě nebylo určeno definitivní místo pro zbudování osady. K tomu došlo až v roce 1984, kdy vláda v rezoluci z 10. června 1984 oznamuje souřadnice pro zřízení plánované osady. Územní plán předpokládal výhledovou kapacitu 139 bytových jednotek, které byly dosud takřka plně realizovány.\n\nK faktickému založení osady došlo v prosinci 1985. V obci funguje předškolní péče pro děti, obchod se smíšeným zbožím, zdravotní středisko a ješiva. Do obce zajíždí autobusová linka společnosti Egged číslo 160 z Jeruzalému.\n\nV roce 2001 byla jihozápadně od stávající osady založena izolovaná skupina domů zvaná Cur Šalem (Tzur Shalem, צור שלם). Podle pozdější vládní zprávy z doby okolo roku 2006 sestávala zástavba v Cur Šalem z 30 mobilních karavanů a žilo zde třináct rodin a dvě jednotlivé osoby. Zpráva organizace Peace Now z roku 2007 uvádí v Cur Šalem 54 stálých obyvatel.\n\nPočátkem 21. století nebyl Karmej Cur na rozdíl od ostatních obcí v oblasti Guš Ecion zahrnut do projektu bezpečnostní bariéry, která má probíhat severně odtud. Podle stavu k roku 2008 sice tato bariéra ještě nebyla v tomto úseku postavena, ale její trasa již je definitivně stanovena.\n\n1. února 2001 během druhé intifády byl nedaleko od obce zastřelen ve svém automobilu palestinskými útočníky místní obyvatel Šmuel Gillis. 8. června 2002 pronikli teroristé přímo do osady a zabili dva mladé manžele včetně těhotné ženy. K útoku se přihlásilo hnutí Hamas.\n\nObyvatelstvo Karmej Cur je v databázi rady Ješa popisováno jako nábožensky založené. Velkou část obyvatel tvoří takzvaní ba'alej tšuva (בעלי תשובה), tedy nově religiózní Židé. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1011 lidí. Během roku 2014 populace stoupla o 3,7 %.\n\n\n"}
{"id": "483452", "url": "https://cs.wikipedia.org/wiki?curid=483452", "title": "Vrsar", "text": "Vrsar\n\nVrsar () je menší přístav a město v západním Chorvatsku asi 10 km jižně od Poreče. Nachází se na západním pobřeží poloostrova Istrie a žije zde 1 871 obyvatel (odhad z roku 2007).\n\nMěsto je oblíbeným turistickým cílem, a to především díky své výhodné poloze na pobřeží Jaderského moře a příznivému středomořskému klimatu. Některé turistické kempy v blízkosti města jsou zaměřeny na naturistickou rekreaci. Vrsar si oblíbil i Giacomo Casanova.\n\nDominantou historické části je bývalá rezidence porečského biskupa – kaštel Vergolini, který leží na kopci nad mořem. Pobřeží je velmi členité, je zde mnoho ostrůvků. Pláže jsou skalnaté, ale upravené s prostory na slunění a vstupy do vody. V blízkosti Vrsaru leží město Poreč, Rovinj a Limský kanál (Limský fjord).\n\n"}
{"id": "483457", "url": "https://cs.wikipedia.org/wiki?curid=483457", "title": "Náměstí Bratří Synků", "text": "Náměstí Bratří Synků\n\nNáměstí Bratří Synků je veřejné prostranství, které se nachází v Praze v centrální části Nuslí v městské části Praha 4. Náměstí je mírně svažité ve směru od jihu k severu (svah Nuselského údolí) a má obdélníkový tvar blízký čtverci s parkovou úpravou.\n\nNáměstí se původně jmenovalo Metodějovo, později také neslo název Riegrovo (což dodnes dokládá busta Františka Ladislava Riegra na jednom ze zdejších rohových domů s kupolí a věžičkou – lékárně dr. Maxe, Nusle čp. 363). Od 50. let je náměstí pojmenováno po českých komunistických novinářích a politicích, bratrech Ottu Synkovi a Viktorovi Synkovi, kteří byli popraveni nacisty během německé okupace českých zemí v době 2. světové války.\n\nPo listopadu 1989 byla uspořádána anketa na nový název náměstí; vítězný návrh však nemohl být realizován, neboť se jednalo o žijící osobnost (Václav Havel).\n\nDříve jezdily náměstím úhlopříčně pouze tramvaje a okolo byl park a tržiště, automobily až do roku 1960, kdy bylo tržiště zrušeno, objížděly téměř čtvercové náměstí po jeho obvodu. Lípa republiky z roku 1918 za novinovým stánkem byla nově vysazena v říjnu 1945, když původní byla v roce 1940 podříznuta na rozkaz německých okupantů). Nově vysazená lípa zde stojí doposud, avšak při rekonstrukci ulice úhlopříčně protínající náměstí v roce 1960 nenávratně zmizely oba pamětní kameny u lípy zasazené do země, též připomínající návštěvu prezidenta Masaryka v Nuslích, ještě před jejich připojením k Praze. Na přechodech pro chodce v Sezimově ulici a u vyústění ulice Boleslavovy do náměstí, jsou dodnes patrné praskliny, způsobené pásy tanků okupační sovětské armády 21. srpna 1968, jejichž bílé desky byly tehdy zcela nové (po roce 2000 byla púvodní dlažba v těchto místech nahrazena asfaltovým povrchem a keramické dlaždice přechodu nahrazeny \"nastříkanou\" zebrou). V tyto dny došlo i k přerušení tramvajové i autobusové městské hromadné dopravy jak Nuselským údolím, tak i k Nuselským schodům.\n\nNejvýznamnějším stavebním objektem je zde novorenesanční budova Nuselského národního domu (Nuselská č. 1, Nusle čp. 2) ze druhé poloviny 19. století, s bustou Havlíčkovou nad znakem Českého království, sochami Přemysla, Libuše a Sv. Václava v průčelí (nyní sídlo České spořitelny) a dále pětipatrový secesní dům U Rousků s železářským obchodem a malbami podle návrhu Mikoláše Alše (Nusle čp. 472, má šest obrazů kolem dvoupatrového arkýře na vnější fasádě a sluneční hodiny s freskami jsou ve dvoře domu obrácené směrem na jih k Nuselské radnici).\n\nZajímavá je rovněž pseudobarokní replika (Nusle čp. 1) průčelní budovy zbořeného Nuselského zámku s obrazem Panny Marie z roku 1901, stojící na východní straně náměstí nedaleko ústí ulice Na Zámecké. Tato ulice připomínající již názvem, že tady stál od 17. století barokní zámek (postaven Sezimou z Vrtby kolem roku 1640), obsahuje téměř výhradně secesní domy čtyř až šestipodlažní, zbudované na přelomu 19. a 20. století v zahradách již zbořeného Nuselského zámku. Tři domy mají pěkné dvoupatrové arkýře. Z nich architektonicky vyniká dlouho neopravený čtyřpodlažní dům Na Zámecké č. 4 (Nusle č.p. 408), se dvěma obojživelníky ve štukovém domovním znamení. Tento dům je v průčelí datován l.p. 1905. V březnu 2017 započala rekonstrukce fasád tohoto bloku domů.\n\nVětšina domů na náměstí je rovněž jednoduše secesních z nichž nejnovější šestipodlažní, datovaný ve štítě rokem 1919, rovněž s vícepatrovými arkýři, stojí na nároží se Sezimovou ulicí, vedoucí z náměstí vzhůru k Nuselské radnici. Dům, v němž působí železářství „U Rousků“ má ve dvoře polychromované sluneční hodiny z roku 1905.\n\nNáměstím úhlopříčně prochází významná tramvajová trať z Nuselské třídy směrem od Michle a Pankráce z jihovýchodního rohu dolů do severozápadního rohu směrem k nedaleké nuselské křižovatce Otakarova. Zde se pak střetávají a kříží hned čtyři tramvajové tratě propojující Nusle s Novým Městem pražským, Vinohrady, Vršovicemi a Michlí. Po severní a východní straně náměstí je vedena tramvajová kolej, která zde slouží jako nouzové tramvajové obratiště pro všechny čtyři tratě a je též využívána nočními linkami 93 a 96, které po zastávce Otakarova odbočují na kolej v ulici Na Zámecké a na Náměstí Bratří Synků se napojují na běžnou trať směr Vozovna Pankrác resp. Spořilov do ulice Nuselské. Tento tramvajový uzel s výhybkami na Nuselské třídě byl v listopadu 2011 nově rekonstruován (výměna kolejového svršku a instalace nových výhybek proběhla velmi rychle). Uprostřed náměstí se nachází stejnojmenná tramvajová zastávka, která v současnosti slouží též jako zastávka autobusů MHD 193 nově sem jedoucích od blízkého nádraží. V počátcích první republiky tady končila tramvajová linka číslo 3, jedoucí sem z Václavského náměstí a Kobylis.\n\nBělehradská ulice v Nuslích byla ve směru k Nuselským schodům z důvodu dlouhodobé rekonstrukce od roku 2014 do dubna 2017 uzavřena nejen pro automobily a tramvaje, ale i pro pěší.\n\nV budoucnu přes náměstí povede metro D, kterým se bude možné dostat buď na Náměstí Míru (severním směrem) či na Pankrác, do Krče a až do Písnice (jižním směrem).\n\n\n"}
{"id": "483460", "url": "https://cs.wikipedia.org/wiki?curid=483460", "title": "Gva'ot", "text": "Gva'ot\n\nGva'ot ( גְּבָעוֹת, doslova \"\"Kopce\"\") je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce cca 720 metrů v severní části Judska a v centrální části Judských hor. Gva'ot leží cca 10 kilometrů jihozápadně od města Betlém, cca 15 kilometrů jihozápadně od historického jádra Jeruzalému a cca 53 kilometrů jihovýchodně od centra Tel Avivu. Osada Gva'ot je na dopravní síť Západního břehu Jordánu napojena pomocí lokální silnice číslo 367, která probíhá východně od obce a která se pak dále na jihovýchodě napojuje na silnici číslo 60 - hlavní severojižní tepnu Judska.\n\nGva'ot je součástí územně kompaktního bloku izraelských sídel zvaného Guš Ecion, který je tvořen hustou sítí izraelských vesnic a měst. Uvnitř bloku se ale nacházejí i některé palestinské sídelní enklávy. Nejblíže ke Gva'ot je to vesnice Jab'a a město Nahalin.\n\nGva'ot leží v oblasti historického bloku Guš Ecion, který má tradici moderního židovského osídlení ještě z doby před vznikem současného státu Izrael. Samotná osada v této lokalitě ale vznikla až po dobytí Západního břehu Jordánu izraelskou armádou, tedy po roce 1967. 28. srpna 1982 izraelská vláda souhlasila se zřízením osady typu Nachal (tedy kombinace vojenského a civilního osídlení) na tomto místě. K tomu pak došlo v roce 1984. Osada se tehdy nazývala Nachal Gva'ot (Nahal Gva'ot), též Ecion H nebo Anhil. Stále ale šlo v podstatě jen o malou základnu izraelské armády.\n\nTeprve v roce 1997 zde byla založena ješiva a její absolventi se tu trvale usídlili, čímž vznikla nynější civilní osada. Trvalé osídlení tu ustaveno v roce 1998. 1. července 1998 bylo rozhodnuto přičlenit území osady do administrativních hranic nedaleké obce Alon Švut, za jejíž součást je Gva'ot považována, třebaže fakticky jde o nezávislou osadu s vlastním zastoupením v Oblastní radě Guš Ecion. Obec je soustředěna okolo zdejší Hesder Ješivy Švut Jisrael (שבות ישראל), která zajišťuje kombinaci náboženského studia a vojenské přípravy.\n\nPočátkem 21. století byla osada Gva'ot stejně jako téměř celá oblast Guš Ecion zahrnuta do bezpečnostní bariéry. Podle stavu k roku 2008 sice tato bariéra ještě nebyla v tomto úseku postavena, ale její trasa již je definitivně stanovena.\n\nObyvatelstvo obce Gva'ot nábožensky založené. Přesná data o demografickém vývoji nejsou k dispozici, protože obec je formálně považována za součást nedaleké osady Alon Švut. Internetové stránky obce zde uvádějí 12 rodin.\n\n\n"}
{"id": "483463", "url": "https://cs.wikipedia.org/wiki?curid=483463", "title": "University of Wisconsin-Milwaukee", "text": "University of Wisconsin-Milwaukee\n\nUniversity of Wisconsin–Milwaukee (též známá jako UW–Milwaukee, UWM či jednoduše jako Milwaukee) je veřejná výzkumná univerzita v Milwaukee ve státě Wisconsin ve Spojených státech amerických. Univerzita je jednou ze dvou výzkumných univerzit ve Wisconsinu, kde je možné získat doktorát. Zároveň je druhou největší univerzitou ve Wisconsinu; celkem zde studuje 29 000 studentů a je zde 1349 akademických pracovníků.\n\nUniverzita je domovem 14 fakult, 70 akademických center, institucí a laboratorních zařízení. Nabízí celkem 166 univerzitních programů, z toho 87 bakalářských, 51 magisterských a 28 doktorských.\n\nUniverzitní atletický tým se jmenuje Panteři (\"Panthers\").\n\n\n"}
{"id": "483464", "url": "https://cs.wikipedia.org/wiki?curid=483464", "title": "Seznam 50 Centových ocenění", "text": "Seznam 50 Centových ocenění\n\nAmerický rapper 50 Cent získal již 60 cen a byl celkem 83× nominován.\n\n\"American Music Awards\" \n\n\"BET Awards\" \n\n\"Billboard Music Awards\" \n\n\"Billboard R&B/Hip-Hop Awards\" \n\n\"MOBO Awards\" \n\n\"MTV Video Music Awards\" \n\n\"The Source Awards\"\n\n\"Vibe Awards\" \n\n\"World Music Awards\" \n\n\"Pop Music Awards\"\n\n\"Rhytm & Soul Music Awards\"\n\n\"Billboard Music Awards\"\n\n\"Vibe Awards\"\n\n\"American Music Awards\"\n\n\"Pop Music Awards\"\n\n\"Rhytm & Soul Music Awards\"\n\n\"AVN Awards\"\n\n\"Billboard Music Awards\"\n\n\"Billboard R&B/Hip-Hop Awards\"\n\n\"Vibe Awards\"\n\n\"Pop Music Awards\"\n\n\"Rhytm & Soul Music Awards\"\n\n\"World Music Awards\"\n\n\"BET Hip-Hop Awards\"\n\n\"Grammy Awards\"\n"}
{"id": "483469", "url": "https://cs.wikipedia.org/wiki?curid=483469", "title": "Syntetické hedvábí", "text": "Syntetické hedvábí\n\nSyntetické hedvábí je\n\nV českých odborných technických publikacích se označení syntetické hedvábí používá jen pro „nekonečná“ vlákna ze syntetických polymerů. Ostatní vlákna bez omezení délky (např. z viskózy, alginátu apod.) se nazývají umělé hedvábí.\n\nV jiných jazycích se všechna „nekonečná“ vlákna zpravidla nazývají filamenty.\nPospíšil a kol.: \"Příručka textilního odborníka\", SNTL Praha 1981, str. 163\n"}
{"id": "483470", "url": "https://cs.wikipedia.org/wiki?curid=483470", "title": "Sluníčko pro děti", "text": "Sluníčko pro děti\n\nSluníčko pro děti je český nadační fond založený v roce 2008. Činnost fondu je zaměřena na pomoc fyzicky a mentálně postiženým dětem, nemocným dětem a dětem ze sociálně slabých poměrů. Zaměřuje se na individuální případy.\n\n"}
{"id": "483475", "url": "https://cs.wikipedia.org/wiki?curid=483475", "title": "Andrej Bródy", "text": "Andrej Bródy\n\nAndrej Bródy ( – \"Andrij Ivanovyč Brodij\"; 2. července 1895 Kivjažď (dnes Kamjanske v Iršavském rajónu), Berežská župa, Rakousko-Uhersko – 11. června nebo 7. prosince 1946 Užhorod, Ukrajinská SSR, SSSR) byl karpatoruský politik a pedagog období první republiky.\n\nPocházel z bohaté rodiny, jeho otec působil v USA. V roce 1914 dokončil v Užhorodě studia pedagogiky. Bojoval v první světové válce za Rakousko-uherskou armádu.\n\nSpolupracoval s pravoslavným duchovním Nikolou Stojkem. Byl jedním ze zakladatelů karpatoruské politické strany Autonomní zemědělský svaz (rusky \"Автономный Земледельческий Союз\") v roce 1914. Byl též považován za rusofila.\n\nV období 11.-26. října 1938 byl předsedou první nezávislé vlády Podkarpatské Rusi v rámci druhé československé republiky. Tato vláda byla jmenována po udělení autonomie československou vládou, později však rozpuštěna jako „promaďarská\".\n\n29. listopadu 1945 byl zadržen NKVD. V květnu 1946 byl sovětskými úřady odsouzen za spolupráci s Miklósem Horthym a následně 11. června (podle jiných zdrojů až 7. prosince) popraven.\n\n\n\n"}
{"id": "483488", "url": "https://cs.wikipedia.org/wiki?curid=483488", "title": "Ivan Stěpanovič Isakov", "text": "Ivan Stěpanovič Isakov\n\nIvan Stěpanovič Isakov (rusky Иван Степанович Исаков) (22. srpna 1894, Adžikend (Ázerbájdžán) - 11. října 1967, Moskva) byl admirál loďstva Sovětského svazu.\n\nByl držitelem mnoha vyznamenání, obdržel titul Hrdina Sovětského svazu, 6x Řád Lenina, 2x Řád Ušakova 1. stupně, 4x Řád rudého praporu, Řád Vlastenecké války 1. stupně, Řád rudé hvězdy a mnohá další.\n"}
{"id": "483489", "url": "https://cs.wikipedia.org/wiki?curid=483489", "title": "James Churchward", "text": "James Churchward\n\nJames Churchward (27. února 1851 – 4. ledna 1936) je znám jako britský okultní spisovatel. Byl to však také vynálezce, inženýr a vynikající rybář.\n\nNež se v 90. letech 19. století přestěhoval do Spojených států, působil jako pěstitel čaje na Srí Lance.\n\nV Americe si nechal patentovat téměř neprůstřelnou ocelovou slitinu pro pancéřovou ochranu lodí v době 1. světové války a další ocelové slitiny. Poté, co v roce 1914 došlo k porušení jeho patentových práv, se stáhl na své sídlo u jezera Wononskopomuc v Lakeville v Connecticutu.\n\n\n\n"}
{"id": "483492", "url": "https://cs.wikipedia.org/wiki?curid=483492", "title": "NGC 6782", "text": "NGC 6782\n\nNGC 6782 je spirální galaxie s příčkou v souhvězdí Páva.\n\n"}
{"id": "483501", "url": "https://cs.wikipedia.org/wiki?curid=483501", "title": "Infuze", "text": "Infuze\n\nInfuze je nitrožilní podání většího množství tekutiny. Obvykle je to 500 a více mililitrů, které jsou podány během delší doby (zpravidla hodin nebo dnů). Výjimečně lze aplikovat infuze i podkožně (příkladem jsou inzulínové pumpy).\n\nInfuzí se podávají iontové, molekulární nebo koloidní roztoky nebo jemně dispergované emulze na bázi olej-voda.\n\n\nInfuzní přípravek musí být:\n\nVýroba infuzí probíhá za podobných podmínek jako výroba injekcí. Na infuze jsou ale kladena přísnější kritéria, protože vpravujeme do organismu mnohem více kapaliny.\n\nRozpouštědlem pro infuze je injekční voda. Pro výrobu tukových emulzí se používají emulgátory (sojové fosfolipidy). Osmotický tlak se upravuje chloridem sodným.\nJako obaly se používají skleněné nebo plastové láhve.\n"}
{"id": "483505", "url": "https://cs.wikipedia.org/wiki?curid=483505", "title": "Rita Kirstová", "text": "Rita Kirstová\n\nRita Kirstová, rozená Rita Schmidtová (* 21. října 1950 Großgrimma, Sasko-Anhaltsko) je bývalá východoněmecká atletka, trojnásobná halová mistryně Evropy ve skoku do výšky.\n\nV roce 1968 získala zlatou medaili na evropských halových hrách (od roku 1970 halové mistrovství Evropy) v Madridu. V témže roce reprezentovala poprvé na Letních olympijských hrách, které se konaly v mexickém hlavním městě Ciudad de México. Umístila se zde na pátém místě, když překonala na druhý pokus 178 cm. Na této olympiádě mělo Československo ve finále tři výškařky, když na šestém místě byla Mária Mračnová, čtvrtá Jaroslava Valentová a olympijské zlato získala za 182 cm Miloslava Rezková.\n\nO rok později získala druhé zlato na EHH v Bělehradu a skončila těsně pod stupni vítězů, čtvrtá na mistrovství Evropy v Athénách. Z prvního ročníku halového mistrovství Evropy ve Vídni 1970 si odvezla bronzovou medaili. V roce 1971 na evropském šampionátu v Helsinkách skončila podruhé na čtvrtém místě. V následujícím roce se stala ve francouzském Grenoblu halovou mistryní Evropy, když jako první výškařka v hale překonala hranici 190 cm. Na Letních olympijských hrách v Mnichově 1972 zdolala 185 cm, což ve třiadvacetičlenném finále stačilo na páté místo.\n\nZ halového mistrovství Evropy v Göteborgu 1974 si odvezla stejně jako z Vídně bronz. V témže roce se konalo mistrovství Evropy v Římě, kde překonala laťku ve výšce 189 cm, avšak potřetí za sebou skončila na tomto šampionátu čtvrtá. V roce 1976 reprezentovala na olympiádě v Montrealu, kde však neprošla sítem kvalifikace.\n\n\nV listopadu roku 1972 se provdala za desetibojaře Joachima Kirsta, který se stal v roce 1969 a 1971 mistrem Evropy. Jeho bratr, výškař Edgar Kirst se mj. v roce 1976 oženil s výškařkou Juttou Krautwurstovou, která na Letních olympijských hrách 1980 v Moskvě získala bronzovou medaili.\n\n"}
{"id": "483508", "url": "https://cs.wikipedia.org/wiki?curid=483508", "title": "El'azar", "text": "El'azar\n\nEl'azar ( אֶלְעָזָר, podle biblického postavy Eleazara Makabejského – \"\"Eleazar zvaný Auaran\"\", který padl v bitvě v tomto regionu, v oficiálním přepisu do angličtiny El'azar) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 910 metrů v severní části Judska a v centrální části Judských hor. El'azar leží cca 7 kilometrů jihozápadně od města Betlém, cca 15 kilometrů jihozápadně od historického jádra Jeruzalému a cca 58 kilometrů jihovýchodně od centra Tel Avivu. Na dopravní síť Západního břehu Jordánu je napojen dálnicí číslo 60 – hlavní severojižní tepnou Judska, která probíhá na východní straně obce.\n\nJe součástí územně kompaktního bloku izraelských sídel zvaného Guš Ecion, který je tvořen hustou sítí izraelských vesnic a měst. Uvnitř bloku se ale nacházejí sice i některé palestinské sídelní enklávy, ale v bezprostředním okolí vesnice žádná z nich neleží. Na východní straně El'azar takřka splývá s velkou osadou městského charakteru nazvanou Efrat.\n\nEl'azar byl založen v roce 1975. Leží v oblasti historického bloku Guš Ecion, který má tradici moderního židovského osídlení ještě z doby před vznikem současného státu Izrael. Samotná osada v této lokalitě ale vznikla až po dobytí Západního břehu Jordánu izraelskou armádou, tedy po roce 1967.\n\n20. února 1973 izraelská vláda rozhodla, že v této oblasti bude zřízena nová osada nazývaná pracovně Ecion Gimel (Etzion Gimel). K faktickému vzniku pak došlo v roce 1975. Podrobný územní plán obce počítal s kapacitou výstavby 259 bytových jednotek, které byly téměř všechny skutečně realizovány. V další fázi plán umožňoval postavit dalších 111 bytů severozápadně od osady, ale kromě jedné ulice na jižní straně tohoto pozemku nebyla zatím zástavba uskutečněna.\n\nEkonomika obce je zčásti tažena zemědělstvím, ale koncem 20. století přestala oficiálně fungovat jako družstevní mošav a proměnila se v individuálně organizovanou rezidenční obec, předměstského charakteru. V obci funguje drobná průmyslová zóna, veřejná knihovna, ve výstavbě je ústřední synagoga. Kromě toho zde funguje menší sefardská synagoga. Dále je zde k dispozici zařízení předškolní péče o děti, základní školství je zajištěno v okolních obcích.\n\nV únoru 2001 byla severozápadně od vlastní osady zahájena výstavba nové čtvrti, nazvané Netiv ha-Avot. Podle vládní zprávy z doby okolo roku 2006 zde žilo 29 rodin a zástavba spočívala zatím v 28 mobilních karavanech, z nichž některé už ale byly přestavěny a rozšířeny s použitím zdiva. Název čtvrti Netiv ha-Avot odkazuje na nedalekou Derech ha-Avot (\"Cestu otců\"). Podle zprávy organizace Peace Now z roku 2007 zde žilo 56 lidí.\n\nPočátkem 21. století byl El'azar stejně jako téměř celá oblast Guš Ecion zahrnut do projektu bezpečnostní bariéry. Podle stavu k roku 2008 tato bariéra ještě nebyla v celém úseku postavena, ale její trasa již je definitivně stanovena. Izrael si hodlá území Guš Ecion ponechat i po případné mírové smlouvě s Palestinci.\n\nObyvatelstvo El'azar je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 2532 lidí. Během roku 2014 populace stoupla o 6,0 %.\n\n\n"}
{"id": "483510", "url": "https://cs.wikipedia.org/wiki?curid=483510", "title": "Kia Magentis", "text": "Kia Magentis\n\nKia Magentis, jejíž čtvrtá generace se v Evropě prodává pod názvem Kia Optima (ve Spojených státech pod názvem Kia Optima i dříve), je automobil střední třídy vyráběný společností Kia Motors. Začal se vyrábět v roce 2001 jako nástupce modelu Clarus a výroba byla ukončena v roce 2010, kdy byl nahrazen modelem Optima. Je postaven na platformě, kterou sdílí s vozem Hyundai Sonata. \n\nV roce 2001 se Magentis začal vyrábět místo modelu Clarus. Technicky šlo o upravený Hyundai Sonata. V roce 2003 byl proveden facelift, který přinesl mírné odlišnosti v designu, například dvojité světlomety.\n\nDruhá generace Magentisu se začala prodávat v roce 2005. Vzhledově se Magentis výrazně změnil, druhá generace ovšem přinesla i významné zlepšení v oblasti bezpečnostní. Magentis se tak nyní standardně dodává se 6 airbagy, disponuje rovněž i stabilizačními systémy ABS a ESP.\n\nV roce 2009 se na mezinárodním autosalonu v New Yorku představila modernizovaná verze. Magentis nyní má novou přední masku a zadní LED světla. Rovněž je k dispozici několik novinek, například startovací tlačítko nebo modernizované motory.\n\nV roce 2010 byla ukončena výroba modelu Magentis, který byl nahrazen modelem Kia Optima.\n\n"}
{"id": "483514", "url": "https://cs.wikipedia.org/wiki?curid=483514", "title": "Holoubek diamantový", "text": "Holoubek diamantový\n\nHoloubek diamantový (\"Geopelia cuneata\") je malý pták z řádu měkkozobých. Vyskytuje se vždy v blízkosti vody, nejčastěji v lesích a porostech akácií, na území severní, západní a střední Austrálie.\n\nHoloubek diamantový dorůstá velikosti 19 – 21 cm. Obě pohlaví jsou nápadná svým výrazným bílým skvrněním na křídlech. Spodní strana těla je krémově zbarvená, svrchní šedohnědá. Velmi výrazný je i červený proužek kolem očí.\n\nZdržuje se v párech nebo malých skupinách. Živí se zejména semeny, požírá však také drobný hmyz (zejména mravence). Hnízdo si staví z větviček a občas i z travin. Klade 2 bílá vejce, na kterých sedí 13 – 14 dnů. Mláďata opouštějí hnízdo po dvou týdnech po vylíhnutí.\n\n"}
{"id": "483516", "url": "https://cs.wikipedia.org/wiki?curid=483516", "title": "Coma", "text": "Coma\n\nComa je polská rocková kapela založená v roce 1998 v Łódźi.\n\n\n\n"}
{"id": "483517", "url": "https://cs.wikipedia.org/wiki?curid=483517", "title": "Mélanie Calvatová", "text": "Mélanie Calvatová\n\nFrançoise Mélanie Calvatová, lidově zvaná Mathieu (7. listopadu 1831, Corps, Francie – 15. prosince 1904, Altamura, Itálie) byla francouzská římská katolička a společně s Maximinem Giraudem vizionářka mariánského zjevení v La Salettě, které se odehrálo v 15 hodin 19. září 1846.\n\n Narodila se v Corpsu 7. listopadu 1831 v početné rodině. Otec Petr Calvat, známý především jako dřevorubec, přijímal i jinou práci, aby mohl uživit rodinu. Matka Julie Barnaudová porodila svému manželovi deset dětí. Mélanie byla čtvrtá v pořadí. Rodina byla tak chudá, že rodiče posílali občas děti žebrat. Proto také Mélanie už odmala pásávala krávy nejen sousedům, ale i v blízkém okolí. Od jara až do konce podzimu roku 1846 pracovala u Jeana-Baptisty Praa v Ablandisu, v osadě blízko La Saletty. Soused Praových se jmenoval Pierre Selme. Najmul si na jeden týden Maximina Girauda místo nemocného pasáka. Na rozdíl od Maximina byla Mélanie velmi uzavřená a málomluvná. I když obě děti bydlely v Corpsu, vzájemně se neznaly. Ani jeden z nich nemluvil francouzsky, ale pouze nářečím. Nechodily do školy, ani na náboženství. Neuměly číst, ani psát. To, co je ještě spojovalo v den zjevení, byla chudoba. Děti byly chudé nejen proto, že neměly peníze, ale především proto, že neprožily radostné dětství.\n\nMélanie znala svůj domov a rodinu pouze v době zimních měsíců. Stále pobývala někde u cizích lidí, často spala v chlévě spolu s dobytkem, který hlídala. \"„Odpovídala pouze ano, nebo ne,“\" řekl o ní hospodář Jean-Baptiste Pra. Když jí ale byly kladeny otázky týkající se zjevení, odpovídala ochotně a otevřeně.\n\nČtyři roky bydlela u Sester Boží Prozřetelnosti, avšak chyběly jí schopnosti k učení. Od listopadu 1847 měla její představená obavu, že Mélanie využívá slávu, kterou jí přineslo zjevení. Proto grenobelský biskup odmítl její žádost o řeholní sliby. Nejprve se měla naučit křesťanské pokoře.\n\nV jejích hlásáních se proplétaly sny a představy s poselstvím z La Saletty. Těmito občas podivnými proroctvími se chtěla vypořádat s lidmi, kteří s nimiž měla problémy. V roce 1854 biskup Ginoulhiac napsal:\nTotéž prohlásil biskup 19. září 1855 na hoře La Saletta. Mélanie i nadále předkládala své prorocké představy, a to za pomoci Leva Bloye, který začal formovat hnutí „mélanistů“. Vychází ze zjevení v La Salettě, ale zároveň používá těžko přijatelné vize vizionářky. Obsahově jsou její předpovědi náboženským projevem, ale v praxi nemají nic společného s učením církve a s posláním z La Saletty. Opouští se v nich pevnost křesťanské víry, kterou Mélanie deformuje v duchu svých představ.\n\nV roce 1854 se dostala díky knězi z Anglie do ostrovní země. V dalším roce vstoupila do kláštera ke karmelitkám v Darlingtonu. Ale opět složila pouze časové řeholní sliby a v roce 1860 odsud odjela. Její další pokus o řeholní život je spojen se Sestrami Lítosti v Marsilii. Po krátkém pobytu v jejich klášteře v Kefalinii (Řecko) přešla opět ke karmelitkám v Marsilii a pak na chvíli k Sestrám Lítosti. Po několika dnech strávených v Corpsu a na hoře v La Salettě se rozhodla přestěhovat do Itálie do Castellamare blízko Neapole, kde žila dalších sedmnáct let. Tady sepsala svá „tajemství“, která v různých verzích existují dodnes, a také řeholní řád pro případný vznik její vlastní kongregace. Několikrát žádala o souhlas s tiskem různých svých brožur, ale ani jednou ho neobdržela. Odvolávání se mélanistů k autoritě biskupa Lepideho, a to až do dnešní doby, je neoprávněné.\n\nPozději se objevila na jihu Francie v Cannes, poté v Chalon-sur-Saóne, kde stále hledala pomoc pro založení kongregace. Soudní cestou, za pomoci kanovníka Brandta z Amiens, se snažila získat souhlas biskupa Perrauda z Autunu. Svatý stolec však potvrdil odmítavá slova biskupa.\n\nRoku 1892 se vrátila do Itálie, kde bydlela v okolí Lecce a pak v Messině na Sicílii (pozval ji tam kanovník Annibale di Francie). Potom odcestovala na faru v Diou v Allier k faráři Combemu, který měl zájem o různá proroctví. Tady dopsala svou autobiografii, která je však více prací beletristickou, v níž představuje sebe samu téměř zázračným a mystickým způsobem.\n\nRůzná její poselství, která si vymyslela a vydala pod záštitou La Saletty, neměla nic společného s tím, co říkala spolu s Maximinem daný večer a během nejbližších let po zjevení. Kdykoli se jí někdo ptal na událost z 19. září roku 1846, Mélanie se měnila v chudou dívku z vesnice, o které nikdo před zjevením neslyšel. Vždy opakovala slovo za slovem celé poselství stejně jako Maximin, jak jej vyslovili v prvních dnech po zjevení.\n\nV závěru života se vrátila do Itálie, do Altamury u Bari. Zde zemřela 14. prosince 1904. Odpočívá v hrobce pod mramorovou deskou, na které je zobrazena Matka Boží z La Saletty, jak přijímá chudou pasačku do nebe. Po celý svůj život zůstala Mélanie chudou a pobožnou, věrnou poselství z La Saletty.\n\n\n\n\n"}
{"id": "483519", "url": "https://cs.wikipedia.org/wiki?curid=483519", "title": "Bohuslav Klíma mladší", "text": "Bohuslav Klíma mladší\n\nBohuslav František Klíma ml. (* 3. května 1950) je moravský archeolog a vysokoškolský pedagog. Působí na Katedře historie Pedagogické fakulty Masarykovy univerzity v Brně. Zabývá se zejména raně středověkou archeologií. Jeho působení je spojeno především s výšinným velkomoravským Hradištěm sv. Hypolita ve Znojmě (známé také jako Znojmo – Hradiště).\n\nJeho otcem byl Bohuslav Klíma starší, moravský archeolog, specialista na období paleolitu, který se proslavil zejména svými výzkumy v Pavlově, v jeskyni Pekárna v Moravském krasu i jinde.\n\nVystudoval filozofickou fakultu Masarykovy univerzity (tehdy Universita Jana Evangelisty Purkyně) v Brně. V letech 1972–1973 krátce působil v Oblastním muzeu jihovýchodní Moravy ve Zlíně, poté až do roku 1979 jako asistent a odborný asistent na katedře historie Pedagogické fakulty Masarykovy univerzity v Brně. Po roce 1979 se stal vědeckým a posléze samostatným vědeckým pracovníkem Archeologického ústavu Československé akademie věd v Brně. Podílel se na archeologických výzkumech na velkomoravském hradišti v Mikulčicích a na archeologickém průzkumu rotundy sv. Kateřiny na znojemském hradě. Posledně zmiňovaný výzkum v letech 1990–1993 přímo vedl. Kromě toho začal od roku 1986 soustavně působit na archeologickém výzkumu velkomoravského výšinného Hradiště sv. Hypolita ve Znojmě. Zde působí (pod hlavičkou Masarykovy univerzity) až do dnešní doby. Po reorganizaci pracovišť Akademie věd tuto instituci opustil a vrátil se znovu na katedru historie Pedagogické fakulty Masarykovy univerzity v Brně. Zde působil nejprve jako odborný asistent a od své habilitace v roce 1996 jako docent. V období 1996–2000 zastával funkci vedoucího katedry.\n\nBohuslav F. Klíma je také politicky aktivní. V květnu 2014 kandidoval z desátého místa jako nestraník za stranu Moravané do Evropského parlamentu. Jako člen předsednictva strany Moravané kandidoval v říjnu 2016 do Senátu v senátním obvodu číslo 55 (Brno-venkov). Byl také na kandidátce strany Moravané ve volbách do zastupitelstva Jihomoravského kraje, zde kandidoval z šestého místa.\n\nVe volbách do Evropského parlamentu v květnu 2019 kandidoval na 15. místě kandidátky Moravského zemského hnutí, ale zvolen nebyl.\n\nBěhem své vědecké činnosti se zabývá zejména velkomoravským kovářstvím. Doktorskou disertaci psal na téma \"Stavební kování velkomoravské architektury\". Kandidátská disertace nesla název \"Kovářské řemeslo velkomoravských Mikulčic\". Habilitaci získal za práci \"Znojemská rotunda ve světle nových výzkumů\".\n\nJeho jméno je spjato především s archeologickým výzkumem na Hradišti sv. Hypolita ve Znojmě. Na této lokalitě působí od roku 1986 až do dneška. V roce 1996 oznámil objev velkomoravské kamenné církevní architektury na Hradišti (kostel a rotunda). Existence (event. stáří) obou těchto staveb však bývá zpochybňována. Od roku 2007 na Hradišti postupně odkrývá nově objevené velkomoravské pohřebiště.\n\n\n"}
{"id": "483522", "url": "https://cs.wikipedia.org/wiki?curid=483522", "title": "Seznam burgundských hraběnek, vévodkyň a královen", "text": "Seznam burgundských hraběnek, vévodkyň a královen\n\n"}
{"id": "483524", "url": "https://cs.wikipedia.org/wiki?curid=483524", "title": "Iveta Vítová", "text": "Iveta Vítová\n\nIveta Vítová, za svobodna Lutovská, (* 14. května 1983 Jindřichův Hradec) je česká modelka, Česká Miss 2009 a moderátorka.\n\nV roce 2002 maturovala na Obchodní akademii v Třeboni. Poté studovala (v letech 2002-2005) na Vyšší odborné škole v Českých Budějovicích obor Obchodní podnikání a dálkově absolvovala bakalářské studium - obor Management. Od října 2009 pokračovala magisterským studiem, v červnu 2011 složila státnice z oboru Sociální a masová komunikace na Univerzitě Jana Amose Komenského v Praze a získala titul Mgr. Od srpna 2012 začala pracovat jako moderátorka zpravodajství televize Nova.\n\nModelingu se věnuje od svých 14 let. Vystudovala bakalářské studium na vysoké škole ekonomického zaměření, ale pokračovala v kariéře modelky. Pokus o úspěch v Miss České republiky se jí roku 2004 nepovedl. V roce 2007 získala titul Miss Model of the World v Číně.\n\nV roce 2009 se ve snaze o další impuls pro vlastní modelingovou kariéru přihlásila do soutěže Česká Miss. V době soutěže měřila 181 cm a měla míry 92-62-93. Bylo jí 25 let, tedy podstatně více než jejím soupeřkám. Zkušenosti a suverenita ale byly podstatné faktory jejího vítězství.\n\nV 58. ročníku Miss Universe na Bahamách obsadila Mgr. Vítová osmé místo, přičemž to byl nejlepší výsledek vítězky soutěže Česká miss v historii.\n\nByla tváří spotřebičů Whirlpool, od roku 2008 tváří automobilů Lancia pro Českou republiku a v roce 2009 osobně propagovala fitness kolekci značky Litex.\n\nVěnuje se i humanitárním aktivitám, zúčastnila se například projektu na pomoc chudé komunitě v keňském Itibu.\n\nDne 9. září 2011 se v golfovém resortu pod Kunětickou horou provdala za Jaroslava Víta, jehož příjmení po svatbě převzala. Partneři se pro sňatek rozhodli ani ne po roční známosti. Do roku 2010 byl devět let partnerem Ivety Lutovské Radovan Hynek z Třeboně.\n\n"}
{"id": "483526", "url": "https://cs.wikipedia.org/wiki?curid=483526", "title": "Dead Man's Bones", "text": "Dead Man's Bones\n\nDead Man's Bones byla založena roku 2007 v Los Angeles. Zakládajícími členy jsou Zach Shields a herec Ryan Gosling. Skupina svým vystupováním spadá do kategorie Indie rocku, využívají však i prvky gospelu. V říjnu 2009 vydali své první studiové hudební album s názvem \"Dead Man's Bones\", které se nese v duchu Halloweenu. Na albu spolupracoval i dětský sbor z konzetvatoře v Silverlake (Los Angeles).\n\n\n\n"}
{"id": "483531", "url": "https://cs.wikipedia.org/wiki?curid=483531", "title": "Katzelsdorf (Bernhardsthal)", "text": "Katzelsdorf (Bernhardsthal)\n\nKatzelsdorf (česky lidově: Kačisdorf) je vesnice ležící na silnici v severovýchodním Weinviertelu (Vinné čtvrti) mezi obcemi Reintal a Schrattenberg podél státní hranice Rakouska a České republiky. Místo je katastrálním územím obce Bernhardsthal v okrese Mistelbach.\n\nKatzeldsdorf leží v blízkosti silnice z Wilfersdorfu do Břeclavi v rovinaté krajině s mírnými kopečky a rybníky. Na severovýchodním kopečku stojí dominanta obce - farní kostel. Na jihozápadě jsou dva rybníky, malý Gemeindeteich a velký rybník Mühlbach. Na severním okraji se zdvihá kopec Martenberg.\nNáves trojúhelníkového tvaru je převážně zastavěna a zástavba se rozrůstá ve stoupající hlavní ulici. Četné lisovny u vinných sklepů, pole a vinohrady vytváří obraz obce.\n\nKatzelsdorf byl poprvé v listinách uvedený v roce 1050. Roku 1393 koupil obec Johann I., pán z Mikulova a na Valticích a stala se součástí valtického panství. V roce 1683 patřila obec k farnosti Valtice. V roce 1864 došlo k velkému požáru a 108 domů vyhořelo. Také v roce 1869 bylo při požáru zničeno 21 domů. V tomtéž roce došlo k záplavám a stodoly byly vyplavené, úroda zničená a dobytek se musel vybít. Roku 1925 ztratila obec při úpravě státní hranice s Československem severní část svého katastru, zahrnující i, nyní již zbořený, Katzelsdorfský zámeček. V roce 1927 byl postaven nový hostinec, silnice v obci byla vydlážděna a polní cesta do Schrattenbergu zpevněna. V roce 1949 se dokončila elektrifikace obce. Roku 1971 došlo ke sloučení obcí Bernhardsthal, Katzelsdorf a Reintal ve větší obec Bernhardsthal. Spojení Katzelsdorfu s Valticemi bylo přerušeno v roce 1945, silnice postupně zarostla náletovými dřevinami a změnila se v neprostupný terén na státní hranici. K obnově cesty došlo až v roce 2007, kdy se po vzájemné spolupráci obou obcí silnice obnovila a boží muka na hranici prošla rekonstrukcí. Dne 21. prosince 2007 byla hranice mezi Dolními Rakousy a Moravou konečně otevřena. Vzdálenost obcí lze pěšky zdolat za jednu hodinu.\n\nNa severovýchodním kopečku byl postaven v letech 1905 až 1908 knížetem Janem II. z Lichtenštejna (1840-1929) podle architekta Karla Weinbrennera v novorománském a novogotickém stylu v sousedství lisoven a zahrad. Kostel má podélnou obdélníkovou loď se zaklenutým stropem, postranní kaple v nižší křížové lodi a polygonální chór s varhanami. Kvadratická věž je 47 m vysoká má přistavěné schodiště v jižním chórovým výklenku, na věži je špičatá přilbice. Na kazatelně jsou reliéfy symbolů evangelistů. V roce 1971 byla provedena renovace oltáře. Vedle kostela se nachází ohrazený hřbitov. V roce 1978 bylo prostranství před kostelem vydlážděno. 1989 byly obnoveny bleskosvody a klempířské oplechování. Roku 1991 bylo ovládání zvonů elektrifikováno. 1991 až 1992 interiér renovován, 2008 provedeny vnější úpravy okolí kostela.\n\nVe středu obce je farní dvůr pocházející z konce 18. století. Dvoupodlažní budova fary byla koncem 19. století přestavěna a v letech 1968 až 1970 renovována. V letech 2003 a 2007 byla fara podle instrukcí památkového úřadu od základů opravena.\n\nK historii Katzelsdorfu se pojí také zaniklá obec Hameth také Hamad, která byla ještě v 17. století obydlená. Z původního Hametského rybníku byl vytvořen hospodářský Hametský dvůr. Kde však ležel, není zatím zjištěno.\n\nKatzeldorf leží na pohraniční cyklistické trase \"Lichtenštejnské stezky\". Tato stezka propojuje zámky v Rakousku a jižní Moravy, propojuje kulturní krajinu Lednicko-valtického areálu. Délka celkové trasy činí 98 km, z toho po Rakousku 60 km.\n\n"}
{"id": "483544", "url": "https://cs.wikipedia.org/wiki?curid=483544", "title": "Hradiště (Znojmo)", "text": "Hradiště (Znojmo)\n\nHradiště (lidově též \"Peltnperk\" nebo \"Hradisko\"; ) je vesnice, součást města Znojma. Původně samostatná obec, dříve také městečko s názvem Hradiště svatého Hypolita, bylo k Znojmu přičleněno v roce 1920. V prostoru vsi se v raném středověku nacházelo významné výšinné velkomoravské hradiště, které je nyní archeologickou lokalitou. Území vesnice, která je jednou ze základních sídelních jednotek města, je součástí znojemské centrální evidenční části Znojmo (s níž má společnou řadu čísel popisných, ale čísla od 3000 výše), ale má samostatné katastrální území Znojmo-Hradiště.\n\nVesnice i původní hradiště se nachází při západním okraji města Znojma, na dohled od znojemského hradu a rotundy sv. Kateřiny. Od centra města dělí lokalitu hluboké údolí Gránického potoka. S městem je Hradiště spojeno asi tři kilometry dlouhou silnicí. Prostor původního raně středověkého hradiště je dnes prakticky celý zastavěn, a to jak novodobými rodinnými domky, tak i historickými budovami kláštera a proboštství křižovníků s červenou hvězdou a kostelem sv. Hypolita.\n\nGeograficky se celá vesnice i velkomoravská pevnost nacházejí na vrcholku strategicky důležité skalní ostrožny, která se vypíná do výšky 332 m n. m. Ze tří stran je chráněna hluboce zaříznutým údolím řeky Dyje a Gránického potoka, takže otevřená je jedině směrem na severozápad.\n\nVýhodná poloha místa lákala člověka k usídlení již od pravěku. Byly zde nalezeny artefakty z pozdní doby kamenné, z doby bronzové a starší i mladší doby železné. V pozdní době bronzové (podolská kultura) zde zřejmě poprvé vyrostlo opevnění – cca 4 m široká hradba zepředu zpevněná kůlovou palisádou. Osídlení místa pokračovalo i ve starší době římské. Z tohoto období byly nalezeny sídlištní objekty i žárové pohřebiště.\n\nVýznam lokality stoupal v období předvelkomoravském, největšího rozkvětu však pevnost dosáhla za časů Velké Moravy. Tehdy se stala důležitým mocenským centrem celé jihozápadní Moravy. Patrně v 9. století bylo území nově opevněno za využití pozůstatků pozdně bronzové hradby. Nová fortifikace sestávala z příkopu (široký až 10 metrů, hluboký 3,4 metru, místy sekaný do skály) a mohutné hradby s dřevěnou konstrukcí z příčných i podélných břeven. Hradba měla přinejmenším v některých místech kamennou čelní plentu. Její součástí byly také srubové komory o rozměrech 3 × 3 metry. Celý opevněný areál měl rozlohu 20 ha, což jej řadí k největším velkomoravským hradům. Vnitřní hradbou a příkopem byl rozdělen na dvě poloviny – na západní předhradí a na vnitřní hrad ve východní části lokality. Přesná doba vzniku hradby zatím není určena. Dendrodata získaná z vnější (západní) hradby hovoří pro období po roce 881, vnitřní hradba vznikla patrně dříve.\n\nDo dnešních dnů se zachovala jen krátké části valu i příkopu. Jejich větší část byla v průběhu času zničena zemědělskou a stavební činností, takže v terénu je jejich průběh už téměř neznatelný. Lépe dochované jsou jen jižní a východní úseky opevnění vnitřního hradu a malá část západní hradby předhradí.\n\nZánik opevnění spadá patrně do doby kolem roku 906, kdy bylo podle pozdní tradice Hradiště dobyto a vypáleno Maďary. Tomu odpovídají i výsledky archeologického průzkumu. Podle nich hradba zanikla při velikém požáru. Popisovanou událost datuje do první poloviny 10. století nález šperků, objevených spolu s nepohřbenou ženou-bojovnicí pod sesutým tělesem hradby.\n\nI po vyvrácení Maďary přetrvávalo na Hradišti osídlení a lokalitě také zůstalo její dominantní postavení v oblasti. Tak tomu bylo i po připojení Moravy k přemyslovským Čechám. Teprve na konci 11. století byl nedaleko, na protější straně Gránického údolí, vybudován knížetem Konrádem I. a jeho synem Litoldem nový, menší hrad, na jehož předpolí postupně vzniklo středověké město Znojmo. Nový přemyslovský hrad převzal správní funkci a význam Hradiště coby světského centra tak zanikl. Zůstala mu však ještě dlouho funkce střediska církevního – hradišťský kostel je jako hlavní „znojemský kostel“ zmíněn v listinách olomouckého biskupa Jindřicha Zdíka z třetiny 12. století, při kostele sídlil panovníkem dosazovaný probošt. Hradišťští probošti se jako královští kancléři zviditelnili při povýšení Znojma na královské město (1222/1226). Funkci hlavního městského chrámu však na sebe stáhl chrám sv. Mikuláše, Hradiště do městské lokace zahrnuto nebylo. Roku 1240 daroval král Václav I. Hradiště řádu křižovníků s červenou hvězdou. Ti nechali brzy přestavět velkomoravskou rotundu sv. Hippolyta na gotický kostel. Za husitských válek bylo proboštství vypáleno. Z významných osobností tu v hodnosti probošta působil působil Martin Medek z Mohelnice (1577–1581) či matematik a astrolog Mikuláš Kozař z Kozařova (1585–1616).\n\nV období stavovského povstání dobyl proboštství hrabě Thurn, který jej předal do správy nejvyššího zemského sudího na Moravě Viléma z Roupova. Z popela třicetileté války Hradiště vyvedli probošt Gerhard ze Sclessinu a jeho synovec Tomáš ze Sclessinu, oba byli dříve apoštolští protonotáři, rodem z Lutychu. Za probošta Jana Jiřího Hauera roku 1759 zde zemřel litoměřický biskup Mořic Adolf Sasko-Žíčský, který zde nalezl útočiště v době sedmileté války. Peníze složené za jeho pobyt (asyl) v budově proboštství umožnily realizovat barokní přestavbu kostela sv. Hippolyta s přizváním předního pozdněbarokního malířského mistra Franze Antona Maulbertsche.\n\nZ předvelkomoravského období pocházejí mimo jiné nálezy ostruh s háčky, soubor šperků i nástrojů a kolekce keramických zlomků i celých nádob. Odkryto bylo rovněž množství objektů výrobního charakteru i běžných obydlí. Výjimečným je nález kompletní kamenné pece.\n\nSoubor nálezů z období Velké Moravy a z doby po jejím zániku zahrnuje nádoby a jejich zlomky, šperky, kovové a kostěné nástroje, výrobní i sídlištní objekty, samostatné hroby v sídlištním areálu a dvě pohřebiště.\n\nV devadesátých letech 20. století byly na Hradišti odkryty základy dvou staveb, které vedoucí výzkumu Bohuslav Klíma mladší interpretoval jako pozůstatky velkomoravské kamenné církevní architektury.\n\nPrvním z objektů má být jednolodní kostelík s pravoúhlým kněžištěm, jehož údajné základy se nacházejí v areálu bývalého proboštského statku. Interpretace těchto základů jako pozůstatků církevní stavby z 9. století však není mezi archeology přijímána bezvýhradně. Důvodem je složitá nálezová situace, torzovitost získaných poznatků a absence většího množství hrobů, které podle dnes přijímaných názorů zpravidla doprovázejí velkomoravské církevní stavby.\n\nDruhou z údajných velkomoravských staveb je rotunda nacházející se pod základy dnešního chrámu sv. Hypolita. Její přesná podoba je dnes už nezjistitelná, jednalo se však o stavbu minimálně s jednou apsidou. Obklopovalo ji poměrně rozsáhlé pohřebiště s několika horizonty hrobů. Nejmladší hroby spadají až do období 18. století. Nejstarší hroby doprovázela kolekce různých šperků a dalšího inventáře. Tyto nálezy spolehlivě datují nejstarší horizont hrobů do 9. století. Vedoucí výzkumu Bohuslav Klíma mladší proto datuje rotundu na základě zmíněných hrobů také do tohoto období. Zatímco samotná existence rotundy je obecně uznávána, její velkomoravský původ je někdy zpochybňován a uvažuje se o pozdějším období výstavby.\n\nV roce 2007 bylo při západním okraji hradiště, mimo vlastní opevněnou plochu, objeveno rozsáhlé kostrové pohřebiště. Do roku 2009 na něm bylo prozkoumáno přes 180 hrobů, které se nacházely při (pravděpodobném) východním okraji celé nekropole. Nálezy z hrobových celků jsou zařaditelné do druhé poloviny devátého století a do první půle století desátého.\n\nArcheologický výzkum Znojma-Hradiště prošel několika etapami. První výzkumy uskutečnil Jaroslav Palliardi již v letech 1891–1896 a po něm František Vildomec ve třicátých letech 20. století. Po druhé světové válce zde od roku 1949 prováděl systematické zkoumání František Kalousek. Pod jeho vedením zde získávalo zkušenosti několik později proslulých archeologů – např. Bořivoj Dostál nebo Vladimír Podborský. V roce 1957 však byl výzkum na lokalitě ukončen, patrně proto, že neposkytl nálezy takového druhu, jaké byly původně očekávány (velkomoravská kamenná církevní architektura a bohatě vybavené pohřebiště – podobně jako v tehdy intenzivně zkoumaných Mikulčicích či Starém Městě). Kalouskovy výzkumy přinesly poznatky zejména o průběhu a charakteru opevnění.\n\nAž do poloviny 80. let tak stálo Hradiště mimo veškerý zájem archeologů a celá lokalita byla devastována rozsáhlou výstavbou, které nepředcházel žádný výzkum. Teprve roku 1986 nastala změna a na místo se vrátil stálý archeologický dohled v osobě archeologa Bohuslava Klímy ml. Ten působil zprvu jako zaměstnanec archeologického ústavu akademie věd. Od roku 1993 až do současnosti vede tento badatel výzkum coby pedagog Masarykovy univerzity, konkrétně katedry historie Pedagogické fakulty. Jedná se tak o jediný výzkum v celé ČR, který provádí katedra historie, a nikoli katedra archeologie. Výzkum má podobu zejména záchranných a předstihových sond, které se soustřeďují do vnitřního prostoru opevnění, kde vzhledem k existenci zástavby neustále probíhá poměrně intenzivní stavební činnost.\n\nPo druhé světové válce byl klášter v roce 1950 Řádu křižovníků s červenou hvězdou odebrán a tento mužský řád spolu s ostatními zrušen. Řeholníci byli internováni a post hradišťského probošta zůstal v letech 1960–1995 neobsazen. Budovy byly roku 1970 svěřeny Kongregaci Milosrdných sester sv. Karla Boromejského. Jejich generální představenou zde od 20. července roku 1970 do 21. ledna 1988 (tj. týden před úmrtím) byla charismatická osobnost, Matka Marie Vojtěcha Hasmandová.\n\n\n"}
{"id": "483548", "url": "https://cs.wikipedia.org/wiki?curid=483548", "title": "Har Gilo", "text": "Har Gilo\n\nHar Gilo ( הר גילה, doslova „\"Hora Gilo\"“, podle biblického města \"Gílo\" - například Kniha Jozue 15,51, v oficiálním přepisu do angličtiny Har Gillo) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 915 metrů v severní části Judska a v centrální části Judských hor. Har Gilo leží cca 4 kilometrů severozápadně od města Betlém, cca 8 kilometrů jihozápadně od historického jádra Jeruzalému a cca 55 kilometrů jihovýchodně od centra Tel Avivu. Na dopravní síť Západního břehu Jordánu je napojena pomocí silnice číslo 60 - hlavní severojižní tepny Judska, která probíhá v bezprostřední blízkosti osady, ale v tunelu, takže napojení na ni je umístěno poněkud dále.\n\nLeží na severním okraji územně kompaktního bloku izraelských sídel zvaného Guš Ecion, který je tvořen hustou sítí izraelských vesnic a měst. Uvnitř bloku se ale nacházejí i některé palestinské sídelní enklávy. Neblíže k Har Gilo jsou to vesnice Al-Walaja a město Bajt Džalá (v jehož názvu je mimochodem uchováno jméno původního starověkého Gila). Na severu se vesnice dotýká aglomerace Jeruzalému (jeruzalémská čtvrť Gilo)\n\nHar Gilo byl založen v roce 1972. Leží poblíž oblasti historického bloku Guš Ecion, který má tradici moderního židovského osídlení ještě z doby před vznikem současného státu Izrael. Samotná osada v této lokalitě ale vznikla až po dobytí Západního břehu Jordánu izraelskou armádou, tedy po roce 1967.\n\nŠlo přitom o jedno z prvních takto osídlených míst, protože osada byla založena už v prosinci 1967. Tedy se ale jednalo o malou vesnici. 18. května 1975 rozhodla izraelská vláda provést na hoře Gilo masivní další výstavbu kvůli jejímu významu jako spojnice Guš Ecionu s Jeruzalémem. Součástí plánované investice měla být i výstavba spojovací silnice. Zároveň se měla ustavit vládní komise složená z ministerských úředníků, kteří měli navrhnout způsob budoucího stavebního využití této oblasti a zajistit nutné pozemky. 29. února 1976 vláda rozhodla, že v Har Gilo postaví školu provozovanou izraelskou armádou. Zároveň se tu počítalo s výstavbou 100-120 bytových jednotek v 1. fázi. Územní plán obce předpokládá kapacitu 97 bytových jednotek a byl už plně realizován. Další územní plán navíc umožňuje výstavbu 213 bytů, ale ten zatím nebyl proveden. Osada tak zůstala spíše vesnickou komunitou.\n\nInternetové stránky obce ale ohlašují, že začala výstavba 245 nových bytů. Obec je napojena na autobusové linky vedoucí do Jeruzalému (10 spojů denně). Většina lidí pracuje v Jeruzalému.\n\nPočátkem 21. století byl Har Gilo stejně jako téměř celá oblast Guš Ecion zahrnut do bezpečnostní bariéry, která probíhá na jižní i východní straně od obce a odděluje ji od palestinského města Bajt Džalá. Na západní straně byla dle stavu k roku 2008 rozestavěna další sekce bariéry, která měla oddělit palestinskou enklávu Al-Walaja. Izrael si hodlá oblast Guš Ecion ponechat i po případné mírové smlouvě s Palestinci.\n\nObyvatelstvo Har Gilo je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která po roce 2005 zaznamenává výraznější demografické přírůstky. K 31. prosinci 2014 zde žilo 1438 lidí. Během roku 2014 populace stoupla o 13,9 %.\n\n\n"}
{"id": "483553", "url": "https://cs.wikipedia.org/wiki?curid=483553", "title": "Misionáři Matky Boží z La Saletty", "text": "Misionáři Matky Boží z La Saletty\n\nKongregace Misionáři Matky Boží z La Saletty (latinsky: \"Congregatio Missionariorum Dominae Nostrae a La Salette\", obvykle používaný název Misionáři saletini; zkratka MS) byla původně komunitou, ze které později vznikla misijní kongregace papežského práva. Její založení bylo způsobeno díky zjevení Panny Marie v La Salettě, které se odehrálo v 15 hodin 19. září 1846 před zraky Mélanie Calvatové a Maximina Girauda. Podnět k založení kongregace dal Philibert de Bruillard (1765 – 1860), biskup grenobelské diecéze, na jejímž území ke zjevení došlo. \n\nVedle mužské kongregace působí také ženská kongregace Sester misionářek Matky Boží z La Saletty. \n\n1. května 1852 biskup Philibert de Bruillard povolal pět kněží ze své diecéze, aby obsluhovali poutníky, kteří přicházeli na horu zjevení. Jednalo se o Františka Denaze, Michala Sibillata, Celestina Bonvalleta a Petra Archiera. Začátky působení byly obtížné, daleko od civilizace, bez přístupových cest, v domě narychlo postaveném na hoře zjevení v La Salettě. Jednalo se de facto o misijní podmínky. Proto byla hora obývána pouze v létě, během zimy kněží vykonávali po území Francie lidové misie, exercicie a takto předávali poselství Panny Marie. \n\nOd počátku docházelo k orientaci na řeholní způsob života. Šest kněží, Petr Archier, Jan Berlioz, Josef Bossan, Ludvik Buisson, Julián Petit a Viktor Albertin, následně složilo 2. února 1858 první řeholní sliby do rukou Mons. Achille Ginoulhiaca (1806 – 1875), biskupa grenobelské diecéze. První řeholní řád byl zpracován páterem Filipem Orcelem, generálním vikářem biskupa. Řeholníci měli žít podle evangelijních rad, vedeni modlitbou, pokáním a apoštolskou pravdou. Tento směr spirituality oběti, pokání a prosby Boha za hříchy světa se odrazil v knihách pátera Silvana Marii Girauda (1830 – 1885), prvního generálního představeného kongregace. \n\nNovou etapu vývoje kongregace zahájila v roce 1876 první kapitula (valné zasedání představitelů celé kongregace, nebo province), která nasměrovala její působení k apoštolství. Potvrzení a právo na toto působení dal Svatý stolec 14. května 1890. \n\nPronásledování řeholníků, které vypuklo ve Francii roku 1901, zahájilo misijní činnost. Saletini tehdy byli nuceni opustit horu zjevení a utéci do ciziny, což se stalo impulsem pro rychlý růst mladé kongregace a nabídlo jí nové možnosti. Vzhledem ke vzdálenostem mezi řeholními domy byla kongregace nucena se rozdělit, nejprve na obvody, později na provincie. \n\nŘeholní řád přizpůsobený novým podmínkám potvrdil papež Pius XI. v roce 1926. Roku 1932 kongregace již působila v několika státech a byla rozdělena do čtyř provincií, \"francouzské, polské, americké\" a \"brazilské\". Druhý vatikánský koncil nařídil další změnu řádu tak, by odpovídal reformám koncilu. Nový řad byl přijat 6. června 1985 a platí do současnosti (2009). \n\nMisionáři saletini působí dnes v různých zemích na pěti kontinentech (\"v závorce je rok udávající počátek misie v dané zemi\"): \n\n\n\n\n\n"}
{"id": "483555", "url": "https://cs.wikipedia.org/wiki?curid=483555", "title": "Tachrichim", "text": "Tachrichim\n\nTachrichim je pohřební rubáš, do něhož jsou oblékáni muži pohřbívaní po židovském způsobu. Jméno oděvu doslova hebrejsky znamená \"zahalit\", \"zabalit\".\n"}
{"id": "483561", "url": "https://cs.wikipedia.org/wiki?curid=483561", "title": "Kitl", "text": "Kitl\n\nKitl je jednoduchý bílý oblek (tvaru noční košile), který symbolizuje čistotu a pomíjivost lidského života. \nŽidovští muži jej nosí během Vysokých svátků (Jom kipur, Roš ha-šana), kantor jej nosí během modlitby Musaf při svátku Šmini aceret a Pesach. Při domácím pesachovém sederu jej obléká ten, který vede bohoslužbu. Nosí jej také ženich při svatebním obřadu. \n\nZbožní Židé jsou pochováváni v pohřebním rubáši (tachrichim) nebo v kitlu.\n\n"}
{"id": "483562", "url": "https://cs.wikipedia.org/wiki?curid=483562", "title": "Dub různolistý", "text": "Dub různolistý\n\nDub různolistý (\"Quercus × heterophylla\") je listnatý strom z čeledi bukovité. Je to spontánní kříženec dubu červeného (\"Quercus rubra\") a dubu vrbolistého (\"Q. phellos\"), známý z jihovýchodních oblastí USA.\n\nDub různolistý je opadavý strom dorůstající výšky 20 až 30 metrů. Koruna je kuželovitá až vejcovitá. Letorosty jsou lysé, s malými lysými vejcovitými pupeny. Listy jsou proměnlivého tvaru, podlouhlé až eliptické nebo obvejčité. Čepel listů je celokrajná nebo na každé straně se 3 až 6 hrubými zašpičatělými zuby či laloky. Listy jsou na líci tmavě zelené a lesklé, na rubu hnědavé. V paždí žilek na rubu listů jsou chomáčky chlupů. Řapík je 10 až 25 mm dlouhý. Žaludy jsou téměř přisedlé, podobné žaludům dubu červeného.\n\nDub různolistý se vyskytuje jako přirozeně vzniklý kříženec v oblasti výskytu obou rodičovských druhů, dubu červeného (\"Quercus rubra\") a dubu vrbolistého (\"Q. phellos\"), v jihovýchodních oblastech USA.\n\nTento dub je možno pěstovat jako okrasnou dřevinu, není však prokazatelně uváděn z žádné české botanické zahrady nebo arboreta.\n\nJako památné stromy jsou v České republice chráněny tři exempláře: dub ve Žďárském Potoce v okrese Bruntál, dub v Dolní Moravici v okrese Bruntál a dub u Malonic v okrese Klatovy.\n\n"}
{"id": "483565", "url": "https://cs.wikipedia.org/wiki?curid=483565", "title": "Jiří Žák (1959)", "text": "Jiří Žák (1959)\n\nJiří Žák (* 17. ledna 1959 Dačice) je český podnikatel, politik a bývalý automobilový závodník, v letech 2011 až 2013 náměstek ministra dopravy ČR, v letech 2004 až 2010 senátor za obvod č. 64 – Bruntál, člen ODS.\n\nPo maturitě v roce 1977 na bruntálském gymnáziu začal studovat Vysokou školu báňskou v Ostravě, ale nedokončil ji.\n\nPo ukončení studia nastoupil do ČSAO, kde pracoval do roku 1997, kdy přešel do jablonecké firmy LIAZ, kde se podílel na vývoji v oddělení speciálních zkoušek vozidel a byl členem továrního týmu, se kterým soutěžil v afrických automobilových závodech. Od roku 1990 má vlastní firmu.\n\nJe ženatý a má syna.\n\nPětkrát startoval v rallye Paříž-Dakar s vozem LIAZ jako pilot i navigátor, v roce 1992 byl třetí v mistrovství světa v maratonech v kategorii kamionů. V letech 1995 a 1996 startoval jako pilot v Rallye Dakar s vozy značky Tatra, kdy výraznějším úspěchem bylo celkové 15. místo v kategorii kamionů (1996).\n\nDo politiky se aktivně zapojil po listopadu 1989. V letech 1998 až 2010 byl členem zastupitelstva města Bruntálu.\n\nV roce 2004 se stal senátorem za obvod Bruntál, když v prvním kole byl poražen tehdejším komunistickým senátorem Rostislavem Harazinem v poměru 28,40 % ku 23,90 % hlasů, ve druhém kole se poměr otočil a občanský demokrat vyhrál se ziskem 53,37 % všech hlasů. V senátu působí jako místopředseda Ústavně-právního výboru. Ve volbách 2010 svůj mandát senátora neobhájil, když jej v obou kolech porazil Jaroslav Palas.\n\nOd 1. června 2011 do července 2013 zastával pozici náměstka ministra dopravy pro oblast mezinárodních vztahů, kosmické systémy a bezpečnost silničního provozu. Ve volbách do Senátu PČR v roce 2016 kandidoval za ODS v obvodu č. 64 – Bruntál a pokoušel se tak o návrat do horní parlamentní komory. Jeho kandidaturu podporovala také Strana soukromníků České republiky. Se ziskem 6,95 % hlasů skončil na 7. místě a do druhého kola nepostoupil.\n\n"}
{"id": "483567", "url": "https://cs.wikipedia.org/wiki?curid=483567", "title": "Petr I. Bourbonský", "text": "Petr I. Bourbonský\n\nPetr I. Bourbonský (fr. \"Pierre I de Bourbon\", 1311 - 19. září 1356 Maupertuis) byl vévoda bourbonský a švagr Filipa VI., Jana Lucemburského i Karla IV.\n\nPetr byl prvorozeným synem bourbonského vévody Ludvíka a Marie z Avesnes. 25. ledna1336 či 1337 se oženil s Isabelou, dcerou Karla z Valois.\n\nByl považován za zosobnění tradičního rytířství, během stoleté války bojoval roku 1341 pod velením normanského vévody Jana v bretaňské válce. Roku 1345 se zúčastnil tažení Jana Lucemburského na Litvu. Bojoval v bitvě u Kresčaku, roku 1355 byl zraněn a poté jmenován guvernérem v Gaskoňsku. Padl v bitvě u Maupertuis a byl pohřben v pařížském klášteře jakobínů, který nepřečkal Francouzskou revoluci.\n\nJako vévoda byl velice nehospodárný, měl mnoho věřitelů. Pravděpodobně trpěl dědičným duševním onemocněním, které zdědil syn Ludvík, dcera Johana a také vnuk Karel.\n\n"}
{"id": "483580", "url": "https://cs.wikipedia.org/wiki?curid=483580", "title": "Grindelwald", "text": "Grindelwald\n\nGrindelwald je obec v kantonu Bern ve Švýcarsku, která spadá pod Interlaken. Obec se nachází ve výšce 1 034 m n. m. v Alpách.\n\nNázev Grindelwald je poprvé zmíněn v roce 1146 jako Grindelwalt, název je složen z \"grintil\" (šroub, zámek) a \"walt(-d)\" (les).\n\nV současnosti je obec převážně vázána na turistický ruch. V zimě navštěvují místo hlavně lyžaři a v létě turisté, kteří zde mohou obdivovat unikátní horské scenérie a změny počasí na Fünfgespann, Schreckhorn, Eiger, Mönch a Jungfrau.\n\nGrindelwald má rozlohu 171,1 km. V této oblasti se 30,7% využívá k zemědělským účelům, 16% je zalesněno, 1,6% je zastavěno (budovy, silnice) a zbytek 51,7% zabírají řeky, ledovce a hory.\n\nGrindelwald je poměrně velká obec v oblasti Berner Oberland, roztroušená pod různými názvy v údolí řeky Schwarze Lütschine mezi horami Eiger, Wetterhorn, Fiescherwand a Faulhorn. Sám Grindelwald tvoří centrum obce a turistické středisko.\n\nGrindelwald měl v roce 2007 3 809 obyvatel, z toho 15,8 % tvoří cizí státní příslušníci. Během posledních 10 let se snížil počet obyvatel o 3,4 %. Většina populace (rok 2000) mluví německy (86,8%), portugalsky 4,5% a francouzsky 1,7%.\n\nVe volbách v roce 2007 byla nejpopulárnější stranou SVP s 54,8 % hlasů, FDP 14,2 %, Strana zelených 10,1 % a SPS 8,6 %.\n\nVěkové složení obyvatelstva (rok 2000) je 21,4% děti a mládež (0-19 let), (20-64 rok věku) tvoří 62,6% a senioři (nad 64 let) tvoří 16,3 %. Celá švýcarská populace je všeobecně dobře vzdělaná. V Grindelwaldu je asi 66,8% populace (mezi 25-64 let) se středním nebo vyšším vzděláním. Míra nezaměstnanosti je zde 2,66 %.\n\nCestovní ruch má zde dlouhou tradici a již od počátku turistiky zde byly vytvářeny podmínky, aby lákaly turisty jak v zimě, tak i v létě. Lanovka na Wetterhorn je jedna z nejstarších na světě. V Grindelwaldu jsou taktéž letní tábory pro mládež a pro postižené děti a dva kempy.\n\nV zimě disponuje místo dostatečným počtem sjezdovek, jak pro začátečníky i pokročilé. Zkušené horolezce láká výzva ledovce Eigeru a Wetterhornu. Pro ostatní jsou k dispozici upravené trasy pro sáňkování a zimní turistiku. V současné době je Grindelwald také populární jako letovisko s mnoha kilometry turistických tras v Alpách.\n\nDo Grindelwaldu je možno cestovat vlakem po dráze Berner Oberland Bahn z Interlakenu.\n\nDráha Wengernalpbahn spojuje Grindelwald a Kleine Scheidegg, odkud vystoupá Jungfraubahn vnitřkem hory Eiger na Jungfraujoch. Z Kleine Scheideggu je možno cestovat dále do Wengenu a Lauterbrunnen.\n\nLanovka Gondelbahn Grindelwald-Männlichen spojuje Grindelwald a vrchol Männlichen odkud je možno další lanovkou Luftseilbahn Wengen-Männlichen cestovat do Wengenu.\n\nDalší lanovky, GrindelwaldPfingstegg spojují Grindelwald a Pfingstegg a lanovka Firstbahn spojuje Grindelwald a First (Berg).\n\nregion\n\ndoprava v regionu\n\n"}
{"id": "483591", "url": "https://cs.wikipedia.org/wiki?curid=483591", "title": "Kamýš", "text": "Kamýš\n\nKamýš neboli amifila (\"Ammophila\") je rod trav z čeledi lipnicovitých (\"Poaceae\"). Je to typická rostlina pobřežních písečných dun.\n\nJe 60–100 cm vysoký, má úzké, tuhé, špičaté, šedozelené listy které jsou žebrovité a takřka vždy zatočené. Velmi husté, bělavé vrchní klasy se skládají z asi 1 cm dlouhých klásků. Kvete v červnu až srpnu. Tyto rostliny nacházíme téměř výlučně na mořských pobřežích, výjimkou je oblast Velkých jezer v Severní Americe. Příliš zasolenou půdu však nesnáší, salinita může být maximálně 15 g/l (1,5 %).\n\nKamýš má rozlehlý systém plazivých podzemních oddenků které zajišťují jeho stabilitu a dobré ukotvení na písečných přesypech i při foukání silných větrů. Jako první z rostlin dokáže bezproblémově kolonizovat pohyblivé písky.\n\nTato travina je názorným příkladem xerofytu, tj. rostliny která dokáže vyžít s minimem vody a přitom se úspěšně množit i na místech, kde by ostatní rostliny zakořenily jen stěží. Její úzké listy a kořeny vedoucí do hloubky ji v tom zdatně pomáhají. Proto byla v minulostí ve velkém rozsazována v rozličných přímořských areálech skoro celého světa.\n\nVytváří nenáročnou a spolehlivou zábranu proti přesunům nezpevněného písku hnaného silným větrem a tím stabilizuje krajinu, chrání úrodnou půdu před přeměnou na pustinu, před postupným zavátím pískem. Kromě přirozeného využití pro regulaci krajinotvorby se této rostliny odedávna používá k výrobě proutěných předmětů obdobně jako rákosu a k pokrývání doškových střech.\n\nRod \"Ammophila\" má dva uznávané druhy:\n\nDále se ještě diskutují dva potenciální nové druhy:\n"}
{"id": "483592", "url": "https://cs.wikipedia.org/wiki?curid=483592", "title": "JUDr. Jan Hofmann Č. S. A. D. Klíčov", "text": "JUDr. Jan Hofmann Č. S. A. D. Klíčov\n\nJUDr. Jan Hofmann (* 24. února 1952) je jedna z výrazných postav podnikání v české autobusové dopravě od roku 1994, kdy byl v tomto oboru liberalizován trh. Jím vlastněný podnik JUDr. Jan Hofmann, Česká spedice-Autoopravny-Doprava Praha-Klíčov (působící pod značkou JUDr. Jan Hofmann Č.S.A.D. Klíčov), privatizovaný závod bývalého státního ČSAD v Praze na Klíčově, který provozoval jako podnikající fyzická osoba, zavedl do veřejné dopravy v okolí Prahy prvky dravé konkurence a byl průkopníkem metod, jak využívat slabin zákona o silniční dopravě. Poté, co svou živnost přivedl ke konkursu, bylo jeho jméno spojeno i s několika dalšími obchodními společnostmi působícími v oboru dopravy a cestovního ruchu: Bohemiatour a. s (rovněž skončila v konkursu) a Hofmann GmbH (proslulý symbol nekvalitního dopravce) a se společností jeho manželky paní Hofmannové, Eurolines ČR spol. s r. o., u níž pracoval ještě v roce 2009 (a to i jako řidič) a jejím jménem odpovídal na stížnosti.\n\nPodnik ČSAD KNV Praha byl k 1. lednu 1991 rozdělen na 22 státních podniků. Jejich zřizovatelem bylo Ministerstvo pro hospodářskou politiku a rozvoj ČR, od 1. ledna 1993 přešlo zřizovatelství na Ministerstvo dopravy ČR. Jedním z takto vzniklých podniků byl ČSAD Praha-Klíčov, státní podnik. Zakladatel (MHPR) předložil 27. srpna 1992 Ministerstvu pro správu národního majetku a jeho privatizaci privatizační projekt, podle nějž měl podnik změnit právní formu na akciovou společnost s použitím investičních kupónů, přičemž 58 % akcií mělo být přímo prodáno zahraničnímu zájemci. Dne 30. července 1993 však Ministerstvo dopravy kvůli nedodržení privatizačních podmínek zahraničním zájemcem návrh změnilo na přímý prodej předem určenému vlastníkovi, JUDr. Janu Hofmannovi. Po doporučení tohoto návrhu Ministerstvem SNMP vláda 15. září 1993 usnesením č. 510 rozhodla o tomto způsobu privatizace, a to za účetní hodnotu zjištěnou ke dni prodeje. 6. ledna 1994 na základě výzvy Fondu národního majetku z téhož dne převedl ministr dopravy ke dni 11. ledna 1994 majetek ČSAD Praha-Klíčov v hodnotě, která ke dni 30. září 1992 byla vyčíslena na 193,112 milionů Kč, na Fond národního majetku. 7. ledna 1994 uzavřel FNM s JUDr. Janem Hofmannem kupní smlouvu o prodeji podniku s účetní cenou majetku 193,112 milionů Kč s účinností od 11. ledna 1994 podmíněnou tím, že nabyvatel do 10. ledna uhradí předběžnou kupní cenu, s tím, že kupní cena bude upravena podle účetní hodnoty ke dni 10. ledna 1994. JUDr. Jan Hofmann uhradil 193,112 milionů Kč, účetní uzávěrka ke dni 10. ledna 1994 však vyčíslila účetní hodnotu na 76,866 milionů Kč a 10. března 1994 byl Janu Hofmannovi vyplacen rozdíl ve výši 116,246 milionů Kč.\n\nNejvyšší kontrolní úřad zařadil do plánu kontrolní činnosti na rok 1996 prověřit postup privatizace čtyř státních podniků pocházejících z ČSAD KNV Praha. V případě státního podniku ČSAD Praha-Klíčov NKÚ konstatoval, že vedení jeho účetnictví bylo od vzniku státního podniku nevěrohodné. Nebylo předloženou přezkoušení účetních závěrek z let 1990, 1991 a 1992 a účetní písemnosti podniku byly zničeny v důsledku zatopení skladu, doloženého jako pojistná událost. NKÚ konstatoval, že nelze zrekonstruovat účetnictví za tyto roky a tak určit příčiny enormního kolísání hodnoty majetku podniku v průběhu privatizace (od 310,566 milionů po 76,866 milionů), ačkoliv uvedená hodnota majetku byla významná pro rozhodnutí vlády a stanovení kupní ceny. Z věcného hlediska NKÚ zpochybnil privatizační návrh MD, který nemohl zajistit věrohodné ocenění privatizovaného majetku, protože cena byla určena na základě nevěrohodně vedeného účetnictví.\n\nJUDr. Jan Hofmann, Česká spedice-Autoopravny-Doprava Praha-Klíčov (obvyklá zkratka JUDr. Jan Hofmann Č. S. A. D. Klíčov), IČ 61300217, byl podle rejstříku živnostenského podnikání držitelem živností od 30. června 1994 do 8. října 2004, 16. února 1998 byl nad podnikem vyhlášen konkurs. V registru ekonomických subjektů ČSÚ byl zaregistrován 7. července 1994. Živnostenská oprávnění byla vydána na množství činností v osobní i nákladně dopravě, zasilatelství, opravárenství, cestovního ruchu atd. Odpovědným pracovníkem pro většinu dopravních činností byl Ing. Josef Císař.\n\nHlavní provozovnou pro osobní i nákladní dopravu včetně taxislužby byly bývalé garáže ČSAD v Praze na Klíčově (Praha 9, Čakovická 835/2), pro nákladní dopravu a opravárenství byly dále registrovány provozovny v Kralupech, Staré Boleslavi a Klíčanech, čerpací stanice kromě dopravních provozoven ještě v Hradišťku, cestovní kancelář sídlila v Praze v Opletalově ulici, jako místa poskytování hostinské a ubytovací činnosti byly kromě uvedených míst uvedeny ještě Vlastějovice, Dolní Dvůr, Příchovice a Úštěk.\n\nKromě provozování autobusové dopravy byl podnik známý například jako český distributor i uživatel slovenských autobusů značky Granus, které se však v Česku příliš nerozšířily; byly licenční modifikací polských autobusů Autosan (5 kusů později používala společnost ČSAD Střední Čechy s. r. o. .\n\nJUDr. Jan Hofmann zavedl do veřejné dopravy v okolí Prahy prvky dravé konkurence, například vedení linek souběžně s linkami jiných dopravců a sestavování jízdních řádů tak, aby konkurenci přebral co nejvíce cestujících (například na trasách do Roztok a do Štěchovic).\n\nZároveň byl průkopníkem metod, jak využívat slabin zákona o silniční dopravě. Vzhledem k tomu, že zákon o silniční dopravě 111/1994 Sb. upravuje vydávání licencí a schvalování jízdních řádů tak, že obojí přísluší dopravnímu úřadu v místě, kde linka začíná, a vzhledem k tomu, že žádat o vydání licencí a schvalování jízdních řádů Magistrát hlavního města Prahy zřejmě pro JUDr. Jana Hofmanna nebylo výhodné, stalo se pro jeho podnik typické, že linky fakticky vedoucí z Prahy byly pospojovány do dvojic tak, že žádná z nich v Praze nezačínala a pro jistotu ani nekončila: mnohdy tak byla spojena například i dálková linka s místní, přičemž občas některý spoj mezi oběma linkami přejel, ač tento přejezd byl jinak bez dopravního významu. Fakticky tak dosáhl toho, že mu žádnou licenci nemusel schvalovat pražský magistrát. Trasy takto sestavovaných linek byly často velmi bizarní a rok od roku metamorfovaly do nových kombinací.\n\nPodniky JUDr. Jana Hofmanna byly rovněž průkopníkem v používání fiktivních spojů k udržení licence. Držitel licence k provozování linky má totiž ze zákona povinnost linku provozovat, jinak mu má být licence odebrána. Pokud však je v jízdním řádu uveden třeba i jen jediný spoj ročně, který ani nejede v celé trase linky, sankce odebrání se neuplatňuje. Tento způsob udržování licence na linkách, na nichž fakticky dopravce provoz pozastavil, od Hofmannových firem převzaly i mnohé další firmy, například Orlobus nebo DPÚK.\n\nV letech 1995 až 2000 byly v jízdních řádech pravidelné autobusové dopravy pro střední Čechy uvedeny například tyto linky:\n\n\nOblast Štěchovicka:\n\nDo Pražské integrované dopravy nebyl dopravce nikdy zapojen, majetek podniku a většina jeho dopravních výkonů v regionu přešly kolem roku 1999 převážně na novou společnost ČSAD Střední Čechy s. r. o., část výkonů v některých oblastech na ČSAD Kladno a. s., ČSAD Praha-Vršovice a další dopravce.\n\nFirma Bohemiatour a. s. byla zapsána do obchodního rejstříku 24. června 1996 s IČ 25060163. Vlastník není z obchodního rejstříku zřejmý (akcie na majitele), JUDr. Jan Hofmann však byl jedním ze tří členů představenstva, za něž mohli jednat nejméně dva členové společně, a od 8. ledna 2003 se stal jediným členem představenstva s právem rozhodovat o všech záležitostech, které nejsou vyhrazeny valné hromadě.\n\nVe veřejné autobusové dopravě se objevila někdy kolem roku 1999 a převzala provoz na některých trasách z Prahy do oblasti Štěchovic.\n\nV letech 2004–2005 byly nařízeny na majetek společnosti exekuce ve prospěch Dopravního podniku hl. m. Prahy, Technické správy komunikací hl. m. Prahy, ČSAD Tišnov spol. s r. o., Českého Telecomu a. s., Středočeské energetické a. s., Vojenské zdravotní pojišťovny ČR a TRW-Carr s. r. o. Dne 20. července 2007 byl na majetek společnosti prohlášen konkurs.\n\nPoté, co živnost JUDr. Jana Hofmanna propadla konkursu, provozoval ještě nějaký čas několik linek pod hlavičkou české organizační složky své německé firmy Hofmann GmbH. Adresa sídla byla udávána Sloup č. p. 1, 252 06 Davle III. Tato firma získala i některá z vozidel původní živnosti, která nepropadla exekucím.\n\nOrganizační složka byla zapsána do obchodního rejstříku 28. března 2001 pod IČ 26442876 a dosud nebyla zrušena (listopad 2009). Mateřská firma sídlila ve Furth im Wald a jejím statutárním orgánem byl JUDr. Jan Hofmann, trvale bytem ve Furth im Wald.\n\nMnožstvím stížností na tohoto dopravce se zabýval v letech 2004–2006 například web BUSportál. Například 25. prosince 2003 řidič na lince Praha–Jablunkov za jízdy usínal, ve voze bylo minus 13 stupňů Celsia, zpoždění 30 minut, a pohonné hmoty tankoval až během cesty teprve poté, co na ně měl dost peněz z právě utrženého jízdného, přičemž si cestující všiml, že tentýž autobus má již od léta prasklé čelní sklo. 13. července 2004 byl cestující překvapen, když přišel na zastávku na spoj vyhledaný IDOSem a v jízdním řádu nalezl strojopisnou poznámku, že dotyčný spoj jede „pouze po ohlášení“, totéž se mu pak stalo i na jiné lince téhož dopravce. Pracovník dopravce na uvedeném telefonním čísle položil telefon uprostřed hovoru a na následnou SMS reagoval zpětnou SMS s textem \"polip si prdel\". 17. prosince 2004 jeden dálkový spoj z Prahy vynechal a jiný vyjel se 40minutovým zpožděním, protože do Prahy kvůli poruše dojel s tříhodinovým zpožděním. Majitel společnosti JUDr. Hofmann k tomu e-mailem odpověděl, že k „blábolům pana Drápala“ může říci, že kritického dne byl s vysokými teplotami upoután na lůžko a náhradní dopravce se na něj vykašlal, protože měl jiný kšeft. Následně pan Hofmann zjistil, že řidič omylem odbavil zcela jiné cestující na zcela jiném nástupišti za což se pan Hofmann prostřednictvím BUSportálu omluvil. 25. března 2005 z Prahy spoj linky 186100 zřejmě opět vynechal a navíc na nástupišti na Florenci visel neplatný jízdní řád. 19. března 2005 Ford Transit s logem Eurolines ČR na trase z Prahy-Černého Mostu do Liberce a Frýdlantu opomněl zajet do Brandýsa, jak podle jízdního řádu měl,\n\nRedakce BUSportálu na základě neobvyklého množství stížností na tohoto dopravce zaslala všem krajským úřadům dopis s dotazem ohledně nástrojů, které cestující a úřady mají vůči takovému dopravci. Z odpovědí vyplynulo, že je obtížné takovému dopravci licenci nevydat, přičemž Liberecký kraj uvedl, že jiný kraj vydal této firmě licenci přes nesouhlas Libereckého kraje jako dotčeného úřadu. Pražský magistrát uvedl, že v té době (leden 2005) s dopravcem vedl správní řízení pro opakované nedodržování jízdního řádu na lince 186100, přičemž podobná správní řízení s ním vedlo i několik jiných krajů, například Moravskoslezský a Plzeňský. Úřad Olomouckého kraje žil v domnění, že linka 186100 není provozována, protože mu udělení licence nebylo pražským magistrátem oznámeno a dopravce neuzavřel smlouvu na užívání označníků zastávek v kraji. \nLinky: \n\nEUROLINES Česká republika spol. s r. o. byla zapsána do obchodního rejstříku 29. října 1996 pod IČ 25087037 a původně sídlila v Brandýse nad Labem-Staré Boleslavi. Statutárním orgánem je jednatel, jímž je od počátku firmy Naděžda Hofmannová. Původně měla společnost více spoluvlastníků, hlavními vlastníky byli se zhruba třetinovými podíly Naděžda Hofmannová a Martin a Renata Barveníčkovi, relativně malý podíl vlastnil v letech 1996–1998 i JUDr. Jan Hofmann. Od 21. února 2007 se Naděžda Hofmannová stala jediným vlastníkem a sídlo společnosti bylo přepsáno do Prahy 4. Dopravní působení firmy je často spojováno s JUDr. Janem Hofmannem, který jménem této firmy například odpovídá na stížnosti a pracuje pro ni jako řidič.\n\nLinka 284001 Ondřejov – Praha dopravce EUROLINES ČR spol. s r. o. se objevila v jízdním řádu 1999/2000.\n\nNaposledy společnost provozovala linku 800 905 Strání – Praha. Podle jízdního řádu platného od 12. prosince 2004 byl provoz linky v rozsahu jednoho páru spojů denně zahájen od 1. června 2005. Linka byla ukončena na státní hranici, pravděpodobně navazovala bez přestupu na slovenskou vnitrostátní linku. Od 2. července 2015 byl novým jízdním řádem (obsahujícím pouze fiktivní jednodenní pár spojů) provoz fakticky zastaven, zrušením linky k 13. prosinci 2015 byla fakticky ukončena činnost dopravce ve veřejné linkové dopravě.\n\nV roce 2009 tato firma jezdí pouze linku 000395 z Prahy do Banské Bystrice, jejíž vnitrostátní úseky jsou oficiálně vedeny též jako vnitrostátní linky. Vnitrostátní linka 800905 Strání – Veselí nad Moravou – Kyjov – Brno – Jihlava – Praha má v jízdním řádu u jednoho páru spojů poznámku, že spoje na českém úseku „současně nahrazují spoj SAD Banská Bystrica a. s. na lince 000395“ a že autobus „pokračuje ze zastávky Strání, Květná na území SR jako spoj linky SK 601702 do Banské Bystrice“. Pod tabulkou jízdního řádu je ještě poznámka „Spoje jsou zajišťovány autobusem pravidelné linky 000395“. Druhý pár spojů na této lince jede pouze jedenkrát ročně, přičemž z Prahy jede ve stejném čase jako celoroční spoj. Linka 800905 byla poprvé zřízena jízdním řádem platným od 12. 12. 2004, podle kterého měla začít jezdit od léta 2005.\n\nV lednu 2009 byla publikovaná stížnost, podle níž byl na tuto linku nasazen zastaralý nevyhovující a špinavý autobus, jehož řidič všem cestujícím tykal, choval se neprofesionálně, cestujícím s místenkami nezajistil místa k sezení a během jízdy souvisle 15 minut telefonoval s mobilním telefonem u ucha, přičemž cestující byli nuceni v Jihlavě přestupovat, ač mělo jít o přímý spoj, a autobus byl u vstupu opatřen vývěskou „OČISTITE SI OBUV!!! Neplatí pre analfabetov“. JUDr. Jan Hofmann v odpovědi vytkl stížnosti subjektivnost a zkreslení skutečnosti, a uvedl, že stěžoval se hrubě mýlí, pokud se domnívá, že dne 23. 12. 2008, jehož se stížnost zřejmě měla týkat, v Jihlavě přestupoval, protože pod pojmem přestup se v rámci Informačního systému AMS rozumí použití více linek a s použitím více než jedné jízdenky, zatímco změna autobusu na lince 000395 přestupem nebyla, přičemž z provozních důvodů na straně dopravců, společně provozujících linku, cestující využili služeb obou dopravců na lince a šlo o mimořádně opatření z důvodu odlišnosti provozu na Štědrý den, přičemž se pan Hofmann přiznal, že právě on byl oním řidičem „s dírou v kalhotách“ a že autobus Karosa 955 E vyrobený roku 2003 je pro tuto linku vyhovující a je v něm povolena přeprava stojících cestujících a zabrání místa si stěžovatel zavinil sám tím, že kvůli poslechu mp3 přehrávače nezareagoval včas na výzvu k nástupu. Podle jiné stížnosti 10. dubna 2009 měl autobus více než 3 hodiny zpoždění a JUDr. Jan Hofmann se následně v telefonu vyjadřoval vulgárně. JUDr. Jan Hofmann v odpovědi označil stěžovatele za vyděrače, kteří požadovali jako náhradu újmy 100 eur a vyhrožovali požadováním řádově vyšších částek.\n\nPodle příspěvků v názorové sekci webu kurzy.cz byl například 21. července 2014 na linku 000395 z Prahy do Trenčína přistaven rezavý autobus s děravou karoserií bez klimatizace a WC s arogantním šoférem bez partnera na střídání, který nevydal doklad za dovozné na zavazadlo a bral do vozu i cestující k stání, resp. k sezení na podlaze. Na stížnost ještě v červnu 2014 odpovídal jménem této společnosti JUDr. Jan Hofmann. Na podobnou stížnost sdělil, že společnost Eurolines Česká republika, spol. s r.o. za 18 let přepravila na dotyčné lince přes milión cestujících a že použité vozidlo tovární značky Karosa je prověřeno pro mezinárodní autobusovou dopravu, podle certifikátu STK nevykazuje žádnou závadu bránící provozu a dvě lehké závady vnější koroze neohrožují vlastní provoz. 28. dubna 2014 byl na linku 000395 v 11 hodin z Prahy nasazen mikrobus, což ani jeden z dvoučlenné posádky vozidla cestujícím nebyl ochotný vysvětlit. Pán, který kontroloval jízdenky a ukládal zavazadla, vybíral za zavazadla dovozné bez vydání dokladu. Zavazadla byla uložena do uličky a pod sedačky, po odjezdu z nástupní zastávky vůz jel i s cestujícími kamsi pro přívěsný vozík na zavazadla, ale nakonec ho z provozních důvodů stejně nepřipojili. Vůz neměl klimatizaci a okna se téměř nedala otevřít a řidič prý jel jako šílenec (překračoval maximální rychlost, lepil se na kamión atd.). V Brně cestující byli přestoupeni do jiného autobusu, který podle stěžovatelky byl poruchový a do kopce jel „opravdu pomalu“. 15. května 2014 spoj kvůli zpoždění zcela vynechal půlhodinovou přestávku v Brně.\n\nV říjnu 1997 Jan Hofmann pod hlavičkou Eurolines z vlastní iniciativy a na vlastní náklady vyslal autobus s romskými zaměstnanci své firmy, aby přesvědčili české a slovenské Romy ve francouzském Calais k návratu do vlasti. Důvodem byla snaha ukončit mezinárodní ostudu a obavy, aby západoevropské země nezavedly pro české občany vízovou povinnost, což by poškodilo dopravce. Společně s českou konzulkou v Paříži Ljubou Svobodovou však přesvědčili pouze čtyři.\n\n"}
{"id": "483597", "url": "https://cs.wikipedia.org/wiki?curid=483597", "title": "Čtvrtá vláda Jozefa Tisa", "text": "Čtvrtá vláda Jozefa Tisa\n\nČtvrtá vláda Jozefa Tisa existovala v období od 14. března do 27. října 1939 v období první slovenské republiky.\n\nVšichni členové vlády byli zástupci Hlinkovy slovenské lidové strany - Strany slovenské národní jednoty (HSĽS-SSNJ).\n\n\n"}
{"id": "483598", "url": "https://cs.wikipedia.org/wiki?curid=483598", "title": "Třetí vláda Jozefa Tisa", "text": "Třetí vláda Jozefa Tisa\n\nTřetí vláda Jozefa Tisa existovala v období od 20. ledna do 9. března 1939. Jednalo se o třetí slovenskou autonomní vládu v rámci druhé československé republiky.\n\nVláda byla jmenována prezidentem republiky Emilem Háchou na návrh Slovenského autonomního sněmu. Čtyři z šesti členů této vlády byli členy Hlinkovy slovenské ľudové strany.\n\nVšichni členové vlády byli zástupci Hlinkovy slovenské lidové strany - Strany slovenské národní jednoty (HSĽS-SSNJ).\n\n\n"}
{"id": "483599", "url": "https://cs.wikipedia.org/wiki?curid=483599", "title": "První vláda Jozefa Tisa", "text": "První vláda Jozefa Tisa\n\nPrvní vláda Jozefa Tisa existovala v období od 7. října do 1. prosince 1938. Jednalo se o první slovenskou autonomní vládu v rámci druhé československé republiky.\n\nVšichni členové vlády byli zástupci Hlinkovy slovenské lidové strany - Strany slovenské národní jednoty (HSĽS-SSNJ).\n\n\n\n"}
{"id": "483602", "url": "https://cs.wikipedia.org/wiki?curid=483602", "title": "Vernéřov (Klášterec nad Ohří)", "text": "Vernéřov (Klášterec nad Ohří)\n\nVernéřov () je zaniklá obec v okrese Chomutov, kraj Ústecký. Nyní tvoří trvale neobydlené katastrální území Klášterce nad Ohří, skládá se ze dvou základních sídelních jednotek (Vernéřov – 18022 a Nový Vernéřov – 32186). Ke dni 23. 10. 2009 je zde evidováno 14 adres (především v Průmyslové zóně Verne).\n\nNázev vesnice je odvozen z německého názvu \"Wernhardsdorf,\" tj. Vernhartova ves. V historických pramenech se jméno vesnice vyskytuje ve tvarech Wernhardsdorf (1261) nebo Wernsdorf (1530).\n\nPrvní písemná zmínka o obci pochází z listopadu 1261 (listina krále Přemysla Otakara II.). Obec ztratila část obyvatel vysídlením Němců po 2. světové válce. Obec zanikla z důvodu nakonec neuskutečněného plánu zřídit na jejím území sklad popílku. Ke Klášterci nad Ohří byla přičleněna k 1. lednu 1988. Nejvýznamnější kulturní památkou Vernéřova byl barokní zámek.\n\nPři sčítání lidu v roce 1921 zde žilo 1082 obyvatel (z toho 526 mužů). Většina patřila k německé národnosti (1059 lidí), Čechů bylo devatenáct a čtyři obyvatelé byli cizinci. Kromě sedmi evangelíků byli všichni členy římskokatolické církve. Podle sčítání lidu z roku 1930 zde žilo 1156 obyvatel, kteří byli s výjimkou 29 Čechů a šesti cizinců německé národnosti. Čtyři z nich byli evangelíci, pět židů, dvanáct bez vyznání a ostatní se hlásili k římskokatolické církvi.\n\n\n\n"}
{"id": "483604", "url": "https://cs.wikipedia.org/wiki?curid=483604", "title": "Saletini v České republice", "text": "Saletini v České republice\n\nSaletini v České republice působí od roku 1995. Celý název saletinů zní \" Misionáři Matky Boží z La Saletty\", obvykle používané pojmenování je \"Misionáři saletini\"; zkratka \"MS\". Jedná se o misijní kongregaci papežského práva. \n\nPrvní misionáři přišli do České republiky 31. srpna 1995. Byli to P. Henryk Kuman, MS a P. Jan Jucha, MS. Začínali v Mladé Boleslavi, kde se učili český jazyk a vypomáhali v místní farnosti. \n\n24. září 1996 jim byla svěřena Mons. Josefem Kouklem, biskupem litoměřické diecéze, farnost a chrám Matky Boží Královny Hor v Bozkově u Semil. Prvním místním farářem byl jmenován P. Jan Jucha, MS, který přišel do zničené a prázdné fary dlouho neobývané. Biskup diecéze věnoval saletinům faru, kde se dnes nachází řeholní dům. Jana Juchu z Polska doplnil v pastorací P. Krzysztof Zawada, MS (od 1996). Po jeho návratu do vlasti (1998) byl kaplanem jmenován P. Jacek Zyzak, MS. Roku 2002 úřad faráře převzal Krzysztof Mikuszewski, MS a jeho pomocníkem byl jmenován Miroslav Mateńko, MS. Z Bozkova jsou dále spravovány Zlatá Olešnice a Paseky nad Jizerou.\n\n\"Řeholní dům Misionářů saletinů\"\n\"Bozkov 37\"\n\"512 13 Bozkov u Semil\"\n\nRoku 1998 začali saletini působit v Železném Brodě. Farářem byl jmenován P. Henryk Kuman, MS. Jeho pomocníky byli dva kněží z Polska Jacek Zyzak, MS a Jaroslav Borucki, MS. Roku 2000 byl jmenován novým farářem Páter Jaroslav, jako kaplan nejprve působil Krzysztof Mikuszewski MS, od roku 2002 je jím Petr Jerzykiewicz, MS. V roce 2006 byly provedeny další změny: P. Mirosław Mateńko, MS byl jmenován farářem, P. Jacek Sokołowski, MS, kaplanem. Od srpna roku 2009 byl jmenován farářem P. Jan Jucha, MS. Do farnosti spadá také: Bzí, Loučky, Krásná, Zásada a Držkov. \n\n\"Římskokatolická farnost Železný Brod\"\n\"Fr. Balatky 132\"\n\"468 22 Železný Brod\"\n\nRoku 2002 předal saletinům litoměřický biskup do správy farnost Mělník. Proboštem byl jmenován Jan Jucha, MS, v pastoraci mu pomáhal nejprve br. Jaroslav Stupkiewicz, MS a od roku 2004 Ryszard Kurasiewicz, MS. V roce 2009 nastaly změny - proboštem byl jmenován P. Jacek Zyzak, MS a kaplanem P. Mirosław Mateńko, MS. Z Mělníka jsou spravovány farnosti Záboří, Vysoká, Medonosy, Šemanovice a Pšovka.\n\n\"Římskokatolická farnost - Proboštství Mělník\"\n\"Na Vyhlídce 18\"\n\"276 01 Mělník\"\n\n\n\n"}
{"id": "483607", "url": "https://cs.wikipedia.org/wiki?curid=483607", "title": "Vláda Jozefa Siváka", "text": "Vláda Jozefa Siváka\n\nVláda Jozefa Siváka existovala v období od 9. do 11. března 1939. Jednalo se o čtvrtou slovenskou autonomní vládu v rámci druhé československé republiky.\n\nČlenové vlády byli zástupci Hlinkovy slovenské lidové strany - Strany slovenské národní jednoty (HSĽS-SSNJ).\n\n\n"}
{"id": "483608", "url": "https://cs.wikipedia.org/wiki?curid=483608", "title": "Vláda Karola Sidora", "text": "Vláda Karola Sidora\n\nVláda Karola Sidora existovala v období od 11. do 14. března 1939. Jednalo se o pátou slovenskou autonomní vládu v rámci druhé československé republiky.\n\nPředseda vlády Karol Sidor byl považován za umírněnějšího představitele slovenského nacionalismu.\n\nVšichni členové vlády byli zástupci Hlinkovy slovenské lidové strany - Strany slovenské národní jednoty (HSĽS-SSNJ).\n\n\n"}
{"id": "483614", "url": "https://cs.wikipedia.org/wiki?curid=483614", "title": "Dynastie Čoson", "text": "Dynastie Čoson\n\nDynastie Čoson (korejsky: 전주이씨, 全州李氏), zvaná také Dynastie I nebo Ri, byla korejská královská a později císařská dynastie, vládnoucí v letech 1392–1910. Dynastii založil v roce 1392 korejský generál I Song-ge, který svrhl dynastii Korjo a sám se stal králem. V roce 1897 se král Kodžong prohlásil korejským císařem, aby zdůraznil nezávislost Koreje. V roce 1910 ale byla Korea obsazena Japonskem a dynastie tak o vládu nad Koreou přišla.\n\nV roce 1392 byl korejský generál I Song-gje poslán do Číny do bojů proti dynastii Ming. Namísto toho se ale spojil s Číňany, sesadil korejského krále a sám převzal vládu v zemi (znám je dnes pod svým posmrtným jménem Tchedžo). Královská dynastie dostala název Čoson (\"Země jitřní svěžesti\"), v Evropě je však známa jako dynastie I (severokorejským přepisem Ri). V roce 1394 se hlavním městem stal Hanjang-gun (dnešní Soul) a konfucianismus byl povýšen na státní náboženství.\nV období za vlády krále Sedžonga Velkého (1418–1450), je vynalezena korejská abeceda hangul. Korejské království je napadeno Japonskem, které podnikalo invaze do Koreje v letech 1592–1598, později je také napadeno Mandžuskem v letech 1627–1636.\n\nOd roku 1830 se Spojené státy americké pokoušely vytvořit z Koreje svou kolonii a jejím prostřednictvím kontrolovat dění v Asii. V srpnu roku 1866 připlul ozbrojený kolesový parník Generál Sherman po řece Tchädonggang k Pchjongjangu s úmyslem prolomit korejský Izolacionismus a získat pro Američany výhodné obchodní postavení. Místní úřady však obchodování odmítly a po sérii potyček s místními obyvateli byla loď na rozkaz korejských úředníku zapálena, což byl důvod k trestné výpravě Američanů o dva roky později. Poté museli Korejci ještě několikrát bojovat proti agresorům. Již v říjnu 1866 bylo sedm francouzských válečných lodí poraženo na ostrově Kanghwado. Mezitím se roku 1863 stal korejským králem Kodžong, poslední korejský král a první císař.V roce 1871 byla odražena zmíněná trestná výprava USA.\n\nPoté, co se v roce 1894 rolnická armáda tonghak vzbouřila proti feudální vládě, korejská vláda požádala o pomoc čínskou dynastii Čching. Když se Japonci dozvěděli o přítomnosti čínských vojsk v Koreji, rozhodli se tam vyslat osm tisíc vojáků, pod záminkou ochrany japonských občanů žijících v Koreji. Když bylo povstání potlačeno, Čína Japonsku navrhla, aby obě vojska Koreu opustila. Japonsko to odmítlo a navrhlo Číně, že by mohli společně reformovat korejskou vnitřní správu a tak dosáhnout míru ve východní Asii. Čína to však považovala za zasahování do vnitřních záležitostí jiného státu.\n\nV červenci 1894 napadla japonská armáda čínské loďstvo, a tak vypukla japonsko-čínská válka (1894–1895). Japonci měli po celou dobu převahu díky modernějšímu vybavení a lepší disciplíně. Nedalo se očekávat nic jiného než porážka Číny. A právě v důslůledku porážky Číny, mocného souseda a ochránce Koreje v říjnu roku 1897 vyhlásil král Kodžong založení nezávislého Korejského císařství (Tähan čeguk) a sám se tak povýšil na císaře, stal se tak posledním korejským králem a předposledním korejským panovníkem. Přivlastněním titulu císaře směřoval k uznání Koreje jako státu nezávislého na Číně, ale i Japonsku, a to i tím, že titul korejského panovníka byl tím pádem rovný titulu panovníků Číny a Japonska.\n\nV roce 1902 uzavřelo Japonsko alianci s Velkou Británií, podle které Japonsko uznalo anglické zájmy v Číně a na oplátku Velká Británie uznala zájmy Japonska v Koreji. Byla to první ze tří smluv, které postupně Japonsko uzavíralo se světovými mocnostmi a připravovalo si tak půdu pro případné ovládnutí Korejského poloostrova.\n\nJaponsko pozorně sledovalo také vzestup vlivu Ruska ve východní Asii a nemohlo mu uniknout pozvolné rozšiřování ruského carství. Japonští vůdci, zatím nepřipraveni čelit Rusům vojensky, se soustředili na své ekonomické zájmy v Koreji a přitom hledali příležitost pro budoucí útok. Vztah mezi Ruskem a Japonskem se postupně vyhrocoval, jelikož Rusko porušilo dohodu o neútočení a spolupráci. Před vypuknutím rusko-japonské války Korea vyhlásila neutralitu. Po tomto prohlášení byla do Koreje vyslána delegace, která měla za úkol přimět Koreu k podepsání významného dokumentu. V tomto dokumentu sice bylo obsaženo, že Japonsko respektuje nezávislost Koreje, ale zároveň požadoval stálý japonský dohled nad správou v Koreji. Rusko-japonská válka (1904–1905) proběhla opět ve znamení japonského vítězství. Zprostředkovatelem při podpisu mírové smlouvy mezi oběma zeměmi byl sám prezident USA Theodore Roosevelt. Tato tzv. Portsmouthská smlouva, podepsaná roku 1905, mimo jiné obsahovala i článek o tom, že vláda ruského carství bere na vědomí hlavní japonské politické, vojenské a ekonomické zájmy v Koreji. Podepsání Taft-Kacurova memoranda v tomtéž roce s USA zajistilo Japonsku souhlas i tohoto imperialistického státu s neomezeným ovládnutím Koreje (výměnou za uznání amerických zájmů na Filipínských ostrovech).\n\nPoté byla podepsána Japonsko-korejská protektorátní smlouva, se kterou korejský lid samozřejmě nesouhlasil. Japonské říši již nic nebránilo v okupaci Koreje. Během několika následujících let japonský vliv v Koreji dále sílil. Další významná místa ve správě Koreje byla obsazena Japonci. Poté, co korejský premiér podepsal 22. srpna 1910 anekční smlouvu, byl císař Sundžong donucen vzdát se svého trůnu a podstoupit tak zem Japonské říši.\n\nV celém státě byla zavedena moderní síť komunikací a dopravy v evropském stylu. Ta usnadnila japonské obchodní styky, sloužila japonskému obchodu a byla jedním z nástrojů pevné kontroly kolonie.\n\nJaponci odstranili starou hierarchii z doby Čoson a „vylepšili“ korejský daňový systém, aby vyhnali rolníky z najaté půdy a mohli vyvážet rýžové produkty do Japonska (což způsobilo hlad a přineslo to sérii kárných opatření včetně zabíjení těch, co odmítali platit daně, nucené otroctví při stavbě silnic, v dolech a továrnách, a to nejdříve v Koreji a později i v dalších japonských okupovaných územích).\n\nPoté, co zemřel bývalý korejský císař Kodžong (s podezřením, že ho někdo otrávil), uskutečnila se celostátní protijaponská manifestace. Stalo se tak 1. března 1919. Byla inspirována projevem amerického prezidenta Woodrowa Wilsona, který v něm hlásal podporu práva na sebeurčení národů a vyzýval k ukončení evropské koloniální nadvlády. O korejské nezávislosti se však nezmínil, protože se projaponská frakce v USA snažila o obchodní vpád do Číny skrz Korejský poloostrov. Deklarace nezávislosti byla přečtena v Soulu a odhadem dva miliony lidí (japonské záznamy však uvádějí méně než půl milionu) se zúčastnilo pokojné demonstrace za získání samostatnosti. Protesty byly však japonskou vládou tvrdě potlačeny. Asi 7000 lidí bylo zatčeno, 550 zabito a 1400 zraněno. Mnoho korejských křesťanů bylo ukřižováno nebo zaživa upáleno v kostelích.\n\n\n\n\n\n"}
{"id": "483622", "url": "https://cs.wikipedia.org/wiki?curid=483622", "title": "Tiencinská televizní věž", "text": "Tiencinská televizní věž\n\nTiencinská televizní věž (čínsky: 天津広播电视塔; pinyin: \"Tiānjīn guǎngbò diànshì tǎ\"; český přepis: \"Tchien-ťin kuang-po tien-š' tcha\"; doslova: „Tiencinská rozhlasová televizní věž“; anglicky: \"Tianjin Radio and Television Tower\") je 368 metrů vysoká věž v městě Tchien-ťin (čes. Tiencin) v Číně, využívaná především pro telekomunikační účely. Do provozu byla uvedena v roce 1991. Přibližně ve výšce 253 metrů se nachází vyhlídková plošina, kde jsou umístěny zejména telekomunikační přístroje.\n\n"}
{"id": "483623", "url": "https://cs.wikipedia.org/wiki?curid=483623", "title": "Miluškovité", "text": "Miluškovité\n\nMiluškovité (\"Philesiaceae\") je čeleď jednoděložných rostlin z řádu liliotvaré (\"Liliales\"). Ve starších taxonomických systémech byla někdy řazena do liliovitých v širokém pojetí (\"Liliaceae\" s.l.).\n\nJsou to keře (\"Philesia\") nebo liány (\"Lapageria\"). Listy jsou jednoduché, střídavé, s listovými pochvami nebo bez nich, řapíkaté nebo téměř přisedlé. Čepele jsou celokrajné, čárkovité až kopinaté až vejčité, žilnatina je dlanitá (dlanitě souběžná). Květy jsou oboupohlavní, pravidelné, jednotlivé, vrcholové (na krátkých větvičkách) nebo úžlabní. Okvětí se skládá ze 6 okvětních lístků červené až červenofialové (vzácněji bílé) barvy se skvrnami, jsou volné, ale svým uspořádáním je květ zvonkovitého tvaru. Někdy je vnější kruh od vnitřního odlišný a je až naznačeno na dělení na kalich a korunu. Tyčinek je 6, jsou volné nebo srostlé. Gyneceum je srostlé ze 3 plodolistů, je synkarpní, semeník je svrchní. Plodem je bobule.\n\nJsou známy 2 monotypické rody, tedy každý pouze s jedním druhem, \"Lapageria rosea\" a \"Philesia magellanica\", jejich přirozený výskyt je omezen na Jižní Ameriku, jižní Chile.\n\n\n\"Lapageria\", \"Philesia\"\n\n"}
{"id": "483624", "url": "https://cs.wikipedia.org/wiki?curid=483624", "title": "Jan Hofmann (notář)", "text": "Jan Hofmann (notář)\n\nJan Hofmann (* 28. dubna 1945, Praha) je notář v Praze, který byl prezidentem Notářské komory pro hlavní město Prahu od jejího vzniku v roce 1993 až do roku 1996.\n\nPo absolvování střední všeobecně vzdělávací školy v Praze vystudoval v letech 1965 až 1970 právo na Právnické fakultě Univerzity Karlovy v Praze. V letech 1970 až 1973 pracoval jako státní notář, v letech 1974 až 1992 pak na českém ministerstvu spravedlnosti jako vedoucí odborný referent specialista a vedoucí notářského oddělení. Po obnovení soukromého notářství v roce 1993 se stal notářem v obvodu Obvodního soudu pro Prahu 4. V 90. letech 20. století byl členem komise pro občanské právo Legislativní rady vlády.\n\nS manželkou JUDr. Danielou Hofmannovou (* 13. prosince 1948), která je také notářkou, má dvě dcery Danielu (* 1971) a Simonu (* 1974).\n\n"}
{"id": "483626", "url": "https://cs.wikipedia.org/wiki?curid=483626", "title": "Voda (Hvězdná brána: Hluboký vesmír)", "text": "Voda (Hvězdná brána: Hluboký vesmír)\n\nVoda (v originále Water) je 1. řady americko-kanadského sci-fi seriálu .\n\nPosádka \"Destiny\" se začíná potýkat s obrovským úbytkem vody. Plukovník Young nechá postavit hlídku u místnosti s vodními nádržemi.\n\"Destiny\" přechází na podvětelnou rychlost v blízkosti tří planet. Jedna z nich je pokryta ledem, ale má nedýchatelnou atmosféru. Plukovník Young a poručík Scott se vydají na planetu, aby na loď přinesli led a doplnili tak zásoby vody.\nYoung a Scott objeví na planetě místo, kde je dostatek ledu neobsahující jedovaté látky. Pomocí vznášedla, které vymyslel Eli Wallace, přepravují led na loď.\n\nNa \"Destiny\" se zatím objevili malí broučci (viz \"rotující mrak\" v třetí části epizody ), kteří jsou i hlavní příčinou úbytku vody. Posádka se snaží vymyslet plán jak se brouků zbavit. Rozhodnou se zahnat brouky do jedné uzavřené místnosti. Plán se podaří, avšak broučci začínají být agresivní.\n\nNa planetě zatím dojde k otřesu a poručík Scott se propadne. S pomocí Younga se mu podaří dostat ven. Posádka na \"Destiny\" vymyslí plán jak se broučků zbavit navždy. Pomocí vody je nalákají do sudu, který hodí na planetu. Young se Scottem se vrací na loď. \"Destiny\" pokračuje v cestě nadsvětelnou rychlostí.\n"}
{"id": "483631", "url": "https://cs.wikipedia.org/wiki?curid=483631", "title": "Městem chodí Mikuláš", "text": "Městem chodí Mikuláš\n\nMěstem chodí Mikuláš je český film režiséra Karla Kachyni natočený v roce 1992. Režisér se vrátil ke staršímu scénáři Jana Procházky, který vznikl již v roce 1970, a který v té době nebylo možné z politických důvodů realizovat.\n\nTento komorní křehký příběh se odehrává v nemocnici v předvečer Mikuláše. Právě tehdy se nevšedním způsobem propojí osudy čtyř zcela rozdílných lidí: doktora, který má problémy s alkoholem, upjaté staropanenské zdravotní sestry, přezdívané Stará koza, mladé sestřičky Pipky a třináctiletého suveréna a provokatéra Rudy, který však přes všechny své průšvihy ukáže, že má dobré srdce…\n\n"}
{"id": "483632", "url": "https://cs.wikipedia.org/wiki?curid=483632", "title": "Geografie Černé Hory", "text": "Geografie Černé Hory\n\nČerná Hora (černohorsky: \"Crna Gora, Црна Гора\") je republika v Jihovýchodní Evropě, rozkládající se na Balkánském poloostrově mezi 41°52' – 43° 42' s. š. a 18° 26' v. d. Sousedí s Chorvatskem, Bosnou a Hercegovinou, Srbskem, Kosovem a Albánií. \n\nPřestože je tato země relativně malá (rozloha 18 812 m²), ukrývá v sobě ty nejpodivuhodnější geografické poklady. \n\nPovrch Černé Hory je převážně hornatý s velkým lesním porostem a vodním potenciálem. Reliéf státu je neobyčejně mnohotvárný. Nejvyšší horou je Zla Kolata v pohoří Prokletije, měřící (2534 m).\n\nVětšina země je pokryta vysokými, rozsáhlými horskými masivy, které jsou protírány kaňony řek a hlubokými údolími. Všechna pohoří náleží k Dinárské horské soustavě. Základním stavebním kamenem celého systému je vápenec a dolomit, na mnoha místech silně zkrasovatělý, ve kterém se vytvářejí krasová pole, jeskyně a ponorné řeky. Horské oblasti trpí nedostatkem vody, protože ta prochází pouze z tajícího sněhu a potoky se tak často ztrácejí ve vymletém vápencovém podloží. \n\nNejvyšším a nejkrásnějším pohořím země je Durmitor na severozápadě. Celý masiv divoce rozeklaných vrcholů, horských luk, jeskyní a kaňonů je chráněn jako národní park. Nejvyšším vrcholem je Bobotov kuk (2522m. n. m.). Durmitor na severu spadá do hloubky 1300 metrů do kaňonu řeky Tary. \n\nNa Durmitor navazuje na východě pohoří Sinjajevina, které je tvořeno spíš soustavou náhorních plošin s nejvyšším vrcholem Babin zub (2253 m n. m.). V západní části země se poblíž hranic s Bosnou a Hercegovinou rozkládají masivy Ljubišnja (2338 m n. m.), Pivska Planina (1775 m n. m.), Volujak (2294 m n. m.), Bioć (2396 m n. m.), Maglić (2388 m n. m.) a Golija (1945 m n. m.).\n\nVe středu země jižně od Durmitoru se rozkládají zajímavé horské masivy Terskavec (2093 m n. m.), Vojnik (1977 m n. m.), Stožac (2140 m n. m.), Maganik (2139 m n. m.) a Prekornica (1926 m n. m.), které přitahují zájem turistů svými přírodními krásami. Přirozený přechod od středu do vysokých hor Prokletije na východní hranici tvoří pohoří Komovi a Bjelasica s množstvím horských pastvin, pěkně tvarovaných štítů a hlubokých kaňonů. \n\nNádherný masiv Prokletije pokračuje i na albánskou stranu. z Černé Hory jsou přístupné pouze hřebeny v blízkosti Plavského jezera a města Gusinje, ale naštěstí jsou to nejkrásnější pasáže celého masivu. V tomto pohoří se nachází i nejvyšší vrchol Černé Hory – Zla kolata (2534 m n. m.).\n\nVelice zajímavé a atraktivní jsou horské masivy, které se zvedají do značné výšky přímo od hladiny moře. Je to masiv Rumija mezi mořem a Skadarským jezerem, zdvihající se do výše 1593 m n. m., dále známý Lovćen (1749 m n. m.) nad zálivem Boka Kotorska a krasové pohoří Orjen (1895 m n. m.).\n\nNížin v Černé Hoře moc není,až na malé výjimky na jihu a okolo dolních toků řek Morača a Zeta. Černohorské hlavní město Podgorica se celé nachází v úrodné nížině, stejně jako jeho aglomerace a podgorické mezinárodní letiště. \n\nŘeky Černé Hory spadají do tří různých úmoří. Do Jadranu proudí jenom málo klasických povrchových toků, poněvadž v Dinárském horském systému téměř neexistují. Vyvěrající potůčky mizí v propustném vápenci, pak opět vytékají na povrch, aby znovu zmizely pod zemí. Nejvýznamnějšími řekami jsou Morača a Zeta, které se vlévají do Skadarského jezera. \nVětšina řek na Balkáně míří do Černého moře. Největší sběrnicí je Dunaj, který zde pohlcuje na 40 přítoků. Patří k nim Lim a nejkrásnější černohorská řeka Tara, které se obě vlévají do Driny, ta později do Sávy a nakonec do Dunaje. Bulharská Stara planina tvoří pro východobalkánské řeky rozvodí mezi Černým a Egejským mořem. \n\nV této vyprahlé krajině jsou velká jezera vzácností. Největší vodní plochu v zemi představuje Skadarské jezero nedaleko pobřeží, dále také jezero Krupačko a Liverovići u Nikšiće, Crno jezero v Durmitoru, Biogradsko jezero v Bjelasici (v NP Biogradska Gora) a Plavské jezero na úpatí masívu Prokletije.\n\nPobřeží je úzký pás země, táhnoucí se od Herceg Novi po ústí řeky Bojana na albánských hranicích. Toto pobřeží je vyhlášeno písčitými plážemi a bohatou subtropickou vegetací. Podobně jako v Chorvatsku je značně členité s množstvím malých zálivů, ostrovů a poloostrovů.\n\nPrůměrná teploty vody moře dosahuje v lednu a červenci 25 °C. V moři se dá koupat 180 dní v roce. Má tmavě modrou průzračnou vodu s viditelností 38 – 65 metrů. Voda obsahuje 38 g soli na litr. Rozdíl mezi přílivem a odlivem je kolem 31 cm, výška vln činí kolem 50 cm, někdy až 2 m.\n\nKlimaticky se Černá Hora dělí na dvě podnebné oblasti. V přímořské části je středozemní (mediteránní) podnebí s teplým a suchým létem a mírnou deštivou zimou. Průměrná teplota vzduchu je v lednu 8 °C a v červenci 27 °C. Jaro začíná velmi brzy, začátkem března. Příjemný je barevný podzim, který bývá slunný a teplý. Ve vnitrozemí je podnebí mírně kontinentální, v lednu je průměrná teplota -3 °C, v červenci 18 °C.\n\nCelkově je podnebí pod vlivem moře, protože voda se během léta ohřeje a teplo se pozvolna uvolňuje do ovzduší. Pobřeží Černé Hory je se svými 2700 hodinami slunečního svitu nejslunečnějším místem Středomoří. \n\nPočasí u pobřeží je však hodně ovlivněno větry. Jihovýchodní jugo je nejčastější, ze severozápadu duje maestral a ze severovýchodu bóra. Největší vlnobití, které bičuje pobřeží, způsobuje jugo. Maestral je příjemný odpolední větřík, který ochlazuje horké léto. \n\nNa pobřeží spadne průměrně 1400 mm vody ročně. Vyšší srážky jsou obvyklé na jaře a na podzim. Sníh spadne v zimě jenom ve vnitrozemí v horách. Velmi vysoké srážky zachycují hory nad Bokou Kotorskou, kde ročně spadne až 4928 mm, což z ní činí nejdeštivější místo Evropy. \n\nV tomto zálivu (ve městě Tivat) se také nachází jedno ze dvou mezinárodních letiště v Černé Hoře – mezinárodní tivatské letiště. Navzdory tomu, že letiště obklopují vysoké hory a ranvej leží jen 100 metrů od vody, nedošlo na letišti k žádné nehodě. Ovšem vzhledem k horskému terénu a špatnému světelnému navádění je letiště otevřeno pouze za denního světla. Letiště je jedno z nejnebezpečnějších pro přiblížení na přistání, i pro čekání pro přijetí ve vzduchu. Při velmi špatné viditelnosti jsou lety odkláněny na letiště v Podgorice. Říká se, že pilot, který zvládne přistát na letišti v Tivatu, se nemusí bát žádných přistání – žádné letiště prý není na tam nedostupném místě.\n\nCelá země patří k seismicky aktivním místům s častými otřesy půdy. V roce 1968 postihlo Černou Horu zemětřesení, při kterém byla mj. zasažena města Bar, Petrovac a Ulcinj a hlavně roku 1979 s epicentrem pod masivem Lovćenu, kdy byla zničena většina měst a obcí na jadranském pobřeží, včetně historických staveb, obytných domů a hotelů. Jeho následky jsou místy patrné i dodnes.\n\nŽivočišná i rostlinná říše Balkánu je díky teplotám výrazně odlišná od zbytku Evropy. Jižní krasová oblast je holá, ačkoliv byla v minulosti porostlá dubovými a cypřišovými lesy. Dlouhodobé kácení lesních porostů, které byly využívány jako zdroj palivového a stavebního dříví, nedostatek orné půdy a hlavně krasový podklad se negativně podepsaly na druhovém zastoupení typických druhů. Převládají zde křovinaté, méně náročné porosty. V horách je situace lepší. Více jak třetinu plochy zde pokrývají rozsáhlé porosty smíšených a jehličnatých lesů. Nad 800 metrů se objevují souvislé porosty listnáčů, dubů, javorů, jilmů, jedlých kaštanů a topolů, nad 1500 metrů převažují aromatické borovice, smrky jsou zde v menšině. Hory jsou téměř holé, s minimem vegetace. Převládají horské byliny a alpinky, na jaře vybarví horské louky šafrány, tulipány a narcisy. \n\nK mizení lesů přispěla nemalou měrou i turecká okupace. Turci při pronásledování odbojných místních obyvatel lesní porosty káceli, aby omezili možnosti úkrytu pro nespokojené domorodce. \n\nZvířecí říše je rovněž poznamenána tisíciletým ničením jejího přirozeného prostředí, kácením lesů, pastevectvím a lovem. Dnes se na území Černé Hory z velkých šelem nachází medvěd, vlk, rys, divoká kočka, vydra, kuna, běžně se vyskytuje jelení a černá zvěř. Z ptactva se zde můžou pozorovat některé druhy orlů, sokolovité dravce, někdy dokonce i supa. Suché a teplé podnebí je ideální pro plazy a obojživelníky. Vyskytuje se zde i zmije růžkatá nebo jedovatí štíři. Největším plazem Balkánu je 1 metr dlouhý blavor žlutý, který je vlastně beznohým ještěrem a je zcela neškodný. \n\nVelká jezera patří vodnímu ptactvu, volavkám nebo kormoránům. V mokřinách Skadarského jezera žije poslední volně žijící populace pelikánů.\n\nOchrana přírody je zatím v Černé Hoře interpretována poněkud volněji než jinde ve světě. Turisté mohou navštívit i přísně chráněná území a ve většině z nich je povolen pohyb mimo značené stezky a mnohdy i volné táboření. \n\nČernohorský parlament před časem vyhlásil, že má eminentní zájem na tom, aby se jejich země stala prvním ekologickým státem na světě. I přes dlouholeté zásahy do původního stavu je černohorská příroda stále dobře zachovalá. Bude však třeba vynaložit mnoho úsilí na jakousi \"převýchovu\" obyvatel Černé Hory, kteří si nádhernou přírodu mnohdy pletou se skládkami a odpadky někdy \"ukládají\" ve městech a vesnicích přímo na ulicích nebo rovnou do volné přírody. \nV Černé Hoře bylo zatím zřízeno pět národních parků:\nPark má za úkol chránit ve stejnojmenném pohoří zachovalou přírodu, oblast, která má pro Černohorce i velkou historickou hodnotu, neboť právě zde se nachází kolébka nezávislé Černé Hory. Nádherné dubové i bukové porosty přecházejí ve vyšších polohách ve vysokohorské louky, kleče a kamenité pláně jsou bohaté na ptactvo a zvěř. Nejvíce zde žije jelen a srnec, ale i liška či vlk.\nLeží ve výšce 6 m n. m. a jsou zde chráněny především vzácné druhy rostlin a živočichů. NP byl vyhlášen v roce 1983.\nJsou zde jedny z nejvyšších vrcholů Černé Hory, krasová území, nádherná horská jezera a hlavně kaňon Tary, který je se svými 1300 metry nejhlubší v Evropě.\nZáklady parku byly položeny již v roce 1872 černohorským králem Nikolou I. – jde tak o nejstarší národní park v Evropě a druhý nejstarší na světě. PArk se nachází na území pohoří Bjelasica. Nikde jinde se nenachází takové bohatství lesů, množství šťavnatých horských luk a nádherných ledovcových jezer ve spojení s vysokými skalnatými masivy. Park se může chlubit jedním z nejzachovalejších tří posledních evropských pralesů. Bjelasica je zároveň rájem divoké zvěře, jímž \"kraluje\" medvěd. Jezera a potoky jsou plné ryb, vč. pstruha kalifornského. \n"}
{"id": "483634", "url": "https://cs.wikipedia.org/wiki?curid=483634", "title": "Alena Mihulová", "text": "Alena Mihulová\n\nAlena Mihulová (* 4. května 1965 Brno) je česká divadelní a filmová herečka. Její první a zároveň asi nejvýraznější filmovou rolí byla postava Marie z hořké komedie \"Sestřičky\" režiséra Karla Kachyni z roku 1983. S Karlem Kachyňou má dceru Karolínu Kachyňovou (* 1994).\n\nNarodila se v roce 1965 v Brně. Její matka, taktéž Alena Mihulová (za svobodna Fussová, poněmčeně Alma Fuss), pracovala na železniční dráze a Alenin otec vychovával její starší nevlastní sestru z matčina předchozího manželství. Kvůli vytíženosti rodičů byla Alena již od 2 let převážně v \"internátních\" jeslích a školce. Když jí bylo 10 let, její rodiče se rozvedli kvůli otcovu alkoholismu. Po matce má Alena rakouské předky. Po rozvodu se Alenina matka ještě jednou vdala, z tohoto manželství má Alena nevlastního bratra.\n\nAbsolventka brněnské JAMU. Kamarádka ji přivedla na konkurz filmu, který jí změnil jak život, tak odstartoval hereckou kariéru. Při natáčení snímku \"Sestřičky\" se totiž zamilovala do o 41 let staršího režiséra, Karla Kachyni. Svůj vztah zprvu tajili, ale v roce 1994 se vzali a o rok později Alena porodila dcera Karolínu. Kachyňovi tehdy bylo už 70 let. Jejich manželství trvalo pouhých 10 let, protože v roce 2004 Kachyňa zemřel.\n\nJejí kariéra započala už zmíněným snímkem \"Sestřičky\", kde si pod taktovkou svého budoucího manžela zahrála začínající zdravotní sestru Marii po boku herečky Jiřiny Jiráskové. S Kachyňou natočila celkově čtyři filmy. Následovala adaptace \"Smrti krásných srnců\", film \"Městem chodí Mikuláš\" a drama \"Kráva\". To byl dosud nejúspěšnější snímek její kariéry, o němž se psalo i v New York Post. Redaktor Larry White tehdy film přirovnal k tomu, kdyby \"Ingmar Bergman natočil \"Forresta Gumpa\".\"\n\nHlavně po Kachyňově smrti její kariéra velmi stagnovala. Zlomovým se stal rok 2015, kdy ji Slávek Horák obsadil do snímku \"Domácí péče\". Ironicky si opět zahrála zdravotní sestru, která však tentokrát pečuje o pacienty v jejich domovech a pečuje i o svého manžela, ztvárněného Boleslavem Polívkou, ovšem nepečuje o sebe. Její výkon v roli Vlasty jí vynesl výhru na Mezinárodním filmovém festivalu Karlovy Vary, Českých lvech i Cenách české filmové kritiky. A snímek Česko vyslalo na Oscary.\n\nO rok později si zahrála například v koprodukčním \"Anthropoidu\" odbojářku Marii Moravcovou, která schovávala parašutisty.\n\n"}
{"id": "483638", "url": "https://cs.wikipedia.org/wiki?curid=483638", "title": "Ripogonum", "text": "Ripogonum\n\nRipogonum (syn. \"Rhipogonum\") je rod jednoděložných rostlin z čeledi \"Ripogonaceae\". Čeleď Ripogonaceae obsahuje pouze jediný rod \"Ripogonum\". Ve starších taxonomických systémech byl rod někdy řazen do přestupovitých (\"Smilacaceae\")\n\nJsou to popínavé keře až liány bez listových úponek. Listy jsou jednoduché, řapíkaté až skoro přisedlé, bez listových pochev. Čepele jsou celokrajné většinou vstřícné, méně střídavé nebo v přeslenech, kožovité s dlanitou žilnatinou. Květy jsou uspořádány do květenství, většinou do hroznů nebo klasů, vzácněji až lat. Okvětních lístků je 6 ve 2 přeslenech, jsou nenápadné. Tyčinek je 6, jsou volné. Gyneceum se skládá ze 3 plodolistů, semeník je svrchní, plodem je bobule.\n\nJe známo asi 6 druhů, které jsou rozšířeny na Novém Zélandu, ve východní Austrálii a na Nové Guineji.\n\n \n"}
{"id": "483647", "url": "https://cs.wikipedia.org/wiki?curid=483647", "title": "Bitva o Cable Street", "text": "Bitva o Cable Street\n\nBitva o ( ) byla střetem mezi Metropolitní policií, dohlížející na legální pochod pořádaný Britskou fašistickou unií v čele s Oswaldem Mosleym, a antifašisty, včetně místních židovských, socialistických, anarchistických, irských a komunistických skupin. Incident se odehrál v neděli 4. října 1936 v ulici \"Cable Street\" ve čtvrti \"East End\" v Londýně. Mosley plánoval poslat tisíce pochodujících oděných v uniformách stylizovaných podle Černých košil přes čtvrť East End, kde se nacházela poměrně velká židovská populace. \n\nSbor zástupců britských Židů odsoudil pochod jako antisemitský a vyzval Židy, aby se nezdržovali poblíž trasy pochodu. \n\nPřes velkou pravděpodobnost možného násilí odmítla vláda pochod zakázat a za pomoci značného nasazení policie byla poskytnuta pochodu ochrana, ve snaze zabránit protestujícím antifašistům jeho narušení.\n\nPrůběh pochodu se pokusily narušit také antifašistické skupiny postavením zátarasů. Ačkoli se policisté pokoušeli uvolnit cestu k uskutečnění pochodu, po sérii jejich střetů s antifašistickými demonstranty se pochod neuskutečnil. I přes probíhající střety mezi policisty a antifašisty, byli fašisté zahnáni antifašisty směrem k Hyde Parku. \n\nBitva o Cable Street byla hlavním faktorem vedoucím k přijetí zákona \"Public Order Act 1936\", který vyžadoval souhlas policie pro politické pochody a zakazoval nošení politických uniforem na veřejnosti.\n\n"}
{"id": "483651", "url": "https://cs.wikipedia.org/wiki?curid=483651", "title": "Blackpool Tower", "text": "Blackpool Tower\n\nBlackpool Tower je věž s ocelovou konstrukcí v britském městě Blackpool. Pro veřejnost byla otevřena 14. května 1894. Je to 158 metrová věž s vyhlídkovými plošinami ve výškách 116, 125 a 131 metrů. Její tvar a konstrukce byla inspirována Eiffelovou věží v Paříži. Její výstavba stála 41 000 liber.\n\nBlackpool tower není na rozdíl od Eiffelovy věže samotně stojící stavbou. Její základnu tvoří budova, v níž jsou pořádána představení blackpoolského cirkusu. Z nejvyšší platformy je možné vidět Lancashire, jižní Cunbriu, severní Wales a Ostrov Man. Dvě další platformy a úplný vrchol věže jsou přístupné pouze pro personál. Na nejníže položené platformě, ve výšce 116 metrů, mají návštěvníci možnost pozorovat ulici pod jihozápadním pilířem přes skleněnou podlahu. Na úplném vrcholu bývá vztyčena vlajka EU, kromě příležitostí slavnostního osvětlení věže. Celá věž je obvykle natřena tmavě červeně, při příležitosti stého výročí však byla mimořádně natřena zlatou barvou.\n\nBěhem druhé světové války byla věž využita jako radarová stanice RAF, v té době byla hovorově nazývána RAF Tower.\n\nNa věži jsou v současnosti umístěny vysílače pro místní FM stanici Radio wave 96,5 a pro další telekomunikační účely. Národní a regionální stanice tuto možnost nevyužívají, protože je město dostatečně pokryté většími vysílači.\n\nNápad postavit věž pochází z dob, kdy tehdejší starosta John Bickerstaffe zadal objednávku na novou pamětihodnost pro Blackpool. V roce 1891 do stavby vložil 2 000 liber z vlastních zdrojů. Společně s ostatními investory založili společnost Blackpool Tower Company, která dohlížela na stavbu a provoz věže až do roku 1964.\n\nDesign věže pochází od architektů Jamese Maxwell-a a Charlese Tukea, kteří dohlíželi na stavbu betonového základu i ocelovou konstrukci. Oba však zemřeli krátce před otevřením v roce 1894. Celkové náklady na stavbu činily 300 000 liber (přepočteno na dnešní poměry je to zhruba 21 milionů).\n\nNejstarší částí věže je akvárium, které bylo vybudováno dvacet let před samotnou věží. Z důvodu velké popularity mezi obyvateli bylo rozhodnuto jej nebourat a akvárium bylo tedy věží de facto obstavěno. Akvárium je stále otevřené, jeho interiér však byl kompletně přestavěn.\n\nSlavný taneční sál ve věži byl postaven mezi lety 1897-1898 podle návrhu Franka Matcha, pro veřejnost jej otevřeli v květnu 1899.\n"}
{"id": "483652", "url": "https://cs.wikipedia.org/wiki?curid=483652", "title": "Atletika na Letních olympijských hrách 2004", "text": "Atletika na Letních olympijských hrách 2004\n\nAtletické disciplíny na Letních olympijských hrách 2004 se uskutečnily od 18. srpna do 29. srpna na olympijském stadionu Spiridona Louise v Athénách. Výjimku tvořil maraton (běžel se ve městě Marathón a cíl byl na starobylém stadionu Panathinaiko), chodecké disciplíny, které probíhaly v ulicích Athén a vrh koulí, který se uskutečnil na stadionu ve starověké Olympii.\n\nNěkolik výsledků atletických soutěží bylo kvůli dopingu změněno. Běloruská diskařka Irina Jatčenková, která skončila ve finále třetí, byla dodatečně diskvalifikována a její bronz připadl Věře Cechlové.\n\n"}
{"id": "483653", "url": "https://cs.wikipedia.org/wiki?curid=483653", "title": "Jesus Skins", "text": "Jesus Skins\n\nHudební skupina Jesus Skins je německá křesťanská Oi!-skupina z Hamburku. Jsou považováni za zakladatele a jediné představitele křesťanské Oi!-hudby v Německu.\n\nSkupina byla založena na jaře roku 1997, zakládajícími členy jsou Marek, Matouš, Lukáš a Jan. Tyto pseudonymy jsou narážky na čtyři evangelisty Nového zákona. Matouš, Marek a Lukáš byli hudebně aktivní již jako děti v 80. letech 20. století ve skupině křesťanské mládeže, svá první hudební vystoupení absolvovali u táborových ohňů německých křesťanských skautů. Po cestě do Londýna v roce 1991, byl čtvrtý člen skupiny Matouš tak nadšený z anglické Oi! scény a souvisejícího skinheadského kultu, že se mu podařilo přesvědčit i ostatní členy skupiny a další známé k založení společenství které se začalo říkat Jesus Skins.\n\nPlán na vytvoření hudební skupiny existoval v jejich hlavách už dlouho a tak, když potkali Jana - také křesťana a přesvědčeného skinheada - založili s ním jako vedoucím zpěvákem stejnojmennou hudební skupinu. V prosinci 1997 měli sváé první veřejné vystoupení. O něco později byl ze skupiny vyloučen z důvodu nekřesťanského chování Jidáš a byl nahrazen Jiřím jako druhým zpěvákem. Po této změně následovalo rozsáhlé turné po Německu a okolních zemích.\n\nPo singlu \"8 Fäuste für ein Halleluja\" vydala skupina v roce 2002 plnohodnotné album \"Unser Kreuz braucht keine Haken (Náš kříž nepotřebuje žádné háčky)\". Nahrávka se zabývá ironickým způsobem kombinací křesťanství a skinheadství. V roce 2004 nahrála skupina split-CD se skupinou Jewdriver. Jesus Skins hrají především cover verze staré německé punkové klasiky, ale dávají textům křesťanský obsah.\n\nČást Jesus Skins nyní hraje v Hamburku s Oi! skupinou Eight Balls.\n\n\n"}
{"id": "483654", "url": "https://cs.wikipedia.org/wiki?curid=483654", "title": "Zítra to roztočíme, drahoušku…!", "text": "Zítra to roztočíme, drahoušku…!\n\nZítra to roztočíme, drahoušku…! je česká komedie, kterou natočil režisér Petr Schulhoff v roce 1976. Dvě sousední rodiny si dělají jeden vydařenější žertík za druhým.\n\n"}
{"id": "483656", "url": "https://cs.wikipedia.org/wiki?curid=483656", "title": "Železniční trať Březno u Chomutova – Kadaň-Prunéřov", "text": "Železniční trať Březno u Chomutova – Kadaň-Prunéřov\n\nŽelezniční trať Březno u Chomutova – Kadaň-Prunéřov byla jednokolejná hlavní trať, součást dálkového spojení Praha–Cheb, které vybudovala na základě zákona z 3. června 1868 Buštěhradská dráha.\n\nProvoz na trati byl zahájen 9. listopadu 1871. Byla využívána především pro nákladní dopravu, rychlíky z Prahy do Chebu byly obvykle vedeny úvratí přes Chomutov a osobní přeprava měla spíše lokálkový charakter.\n\nPo odstoupení pohraničních území Německé říši přešla trať v roce 1938 do majetku Deutsche Reichsbahn, v jízdním řádu byla vedena jako trať 167k. V roce 1962 byl provoz z důvodu rozšíření těžby hnědého uhlí ukončen.\n"}
{"id": "483658", "url": "https://cs.wikipedia.org/wiki?curid=483658", "title": "Imid", "text": "Imid\n\nTermín imid může znamenat:\n\n"}
{"id": "483659", "url": "https://cs.wikipedia.org/wiki?curid=483659", "title": "Marie z Avesnes", "text": "Marie z Avesnes\n\nMarie z Avesnes ( \"Marie de Hainaut\", 1280 – 22. ledna 1354) byla vévodkyně bourbonská, hraběnka z La Marche a Clermont-en-Beauvaisis.\n\nMarie byla dcerou hraběte Jana II. a Filipy, dcery Jindřicha V. Lucemburského. Roku 1310 se provdala za svého vrstevníka Ludvíka Bourbonského, vnuka krále Ludvíka IX. a dala mu osm dětí. Svého muže přežila o čtrnáct let. Dcera Beatrix se stala druhou ženou českého krále Jana. Byla pohřbena v minoritském klášteře Champaigue, zbytek jejího za Velké francouzské revoluce poničeného náhrobku je dnes v depozitáři místního muzea v Souvigny.\n"}
{"id": "483660", "url": "https://cs.wikipedia.org/wiki?curid=483660", "title": "Rita Gildemeisterová", "text": "Rita Gildemeisterová\n\nRita Gildemeisterová (* 6. března 1947, Klueß, Meklenbursko-Přední Pomořansko) je bývalá východoněmecká atletka, reprezentantka ve skoku do výšky.\n\nV roce 1964 se stala v polské Varšavě první juniorskou mistryní Evropy, když překonala 167 cm. Stříbro zde získala československá výškařka Jaroslava Králová. První tři ročníky šampionátu nesly název Evropské juniorské hry v atletice. Na evropských halových hrách 1967 (od roku 1970 halové mistrovství Evropy) v Praze skončila na 4. místě. Bronz naopak získala Jaroslava Králová, která překonala stejně jako Gildemeisterová 170 cm, avšak měla lepší technický zápis.\n\nZ halového mistrovství Evropy 1972 ve francouzském Grenoblu si odvezla za výkon 184 cm stříbrnou medaili, když prohrála jen s Ritou Schmidtovou, která překonala 190 cm. Reprezentovala na Letních olympijských hrách v Mnichově 1972, kde se ve finále umístila na dvanáctém místě. O rok později v Rotterdamu získala na halovém mistrovství Evropy stříbro za 186 cm. Stejnou výšku zdolala také Milada Karbanová, která ale získala vinou horšího zápisu bronz.\n\n"}
{"id": "483672", "url": "https://cs.wikipedia.org/wiki?curid=483672", "title": "Meopta Bratislava", "text": "Meopta Bratislava\n\nMEOPTA Bratislava, a.s. (do roku 1990 ZVS - Meopta Bratislava, koncernový podnik, 1990 - 1996 MEOPTA Bratislava, štátny podnik) je slovenský podnik (od roku 1998 v konkurzu). Byl to jeden z nejstarších opticko - mechanických provozů v bývalém Československu.\n\nOpticko-mechanický závod v Bratislavě vznikl jako pobočka firmy C. P. Goerz. Koncem roku 1866 založil Carl Paul Goerz zasilatelskou firmu matematických pomůcek. Dodával hlavně rýsovací potřeby, úhloměry, příložníky a logaritmická pravítka do škol. Pozdější svůj program rozšířil o fotografické přístroje. Tento vzestup ho donutil k vlastní výrobě fotografických přístrojů. Nejprve zřídil mechanickou dílnu a postupně i optickou, v níž vyráběl objektivy. Později zaměřil výrobu i na vojenské optické přístroje. Mezi první fotoaparáty patřila komora Velox, další byla Reportér. Fotoaparáty opatřil štěrbinovou závěrkou a tak vznikla komora Anschutz. Požadavek na zmenšování fotoaparátů řešil vývojem sklopných přístrojů a nových závěrek. V roce 1899 začal vyrábět přístroj Goerz-Photo-Stereo-Binocle, který byl divadelní kukátkem, dalekohledem a fotografickým přístrojem zároveň. U zrcadlové reflexní komory Reflex-Ango se zaostřovat fotografovaný předmět na matnici. Pro amatéry byl určen malý fotografický přístroj Tenax, který snímal obrázky formátu 4.5 × 6 cm. Mezi nejdokonalejší komory patřila Manufox-Tenax. Aby zabezpečili kvalitu svých fotografických přístrojů začali s vývojem a výrobou objektivů. Pro tuto činnost získala firma teoretika - výpočtáře a optika. První objektiv, který vyrobili byl univerzální aplanát s ohniskovou vzdáleností 18 cm. V závodě vyřešili a vyrobili nové výkonné stroje na zpracování optiky. Ve firemních katalozích je propagovali pod názvem Lynkeiskop a v roce 1892 začali propagovat také nový širokoúhlý reprodukční objektiv. Do výpočtářského oddělení přijali vědeckého pracovníka, který navrhl řadu dalších kvalitních objektivů. Firma Kodak používala ve svých fotografika přístrojích objektivy firmy Goerz. Objektivy dostaly ochranné známky Dagor, Alethar, Pantar a pod. V průběhu 25. let se vyrobilo cca 300 000 objektivů.\n\nZ vojenských přístrojů se začal jako první vyrábět v roce 1891 Galileův dalekohled C 91 pro pruskou armádu. Porrovým vynálezem - pomocí hranolů převracení obrazu - nastal ve vývoji dalekohledů obrat. V roce 1897 přišel Goerz na trh s dalekohledy Binoclom, který vytvořil předpoklady pro výrobu dalekohledů na dlouhé roky.\n\nV roce 1902 přišel na trh lovecký dalekohled, který byl schopen šestinásobného zvětšení obrazu a divadelní kukátko.\n\nPro potřeby dělostřelectva navrhla firma panoramatický dalekohled, který znamenal rozmach ve výrobě vojenských přístrojů. Pro velkou poptávku po vojenských přístrojích zřídil vojenské konstrukčně vývojové oddělení.\n\nFirma vyráběla i puškové dalekohledy (např. Certare). V roce 1904 vyrobila firma první panoramatický periskop pro ponorky. Pro armádu se vyráběly také velké pozorovací přístroje ze zvětšením 40-54x, periskopy buzolové směrník, koincidenčný dálkoměrů a nůžkový dalekohled. Firma Goerz vyráběla i některé speciální přístroje např. pro meteorologii případně jiné oblasti.\n\nFirma měla hlavní závod ve Fridenau a Wintersteinu a kromě nich pobočky a obchodní zastoupení v zahraničí. Například v roce 1905 vznikl závod v Petrohradě a Vídni a v Bratislavě v roce 1907.\n\nRakousko-uherský závod \"C. P. Goerz, Viadenská spoločnosť s r.o.\" obdržela živnostenský list na zřízení bratislavské filiálky 5. října 1907. Předmětem činnosti byla výroba, montáž, oprava a prodej optických a mechanických přístrojů.\n\nVýrobní program bratislavského závodu tvořily zejména potřeby rakousko-uherské armády. Byly to panoramatické dalekohledy, různé typy dvojitých dalekohledů, buzolové směrníky, dálkoměry ze základnou do 2 m a pod. Podrobnosti o výrobním programu se však nezachovaly.\n\nNa začátku se přístroje vyráběly v adaptovaných místnostech bývalého parního mlýna a maštale na Karpatské ulici č. 7. V bývalé stáji se nacházela montáž a nad tou se přistavělo patro, kde byla optická a justážní dílna. Mechanická dílna se vybudovala později, na počátku první světové války. Podle ústního podání pracovalo v závodě v roce 1909 73 zaměstnanců, v roce 1913 91 zaměstnanců a v roce 1914 celkem 120 zaměstnanců.\n\nVýrobní program mezi dvěma válkami tvořili výhradně přístroje vojenského charakteru. Byly to dalekohledy, panoramatické dalekohledy, dálkoměry se základnou do 2m, buzolové směrníky. V letech 1941 až 1944 se vyráběly v závodě dalekohledy 6x30, dálkoměry vz. 35 o základně 70 cm, stereodialkomery o základně do 2 m, dělové zaměřovače vz. 15, pomocné zaměřovací dalekohledy, minový zaměřovač vz. 36, libelové kvadranty a buzoly. Počet zaměstnanců klesl po první světové válce na 20. Obnovením koncernu C. P. Goerz začala zaměstnanost vzrůstat. V roce 1925 měl závod 38 pracovníků, v roce 1938 to bylo již 210 dělníků a 6 úředníků. Závod byl plně závislý na vídeňském podniku, kde byl soustředěn vývoj, technické oddělení a hlavní finanční účtárna. Nejvyššího stavu dosáhl závod v letech 1943 a 1944, a to 430 zaměstnanců.\n\nPo druhé světové válce procházel závod různými organizačními změnami.\n\nOd roku 1945 až 1946 byl pod národní správou a majetkově patřil Fondu národní obnovy.\n\nOd roku 1947 byl ve zprávě Kovorobných a strojírenských závodů na Slovensku\n\nOd roku 1948 byl ve zprávě Považských strojíren np Považská Bystrica\n\nOd roku 1949 přešel do přesné mechaniky n.p. Stará Turá.\n\nOd 1. 6. 1952 jako samostatný podnik Meopta pod Ministerstvo všeobecného strojírenství.\n\nI po 2. světové válce se závod nacházel v Karpatské ulici. Koncem roku 1947 se rozšířil o provoz v Malinovské ulici (Šancová). V roce 1948 s výrobou tlakoměrů otevřel na krátký čas i provozovnu v ulici Únorového vítězství (Račianska) a s výrobou budíků malou provozovnu v Jelení ulici. Získal i vývojovou konstrukci a dílnu v Praze. Závod si vybudoval fotochemické laboratoř v podniku Techna v Novém Meste nad Váhom. V roce 1951 se nastěhovalo výpočtové oddělení s polu s optickou laboratoří do zapůjčených prostor Slovenské vysoké školy technické v Bratislavě (dnes je to Slovenská technická univerzita). Již v roce 1947 se uvažovalo s výstavbou nového závodu. Ten se také začal stavět v Krupine roce 1953. O rok později se výstavba zastavila. Konečně v roce 1955 se začalo s výstavbou nového závodu v Bratislavě - Krasňanech. Pod vlivem různých organizací, kterým závod postupně patřil, vyvíjel se i výrobní program. V roce 1953 vyráběl závod tyto hlavní produkty: korekční filtry pro barevnou fotografii v Novém Městě nad Váhom, kusová výroba elektroforetických přístrojů fotoelasticimetrů v Praze, asférická zrcadla a převíječky v Bratislavě. V následujícím roce se rozšířil program o reprodukční přístroj REF, kameru pro osciloskop a polarizační brýle. V roce 1955 byl zaveden do výroby epidiaskop Optirex a kufříkový čtecí přístroj Reproskop. V roce 1956 se začaly zavádět do výroby lovecké dalekohledy Malov a Leasr. V roce 1957 se začal vyrábět tricinoskop a polariskop. Z uvedeného stručného přehledu hlavních výrobků vyplývá, že závod neměl ustálený výrobní program. Proto vedení závodu soustředilo své úsilí na získání vhodného programu a hlavně vybudovat vlastní vývojovou konstrukci přímo v Bratislavě.\n\nRok 1958 byl významným mezníkem v historii závodu. Začátkem roku byl totiž začleněn jako pobočný závod pod Meoptu Přerov a v květnu se přestěhoval do nových objektů v Bratislavě - Krasňanech. Zároveň začal zavádět do výroby nově vyvinuté přístroje, zejména statické promítací, které se měly stát v rámci podniků Meopty jeho hlavním programem. Prvním byl diaprojektor Medior. Dál se v roce 1958 vyráběl epidiaskop Optirex, lovecké dalekohledy Malov a Lesar, fotoelasticimeter, trichinoskop, polarizační fólie a korekční filtry. V roce 1959 rozšířil svůj program o diaprojektory Medior a Mikromar, diarámečky Adiaco 5x5, kyvety a měniče pro fotoelasticimetry. V roce 1961 byl zaveden do výroby automatický diaprojektor Adior, divadelní diaprojektor DD 5000, lovecký dalekohled Orlov 4x a nová elektroforéza - kapalinový refraktograf. V roce 1964 obohatil svůj program jednak o učební pomůcky: žákovské soupravy pro optiku a siloměry, jednak o diaprojektory Predior a Medior 2, divadelní diaprojektor DD 2000 a asférická zrcadla pro projektory. V roce 1966 zahájil výrobu optické demonstrační soupravy a projektoru pro 8mm film Meocord 8. Výroba tohoto na svou dobu velmi pokrokového amatérského filmového projektoru však brzy skončila, protože přišel nový formát filmu super 8, který stávající 8mm film rychle vytlačil. Zároveň padlo i rozhodnutí, že se na 8mm projektory bude nadále specializovat Meopta Hynčice a Meopta Bratislava zůstane jen u statických projekčních přístrojů, které rozšíří o dosud nevyráběné zpětné projektory. V roce 1967 zavedla do výroby episkopy Epirex a diaprojektory Medi a Medirex.\n\nV roce 1968 se závod vyčlenil z n. p. Meopta Prerov a stal se samostatným podnikem patřícím do VHJ ZVS Brno. Po tomto období podnik začal stabilizovat svůj výrobní program. Počet zaměstnanců přesáhl jeden tisíc. Byly budovány konstrukční a vývojové kanceláře. Od 1. září 1970 byla zřízena i nová výrobní provozovna v obci Vojnice, okres Komárno. Nastoupil nový výrobní obor - reprografie. V roce 1972 přišel na trh první výrobek z tohoto oboru - elektrostatický kopírovací přístroj Costar. Byl vybaven mechanickým variátorem, který umožnil plynulé zmenšování předlohy a je patentově chráněn. Pracoval na principu přímé elektrografie za použití papíru s vrstvou ZnO. V roce 1976 byl uveden na trh další kopírovací přístroj Meostat, který pracovaltaké na principu přímé elektrografie s kopírovacím papírem s vrstvou ZnO. Dalším typem reprografického přístroje byl Costar 3, který kopíroval předlohy 1:1 do formátu A3. \n\nVelký zlom byl reprografický stroj, kde byl barvivem klasický toner. Jednalo se o hojně vyráběný model Costar 4 - oranžový. Jako stírací ústrojí fotoválce se používala role stíracího papíru. Selenový fotoválec a startér vydržel asi 10 000 kopií. \n\nDalším strojem byl šedý nástupce a to Costar 5, tentokráte řízený mikropočítačem. Přibyl také reproduktor a displej s poruchovými hláškami. Fixační jednotka je jako u moderních kopírek již z teflonových válců (u Costar 4 to byla pec s infražárovkami, což kroutilo a vlnilo papíry). Kvalita kopií byla o něco lepší než u Costar 4, ale přesto se výrazně lišil stroj od stroje. Někde byla výborná sytost černé a kopie srovnatelné s dnešními stroji, jinde se jednalo o vybledlé a neostré kopie i po výměně opotřebitelného materiálu. \n\nNejnovější stroj, který byl pouze prototypem, byl Costar 6. Ten už měl i zoom a neměl vozík. \n\nZ oboru projekční techniky se dál vyráběly episkopy Epirex a zpětné projektory Meotar, kde stolní typ doplnil ještě kufříkový přenosný Meotar Portable. Na krátký čas byla oživena i výroba diaprojektorů, když se o „comeback“ pokusil inovovaný Medirex ve verzích H 5x5 a 7x7, nově osazený nízkovoltovou halogenovou projekční žárovkou 24 V/250 W a axiálním ventilátorem.\n\nSpolečenské změny spolu se změnami v technické oblasti, které vedly k odklonu od dosavadní reprografické a prezentační techniky, způsobily, že podnik přišel v poměrně krátké době o většinu svého dosavadního výrobního programu i většinu stávajících odbytišť, takže v roce 1998 skončil v konkurzu.\n\n\n"}
{"id": "483675", "url": "https://cs.wikipedia.org/wiki?curid=483675", "title": "Michael Černohorský", "text": "Michael Černohorský\n\nMichael Černohorský (14. září 1908, Podgorica – 24. března 1986, Paříž) byl syn černohorského prince Mirka a Natálie Konstantinovićové. Ucházel se o trůn Černé Hory po zániku království.\n\nByl držitelem titulů \"jeho královská výsost černohorský korunní princ\" a \"velkovévoda Grahavský a Zetský\". Jeho dědečkem byl poslední černohorský král Nikola I.. Michael uznal sjednocení Černé Hory se Srbskem a vzdal se trůnu. Během II. světové války byl držen nacisty proto, že nechtěl nastoupit na trůn Nezávislého státu Černé Hory jako loutkový král (z vězení ho a jeho ženu Genévie dostala sestra prince Mirka, černohorská princezna a italská královna Elena). V období komunismu byl aktivním členem diaspory srbské revoluční organizace a pracovníkem proti komunistické diktatuře Josipa Tita.\n\nPo sloučení Černé Hory se Srbskem byla černohorská královská rodina nucena odejít ze země. V Neapoli krátce navštěvoval internátní školu. Své základní vzdělání dokončil v Eastbourne ve Spojeném království.\n\nPo smrti krále Nikoly I. v roce 1921 se stal dědicem trůnu Michaelův strýc, korunní princ Danilo III. Ten ovšem abdikoval v Michaelův prospěch. V roce 1929 se nároku na černohorský trůn zřekl i Michael a poté prohlásil věrnost Jugoslávskému království. Jako vděk poskytnul jugoslávský král Alexandr I. Michaelovi jakýsi důchod.\n\nPo skončení války se Michael se ženou a dětmi odstěhovali do Francie a usídlili se v Paříži. Ukončil své vztahy s jugoslávskou vládou a přestal tak získávat touto cestou peníze. Brzy poté se se svou manželkou rozvedli a Michael zůstal v exilu až do své smrti roku 1986. Jeho syn Nikola II. vyrůstal s matkou a je současným následníkem trůnu.\n"}
{"id": "483695", "url": "https://cs.wikipedia.org/wiki?curid=483695", "title": "Theobald VI. z Blois", "text": "Theobald VI. z Blois\n\nTheobald VI. z Blois († 16. nebo 22. dubna 1218, La Ferté-Villeneuil) byl hrabě z Blois, Chartres, Châteaudunu a Clermont-en-Beauvaisis a poslední mužský příslušník dynastie z Blois. Byl jedním z donátorů stavby katedrály v Chartres a je také zpodobněn na dvou vitrážích v chóru katedrály.\n\nNarodil se jako syn křižáckého hraběte Ludvíka z Blois a Kateřiny z Clermontu. Starší bratr zemřel ještě v dětství, proto se Theobald roku 1205 stal po otcově smrti majitelem všech jeho držav. Zúčastnil se bojů proti katarům na jihu Francie a Almohadům na Pyrenejském poloostrově a bitvy u Las Navas de Tolosa, což se mu stalo osudným. Během výpravy se nakazil leprou a po návratu se stáhl na hrad v La Ferté-Villeneuil. Přestože byl dvakrát ženatý, nepodařilo se mu zplodit žádného potomka a jeho smrtí roku 1218 vymřel rod z Blois po meči. Hrabství Chartres připadlo tetě Isabele, Blois a Châteaudun tetě Markétě, Clermont-en-Beauvaisis pak francouzské koruně.\n\n"}
{"id": "483698", "url": "https://cs.wikipedia.org/wiki?curid=483698", "title": "Dynastie Nguyễn", "text": "Dynastie Nguyễn\n\nDynastie Nguyễn (vietnamsky \"Nhà Nguyễn\") byla poslední vládnoucí vietnamská císařská (nebo královská) dynastie, v letech 1802-1945. Na císařském (či královském) trůně se postupně vystřídalo 13 panovníků rodu Nguyen, první byl Gia Long (viet. Gia Long, 1802–1820), nejdéle vládl Tu Duc (viet. Tự Đức, 1847-1883), poslední Bao Dai (viet. Bảo Đại, 1926-1945) byl zároveň posledním vietnamským panovníkem vůbec.\n\nI když jsou vietnamští panovníci z dynastie Nguyễn uváděni a pokládáni za císaře (spíše po roce 1839), není to zcela ustálené a často se užívá i označení král, předchozí vietnamské dynastie jsou běžně brány jako královské, u dynastie Nguyễn se používá obojího označení a rozdíl je víceméně čestný. Jako vietnamský císař (či král) se zpravidla označoval vládce Annámu, tj. většiny území současného Vietnamu.\n\n\n\n"}
{"id": "483706", "url": "https://cs.wikipedia.org/wiki?curid=483706", "title": "Buržoazní nacionalismus", "text": "Buržoazní nacionalismus\n\nBuržoazní nacionalismus je pojem marxistické terminologie. Odkazuje k praktikám rozdělování lidí podle národnosti, rasy, etnika nebo náboženství, které mají odvracet od třídního boje. \n\nJe považován za strategii rozděl a panuj užívané vládnoucí třídou k zabránění sjednocení dělnické třídy proti buržoazii (z toho důvodu marxistický slogan: \"Proletáři všech zemí, spojte se!\"). \n\nOpakem buržoazního nacionalismu je proletářský internacionalismus. \n\nV Československu se stal buržoazní nacionalismus tématem po nástupu KSČ k moci na konci 40. let a začátku politických procesů v letech padesátých. 1954 se konal tzv. Proces s buržoazními nacionalisty. Tehdejší režim odsoudil řadu lidí za buržoazní nacionalismus. Komunistická vláda prostřednictvím řady médií poté v následujících letech své vlády vykreslovala některé politické síly meziválečné ČSR jako hledící si výhradně vlastních majetkových a národních zájmů, přehlížejíce zájmy pracujících. K obdobným praktikám docházelo i v řadě dalších zemí.\n\n"}
{"id": "483708", "url": "https://cs.wikipedia.org/wiki?curid=483708", "title": "Alice z Thouars", "text": "Alice z Thouars\n\nAlice z Thouars ( \"Alis Breizh\", \"Alix de Thouars\", 1200 – 21. října 1221) byla bretaňská vévodkyně.\n\nAlicina matka Konstancie byla po smrti svého otce Conana IV. dědičkou Bretaně a velice žádanou partií. Alice se narodila z třetího manželství své matky s Vítem z Thouars a matka záhy po porodu zemřela. Nevlastními sourozenci byli Artur a Eleonora, kteří se stali oběťmi války o dědictví po strýci Richardovi Lví srdce. Roku 1202 byli po bitvě u Mirabeau zajati. Artur byl pravděpodobně zavražděn druhým strýcem Janem Bezzemkem a Eleonora mnoho let vězněna.\n\nBretaňští baroni po Arturově smrti uznali dědická práva malé Alice a Vít z Thouars se stal regentem až do roku 1206, kdy regentství převzal francouzský král Filip II. Roku 1213, krátce po otcově smrti, byla mladičká Alice za horlivé podpory bretaňské šlechty provdána za Petra z Dreux, králova bratrance. Ženich byl mladším synem z boční linie Kapetovců a sňatek s bretaňskou dědičkou byl zásahem štěstěny. Z manželství se narodily tři děti a narození toho posledního zaplatila Alice životem. Z posledních let manželství pochází zpodobnění Petra, Alice a obou starších dětí na vitrážích jižní rozety v katedrále Notre-Dame v Chartres, kterou Petr financoval.\n\nSvému vévodství Alice fakticky nikdy nevládla. Byla pohřbena po boku svých rodičů v klášteře Notre-Dame Villeneuve u Nantes. Ovdovělý Petr se stal poručníkem malého Jana, budoucího bretaňského vévody.\n\n"}
{"id": "483714", "url": "https://cs.wikipedia.org/wiki?curid=483714", "title": "Ruprecht F. X. Smolík", "text": "Ruprecht F. X. Smolík\n\nRuprecht F. X. Smolík (5. října 1832 Praha – 22. srpna 1887 Broumov), uváděný i jako Rupert Smolík, byl český kněz, profesor Univerzity Karlovy, opat a politik.\n\nOd mládí se připravoval na církevní službu. V 25 letech, 6. září 1857, vstoupil do benediktinského řádu v Břevnovském klášteře. O dva roky později byl vysvěcen na kněze. Potom působil v řadě církevních i pedagogických povolání – nejprve jako pomocník (adjuvat) na bohoslovecké fakultě, pak v letech 1862–66 jako kaplan v Metličanech u Nového Bydžova. Téhož roku byl jmenován profesorem pastorální a fundamentální teologie na arcibiskupském semináři v Hradci Králové. Roku 1871 se stal členem biskupské konzistoře a o čtyři roky později profesorem pastorální teologie na pražské bohoslovecké fakultě. Vydal spis \"Rukověť pro zpovědníky\".\n\nPo smrti Jana Rottera byl 12. září 1886 zvolen opatem a tím i nejvyšším správcem benediktinů břevnovských a broumovských. Do funkce byl slavnostně uveden 10. října. Česká vlastenecká veřejnost jeho volbu vítala jako záruku dalšího rozvoje kláštera, který se v minulosti proslavil jako centrum vzdělanosti a národní kultury. 20. prosince 1886 byl navíc Smolík zvolen na Český zemský sněm, kde zastupoval kurii velkostatkářskou. Za necelý rok ale v broumovském klášteře zemřel. Nekrolog jej vzpomínal jako velmi oddaného, obětavého a lidumilného.\n"}
{"id": "483715", "url": "https://cs.wikipedia.org/wiki?curid=483715", "title": "Berta Mühlsteinová", "text": "Berta Mühlsteinová\n\nBerta Mühlsteinová (30. července 1841 Velvary – 24. srpna 1887 Praha) byla česká básnířka a spisovatelka.\n\nŽila především v Praze. Dlouhodobě trpěla zdravotními obtížemi. Upozornila na sebe roku 1872 sbírkou básní \"Pohrabky\". Dalšími literárními pracemi přispívala do časopisu \"Lada\", \"Světozor\", \"Osvěta\", \"Květy\", \"Lumír\", \"Ruch\" a \"Ženské listy\". Nejvýznamnější díla – povídky \"Na březích Nežárky\" (1882), \"Nové povídky\" (1883), \"Povídky, novely a arabesky\" (1884) a nakonec i román \"Vlasti a Tobě\" (1886) vydala v časopise \"Libuše\".\n\nJejí práce jsou sentimentální a romantické, s rysy melancholie. Spisovatelka projevuje hluboký cit, nadšení pro krásu a poezii. Velkým literárním talentem neoplývala, ale ve své době byla oblíbená především u žen.\n\n"}
{"id": "483717", "url": "https://cs.wikipedia.org/wiki?curid=483717", "title": "Slovianski", "text": "Slovianski\n\nSlovianski je projekt mezinárodního pomocného jazyka, který byl započat roku 2006 Janem van Steenbergenem (slovianski-N), Ondrejem Rečnikem (slovianski-P) a Gabrielem Svobodou (slovianski-S). Projekt si klade za cíl vytvořit jazyk, který by pomohl v domluvě mezi lidmi mluvícími slovanskými jazyky, byl by snadno naučitelný a přirozenější než slovio. Je to zatím pouhý prototyp s malou slovní zásobou. Slovo \"slovianski\" je přídavné jméno a znamená \"slovanský\".\n\n\n\n\nSlovianski má svůj vliv na podobné projekty. Rozumio a Slovioski jsou úsilím vytvořit kompromis mezi Slovio a Slovianski, které u Slovioski vedlo k vytvoření nového samostatného jazyka. V lednu roku 2010 byl publikován podobný jazyk s bohatší gramatikou a morfologií, Novoslovienskij jazyk, z větší části založen na staroslověnštině, který sdílí slovník moderních slov s jazykem Slovianski.\nNovoslovienskij jazyk, Slovianski a Slovioski jsou předmětem vzdělávacího projektu EU Grundtvig-Comenius CZ-2010-063-001.\n\nSlovianski může být psán jak latinskou abecedou, tak i cyrilicí. Jde o to, aby bylo možné psát slovianskim na různých klávesnicích, proto musí být povolen alternativní pravopis:\n\nDále jsou v jazyku následující spřežky:\nVýslovnost je poměrně volná. Zde je přibližná podoba :\n\nSouhlásky mohou být změkčovány, pokud po nich následuje e, i nebo j ('). Taková výslovnost ale není povinná.\n\n\nSlova jsou tvořena tak, aby byla známá všem mluvčím jakéhokoliv slovanského jazyka. Pokud se v jednom z nich určité slovo nevyskytuje v příslušné formě, alespoň je v něm náznak, který pomůže v jeho porozumění. Samozřejmě to není vždy jednoduché, ale tvůrci se snaží jak nejlépe mohou. V současné době (2010) už má zpracováno 4000 hesel.\n\nPokud dané slovo existuje ve všech slovanských jazycích a má pokaždé stejný význam, jednoduše je přijato do slovní zásoby. Pokud se liší v jednom nebo dvou jazycích, je také přijato. Je-li ovšem dané slovo v různých slovanských jazycích odlišné, děje se následující:\nPokud ani to nefunguje, je zde několik možností:\n\nPorovnání slov různých slovanských jazyků od Gabriela Svobody:\nGramatika byla vytvořena podobně jako slovní zásoba. Gramatické prvky, které mají všechny slovanské jazyky společné, jsou výchozí. Liší se ovšem ve slovianski-P a slovianski-N.\n\nSlovianski-P vždy využívá těch nejjednodušších řešení obsažených ve všech přirozených slovanských jazycích. Slovianski-P po gramatické stránce není obdobou silně flexivních jazyků jako ruštiny nebo polštiny, ale spíše přírodně zjednodušených slovanských jazyků: bulharštiny a makedonštiny. Tyto principy jsou velmi podobné principům interlinguy.\n\nSlovianski-N je postaveno na jiném principu. Snaží se o co nejpřirozenější řešení, a tedy protože většina slovanských jazyků má rody, pády a slovesný vid, tak je má i slovianski-N. Na druhé straně ani ve slovianski-N nejsou žádoucí nekonečné tabulky obsahující vzory sloves a podstatných jmen, proto je zde úsilí o co největší zjednodušení. Nejdůležitější je to, že zvolené tvary musí být okamžitě rozpoznatelné, i kdyby vypadaly odlišně v některém jazyce. Snaží se vyhnout nepravidelnostem, ale jen do té míry, aby to neohrozilo snadnou rozpoznatelnost.\n\n"}
{"id": "483719", "url": "https://cs.wikipedia.org/wiki?curid=483719", "title": "Josef Farský (tiskař)", "text": "Josef Farský (tiskař)\n\nJosef Farský (7. května 1826 Praha – 16. prosince 1889 Praha) byl český tiskař, majitel polygrafického ústavu v Praze.\n\nLitografické řemeslo se učil od roku 1842 u Bedřicha Sandtnera. Soukromě se vzdělával a určitou dobu získával praxi i ve Vídni. Roku 1856 si otevřel vlastní závod, který brzy získal věhlas po celých Čechách i v zahraničí. Zabýval se fotolitografií, pantografováním, guillochirováním i světlotiskem. Tiskl diplomy, mapy, plakáty. Proslavil se podobiznami slavných českých osobností (Božena Němcová, Karel Hynek Mácha, Václav Hanka, Karel Jaromír Erben, a 28 grafickými listy zobrazujícími Prašnou bránu. Na světové výstavě v Paříži 1867 získal medaili.\n\nByl rovněž členem řady vlasteneckých a dobročinných sdružení. Mimo jiné spoluzakládal Uměleckou besedu a působil jako předseda výboru výtvarného umění Jednoty ku povzbuzení průmyslu v Čechách.\n\nSvou činností se zasloužil o zvelebení české litografie.\n\n\n"}
{"id": "483720", "url": "https://cs.wikipedia.org/wiki?curid=483720", "title": "Návrat Archonců", "text": "Návrat Archonců\n\n„Návrat Archonců“ (v originále „The Return of the Archons“) je třiadvacátý díl první sezóny seriálu Star Trek, později známého jako \"\". Premiéra epizody proběhla 9. února 1967.\n\nHvězdného data 3156.2 je kosmická loď USS Enterprise NCC-1701 vedená kapitánem Jamesem Tiberius Kirkem na orbitě planety Beta III, kde pátrá po trosečnících \"USS Archon\". Na povrch byl vyslán pan Sulu s dalším důstojníkem. Vrátil se pouze pan Sulu, který se choval dosti podivně poté, co se jej neznámý tvor dotkl holí. V dalším výsadku je kapitán Kirk, první důstojník Spock, Dr. Leonard McCoy a členové bezpečnosti. Na povrchu výsadek potkává obyvatele se stejnými symptomy nepřítomného pohledu a falešného štěstí, jako u pana Sulu. Bezduchý klid trvá pouze do šesté hodiny odpolední, kdy má začít neznámá slavnost. S úderem šesté však na ulici vypuká enormní davové šílenství. Po útěku do blízkého hotelu se setkávají s třemi staršími muži, kteří nechápou, proč nejsou na \"slavnosti\". Majitel hotelu a jeho přítel je omlouvají s tím, že jde o cizince, ale třetí muž nemá pochopení. Muži mluví o jakési bytosti zvané Landru. Na ulici mezitím vypuká chaos a ničení všeho možného, které trvá přesně do ranní 6. hodiny, kdy se všichni v mžiku v poklidu rozejdou, jako by se vůbec nic nestalo.\n\nI majiteli hotelu je zřejmé, že cizinci budou z větší dálky, než z původně domýšleného údolí. V momentě, kdy se ptá kapitána Kirka, zdali jdou Archonci, vtrhnout do místnosti neznámé bytosti, které ostatní nazývají \"strážci\", a žádají odchod posádky. Strážci se očividně nedokáží vyrovnat s náznaky odporu, které Kirk projevuje a začnou telepaticky komunikovat s Landru. Toho provinilci využívají dávají se na útěk. Na ulici však Landru začne ovládat všechny kolemjdoucí, aby vzali nejbližší předmět a napadli Kirka s jeho posádkou. Hoteliér je dovede na bezpečné místo místního sklepení, ale silně protestuje proti tomu, aby vzali s sebou nalezeného důstojníka z prvního výsadku, protože byl „pohlcen“ a stal se částí těla Landru. Na orbitě se mezitím \"Enterprise\" dostává do neznámého tepelného paprsku, který vychází z povrchu planety a odčerpává její energii. Velicí důstojník Montgomery Scott oznamuje kapitánovi, že udrží loď maximálně 12 hodin. Výpravě na povrchu se zobrazuje projekce postavy, která se představuje jako Landru a nechává všechny zúčastněné upadnout do bezvědomí.\n\nPo procitnutí kapitán Kirk zjišťuje, že schází doktor McCoy s jedním členem výsadku. Ty záhy přivedou strážci a je zřejmé, že McCoy má stejné příznaky jako ostatní obyvatelé. Spock upozorňuje kapitána, že strážci jsou jako počítač. Stejně jako počítač se nedovede vyrovnat se špatným příkazem, strážci s odporem, ale mohou být opraveni. Poté je odveden i kapitán Kirk. Když si strážci odvádí i pana Spocka, kapitán již má nepřítomný pohled jako ostatní. Infekci zavádí neznámý stroj, který ovládá osoba zvaná člověk zvaný Marplon. Osvobozuje Spocka, vysvětluje že i kapitán Kirk nebyl pohlcen a nechává strážce jej odvést do sklepení. McCoy prokoukne, že Kirk a ostatní nejsou součástí těla, ale přivolaní strážci jsou zneškodnění Spockem a kapitánem Kirkem. Marplon s hoteliérem vysvětlují, že jejich svět byl dříve zmítán nekonečnou válkou a Landru je vrátil do prostější doby a uvalil nucený mír a soulad. Kirk mermomocí trvá na zničení Landru a nechává se se Spockem k němu dovést. Když se znovu objeví projekce osoby Landru, Kirk se rozhodne zničit zeď na které se promítá. Za ní se skrývá počítač, označující se za Landru. Protože stroj vyřadil phasery, musí Kirk počítač zničit cyklickou logickou otázkou a zeptá se jej \"„Co je dobro?“\" Když Landru zodpoví, že dobro je celistvost a bezpečnost a řízení se základní směrnicí – ničení zla. Kirk jej přesvědčuje, že on je zlo, ubližuje tělu a proto se podle základní směrnice musí zničit.\n\nTepelné paprsky ohrožující \"Enterprise\" byly deaktivovány a všichni členové komunity, včetně pana Sulu byli uvolnění z nadvlády stroje Landru. Na planetě Beta III zůstává sociolog, který má pomoci komunitě vrátit život do původních kolejí.\n\n"}
{"id": "483723", "url": "https://cs.wikipedia.org/wiki?curid=483723", "title": "Hephaistosit", "text": "Hephaistosit\n\nHephaistosit (Campostrini & al., 2008), chemický vzorec TlPbCl, je jednoklonný minerál.\nPůvod jména: Hephaistos - bůh ohně\n\nVýkvět na stěnách vysokoteplotních fumarol.\n\nAgregáty tabulkovitých krystalů.\n\n\n\n"}
{"id": "483725", "url": "https://cs.wikipedia.org/wiki?curid=483725", "title": "Ulrike Maischová", "text": "Ulrike Maischová\n\nUlrike Maischová (* 21. ledna, 1977, Stralsund, Meklenbursko-Přední Pomořansko) je německá atletka, bežkyně, která se specializuje na dlouhé tratě.\n\nPrvní maraton běžela 10. září 2000 v Berlíně, kdy se zúčastnila tradičního berlínského maratonu. Cílem proběhla jako osmnáctá v čase 2:40:36. V roce 2002 na evropském šampionátu v Mnichově proběhla cílem na osmém místě v čase 2:36:41. O rok později běžela závod na atletickém mistrovství světa v Paříži, kde doběhla jako dvacátá v čase 2:31:21.\n\nReprezentovala na Letních olympijských hrách 2004 v Athénách, kde však maraton nedokončila. Na 28 kilometru musela pro zranění pravé nohy běh vzdát a později podstoupila i operaci. Jejím největším úspěchem je zlatá medaile z maratonského běhu, kterou získala na ME v atletice 2006 v Göteborgu v čase 2:30:01. Druhá Srbka Olivera Jevtičová ztratila 26 sekund. Na Mistrovství světa v atletice 2009 v Berlíně závod nedokončila.\n\n"}
{"id": "483727", "url": "https://cs.wikipedia.org/wiki?curid=483727", "title": "Projektivní přímka", "text": "Projektivní přímka\n\nProjektivní přímka je matematický pojem z oblasti geometrie, který označuje jednodimenzionální projektivní prostor. Projektivní přímka nad tělesem \"T\", značená P(\"T\"), může být zkonstruována jako množina všech jednodimenzionálních podprostorů dvourozměrného vektorového prostoru \"T\".\n\nBody na projektivní přímce je možné vyjadřovat pomocí homogenních souřadnic, tedy pomocí dvojic\nprvků z \"T\", kde je vždy alespoň jedna z hodnot nenulová. Dva takové páry jsou považované za shodné, pokud se hodnoty liší o stejný násobek λ:\nJednorozměrný prostor \"T\" může být ztotožněn s podmnožinou P(\"T\")\nTato podmnožina obsahuje celou množinu P(\"T\") kromě jediného bodu, tento bod se nazývá nevlastní bod, případně \"bod v nekonečnu\" a bývá tak i značen:\n"}
{"id": "483731", "url": "https://cs.wikipedia.org/wiki?curid=483731", "title": "Ekoarchitektura", "text": "Ekoarchitektura\n\nEkoarchitektura, environmentální architektura, zdravá architektura či zelená architektura (anglicky \"green architecture\") je architektura ohleduplná k životnímu prostředí (anglicky \"environment\"). Klade důraz na nezatěžování svého okolí a zaměřuje se především na minimalizaci tzv. energetických vstupů. Využívá energie větru, země, vody a slunce. Upřednostňuje obnovitelné materiály – zejména dřevo a tradiční materiály jako kámen, keramiku, sklo, pálenou hlínu (terakotu), nepálenou hlínu, slámu (jako izolace). Ekoarchitektura je již optimalizována v projektu a především využívá správnou orientaci vůči světovým stranám, správné dispoziční uspořádání a hmotové řešení (solární architektura – pasívní a aktivní).\n\nAktuálnost ekoarchitektury je dána především kulturními, sociálními a psychickými důsledky civilizačního tlaku. Při řešení těchto závažných témat se také inspiruje historií a uvažováním lidí z doby před 20. lety 20. stol. Doba zlomu (škola Bauhaus). Manifestem ekoarchitektury je kniha \"Duch a místo\" (vyšla 2002, česky 2004) od Christophera Daye.\nVýchodiska ekoarchitektury jsou různá a proto jednotná „škola“ ekoarchitektury není možná. Ve střední Americe architekt Michael Reynolds využívá těžko využitelný odpad ke stavbě nových budov. Oproti tomu v České republice prof. Ing. arch. Martin Rajniš staví převážně z přírodních materiálů. Snaží se objevit souvislosti přírody a lidského obydlí. Někteří hledají ekologii v úspoře energie (Ing. arch. Aleš Brotánek – pasivní domy).\n\n„Ekologie architektury je jedna z nekomplexnějších otázek jaké si architekt může položit. Naplněním všech možných hledisek postavíme stavbu ve svém prostředí, kterou můžeme nazvat trvale udržitelnou architekturou. Řešení může být ve výsledku velmi jednoduché...“ říká vysokoškolský pedagog z Brna Ing. arch. Radovan Přikryl.\n\nEkoarchitektura je blíže holistickému pojetí světa více než technologickému pojetí.\n\n"}
{"id": "483732", "url": "https://cs.wikipedia.org/wiki?curid=483732", "title": "České Budějovice 6", "text": "České Budějovice 6\n\nČeské Budějovice 6 je část obce a katastrální území v Českých Budějovicích tvořená Brněnským předměstím, Havlíčkovou Kolonií, Mladým, Červeným dvorem a někdejší osadou Nové Hodějovice. Výměra katastrálního území činí 4,604 km². Na západě je ohraničeno Malší, na severu obvodem historického centra a Rudolfovskou třídou, na východě vnějším obvodem nádraží a volným prostorem mezi Novými Hodějovicemi a Suchým Vrbným a na jihu sousedí s obcemi Srubec a Staré Hodějovice. V části obce je evidováno 77 ulic a 1756 adres.\n\nJako část obce vznikla od 1. října 1970, kdy došlo k územní reorganizaci města, z částí Mladé a Nové Hodějovice. Jako katastrální území je vedeno od roku 1971.\n\nČeské Budějovice 6 jsou tvořeny devíti základními sídelními jednotkami:\n"}
{"id": "483736", "url": "https://cs.wikipedia.org/wiki?curid=483736", "title": "České Budějovice 7", "text": "České Budějovice 7\n\nČeské Budějovice 7 je část obce a katastrální území v Českých Budějovicích tvořená Krumlovským předměstím a někdejší osadou Rožnov. Výměra katastrálního území činí 4,5463 km². Na západě je ohraničeno Vltavou, na severu obvodem historického centra, na východě Malší a na jihu sousedí s obcemi Roudné a Včelná. V části obce je evidováno 99 ulic a 2131 adres.\n\nJako část obce vznikla od 1. října 1970, kdy došlo k územní reorganizaci města, z části Rožnov. Jako katastrální území je vedeno od roku 1971.\n\nČeské Budějovice 7 jsou tvořeny jedenácti základními sídelními jednotkami:\n"}
{"id": "483739", "url": "https://cs.wikipedia.org/wiki?curid=483739", "title": "Vladimír Jedenáctík", "text": "Vladimír Jedenáctík\n\nVladimír Jedenáctík (18. července 1905 Brno – 9. srpna 1980 Praha) byl český herec, operní pěvec – basista a hudební pedagog.\n\nZáklady klavírní hry získal od své matky, žačky Leoše Janáčka . Po soukromém studiu hry na klavír a studiu zpěvu u V. Šindlera a M. Fleischerové studoval ještě rok (1924/1925) na brněnské konzervatoři, kde také v roce 1926 složil státní zkoušku z klavíru, sborového a sólového zpěvu. Již jako mladý účinkoval v brněnském ochotnickém dělnickém divadle \"Bratrství\" . Od roku 1926 pak působil v brněnské opeře Zemského divadla odkud v roce 1942 přešel do pražského Národního divadla, kde byl v angažmá až do konce roku 1973, kdy odešel do důchodu.\n\nKromě velmi dobré pěvecké techniky oplýval i velkým hereckým nadáním, které dobře uplatnil v československém filmu (vytvořil přes 20 rolí) a později i v Československé televizi. V letech 1952 až 1959 vyučoval hereckou výchovu na katedře operní režie a zpěvu na brněnské HAMU.\n\nZa svůj život nastudoval téměř 200 operních rolí, z toho přes 100 v pražském Národním divadle .\n\n\n\n"}
{"id": "483740", "url": "https://cs.wikipedia.org/wiki?curid=483740", "title": "České Budějovice 4", "text": "České Budějovice 4\n\nČeské Budějovice 4 je část obce a katastrální území v Českých Budějovicích tvořená Husovou Kolonií a někdejší osadou Nové Vráto. Výměra katastrálního území činí 6,2528 km². Na západě je ohraničeno železniční tratí, na severu Rudolfovským potokem, na východě sousedí s obcemi Úsilné, Hůry, Vráto a Rudolfov a na jihu Vrbenskou ulicí. V části obce je evidováno 36 ulic a 595 adres.\n\nJako část obce vznikla od 1. října 1970, kdy došlo k územní reorganizaci města, z části Nové Vráto. Jako katastrální území je vedeno od roku 1971.\n\nČeské Budějovice 4 jsou tvořeny osmi základními sídelními jednotkami:\n"}
{"id": "483743", "url": "https://cs.wikipedia.org/wiki?curid=483743", "title": "Rio Preisner", "text": "Rio Preisner\n\nProfesor Rio Preisner (13. listopadu 1925 Mukačevo, Československo – 2. srpna 2007 Indianola, Pensylvánie) byl český katolický a konzervativně orientovaný pedagog, básník, filosof, spisovatel, překladatel a teatrolog.\n\nKomunistický režim v Československu velmi omezil jeho možnosti vědecky pracovat a publikovat, strávil dva roky u PTP (1952–1954) a v roce 1968 s celou rodinou uprchl za hranice. Nejprve přebýval ve Vídni a v roce 1969 přesídlil do USA, kde působil jako profesor germanistiky na \"Pennsylvania State University\" (1969–1992).\n\nKromě jeho vysoce ceněných překladů z němčiny a odborných germanistických prací je autorem další rozsáhlé vlastní tvorby, z níž nejznámější je \"Americana\" – dvoudílná esejistická práce o moderní Americe. Pod pseudonymem Egon Feigel přeložil knihu \"Cesta kolem světa podniknutá Dr. Johannem Forsterem a jeho synem [Johannem] Georgem Forsterem v letech 1772–1775 na lodi \"Resolution\" pod velením kapitána Cooka\".\n\nV roce 2000 mu prezident Václav Havel udělil Medaili Za zásluhy I. stupně\n\n\n"}
{"id": "483747", "url": "https://cs.wikipedia.org/wiki?curid=483747", "title": "Charles de Gaulle (R91)", "text": "Charles de Gaulle (R91)\n\nCharles de Gaulle (R91) je francouzská letadlová loď s jaderným pohonem. Je jedinou lodí své třídy. Ve francouzském loďstvu slouží od roku 2000 a je jeho vlajkovou lodí. Byla pojmenována na počest francouzského prezidenta Charlese de Gaulla. Po vyřazení letadlové lodi \"Foch\" v roce 2000 zůstává prozatím jedinou francouzskou letadlovou lodí. Je první francouzskou hladinovou lodí s jaderným pohonem a jedinou letadlovou lodí s jaderným pohonem postavenou mimo území USA.\n\nVe službě měla \"Charles de Gaulle\" doplnit ještě druhá francouzská letadlová loď, tentokrát s konvenčním pohonem, označovaná jako \"Porte-Avions 2\" či \"PA2\". Původně byla vyvíjena společně s Velkou Británií, prezident Nicolas Sarkozy však v roce 2008 spolupráci ukončil. Později byl projekt zrušen.\n\nLoď byla postavena francouzskou loděnicí DCN v Brestu. Stavba lodi byla zahájena v roce 1989. V květnu 1994 byl trup spuštěn na vodu a v roce 2000 letadlová loď zahájila zkoušky. Do operační služby byla zařazena v dubnu 2001.\n\n\"Charles De Gaulle\" je vybaven úhlovou letovou palubou. Na pravoboku je mohutný velitelský ostrov. Na přídi se nachází americký katapult typu C13. \n\nK obraně proti nepřátelským letounům a protilodní střelám slouží systém SAAM vyvinutý konsorciem Eurosam. Systém využívá protiletadlových řízených střel Aster 15 s dosahem 30 km. Ty jsou odpalovány ze čtyř osminásobných vertikálních vypouštěcích sil Sylver A43. Na palubě jsou rovněž dvě šestinásobná odpalovací zařízení Sadral, využívající řízených střel Mistral s dosahem 4 km. Hlavňovou výzbroj tvoří osm 20mm kanónů Giat 20F2.\n\nLetadlová loď \"Charles De Gaulle\" může nést až 40 palubních letounů a vrtulníků. Útočné stroje typu Dassault Super Étendard jsou v současnosti vyřazovány. Hlavní údernou silou lodi tak jsou moderní stíhací a útočné letouny Dassault Rafale M. Letouny včasné výstrahy jsou amerického typu Grumman E-2 Hawkeye. Letecký park doplňují vrtulníky typu Eurocopter AS565 Panther či NHIndustries NH90.\n\nPohonný systém tvoří dva tlakovodní reaktory K15, dvě parní turbíny a čtyři turbogenerátory. Nejvyšší rychlost je 27 uzlů.\n\nV prosinci 2001 se \"Charles De Gaulle\" přesunul do oblasti Perského zálivu, kde se zapojil do operace Trvalá svoboda. Zpět do Toulonu se vrátil v červenci 2002. Při tomto nasazení byly operačně použity palubní letouny Super Étendard a Hawkeye.\n\nOd září 2007 do prosince 2008 loď prošla generální opravou, včetně výměny jaderného paliva a instalace nového velícího a kontrolního systému SYTEX. Lodě také získala schopnost provozovat letouny verze Rafale F3 s řadou nové podvěšené výzbroje.\n\nDne 24. září 2009 prováděl \"Charles de Gaulle\" kalibraci katapultů. Při návratu na loď se v 8:09 srazily dva Rafale M (M-22 a M-25 od 17F) a zřítily se do Středozemního moře asi 30 kilometrů od Perpignan. Pilot Yann Beaufils byl zachráněn, ale jeho kolega Françoise Dufolt zůstal v kokpitu svého stroje a zahynul. Jeho tělo bylo nalezeno po šesti dnech v hloubce 700 metrů.\n\nV únoru 2015 byl \"Charles de Gaulle\" vyslán do Perského zálivu, aby se tam zapojil do operací proti Islámskému státu. Po teroristických útocích v Paříži loď vyplula do východního Středomoří k provedení dalších leteckých úderů proti IS, tato operace byla plánována a připravena již předtím než k těmto útokům došlo (původně však měla loď operovat v Perském zálivu). Z paluby \"Charles de Gaulle\" operovalo dosud největší letecké křídlo (18× Rafale M, 8× Super Étendard, 2× E-2C Hawkeye a 3–5 vrtulníků). Jednalo se také o poslední bojové nasazení útočných letounů Super Étendard. Operační skupinu okolo letadlové lodě tvořily fregaty \"Chevalier Paul\" a \"La Motte-Picquet\", zásobovací tanker \"Marne\" a ponorka třídy \"Rubis\". Svaz podporovaly belgická fregata \"Leopold I\", australská fregata HMAS \"Melbourne\" a britská fregata HMS \"St Albans\".\n\nDne 6. července 2016 byl na palubě \"Charles de Gaulle\" poprvé testován provoz konvertoplánu Bell Boeing V-22 Osprey. Testována je také kooperace plavidla s bezpilotním technologickým demonstrátorem Dassault nEUROn.\n\nPo vyřazení typu Dassault Super Étendard v červenci 2016 se palubní letecká skupina skládá z 24 letounů Rafale M, dvou E-2C a proměnlivého počtu vrtulníků NH90 Caïman, AS365 Dauphin a Alouette III, zajišťujících podporu a protiponorkovou ochranu. Například během mise \"Arromanches 3\" (poskytující podporu pozemním silám v bitvě o Mosul) na podzim 2016 to bylo po dvou strojích Dauphin a Alouette III, a jeden NH90.\n\nOd září 2016 do února 2018 by loď měla podstoupit generální opravu a modernizaci, která by měla stát 1,3 miliardy euro.\n\n\n\n"}
{"id": "483752", "url": "https://cs.wikipedia.org/wiki?curid=483752", "title": "Pfingstegg", "text": "Pfingstegg\n\nPfingstegg je výletní místo na úbočí hory Eiger nad Grindelwaldem ve výšce 1 391 m n. m. v kantonu Bern, ve Švýcarsku v oblasti Jungfrau regionu.\n\nToto místo je dostupné pouze lanovkou, kterou provozuje GrindelwaldPfingstegg (GP).\n\nJízda lanovkou z Grindelwaldu (1 028 m n. m.) na Pfingstegg (1 391 m n. m.) trvá pět minut. Nástupní stanice v Grindelwaldu se nachází jižním směrem od železniční zastávky za kostelem.\n\nLákadlem na Pfingsteggu je letní tobogan, turistika po úbočí hor, pěší tunel úbočím hory, výhled na horské masivy a nádherný pohled do údolí. Samozřejmě nechybí restaurace a občerstvení.\n\n\n"}
{"id": "483754", "url": "https://cs.wikipedia.org/wiki?curid=483754", "title": "Chauny", "text": "Chauny\n\nChauny je francouzská obec v departementu Aisne v Pikardii. Od Laonu je vzdáleno 36 kilometrů. V roce 2011 zde žilo 11 771 obyvatel. Je centrem kantonu Chauny.\n\nObec leží na březích řeky Oise a kanálu Saint-Quentin. Zachovalo si doposud svůj říční přístav.\nSousední obce: Abbécourt, Autreville, Bichancourt, Caumont, Ognes, Sinceny, Villequier-Aumont, Viry-Noureuil.\n\n\"Počet obyvatel\" \n\nChauny je dostupné po dálnicích A26 a A29.\n\n\n\n"}
{"id": "483757", "url": "https://cs.wikipedia.org/wiki?curid=483757", "title": "Otto Biermann", "text": "Otto Biermann\n\nAugust Leo Otto Biermann (5. listopadu 1858 Těšín – 28. dubna 1909 Brno) byl český pedagog a matematik německé národnosti.\n\nOtto Biermann byl synem historika Gottlieba Biermanna pozdějšího ředitele pražského německého gymnázia na Malé Straně. V rodném Těšíně začal studovat na gymnáziu a ve studiu pak pokračoval na gymnáziu na Malé Straně v Praze. Na této škole v roce 1876 maturoval a na podzim se zapsal na filozofickou fakultu pražské univerzity, kde studoval do konce školního roku 1877/78. V následujících dvou letech se věnoval studiu matematiky, fyziky a astronomie na univerzitě ve Vídni. V roce 1880 vykonal ve Vídni zkoušku učitelské způsobilosti, která ho opravňovala k výuce matematiky a fyziky na gymnáziích. V témže roce získal ve Vídni 19. června doktorát filozofie za disertační práci \"Über die Reihenentwicklung der Lösungen der Modular- und Multiplikator-Gleichungen und die Diskriminanten\".\n\nV období od 1. října 1880 do 30. září 1881 vykonával Biermann jednoroční dobrovolnou vojenskou službu, po jejímž skončení pokračoval s podporou státního stipendia ve studiu na berlínské univerzitě, kde navštěvoval ve školním roce 1881/82 především přednášky profesora Karla Weierstrasse. Berlínský pobyt sehrál v období Biermannova vědeckého zrání významnou roli. Brzy po návratu do Prahy předložil v říjnu 1882 na univerzitě v Praze habilitační práci \"Über die Reduction hyperelliptischer Integrale auf elliptische\". 24. února 1883 byl po úspěšném habilitačním řízení jmenován soukromým docentem.\n\nPo návratu z Berlína zahájil Biermann svoji kariéru středoškolského učitele. Ve školním roce 1882/83 působil v rámci zkušebního roku jako kandidát profesury na německém gymnáziu na Novém Městě v Praze. V následujících dvou letech 1883-85 byl asistentem fyziky při fyzikálním ústavu pražské německé univerzity. Na počátku roku 1888 byl Biermann jmenován na krátkou dobu suplentem na I. německé reálce v Praze, ale v následujícím školním roce 1888/89 zůstal opět bez místa na střední škole a konal pouze přednášky na univerzitě. 25. června 1889 byl jmenován skutečným učitelem na gymnáziu v Klagenfurtu s nástupem od 1. září. V Klagenfurtu Biermann působil pouze jeden rok a již 1. července 1890 byl jmenován od 1. září skutečným učitelem na I. německé reálce v Praze.\n\nBěhem 80. let se Otto Biermann zúčastnil řady konkurzů na místo profesora matematiky na několika vysokých školách. V roce 1886 se ucházel o místo na technice v Grazu, v roce 1887 na univerzitě v Czernowitz a také na německé univerzitě v Praze (jmenován byl Georg Pick), v roce 1886 poprvé na technice v Brně (jmenován byl Emanuel Czuber). V roce 1891 se ucházel o místo opět na technice v Grazu.\n\n17. srpna 1891 jmenoval císař Biermanna (současně s Franzem Hočevarem) mimořádným profesorem na technice v Brně. Krátce nato se Biermann ucházel v roce 1892 o místo řádného profesora matematiky na německé univerzitě v Praze po odchodu Heinricha Durége do penze. Na uvolněné místo byl jmenován Georg Pick, který na univerzitě působil do té doby jako mimořádný profesor.\n\n10. února 1894 byl Biermann jmenován v Brně řádným profesorem a 3. dubna 1896 mu byla udělena definitiva. V roce 1903 byl Biermann uvažován profesorským sborem filozofické fakulty vídeňské univerzity na místo profesora matematiky, které se uvolnilo po smrti profesora Gegenbauera. Vzhledem k Biermannovu špatnému zdravotnímu stavu byl nakonec odmítnut a jmenován byl Wilhelm Wirtinger.\n\nJiž v polovině 90. let se začalo u Biermanna projevovat zhoršení zdravotního stavu. Pravidelně každý rok žádal o několikatýdenní zdravotní dovolenou za účelem návštěvy lázní. V roce 1907 požádal o dovolenou od 7. dubna do konce prázdnin, ale k výuce se již nevrátil. 2. března 1909 požádal ze zdravotních důvodů o předčasnou penzi. Za dva měsíce poté zemřel.\n\nV roce 1887 vydal Biermann v Lipsku knihu s názvem \"Theorie der analytischen Funktionen\". Tato kniha vyšla na základě návštěv Weierstrassových přednášek v Berlíně ve školním roce 1881/82. Karl Weierstrass v té době nic z toho, o čemž přednášel, nepublikoval. Biermann nebyl zdaleka první, kdo přišel s myšlenkou obsah těchto přednášek zpracovat, jeho kniha byla ovšem asi nejznámější, protože vyvolala nevoli u samotného Weierstrasse. Třebaže je v ní řada chyb a nepřesností, své uplatnění na konci 80. let kniha našla, neboť podávala přehledné shrnutí široké látky.\n\nV roce 1895 vydal Biermann svoji učebnici \"Elemente der höheren Mathematik\". Kniha nese podtitul \"Přednášky k přípravě ke studiu diferenciálního počtu, algebry a teorie funkcí\". Svým charakterem je určena spíše studentům univerzity než studentům techniky.\n\nPoslední kniha, kterou Biermann napsal a která vyšla v roce 1905 v Braunschweigu, nese název \"Vorlesungen über mathematische Näherungsmethoden\". Tato kniha vznikla na základě šestileté Biermannovy výuky tohoto předmětu na brněnské technice.\n\n\nSeznam matematiků\n"}
{"id": "483761", "url": "https://cs.wikipedia.org/wiki?curid=483761", "title": "Temnota (Hvězdná brána: Hluboký vesmír)", "text": "Temnota (Hvězdná brána: Hluboký vesmír)\n\nTemnota (v originále Darkness) je 1. řady americko-kanadského sci-fi seriálu . Dvojdíl \"Temnota\" – \"\" byl původně plánován jako díl \"oheň\", ale po sestříhání přebývalo asi 20 minut materiálu, proto se autoři dohodli na přepsání děje pro dvojdíl.\n\nPlukovník Young rozděluje práci posádce \"Destiny\". Eli Wallace natáčí na Kino jednotlivé členy posádky, aby zaznamenal krátké video zprávy v případě, že by nepřežili.\n\nDr. Rush začíná být velmi popudlivý, protože několik dnů pořádně nespal a navíc jeho tělo trpí nedostatkem nikotinu a kofeinu. Rush začíná šílet a posádka to s ním nemá jednoduché.\n\nNáhle dochází k úplnému výpadku energie lodi a \"Destiny\" přechází na podsvětelnou rychlost u jedné soustavy s několika potenciálně obyvatelnými planetami. Dr. Rush je zoufalý, protože není schopen přijít na příčinu selhání systémů. Po hádce s plukovníkem Youngem se zhroutí a je převezen na ošetřovnu.\n\nYoung jde do místnosti s komunikačními kameny, aby podal hlášení na Zemi. Young si vymění tělo s plukovníkem Davidem Telfordem. Telford chce na \"Destiny\" mluvit s Dr. Rushem. Když se dozví, že se nervově zhroutil, jde za Scottem.\n\nMezitím, na Zemi podává Young hlášení generálu O'Neillovi. Potom žádá majora Petersona, aby jej odvezl k jeho ženě. Nicméně, když k ní přijedou, dozví se, že Emily se nechce Younga dotýkat, protože je v jiném těle. Young jí chce vše vysvětlit, ale ona jej pošle pryč. Když se Young vrátí do svého těla, ptá se Scotta co mu nařídil Telford.\n\nDr. Rush se probouzí a ujímá se opět své práce. Zjišťuje, že loď se snaží zrychlit průletem okolo plynného obra, aby se dostala rychleji dovnitř planetární soustavy. Upozorní posádku, že budou následovat silné vibrace. Když chce Dr. Rush, po úspěšném průletu okolo plynného obra, zjistit, které planety jsou obyvatelné, zjišťuje, že \"Destiny\" nesměřuje na obyvatelnou planetu, ale míří přímo do hvězdy.\n"}
{"id": "483767", "url": "https://cs.wikipedia.org/wiki?curid=483767", "title": "Světlo (Hvězdná brána: Hluboký vesmír)", "text": "Světlo (Hvězdná brána: Hluboký vesmír)\n\nSvětlo (v originále Light) je 1. řady americko-kanadského sci-fi seriálu .\n\n\"Destiny\" stále pokračuje směrem do hvězdy. Dr. Rush nemá žádný nápad jak změnit dráhu lodi. Plukovník Young se rozhodne poslat raketoplánem část posádky na jednu z obyvatelných planet, aby se zdepokusili přežít. Do raketoplánu se však vejde pouze 17 lidí. Plukovník Young určí sám jen pilota a ošetřovatelku. Zbytek posádky je losován. Vylosovaní odlétají raketoplánem na malou planetu, na které můžou přežít.\nKdyž se \"Destiny\" nachází blízko hvězdy, zjistí Dr. Rush, že loď čerpá energii přímo z hvězdy a doplňuje své zásoby energie. \"Destiny\" se podaří dostat z blízkosti hvězdy a navíc má obnoveny zásoby energie. Posádka \"Destiny\" kontaktuje raketopán, který se s ostatními vrátí zpět na loď. \"Destiny\" opět pokračuje v cestě nadsvětelnou rychlostí.\n"}
{"id": "483768", "url": "https://cs.wikipedia.org/wiki?curid=483768", "title": "Zaya", "text": "Zaya\n\nZaya [cája] (česky zastarale \"Sajava\") je malá řeka v Dolních Rakousích v oblasti Weinviertel na severovýchodě Rakouska. Je 50 km dlouhá a překonává výškový rozdíl 230 m.\n\nPramení jižně od osady Klement v Leiser Berge a protéká od západu k východu obcemi Ernstbrunn, Gnadendorf, Asparn an der Zaya, Mistelbach an der Zaya, Wilfersdorf, Hauskirchen, Neusiedl an der Zaya, Dobermannsdorf, Ringelsdorf a u Drösingu ústí do Moravy, asi 8 km jižně od jejího soutoku s Dyjí. Řeka není regulovaná a způsobuje povodně zejména v lužních lesích.\n\nÚdolím řeky byla mezi Asparnem a Dobermannsdorfem postavena železniční trať, osobní přeprava na ní však v současnosti není provozována.\n"}
{"id": "483779", "url": "https://cs.wikipedia.org/wiki?curid=483779", "title": "Danny Ajalon", "text": "Danny Ajalon\n\nDaniel „Danny“ Ajalon (: דניאל \"דני\" איילון, narozen 17. prosince 1955) je izraelský politik, který v současné době zastává funkci náměstka ministra zahraničí a poslance Knesetu za stranu Jisra'el bejtejnu. Je bývalým izraelským velvyslancem ve Spojených státech, který tuto funkci zastával v letech 2002 až 2006.\n\nAjalon se narodil v Tel Avivu v roce 1955. Vystudoval ekonomii na Telavivské univerzitě a titul magistr získal na Bowling Green University v americkém Ohiu. Za vlády premiéra Ariela Šarona byl v roce 2002 jmenován izraelským velvyslancem ve Spojených státech. Předtím byl náměstkem zahraničně politického poradce dvou předcházejících premiérů a hlavním zahraničněpolitickým poradcem Ariela Šarona. Byl členem izraelských delegací na summitech v Šarm aš-Šajchu (1997), Wye Plantation (1998) a Camp Davidu (2000). V letech 1993 až 1997 pracoval v New Yorku jako ředitel kanceláře izraelského velvyslance při Organizaci spojených národů a jako zástupce šéfa mise v Panamě v letech 1991 až 1992. Před vstupem do izraelských diplomatických služeb byl starším finančním vedoucím pracovníkem v izraelské mezinárodní obchodní společnosti.\n\nAjalon byl silným zastáncem plánu na jednostranné stažení, který měl za následek kompletní stažení Izraelců z Pásma Gazy. Měl rovněž významnou roli při jednání o Cestovní mapě a izraelském plánu na stažení z Gazy, včetně roli na výměně dopisů mezi prezidentem Georgem Bushem a premiérem Šaronem ze 14. dubna 2004.\n\nOd roku 2007 byl místopředsedou Nefeš be-nefeš, organizace, která podporuje imigraci Židů ze Severní Ameriky a anglicky mluvících zemí do Izraele.\n\nV srpnu 2008 vstoupil do Jisra'el bejtejnu a získal sedmé místo na stranické kandidátce do izraelských parlamentních voleb v roce 2009. Stal se členem Knesetu a byl jmenován náměstkem ministra zahraničních věcí ve vládě Benjamina Netanjahua.\n\n"}
{"id": "483781", "url": "https://cs.wikipedia.org/wiki?curid=483781", "title": "Alan Parsons", "text": "Alan Parsons\n\nAlan Parsons (* 20. prosince 1948 Londýn, Anglie) je britský audio inženýr, muzikant a producent. Spolupracoval na nahrávání mnoha úspěšných alb populární hudby, jako byla například \"Abbey Road\" (The Beatles), či \"The Dark Side of the Moon\" (Pink Floyd). Jeho skupina s názvem The Alan Parsons Project i jeho sólové hudební projekty také zaznamenaly významný komerční úspěch.\n\nV Abbey Road Studios začal Parsons pracovat od října 1967 jako 18letý. Jeho jméno se poprvé objevilo na albu \"Abbey Road\". Alan Parsons pracoval i na projektech Paula McCartneyho (alba \"Wild Life\" a \"Red Rose Speedway\"), pěti albech skupiny The Hollies, dvou albech od Pink Floyd, \"Atom Heart Mother\" a \"The Dark Side of the Moon\", za které získal svou první nominaci na cenu Grammy.\n\nDnes Alan Parsons pobývá v Santa Barbaře v Kalifornii.\n\n\n\n\n\n\n"}
{"id": "483783", "url": "https://cs.wikipedia.org/wiki?curid=483783", "title": "Ajalon (rozcestník)", "text": "Ajalon (rozcestník)\n\nAjalon (: איילון‎) je izraelské místopisné jméno a příjmení.\n\n\n"}
{"id": "483793", "url": "https://cs.wikipedia.org/wiki?curid=483793", "title": "Allanpringit", "text": "Allanpringit\n\nAllanpringit (Kolitsch & al., 2006), má chemický vzorec Fe(PO)(OH).5HO, jedná se tedy o Fe analog hliníkem bohatého fosfátu wavellitu. Byl pojmenová podle australského mineraloga Dr. Allana Pringa. Jehličkovité krystaly protažené podle [010] často dvojčatí. Krystaly skládají svazečky až 2 mm dlouhé, složené ze subparalelně uspořádaných jedinců 1,5 mm dlouhých.\n\nSekundární minerál minerál vyskytující se na haldách nebo v opuštěných dolech.\n\nV asociaci s beraunitem (červená varieta oxyberaunitu), kakoxenem, strengitem a kryptomelanem.\n\nJedná se o vzácný minerál a byl zatím objeven pouze na jediné lokalitě a to...\n\n\n\n"}
{"id": "483808", "url": "https://cs.wikipedia.org/wiki?curid=483808", "title": "Lanová dráha Wengen–Männlichen", "text": "Lanová dráha Wengen–Männlichen\n\nLanová dráha Wengen-Männlichen je kabinová lanová dráha spojující obec Wengen a sedlo pod vrcholem Männlichen ve Švýcarsku, kantonu Bern. Provozovatelem je společnost Luftseilbahn Wengen-Männlichen, AG.\n\nNapojení na okolní dopravu:\n\nMimo běžného provozu a úprav postihla lanovku během noci z 22. na 23. února 1999 událost, kdy byla dolní stanice zasažena lavinou, která mimo jiné s sebou smetla kamení a stromy. Dolní stanice byla zavalena 10 metry sněhu, kamení a trosek. Švýcarský odbor pro přírodní rizika pro kanton Bern rozhodl o ukončení provozu dolní stanice. Výbor ve Wengenu dne 14. dubna 1999 rozhodl, že provoz lanovky bude obnoven s tím, že dolní stanice bude přemístěna mimo lavinový svah. Velmi rychle byly vypracovány plány na stavbu a tato byla dokončena koncem listopadu, od prosince byla lanovka opět v provozu.\n\nLanovka je využívána v letních měsících k turistice, v zimě lyžaři i turisty.\n\nregion\n\ndoprava v regionu\n\n"}
{"id": "483815", "url": "https://cs.wikipedia.org/wiki?curid=483815", "title": "Wilfersdorf", "text": "Wilfersdorf\n\nWilfersdorf je městys v rakouském okrese Mistelbach. Žije zde obyvatel.\n\nWilfersdorf leží ve Weinviertelu. Obec je vytvořena z katastrálních území Bullendorf, Ebersdorf an der Zaya, Hobersdorf a Wilfersdorf.\n\nPodle výsledku sčítání lidu v roce 2001 zde žilo 2037 obyvatel, 1991 měl městys 1829 obyvatel, roku 1981 1906 a v roce 1971 2086 obyvatel.\n\nZámek od roku 1436 je nepřetržitě v držení rodu Lichtenštejnů. Kolem roku 1600 nechává Gundakar z Lichtenštejna (1580-1658) postavit čtyřkřídlovu vodní tvrz. Kníže Alois z Lichtenštejna (1759-1805) nechal severní, jižní a východní křídlo zbourat a dodnes zůstává zachované pouze západní křídlo.\n\nRoku 1809 byl palác Francouzi zpustošen a roku 1866 v něm byl zřízen pruský polní lazaret. Na konci druhé světové války utrpěl zámek nesmírné škody, které však byly v následujících letech odstraněny.\n\nV letech 2001 až 2002 jsou stávající stavby příkladně restaurované a obnovené. Hlavní budova nyní slouží jako výstavní centrum krajové kultury a vzdělanosti. Víceúčelový společenský sál v přízemí umožňuje konání seminářů a malých kongresů. Poschodí se představuje objemnou dokumentací přes historii domu Lichtenštejnského. V suterénu je pohodlný zámecký sklep. V nádvoří je umístěno vlastivědné muzeum.\n\nDodnes zámek slouží správě knížecích majetků ve Weinviertelu, poněvadž jsou zde také knížecí vyhlášené vinné sklepy.\n\nV obci se nachází barokní farní kostel sv. Mikuláše.\n\nAnton Haizinger (1796-1869), operní pěvec - tenorista.\n\n"}
{"id": "483823", "url": "https://cs.wikipedia.org/wiki?curid=483823", "title": "Francis Obikwelu", "text": "Francis Obikwelu\n\nFrancis Obikwelu Obirah (* 22. listopadu 1978, Onitsha) je portugalský atlet, sprinter původem z Nigérie. Je dvojnásobným mistrem Evropy v běhu na 100 metrů a mistrem Evropy v běhu na 200 metrů.\n\nJeho rodina emigrovala do Portugalska v roce 1994. První výrazné úspěchy zaznamenal v roce 1996 na juniorském mistrovství světa v Sydney, kde získal dvě zlaté medaile (100 m, 200 m). Od roku 2001 je občanem Portugalska.\n\nV roce 2006 byl zvolen sportovcem roku v Evropě. V současnosti je držitelem evropského rekordu v běhu na 100 metrů časem 9,86 s. Toho dosáhl ve finále stovky na LOH 2004 v Athénách spolu se stříbrnou medailí.\n\n\n"}
{"id": "483824", "url": "https://cs.wikipedia.org/wiki?curid=483824", "title": "Očko (keramika)", "text": "Očko (keramika)\n\nOčko je keramický nástroj, který slouží k vyrýpávání keramické hlíny z výdutí či k odstraňování hlíny z povrchu keramického díla škrabáním. Očko bývá jedno-, nebo oboustranné. Je tvořeno želízkem očkovitého tvaru. Může být hranatější či kulatější, menší či větší. To je nasazeno nejčastěji na dřevěné násadě.\n"}
{"id": "483831", "url": "https://cs.wikipedia.org/wiki?curid=483831", "title": "Andrej Krob", "text": "Andrej Krob\n\nAndrej Krob (* 14. dubna 1938 Cheb) je český divadelní scenárista, herec a režisér, příslušník generace Divadla Na zábradlí šedesátých let. Mimo divadelní práce je známý svými občanskými postoji, podepsal Chartu 77, založil Originální Videojournal, který důsledně dokumentoval obrazem disidentské prostředí v Československu v 70. a 80. letech. Je považován za dvorního režiséra Václava Havla po roce 1970, kdy bylo autorovi zakázáno publikovat a být uváděn na jevištích českých divadel. Krobovo jméno je významně spojeno s českou pantomimou, Ctiborem Turbou a Borisem Hybnerem a ještě silněji s Divadlem Járy Cimrmana.\n\nPo vyučení montérem mostních konstrukcí, dvouleté vojenské službě a krátkém období práce na vodních vrtech v Adršpachu je osud Andreje Kroba pevně spojen s českým divadlem. Od roku 1963 Krob působí v Divadle Na zábradlí (DNZ) jako šéf jevištní techniky, asistent a herec. Zde se setkal s Václavem Havlem, se kterým sloužil po dobu základní vojenské služby. Jejich vztah je později zpečetěn místem Hrádeček u Vlčic, kde si vedle rodinné chalupy Krobů kupuje venkovský dům i Václav Havel a kde později vzniká fenomén Hrádeček jako jedno z center kulturního života v době normalizace. Osobní vztah s Václavem Havlem nejlépe dokumentuje skutečnost, že Andrej Krob se ženou byli posledními hosty rodiny Havlových před smrtí Olgy Havlové, i jedním z mála, kdo později strávil s Václavem Havlem poslední týdny, dny a hodiny jeho života.\n\nV Divadle Na zábradlí dochází k osudovému setkání s režisérem Janem Grossmanem, Liborem a Anettou Fárovými. Krob se díky Grosmanově kooperativistické metodě práce podílí na jeho inscenacích drobnými nápady i drobnými mikrorežiemi. Jejich vztah je vztahem učitele a žáka...\n\nV roce 1966 se při vystoupeních v DNZ seznámil s Leonidem Jengibarovem, armensko-ruským mimem, který tehdy svým projevem okouzlil Prahu. I díky svému částečně ruskému původu se Krob stává Jengibarovým přítelem a pražským průvodcem.\n\nV roce 1967 Krob z Divadla na Zábradlí odchází pro neshody s nadřízeným i ředitelem Vodičkou. Nově působí jako kastelán na zámku Březnice. Zde zakládá spolu s učitelkou českého jazyka amaterské divadlo ze studentů místní střední školy, se kterým získává s inscenací \"Krále Ubu\" ocenění na festivalu amaterských divadel v Hronově i na festivalu amaterských souborů v Belgii. Premiery inscenace v Březnici se na Krobovo pozvání účastní Jan Grosman i Václav Havel a kvalita představení i Krobův dramaturgický přístup k inscenaci vede Jana Grossmana k naléhavé výzvě, aby se Andrej Krob okamžitě vrátil do Divadla Na zábradlí.\n\nObdobí Jana Grosmana Na zábradlí se koncem 60. let vyčerpává i z režiserových osobních důvodů a na divadlo záhy krutě dopadají i nové pořádky roku 1969 a nastupující normalizace. Krob spolupracuje s Grosmanovým nástupcem J. Gilarem a po jeho emigraci přechází jako šéf techniky do pražské Reduty.\n\nV roce 1968 se v průběhu pantomimického festivalu seznamuje se Ctiborem Turbou a Borisem Hybnerem, a posléze s Richardem Rýdou, Josefem Platzem a Bolkem Polívkou, se kterými pak spolupracuje již v Redutě jako šéf techniky Pantomimy Aldreda Jarryho a pokračuje i na Turbových a Hybnerových individuálních projektech po rozpadu tohoto souboru. Podniká s nimi četné zahraniční cesty.\n\nJe členem legendárního Cirkusu Alfred (1973-1979), kterým se Ctibor Turba stává jedním z věrozvěstů Nového cirkusu.\n\nOd první poloviny 70. let se stává také členem souboru Divadla Járy da Cimrmana a přivádí do divadla Jana Hrabětu, Jana Kašpara, Václava Kotka a další. Od této doby se datuje jeho velmi silné a pevné přátelství s Ladislavem Smoljakem, které vyvrcholí Smoljakovou účastí na práci Krobova Divadla na tahu poroce 1989.\n\nV roce 1975 se nakrátko vrací do DNZ jako šéf jevištní techniky Pantomimy Ladislava Fialky. Toto období končí Krobovou inscenací Žebrácké opery v Horních Počernicích po které je okamžitě propuštěn.\n\nTato událost je spojena s Divadlem Na tahu, které se schází poprvé schází v roce 1974. S ním pak jako první hru nastudoval a veřejně uvedl \"Žebráckou operu\" již několik let zakázaného autora Václava Havla. Členy souboru byli Viktor Spousta, Jan Hraběta, Jan Kašpar, Jana Tůmová, Lída Michalová, Zdena Žďárská, Jana Řípová - Sekyrová, Zina Kuščynská, Anna Kotková, Renata Wernerová-Medunová, Ivana Losová-Vostárková, Saša Bačkovský, André Černoušek, Prokop Voskovec, Jiří Hasák a Alena Hasáková. Technicky představení zajišťovali Aleš Konarovský, Karel Bureš a rodinní příslušníci. V roce 1974 zakládá tradici Zahradních slavností na Hrádečku.\n\nPočernické představení se setkalo s živým zájmem státní bezpečnosti. Andrej Krob je spolu s Annou Kotkovou, Ivanou Losovou-Vostárkovou, Sašou Bačkovským a dalšími vyslýchán StB, část souboru je perzekvována, stejně jako někteří z diváků...V té době je tedy Andrej Krob již aktivní v disentu a stává se předmětem dlouhodobého zájmu Státní bezpečnosti.\n\nNa přelomu let 1976/1977 se stal jedním z prvních signatářů Charty 77, po vyhození z DZN opouští i ostatní divadelní projekty a živí se po dlouhou dobu jako montér těsnění oken. Paralelně zakládá Originální videojournal, dokumentuje život českého disentu a je stále divadelně aktivní mnoha inscenacemi Divadla Na tahu i jejich videopodobami.\n\nPo roce 1989 se plně věnuje divadelní režii. Jako divadelní režisér hostuje v mnoha českých i zahraničních divadlech. Mezi význačné práce patří i inscenace Havlových her na profesionálních scénách: hry \"Audience\", \"Vernisáž\" a \"Žebrácká opera\" v Polsku v divadle C. K. Norwida v Jelení Hoře, \"Pokoušení\", \"Vyrozumění\", \"Odcházení\" v Klicperově divadle v Hradci Králové, Largo desolato v Karlových Varech, či \"Ztížená možnost soustředění\" v Divadle na zábradlí. Režíroval také Shakespearova Hamleta v divadle v Chebu a v Klicperově divadle v Hradci Králové inscenoval hru Josefa Topola \"Sbohem, Sokrate\". Novou éru Krobovy práce začíná spolupráce s dramatikem René Levinským. Spolupracuje s Nejhodnějšími medvíky z Hradce Králové, Billbo Campagnie Jiřího Reidingera. V prosinci roku 2005 vystoupil s Václavem Havlem v pořadku ČT dramaturga Jana Kratochvíla (syn M.V.Kratochvíla, spolupracovník Ctibora Turby, klíčová postava projektů Cirkus Alfred, Divadelní pouť a dalších) \"Noc s Andělem\", ve kterém oba odhalili zákulisí svého vztahu. V pořadu vystoupili také Ladislav Smoljak a Sylvie Krobová. Pořad byl připraven ve spolupráci se Sašou Bačkovským.\n\nAndrej Krob také natočil několik dokumentárních snímků pro Českou televizi, mezi jinými seriál jedenácti dílů pro cyklus \"Samizdaty\" a sedm dílů pro \"Ateliéry\" či hodinový dokument \"Magor\". Prací Andreje Kroba je dokumentární film \"Fenomén Hrádeček aneb Strašidla pod Břečtejnem\" natočený v r.2006 ve spolupráci s Jiřím Reidingerem a producentem Čestmírem Kopeckým.\n\nAndrej Krob byl pedagogem Vyšší odborné školy herecké v Praze.\n\nDvorním výtvarníkem Krobových inscenací je scénograf Jan Dušek.\n\nPoslední inscenací Andreje Kroba je Havlova hra \"Asanace\" v Klicperově divadle, jejíž premiéra patřila k vrcholným divadelním zážitkům sezóny 2016. Na této inscenaci se neprojevil vztah Andreje Kroba s Dagmar Havlovou, který lze, nehledě na silnou podporu vztahu Dagmar Veškrnové a Václava Havla ze strany Andreje Kroba, dnes považovat za krajně napjatý ze strany dramatikovy vdovy. Inscenace byla málem zmařena vysokými finančními nároky nositelky autorských práv.\n\nAndrej Krob patří k silným osobnostem českého divadla, které vzešly z pionýrské doby divadla malých forem z počátku 60. let. Jeho osud je jakoby odvozen z divadelního světa génia Jana Grossmana. Pro divadlo objevil mnoho talentů. Vytvořil si osobitý styl režijní práce s neherci, jehož prvky uplatňuje i při práci s profesionály.\n\nZe strany otce je potomkem katolických německých imigrantů (rod se usídlil v Mutějovicích v době otevírání uhelných dolů v 18. století). Rodina otce po roce 1867 migrovala dále na Volyň (jiná část do USA). Patřila k prvním usedlíkům v Malíně (stavení 28). Po roce 1880 podobně většině českých katolíků v Rusku přijala pravoslaví (násilná rusifikace). Děd Andreje Kroba, Jeroným, byl obchodníkem. Babička Anna Krobová pocházela z Turnovska a na Volyň byla prodána jako nevěsta. V době seznámení s J. Krobem, se kterým založila početnou rodinu (pět dětí) byla vdovou. Anna Krobová se stala aktivní členkou české komunity v Rusku (Ukrajině) , především v Kyjevě (zástupkyně Předsedkyně spolku českých dam, Zdravotní služba České družiny v bitvě u Zborova., členka školních komitétů a podporovatelka české vzdělanosti). V letech 1922-1927 byla vězněna bolševiky na Ljublance v Moskvě. Rodina se vrátila do ČR v roce 1928. Anna Krobová obdržela za své zásluhy o český stát od Prezidenta Masaryka \"Revoluční medaili\". Otec Jeroným Krob studoval v Kyjevě (diplomacie, stavitelství), dokončil vzdělání v Praze na ČVUT. Krobova matka pocházela z ruské rodiny usazené v Moskvě. Byla dcerou jednoho z čelných představitelů ruského dorevolučního družstevního hnutí N.M.Michajlova, člena moskevské Dumy a vlády, poradce ministra zásobování Prozatimní vlády, esera, zednáře, který po roce 1907 strávil pět let ve vyhnanství za účast v revolučním hnutí 1905 až 1907. Michajlov byl po roce 1917 veřejně označen za nepřítele sovětského režimu v novinách Pravda (1920) a stejně tak v knize Golinkova \"Pravda o vragach naroda\". V roce 1922 byl donucen k emigraci společně s celým vedením Centrosujuzu (ústředí družstev), zastával zde funkci obchodního ředitele. Žil v Paříži, Londýně a Praze, kde působil v ruském zahraničním archivu, člen ZEMGORU - pověřený otázkami utečenců v Řecku a Československu, v roce 1928 člen revizní komise v Paříži, člen zednářské lože. Děti Michajlova žili z části v Řecku, nejmladší se vzdělávaly v RČS. Bratr matky, tajemník agrárního politika Maslova, byl z Prahy unesen v roce 1945 a strávil 16 let v sovětských táborech.\n\nAndrej Krob má čtyři dcery. Osvojenou Lucii, a vlastní dcery šansonierku a herečku Sylvu Krobovou, Terezu Krobovou a Kateřinu Krobovou, scenáristku a dramaturgyni (ČT). Manželkou Andreje Kroba je Anna Freimanová, sestra herečky Veroniky Freimanové. Anna Freimanová byla dlouhé období (od 70. let) osobní asistentkou Václava Havla a dnes spravuje jeho literární odkaz v Knihovně Václava Havla. Sestra Andreje Kroba, Marina Bačkovská, je překladatelkou a tlumočnicí. Jejím mužem byl generál Ing. Jan Bačkovský. Andrej Krob je strýcem jedné z výrazných postav současného českého výtvarného umění ak.mal. Jana Bačkovského.\n\n"}
{"id": "483832", "url": "https://cs.wikipedia.org/wiki?curid=483832", "title": "Jaroslava Maxová", "text": "Jaroslava Maxová\n\nJaroslava Maxová (* 6. dubna 1957 Moravská Třebová) je česká operní pěvkyně-mezzosopranistka a pěvecká pedagožka. Další používaná jména: Jaroslava Horská, Jaroslava Horská-Maxová.\n\nJaroslava Maxová studovala zpěv soukromě u barytonisty Hynka Maxy, žáka italského pěvce Fernanda Carpiho. V roce 1980 pak absolvovala Pedagogickou fakultu Univerzity Palackého – obor český jazyk a hudební výchova (titul Mgr.). Od roku 1980 do roku 1984 studovala Vysokou školu múzických umění v Bratislavě (titul MgA.). Již v době svých studií na VŠMU vystupovala ve Slovenském národním divadle, po absolutoriu v roce 1986 zde přijala angažmá a okamžitě byla obsazována do stěžejních rolí především světového repertoáru. V roce 1988 zpívala koncert z děl L. Perosiho pro sv. otce Jana Pavla II. v jeho letním sídle v Castel Gandolfo. V sezóně 1994 hostovala na festivalu v Bregenzu v Zandonaiově opeře \"Francesca di Rimini\". Hostovala na operních scénách a koncertních pódiích v Itálii, Německu, Holandsku, Španělsku, Francii, Švýcarsku, Rakousku, Maďarsku, Rusku, Turecku a Izraeli s řadou dirigentů světového jména (M. Atzmon, A. Sacchetti, A. Parott, H. Soudant, A. Jóo, F. Nagy, Z. Košler, J. Bělohlávek, O. Dohnányi, J. Wildner, A. Stöhr aj.). Spolupracuje s rozhlasem, televizí, gramofonovými firmami, např. s londýnskou Romantic Robot (Alexander Goldscheider).\n\nV roce 1994 se stala sólistkou Národního divadla. Z rolí, které zde nastudovala, připomeňme Olgu v \"Oněginovi\", Cherubína ve \"Figarově svatbě\", Lolu v \"Sedláku kavalírovi\", Radmilu v \"Libuši\", Maddalenu v \"Rigolettovi\", Octaviana v \"Růžovém kavalírovi\", slečnu Donnithornovou v Daviesově komorní hudebně-dramatické skladbě \"Vrtoch slečny Donnithornové\", několik rolí v Klusákově aktovce \"Zpráva pro akademii\", Filoménu v aktovce Bohuslava Martinů \"Dvakrát Alexandr\", Médium v Daviesově monodramatu, Hátu v \"Prodané nevěstě\" atd.\nPedagogickou praxi získala během pěti let jako profesorka sólového zpěvu na Konzervatoři Jaroslava Ježka v Praze. Vyučováním zpěvu se zabývá i v současné době.\n\n\n\n\n\n\n"}
{"id": "483835", "url": "https://cs.wikipedia.org/wiki?curid=483835", "title": "Pryšec nádherný", "text": "Pryšec nádherný\n\nPryšec nádherný (\"Euphorbia pulcherrima\"), známý též jako vánoční hvězda a ve Spojených státech jako Poinsettia, je rostlina z čeledi pryšcovitých, která pochází z Mexika a dalších států Střední Ameriky. Je obzvláště známá pro své červené a zelené listy, díky kterým je spojována s vánoční výzdobou. Její druhé známé jméno, poinsettia, má původ v příjmení prvního velvyslance USA v Mexiku Joela Robertse Poinsetta, jenž rostlinu do Spojených států přivezl roku 1825.\n\nPryšec nádherný je keřík či stromek dosahující většinou výšky 0,6 až 4 m. Rostlina mívá tmavozelené listy, jež dosahují délky 7 - 16 cm. Červeně zbarvené horní listové růžice, jež však stejně tak mohou mít oranžovou, světle zelenou, smetanovou, růžovou, bílou či mramorovou barvu, jsou právě kvůli barvě často zaměňovány za okvětní lístky, ale ve skutečnosti jsou to listeny. Barvy na vrchních listech se tvoří díky tomu, že jde o rostlinu krátkodenní, což znamená, že pro změnu barvy vyžaduje tmu (alespoň 12 hodin vcelku po alespoň 5 dní v řadě). Zároveň však rostlina potřebuje pro dosažení jasné barvy dostatek světla.\n\nKvěty poinsettie jsou velmi nenápadné a nepřitahují opylovače. Vyrůstají v malých žlutých uskupeních uprostřed každého trsu listů a nazývají se cyathia.\n\nPoinsettie pochází z Mexika, kde roste divoce v listnatých pralesích v mírných výškách od jižní Sinaloy a směrem na jih podél celého pacifického pobřeží Mexika až k Chiapas a Guatemalu. Najít ji lze také ve vnitrozemí v horkých a sezónně suchých lesích Guerrera, Oaxacy a Chiapas. Zprávy o jejích nálezech v divočině Nikaraguy a Kostariky dosud nebyly od botaniků potvrzeny.\n\nU poinsettie existuje přes 100 kultivarů.\n\nV nahuatlu, jazyku Aztéků, se rostlina nazývá Cuitlaxochitl (ze slov \"cuitlatl\", zbytek, a \"xochitl\", květina), v překladu znamenající „květina, která roste ve zbytcích či půdě“. Aztékové rostlinu používali k výrobě červeného barviva a jako antipyretikum. V současné době je v Mexiku a Guatemale známá jako \"Noche Buena\", tedy Štědrý den.\n\nJejí asociace s Vánoci má kořeny v Mexiku 16. století, kde pověst vypráví o mladé dívce, jež byla příliš chudá na to, aby mohla Ježíšovi dát dárek na oslavu jeho narození. Příběh vypráví, že dítěti anděl poradil natrhat obyčejný plevel z okraje cesty a položit je před kostelní oltář. Z plevelu vyrašily karmínové „květy“ a staly se krásnými poinsettiemi. Od 17. století začleňovali v Mexiku tuto rostlinu do vánočních oslav františkáni. Tvar hvězdy z listů prý symbolizuje betlémskou hvězdu, a její červená barva představuje krev jako oběť ukřižování Ježíše. Ve Španělsku je rostlina známá jako \"Flor de Pascua\", což znamená „velikonoční květina“. V Chile a Peru je známá jako „Koruna And“.\n\nPoinsettie jsou oblíbenou součástí vánoční výzdoby v domácnostech, kostelech, obchodech i kancelářích. Ve Spojených státech se dokonce 12. prosince slaví národní den Poinsettie.\n\nPočátek skutečného spojení vánoční hvězdy s Vánoci je spojen s Albertem Eckem, jenž v roce 1900 emigroval z Německa do amerického Los Angeles, kde si otevřel mlékárnu a sad. Poinsettii si velmi oblíbil a prodával ji v pouličních stáncích. Jeho syn Paul zdokonalil techniku roubování, ale o spojení květiny s Vánoci se postaral až Paul Ecke junior z třetí generace Ecků. Krom toho, že namísto dospělých rostlin dopravovaných po železnici začal zasílat její řízky letadlem, poslal tři rostliny do televizních stanic, aby je vystavily ode Dne díkůvzdání až do Vánoc. Aby rostlinu propagoval, vystupoval také ve vánočních televizních pořadech.\n\nAž do 90. let 20. století patřil v oboru poinsettie Eckovým, kteří se mezitím s podnikem přestěhovali Kalifornie, faktický monopol, protože udržovali v tajnosti technologické procesy, díky nimž jejich rostliny výborně vypadaly. Klíčem k pěstování pěkných, kompaktních poinsetií bylo naroubování dvou druhů na jednu rostlinu. Vánoční hvězda bez péče má přirozenou tendenci růst divoce, až připomíná spíše plevel. Postup pěstování vyvinutý Eckovými umožnil, aby se každá sazenička začala větvit, což jí dodalo hustšího vzhledu.\n\nPrávě v 90. letech objevil jeden univerzitní badatel metodu, kterou předtím znali pouze Eckové, a publikoval ji, čímž poskytl konkurenci příležitost k rozkvětu, obzvláště při využití levné pracovní síly v Latinské Americe. Firma Eckových se rozhodla přestat rostliny pěstovat v USA, ale roku 2008 stále spravovali kolem 70 % domácího trhu a 50 % trhu celosvětového.\n\nV lokalitách mimo její přirozené prostředí je poinsettie dobře známá jako interiérová rostlina, která dává přednost rannímu slunci a během horkých dní spíše stínu, nicméně velmi oblíbená a často pěstovaná je i v subtropických oblastech, např. v Austrálii.\n\nPoinsettia se od 60. let 18. století hojně pěstuje i v Egyptě. Byla tam dovezena z Mexika během Napoleonova válečného tažení. Říká se jí \"Bent El Consul\", \"konzulova dcera\", což se vztahuje k výše zmíněnému americkému velvyslanci Joelu Poinsettovi.\n\nJe-li jí věnován dostatek péče, může se poinsettie po zakoupení povzbudit k opětovnému květu. Červené květy se mají odstřihnout a rostlinu je po posledních mrazech potřeba přemístit ven. Během podzimu se pak před prvními mrazy vrací dovnitř, a to do místnosti, která po západu slunce není osvětlována. Rostlina vyžaduje dvouměsíční období nepřerušovaných dlouhých nocí, aby vyrašily květy. Náhodné světlo v noci tvorbě květů v tomto období zabrání. Před zaléváním je nezbytné rostlinu nechat, dokud se nevysuší veškerá nadbytečná voda. Pokud bude vánoční hvězda stát ve vodě, může ji to poškodit, protože před přímým kontaktem s vodou dává přednost jen vlhké půdě.\n\nK tomu, aby jí narostly laterální pupeny, jež jsou nutné pro rostliny s mnoha květy, se používá infikování fytoplazmou, mezi jejíž symptomy patří buněčný růstlaterálních pupenů.\n\nPoinsettie jsou náchylné k několika chorobám, většinou houbovým, ale také bakteriálním i parazitickým.\n\nVe Spojených státech i v jiných zemích přetrvává chybný názor, že je vánoční hvězda vysoce jedovatá. Tato představa se rozšířila fámou z roku 1919 o tom, že dvouleté dítě zemřelo po požití jednoho listu.\n\nPřestože míza a latex mnoha rostlin rodu pryšec skutečně velmi jedovaté jsou, toxicita poinsettie je spíše slabá. Její latex může u citlivých lidí způsobit alergickou reakci, lehce dráždí pokožku a žaludek a při požití také může vyvolávat průjem a zvracení. Rostlinné šťávy mohou při kontaktu s okem způsobit dočasné oslepnutí. Ze studie 22793 případů v časopise \"American Journal of Emergency Medicine\" však byla Americké asociaci toxikologických center podána zpráva o nulovém výskytu smrtelných případů, a navíc přestože naprostá většina kontaktu s poinsettií je náhodná, a to včetně dětí, většinou není zapotřebí žádný lékařský zásah. POISINDEX, což je hlavní zdroj amerických toxikologických center, zmiňuje, že dle pokusů by dítě o váze necelých 25 kg muselo sníst 500 listů, aby se nahromadilo dostatečné množství jedu, které by mu mohlo uškodit. Studie Univerzity v Ohiu neprokázala žádné problémy ani při extrémních dávkách.\n\n"}
{"id": "483836", "url": "https://cs.wikipedia.org/wiki?curid=483836", "title": "Měsíční přechodné jevy", "text": "Měsíční přechodné jevy\n\nMěsíční přechodné jevy (anglicky \"Transient lunar phenomenon\" nebo \"Lunar transient events\") se nazývají krátkodobé záblesky světla na povrchu Měsíce nebo krátkodobé změny vzhledu jeho povrchu (např. náhlá zjasnění, zákaly, změny barvy, mizení pozorovaných útvarů apod.).\n\nZáznamy o těchto jevech pochází již z roku 557 n. l., v 18. století je pozoroval britský astronom William Herschel, který tento jev považoval za sopečnou činnost. Měsíční přechodné jevy byly pozorovány na různých místech přivrácené části Měsíce, ale nejvíce se vyskytují v geologicky mladých oblastech, hlavně v oblasti kráteru Aristarchus. Nad touto oblastí pozoroval světélkování, při přeletu Apolla 11 v roce 1969, také Neil Armstrong.\n\nTyto jevy se vysvětlují ovlivněním pozorovatele nějakým optickým klamem, nebo může v dané oblasti docházet k výronu plynů, dopadu meteoritů, vysokoenergetických částic, vulkanické činnosti nebo k odrazu slunečních paprsků od měsíčního prachu vyzvednutého do výšky elektrostatickou silou.\n"}
{"id": "483837", "url": "https://cs.wikipedia.org/wiki?curid=483837", "title": "Harry von Noé", "text": "Harry von Noé\n\nHarry von Noé, též Hermann Noé–Nordberg (4. leden 1907 Klagenfurt - 10. červenec 1998 Vídeň) byl rakouský pianista, člen \"Orchestru Jaroslava Ježka\".\n\nNarodil se 4. 1. 1907 v Klagenfurtu jako Hermann Noé Edler von Nordberg. Po pádu Rakouska-Uherska a zákazu šlechtických titulů vystupoval v Československu pod jménem Hermann Noé-Nordberg, ale i Harry von Noé.\n\nPředkové rodiny pocházeli z Čech. Hermann, který mluvil plynně česky, se odstěhoval do Čech, kde podle svých vlastních slov našel druhou vlast. Rakouské občanství si přesto ponechal. Chtěl původně studovat na Českém vysokém učení technickém, finanční nouze to ale nedovolila, jeho otec brzy zemřel a jeho matka se živila obchodem s klobouky. Rozhodl se tedy pro studium na Německé vysoké hudební škole v Praze (Deutsche Akademie für Musik und darstellende Kunst) a financoval svá studia vedlejším zaměstnáním jako pianista. Na akademii studoval dirigentskou školu u Alexandra von Zemlinského, klavír u Franze Langera a ukončil studium pravděpodobně v roce 1929.\n\nHermann Noé-Nordberg byl mimo jiné téměř 10 let pianistou Ježkova orchestru Osvobozeného divadla a Ježkovým oblíbencem, ačkoliv zde působili i jiní (Erwin Schulhoff, Jan Erml, Sláva Eman Nováček). Pravděpodobně přišel k orchestru v roce 1930, neboť v prosinci toho roku se natáčely první nahrávky na gramodesky a zde hrál Harry Ježkův slavný Bugatti step, je uveden jako sólista. Harry se podílel na téměř všech nahrávkách, protože klavír byl Ježkův oblíbený nástroj. Ve filmu Pudr a benzin je Harry vidět u klavíru, když hraje pár taktů smuteční hudby po neúspěchu V+W při zkoušce s lanem, těsně předtím než začnou zpívat píseň Ezop a brabenec.\n\nHarryho silnou stránkou byla jeho schopnost zahrát z listu i ty nejtěžší party a také splnit Ježkovy představy o interpretaci. Hrál nejen Bugatti step, ale také Svítá, Svět na ruby, Rubbish heap blues, Ozvěny z hudební síně a Vyznání lásky.\n\nJako Rakušan musel Harry po anšlusu v roce 1938 narukovat, byl však brzy pro nemoc či vojenskou neschopnost propuštěn do zálohy. 9. listopadu 1940 se v Praze, kde byl zaměstnán na Německé hudební akademii, oženil s Moravankou Augustinou Groplovou. V roce 1942 se jim narodil syn Werner, v roce 1945 očekávala rodina další přírůstek. Na podzim toho roku museli ale opustit republiku (odsun), odjeli jako spousta jiných v dobytčím vagónu do Vídně, kde se krátce na to narodil druhý syn Kurt. Po válce byl Hermann Noé-Nordberg ve Vídni činný jako pianista a dirigent, především ale jako profesor na tamní hudební akademii, od roku 1963 jako mimořádný profesor. Věnoval se hlavně korepetici, od roku 1950 hudebnímu řízení operního a dramatického vyučování. Pod jeho vedením byly nastudovány četné fragmenty jakož i operní představení na vysoké škole. Mimoto byl korektorem pro Universal Edition a spolupracoval na novém vydání oper Leoše Janáčka a úplném vydání děl Josefa Haydna. V roce 1968 obdržel rakouský čestný kříž za vědu a umění, 1977 zlatý čestný odznak za zásluhy o Rakouskou republiku. \n\nPo dovršení 70 let přestal vyučovat na vysoké škole, prodal klavír, rozdal notový materiál a nechtěl o hudbě slyšet. Zemřel ve Vídni 10.7.1998 jako poslední člen Ježkova orchestru ve věku 91 let. Jeho žena z Moravy jej následovala v roce 2006, třináct dní před svými stými narozeninami.\n\nJiří Voskovec se o Noé-Nordbergovi dvakrát zmínil v dopise Janu Werichovi, viz Knihy Korespondence I a II: Nejprve zřejmě za války v Americe začal psát jakýsi román, jehož hlavní postava se jmenuje Noé-Norberg. Jinde vzpomínal Voskovec, že prý spolu s Werichem vypálili (myslí tím vyhodili, dali výpověď) pianistu Noeho; Werich na narážku neodpověděl. Podle původní verze Holzknechtovy knihy o Ježkovi však zůstal až do poslední hry Osvobozeného divadla \"Pěst na oko\", která se hrála v roce 1938.\n"}
{"id": "483838", "url": "https://cs.wikipedia.org/wiki?curid=483838", "title": "Gymnázium Karla Čapka, Dobříš", "text": "Gymnázium Karla Čapka, Dobříš\n\nGymnázium Karla Čapka, Dobříš svůj vznik datuje k roku 1953, kdy vznikla na Dobříši (v tehdejším okresním městě) všeobecně vzdělávací jedenáctiletá střední škola. Gymnázium nabízí vzdělávání v osmiletém a čtyřletém studijním programu. Leží v blízkosti ostatních vzdělávacích institucí na Dobříši, cca 2 minuty chůze od Mírového náměstí.\n\nPůvodně byla umístěna v budově bývalé chlapecké a dívčí měšťanské školy na Komenského náměstí, v roce 1965 přesídlila do jednoho z pavilónů nově otevřené 2. základní devítileté školy.\n\nV průběhu let se škola transformovala postupně do podoby dnešního gymnázia, tedy školy všeobecně vzdělávací s tím, že v posledních dvou letech studia si studenti mohou volit semináře s různým zaměřením, které jim umožňuje zaměřit se na předměty, kterým se chtějí věnovat na vysoké škole nebo které je více zajímají.\n\nOd roku 1982 má škola konečně samostatnou a plně vyhovující budovu, která byla v roce 1996 doplněna o nástavbu nad prostorem šaten. Tím byla završena snaha dosáhnout optimální kapacity školy, tj. 12 kmenových tříd. Ve školním roce 1989/1990 bylo totiž zahájeno také víceleté studium a tudíž bylo nutné zajistit dostatek prostoru pro 8 tříd víceletého studia a 4 třídy studia klasického (čtyřletého).\n\nV roce 1992 změnila škola formu hospodaření, kdy se transformovala na organizaci příspěvkovou. Od roku 1995 škola užívá čestný název Gymnázium Karla Čapka, Dobříš.\n\nV létě 2015 se budova školy dočkala dlouho očekávané a akutně potřebné rekonstrukce.\n\n"}
{"id": "483839", "url": "https://cs.wikipedia.org/wiki?curid=483839", "title": "Keks", "text": "Keks\n\nKEKS je česká rocková hudební skupina, založená roku 1981. Jejím frontmanem je kytarista Štěpán Kojan, s Petrem Dudíkem též zakladatelé a výhradní autoři písní. Má poměrně stálé složení, časem se jen několikrát vystřídal bubeník a baskytarista.\n\nV začátcích byla kapela silně ovlivněna kapelami jako Deep Purple, Sweet nebo Slade. Zprvu hráli pouze v okolí Benešova, nicméně v průběhu let se jejich působnost rozšířila, dnes vystupují po celém Česku na tanečních zábavách i festivalech, jako je Votvírák, Sázavafest, Benátská noc a další. V průběhu kariéry skupina natočila několik videoklipů a vystupovala mimo jiné jako host kapely Smokie na jejich českém turné nebo jako předkapela zpěvačky Suzi Quatro. Třicet let na scéně oslavila v dubnu 2011 koncertem ve velkém sále pražské Lucerny.\n\nV roce 2015 získala kapela v anketě Český Slavík 51. místo (56. v roce 2014) s 997 hlasy.\n\n\n\n\n"}
{"id": "483843", "url": "https://cs.wikipedia.org/wiki?curid=483843", "title": "Veřejná zakázka", "text": "Veřejná zakázka\n\nVeřejná zakázka je nákup zboží, zadání práce, objednání díla nebo služby, veřejným subjektem (orgánem veřejné moci), kterým je stát, obec, samosprávný celek, organizace jimi založené, nebo případně dalším subjektem, který hospodaří s penězi, nebo jinými veřejnými statky nebo hodnotami pocházejícími z daní, poplatků či jiných zdrojů veřejného bohatství. Veřejné zakázky jsou realizované na základě smlouvy mezi zadavatelem a jedním či více dodavateli. Jedná se o úplatné poskytnutí dodávek či služeb nebo úplatné provedení stavebních prací. Jednou ze stran uzavírající smlouvu je veřejný zadavatel. Veřejná zakázka musí být podle zákona realizována na základě písemné smlouvy.\n\nVeřejné zakázky jsou přítomny od počátku civilizačního procesu. Nejstarší obce potřebovaly pro svůj každodenní chod zajištění infrastruktury, která život a existenci obcí umožňovala. Charakteristickým příkladem jsou hradby, zavlažovací kanály, ulice, vodovody, kašny nebo finanční, policejní či vojenské a miliční služby.\nPokročilé a opravdové formy veřejných zakázek se vyvinuly až s rozvojem moderní, kapitalistické a liberální společnosti. Posléze byly upraveny sofistikovanou právní úpravou, která se stále vyvíjí.\n\nVeřejná zakázka je zakázka realizovaná na základě smlouvy mezi zadavatelem a jedním či více dodavateli, jejímž předmětem je úplatné poskytnutí dodávek či služeb nebo provedení stavebních prací. Veřejná zakázka musí být realizovaná na základě písemné smlouvy.\nDůvodem k zadání veřejné zakázky je zajištění produktu, nebo služby, hrazených z rozpočtu veřejných financí přidělených danému zadavateli v aktuálním kalendářním roce. Může to být veřejná potřeba či veřejný zájem na pořízení předmětu, služby či vyplnění úkolu, jež je jejím cílem a je hrazen z veřejných financí nebo má například stát na veřejném pozemku, nebo (v krajním případě jinak ovlivňovat veřejný prostor nebo zájem).\nVeřejný zájem může být skutečný nebo uměle vytvořený (fiktivní) s cílem přichystat pracovní náplň subjektům ve „spřáteleném“ prostředí a zajistit jim tak zakázku a spolehlivý příjem z veřejných zdrojů.\nNejčastějšími podobami veřejných zakázek jsou stavební práce\nsilnic, mostů, budov nebo vodovodních a kanalizačních sítí, služeb různého druhu (např. právní služby nebo likvidace komunálního odpadu), veřejné osvětlení, nákup zbraní, IT sítě, dříve i telekomunikační sítě, dopravní služby atp.\nMohou to být rovněž projekční práce pro zhotovení stavebních děl, nebo projekty jiného druhu. Specifickým, ale tradičním a velmi starým druhem veřejné soutěže je architektonická soutěž, která je zvláštním předstupněm zadání veřejné zakázky „o návrh“.\nVeřejné zakázky jsou pro jejich zhotovitele značně atraktivní, protože stát nebo jiné veřejné subjekty jsou obvykle solventní, v převážné většině případů plní své závazky, zadavatelem se stávají opakovaně a dlouhodobě a veřejné zakázky patří k největším. Trvání (\"délka života\") veřejných subjektů je značně delší než u soukromých subjektů a je téměř neomezené.\nTaké důležitým aspektem zvyšujícím atraktivitu je, že správci veřejného majetku na něj nedbají s takovou důsledností a přísností jak je tomu u soukromých a bezprostředních vlastníků. Jde o hodnoty správcům jen svěřené do správy.\n\nAtraktivity veřejných zakázek vede nezřídka k značnému pokušení, aby nebyly zadávány nejčistším způsobem, tedy takovým, který přináší veřejnému zadavateli (vlastně veřejnému zájmu) a tedy společnosti nejlepší profit (převzetí nejlepší kvality zakázky oproti vynaložené ceně). Vede také k zadávání nemalé části veřejných zakázek spřátelenému prostředí (klientelismus) a stejně tak je tato činnost pravděpodobně provázena i korupcí.\n\nVeřejných zakázek je více druhů, které se liší způsobem zadání uveřejnění, mírou spoluúčasti a podobně.\n\nPodle předmětu dělíme veřejné zakázky:\n\nPodle předpokládané hodnoty veřejné zakázky dělíme na:\n\nZcela zvláštním druhem veřejných zakázek jsou tzv. PPP – Public-Private Partnership, při kterém soukromý subjekt pořizuje na své náklady potřebný statek, který pak předává do veřejného užívání a za takto poskytnutý (vlastně pronajatý) statek vybírá po dlouhou dobu mýto. Výhodou je, že taková věc (např. dálnice) může být pořízena značně dříve, než by mohlo být nastřádáno bohatství (peněžní hotovost) z veřejných zdrojů, nevýhodou je, že se veřejný subjekt zavazuje na velmi dlouhou dobu, která jistě značně přesahuje období, po které jsou oprávněni jednat správci, kteří případ vyjednali a nezřídka také vede k málo kontrolovanému zadlužení.\n\n\n\n\nVeřejný zadavatel\n\nDotovaný zadavatel\n\nSektorový zadavatel\n\nVeřejné subjekty v jejich počínání kontrolují specializované úřady, u kterých by bylo na místě očekávání, že jednají nestranně a důrazně. V České republice je to ÚOHS – Úřad pro ochranu hospodářské soutěže. Tento úřad je pak po právní stránce pod dohledem správního soudnictví v případě, že jeho úkony vyvolají pochybnosti a někdo z oprávněných účastníků se obrátí na soud.\n\nVedle toho tematiku veřejných zakázek neformálně a obecně kontrolují některé nezávislé subjekty jako Transparency International, Růžový panter apod.\n\nV ČR je zadávání veřejných zakázek upraveno zákonem 134/2016 Sb., ve znění zákona 110/2007 Sb. a dále je vymezena směrnicí EU 2004/18/ES a EU 20074/17/ES z 31. března 2004. V minulosti bylo zadávání veřejných zakázek upraveno nejprve zákonem 199/1994 Sb. (v letech 1994-2004) a posléze zákonem č. 40/2004 (v letech 2004-2006)\nV období komunisty vedeného plánovaného hospodářství nebyla úprava veřejných zakázek jako samostatný obor potřebná a obdobné procesy byly upraveny pouze hospodářským zákoníkem.\nPrvní právní úprava platná na našem území byl říšský zákoník o..z 90. let 19. století.\n\nOd 1. 10. 2016 se veřejné zakázky řídí novým zákonem č. 134/2016 Sb., o zadávání veřejných zakázek, který byl přijat zejména za účelem implementace důležitých směrnic EU.\nNový zákon umožňuje ve větší míře posuzovat ekonomickou výhodnost zakázky, a ne jen cenu. Také umožňuje zadavateli vyloučit z výběrového řízení účastníka, s nímž má z minulosti špatnou zkušenost, zrušit zadávací řízení a také možnost volby, v jakém sledu provede jednotlivé kroky pro výběr vítězné nabídky. Na rozdíl od minulé právní úpravy se proto zadavatel nemusí zabývat všemi nabídkami, které obdržel, může například vyřadit ty, které neplní podmínky účasti, což by mělo řízení zjednodušit. \n\nLiteratura k této oblasti je bohatá. Je uveden jen nejstručnější výběr:\n\n\n"}
{"id": "483844", "url": "https://cs.wikipedia.org/wiki?curid=483844", "title": "Lanová dráha Grindelwald–Männlichen", "text": "Lanová dráha Grindelwald–Männlichen\n\nLanová dráha Grindelwald-Männlichen je kabinková lanová dráha spojující Grindelwald Grund přes Holenstein se sedlem pod Männlichenem v kantonu Bern ve Švýcarsku. Lanovku provozuje společnost Gondelbahn Grindelwald-Männlichen, AG.\n\nLanovka nepatří k nerychlejším, ale za to poskytuje čas k vychutnání pohledu na okolní hory a údolí. Při celkové délce 6,2 km je doba jízdy 30 min. Lanovka je využívána v letních měsících k turistice, v zimě lyžaři i turisty. Lanovka patří mezi nejdelší kabinkové lanovky na světě.\n\nNapojení na okolní dopravu:\n\n\n\n"}
{"id": "483850", "url": "https://cs.wikipedia.org/wiki?curid=483850", "title": "Al Martino", "text": "Al Martino\n\nAl Martino, vlastním jménem Alfred Cini, (7. října 1927, Filadelfie, Pensylvánie, USA - 13. října 2009, Springfield, Pensylvánie) byl americký zpěvák a herec italského původu. Mezi jeho nejznámější filmové písně patří ústřední píseň z oscarového filmu Francise Forda Coppoly \"Kmotr\", kde si sám zahrál postavu Johnyho Fontany.\n\nV 50. a 60. letech patřil mezi nejpopulárnější zpěváky v žánru pop music, který byl znám zejména pro svůj přednes sentimentálních písní a balad.\n\n"}
{"id": "483851", "url": "https://cs.wikipedia.org/wiki?curid=483851", "title": "Hodinář", "text": "Hodinář\n\nHodinář je řemeslník, který se zabývá výrobou, opravou a seřizováním přístrojů na měření času – hodin nebo hodinek.\n\nHodináři se od 16.století dělili na velké, tj. specialisty na velké hodiny, a malé hodináře, kteří se věnovali hodinkám. \"Velcí\" hodináři byli původně zámečníci. Dalším spolupracujícím řemeslem byli pouzdraři, zpravidla truhláři, řezbáři, dále zlatníci, stříbrníci nebo klenotníci, kteří mistrům mechanikům dodávali hodinové skříně, skříňky či pláště. Specialisté měli následující sortiment výrobků:\nNejstarší ze všech jsou sluneční hodiny a byly známé od starověku po celém světě. Věžní hodiny a orloje byly sestrojeny v Evropě ve 14. století. Kolem roku 1500 následovaly malé kapesní hodinky. Během doby renesance se rozšířili mechanické hodiny stolní, s budíkem či s hracím strojkem.\nV roce 1657 uveřejnil Christiaan Huygens sdělení o svém vynálezu kyvadlových hodin s netlumeným pohybem kyvadla, používaných dodnes. Sestrojil je roku 1655 a podrobně popsal ve spisu \"Horologium oscillatorium\" v roce 1673. Nezávisle na Angličanu Hookovi vynalezl i setrvačku, regulátor pro přenosné hodiny.\nPrvní kapesní hodinky kolem roku 1500 sestrojil Peter Henlein v Norimberku. Podle tvaru pláště a místa vzniku se nazývaly Norimberské vejce. Měly jen hodinovou ručičku a značně nerovnoměrný chod. Před rokem 1675 je zdokonalil Christian Huygens konstrukcí setrvačky. Podrobně viz heslo Hodinky.\nV době renesance se zdokonalily stolní hodiny s budíkem a hracím strojkem, původně válcové, postupně tvarované do podob zvířat (medvěd, lev, jelen). Zásluhu na jejich technickém i uměleckém vývoji měli hodináři na dvoře císaře Rudolfa II. v Praze, například Erasmus Habermehl nebo Jost Bürgi.\n\nO vývoj přesných hodin a lodních chronometrů se zasloužil (John Harrison, roku 1760) vznikly tzv. klidové kroky (Grahamův krok), které podstatně méně ovlivňují oscilátor. Kolem roku 1800 se zlepšilo tvarování vlásku (Abraham Louis Breguet), takže frekvence méně závisela na hnací síle i na poloze hodinek. Za stejným účelem vznikl už v 18. století \"tourbillon\", složité a důmyslné zasazení setrvačky do jakési kleci, která se neustále pomalu otáčí a tak vyrovnává nerovnoměrnost chodu v různých polohách hodinek. Kvalitní hodinky s velmi tenkými čepy setrvačky (typicky 0,12 mm) byly však velmi choulostivé vůči nárazům. Proto se kolem roku 1900 zavádí pružné uložení ložisek setrvačky (takzvané \"anti-choc\" či \"Incabloc\").\nOd poloviny 19. století se rozběhla tovární výroba hodinek, zejména ve Švýcarsku, které byly spolehlivé a stále levnější. Potřebovali je všichni železničáři, pošťáci a další. Významné zlevnění přinesl Roskopfův a kolíčkový krok, pro dámské hodinky, nošené na šňůrce, se užíval cylindrový krok. Lepší hodinky měly ještě druhý plášť, často zlatý, který chránil sklo na ciferníku.\n\nRoku 1904 vyrobila firma Cartier pro francouzského letce Santos-Dumonta první náramkové hodinky, které od první světové války rychle nahradily hodinky kapesní. Vyráběly se v nejrůznějších tvarech a designu, od levných kolíčkových až po velmi drahé a technicky dokonalé stroje. V 50. letech se začaly vyrábět hodinky s automatickým natahováním, nejčastěji excentrickým segmentem (rotor), který se při pohybu ruky otáčí a natahuje pero.\n\nDalší významnou novinkou byly křemenné hodinky (\"quartz\"), poprvé vyvinuté ve Švýcarsku, ale vyráběné od roku 1969 japonskou firmou Seiko. Indikace byla zprvu také číslicová, displejem se svítícími diodami (LED) nebo kapalnými krystaly (LCD), později se však více prosadily elektronické hodinky s mechanickou indikací ručkami. Zatím poslední novinkou jsou elektronické hodinky s automatickou rádiovou synchronizací (v Evropě se stanicí DCF77), jejíž chyby chodu jsou v řádu nanosekund za den.\n\n\n\n\n\n\n"}
{"id": "483852", "url": "https://cs.wikipedia.org/wiki?curid=483852", "title": "Letiště Girona", "text": "Letiště Girona\n\nGironské mezinárodní letiště (IATA: GRO, ICAO: LEGE, španělsky: \"Aeropuerto Internacional de Gerona - Costa brava\") leží v katastru obce Vilobí d'Onyar 13 km jižně od španělského města Girony a 74 km od města Barcelony. Letiště je jedním z hlavních destinací aerolinií Ryanair v Evropě a zaznamenalo v posledních letech prudký rozvoj. V roce 2008 prošlo Gironským letištěm 5 507 294 cestujících, což představuje nárůst o 13,7 % (asi 1 000 000 cestujících) oproti předchozímu roku. Přistání a vzletů bylo v roce 2008 49 927 (nárůst o 10,2 %).\n\nV roce 1965 byla vybudována zpevněná dráha o rozměrech 2200×45 metrů a parkoviště pro 9 letadel. Později byla postavena kontrolní věž, osvětlení a terminál pro cestující o 2600 m². Zpevněny byly i pojezdové dráhy.\n\nV únoru 1966 byla o 200 m prodloužena ranvej a rozšířen systém pojezdových drah. Po otevření nového nákladového hangáru se letiště začalo stávat čím dál více známějším.\n\nV roce 1969 bylo zvětšeno parkoviště a pojezdové dráhy. V důsledku nárůstu dopravy byl otevřen nový terminál, rozšířen starý a upraveno vybavení na ranveji. V roce 1975 bylo letiště uzavřeno - z důvodů rekonstrukce, která měla přizpůsobit možnost přistání i velkých letadel. Rovněž bylo rozšířeno letadlové parkoviště a byly postaveny budovy pro hasičskou a záchranou službu.\n\nPo roce 1970 zažilo letiště prudký rozvoj - především díky zavedení letních charterových letů. V roce 1978 byly některé pravidelné lety přesměrovávány do Barcelony.\n\nPo příchodu nízkonákladových leteckých společností v roce 2003 se letiště velmi rychle rozvíjelo.\n\n"}
{"id": "483854", "url": "https://cs.wikipedia.org/wiki?curid=483854", "title": "Kronberg im Taunus", "text": "Kronberg im Taunus\n\nKronberg im Taunus je německé město v zemském okrese Hochtaunus, ve spolkové zemi Hesensko. Město bylo pojmenováno podle místního hradu Kronberg. Žije zde 18 321 obyvatel.\n\n\n"}
{"id": "483855", "url": "https://cs.wikipedia.org/wiki?curid=483855", "title": "Alfredo Stroessner", "text": "Alfredo Stroessner\n\nAlfredo Stroessner (3. listopadu 1912, Encarnación – 16. srpna 2006, Brasília) byl paraguayský armádní důstojník a diktátor, prezident země, v letech 1954 až 1989. \n\nStroessnerův otec se jmenoval Hugo Stroessner, do Paraguaye emigroval z Německa a pracoval jako účetní v pivovaru. Matka se jmenovala Heriberta Matiauda a pocházela z bohaté paraguayské rodiny. \n\nV roce 1929 vstoupil Alfredo Stroessner do paraguayské armády, v roce 1931 získal hodnost poručíka. Během války o Chaco (1932–1935) sloužil jako dělostřelecký důstojník. Po skončení války byl postupně povyšován až se v roce 1948 stal brigádním generálem. Byl to nejmladší důstojník s generálskou hodností v Jižní Americe, v tomto ohledu nebyl dodnes překonán.\n\nStroessner se postavil proti záměru prezidenta Federica Cháveze ozbrojit národní policii a 4. května 1954 provedl puč, kterým ho svrhl. Po krátkém úřadování Tomáse Romera byl Stroessner jediným kandidátem ve výjimečných volbách 11. července, které měly dokončit Chávezovo volební období. Byl zvolen celkem osmkrát – v letech 1958, 1963, 1968, 1973, 1978, 1983 a 1988. V roce 1958 byl jediným kandidátem, během dalších, evidentně zmanipulovaných, voleb vždy zvítězil vysokým rozdílem (většinou získal více než 80 % hlasů). Ve funkci byl 35 let, v Latinské Americe ho během 20. století překonal jen Fidel Castro. \n\nBrzy po nástupu do úřadu vyhlásil Stroessner výjimečný stav a zrušil ústavní svobody. Stav se obnovoval každých 90 dní po zbytek jeho volebního období a rušil se jen během voleb. Jako vášnivý antikomunista to ospravedlňoval jako nutné opatření pro ochranu země. Díky svým pravicovým postojům byl Stroessner spojencem USA po většinu své vlády. \n\nJako vůdce strany Colorado měl Stroessner téměř absolutní kontrolu nad politickou scénou v zemi. Přesto, že byly opoziční strany v roce 1962 povoleny, tak prakticky zůstala Paraguay zemí s vládou jediné strany až do Stroessnerova pádu v roce 1989. Volby byly manipulovány takovým způsobem ve prospěch strany Colorado, že opozice neměla žádnou šanci na vítězství.\n\nParaguay zažila pod Stroessnerovým vedením více stability, než kdykoliv předtím, ale vládní respektování a dodržování lidských práv bylo hodnoceno obzvlášť špatně. Stroessner podporoval americkou invazi do Dominikánské republiky a dokonce nabídl vojenskou pomoc při válce ve Vietnamu. \n\nJeho režim je také viněn z mučení, únosů a korupce, o kterých svědčí „Archivy teroru“, které byly v roce 1992 objeveny na předměstí Asuncionu. Postupem času začal Strossner více tolerovat politickou opozici, ale na základním charakteru jeho režimu se nic nezměnilo. \n\nDobré vztahy s USA trvaly až do nástupu Carterovy administrativy, která měla velký odpor k potlačování lidských práv. Stejný postoj vůči Stroessnerovi zaujal i Ronald Reagan.\n\nBěhem Stroessnerovy vlády nebyla v Paraguayi jediná ambasáda, která by patřila komunistickým zemím, jedinou výjimkou byla Jugoslávie. Stroessner byl také oceňován za splácení půjček, které Paraguayi poskytla Světová banka a jiné instituce. \n\nStroessner byl energickým vůdcem, vstával ve 4 hodiny ráno, první rozkazy dával už z postele. Do prezidentského paláce vyrážel ne později, než v 6 hodin. Během dne si bral tříhodinovou přestávku, s prací obvykle končil až kolem půlnoci. Během doby, kdy vykonával prezidentský úřad, si nevzal ani jediný den dovolené. \n\nPanuje názor, že Římskokatolická církev byla jediným důvodem, proč neměl Stroessner v zemi absolutní kontrolu. Během jeho vlády se postupně stupňovaly konflikty mezi vládou a církví. Návštěva papeže Jana Pavla II. v roce 1988 výrazně posílila tehdy již dost silnou opozici.\n\nObdobí jeho vlády je výjimečné svou délkou, kterou ve 20. století překonali jen Fidel Castro na Kubě (1959–2008), Enver Hodža v Albánii (1944–1985), Francisco Franco ve Španělsku (1939–1975), António Salazar v Portugalsku (1932–1968), Todor Živkov v Bulharsku (1954–1989) a Kim Ir-sen v Severní Koreji (1948–1994).\n\nStroessner byl známý uplatněním úspěšné hospodářské politiky, jedním z příkladů je vybudování přehrady Itaipú, tehdy největší hydroelektrárny na světě, která významně pomohla rozvoji paraguayské ekonomiky a způsobila, že během 70. let zažívala země růst HDP okolo 8 % ročně, nejvyšší v celé Latinské Americe. \n\nArmáda a policie, jako klíčové pilíře jeho vlády, získávaly velkou část státního rozpočtu. Podle vydání časopisu Time z roku 1963 bylo 33 % ročního státního rozpočtu vydáváno na armádu a policii, 15 % na vzdělání a 2 % na veřejné práce. \n\nBudování přehrady Itaipú mělo navíc za následek nucené přesídlení minimálně 80 000 lidí. \n\nStroessner také realizoval mnoho projektů v infrastruktuře, které zlepšily systém dálnic v zemi. Další program se týkal poskytnutí půdy vysloužilým vojákům. Každý takový voják dostal 20 hektarů zemědělské půdy za minimální cenu, podmínkou bylo využití půdy pro zemědělskou činnost. Tuto možnost využilo více než 10 000 mužů.\n\nDne 3. února 1989, jen pár měsíců potom, co byl podeváté zvolen prezidentem, byl Stroessner svržen pučem jenž vedl generál Andrés Rodrígues, jeho dlouholetý přítel a spolubojovník. Pouto mezi nimi bylo navíc utuženo svatbou mezi Stroessnerovým synem a Rodríguesovou dcerou. Po puči utekl Stroessner do Brazílie, kde žil v exilu po zbytek svého života, zatímco Rodrígues ho na následující 4 roky nahradil v prezidentském úřadě.\n\nNázory na Stroessnera se mezi lidmi v Paraguayi různí, mnozí z nich k němu cítí odpor a považují ho za zkorumpovaného diktátora. Ti, co ho brání, naopak zdůrazňují politickou stabilitu a ekonomický rozvoj, který přetrvával během jeho vlády a to i přes rozsáhlé porušování lidských práv a účasti v operaci Kondor. \n\nStroessner zemřel 16. srpna 2006 v Brasílii, ve věku 93 let. Příčinou smrti byla mozková mrtvice. Paraguayská vláda rychle odmítla uspořádání státního pohřbu s příslušnými poctami. Krátce před smrtí se Stroessner pokoušel vrátit do země, aby mohl zemřít doma, ale byl odmítnut s tím, že bude zatčen.\n"}
{"id": "483856", "url": "https://cs.wikipedia.org/wiki?curid=483856", "title": "Alí ibn Husajn", "text": "Alí ibn Husajn\n\nAlí ibn Husajn (al-Hášimí) (arabsky: علي بن الحسين; \"Ali bin Husayn\", *1879 v Bagdádu, †14. června 1935 v Mekce) byl v letech 1924–1925 králem Hidžázu a šarifem a emírem Mekky. Patřil do dynastie Hášimovců.\n\nAlího otec Husajn ibn Alí se za první světové války spojil s Brity a v roce 1916 zahájil arabské povstání (Brity připraveného) proti osmanské říši. V roce 1916 se s podporou Britů prohlásil za krále Hidžázu, jemuž do té doby vládl do suverenitou Osmanské říše jako šarif a emír Mekky. V roce 1924 po zrušení chalífátu v Turecku se prohlásil chalífou, nebyl však uznán ostatními sunnitsko-muslimskými vládci. V roce 1924 abdikoval ve prospěch nejstaršího syna Alího. V roce 1925, když Hidžáz dobyl s podporou wahhábovců sultán Nadždu, Abd al-Azíz Saúd, což byl hlavní rival Husajna a Hášimovců, odešel Husajn se synem Alím do exilu do Jordánska, kde vládl jeho syn Abdalláh I. jako emír. Tam také v roce 1931 zemřel.\n\nAlí ibn Husajn si v roce 1906 vzal za ženu Nafissu Khanum, měl sní 4 dcery a jediného syna:\n\n"}
{"id": "483857", "url": "https://cs.wikipedia.org/wiki?curid=483857", "title": "Bistro", "text": "Bistro\n\nBistro, někdy také \"občerstvení\", je prodejní místo pro prodej jídel a nápojů kolemjdoucím zákazníkům. Vybavením a sortimentem se nachází mezi jednoduššími kiosky a komfortnějšími restauracemi rychlého občerstvení.\n\nStavebně může jít o samostatnou stavbu, součást nějakého komplexu staveb nebo dočasné zařízení: mobilní kontejner nebo maringotka. Vždy se nachází výškově v úrovni okolního terénu. Běžnými místy výskytu bister jsou sportovní objekty jako koupaliště, lyžařské sjezdovky, autodromy. V těchto místech může být bistro ve stejné budově se šatnami, pokladnou pro výběr vstupného a technickým zázemím areálu. Samostatně stojící budovy najdeme spíše v rozsáhlejších areálech typu ZOO, botanických zahrad, v sousedství stavebních památek (hrady, zámky).\n\nBistro (občerstvení) díky rozměrům poskytuje také zázemí prodavačům, kterých bývá na rozdíl od kiosků několik. Přesto tento model jednoznačně definuje, že obsluha zůstává uvnitř provozních prostor, zákazníci jsou venku, do provozovny nevstupují. Obsluha se děje prostřednictvím prodejních okének ve stěně provozní budovy nebo častěji pultů. Na provozní budovu nebo pult navazuje plocha se stoly pro konzumaci jídel i nápojů. Alespoň část této plochy bývá zastřešená. Pro snazší udržení hygieny a obsluhu jsou často dochucovací prostředky (majonéza, hořčice, cukr) prodávány v jednoporcovém balení.\n\nJsou to především jídla, která je možné uchovávat chlazená nebo zmražená a tepelně se upravují v okamžiku spotřeby. Existují i bistra, která připravují složitější jídla. Například ohřívané a opékané uzeniny, grilovaná kuřata, hranolky, langoše, párky v rohlíku (neboli pikador), ale i polévky, grilovaná kuřata, řízky a někdy i hotová jídla. V letním období bývá doplňkem sortimentu točená zmrzlina. Současně s tím bývá v nabídce i sortiment typický pro kiosky: cukrovinky, obložené bagety, různé nápoje, někdy i uzeniny, sýry a jiný specifický sortiment. Nabídka nápojů běžně obsahuje mimo nealkoholických nápojů, plechovkového a lahvového piva také různé druhy kávy, točené nápoje, destiláty a džusy.\n\n\n"}
{"id": "483858", "url": "https://cs.wikipedia.org/wiki?curid=483858", "title": "Zeke a Luther", "text": "Zeke a Luther\n\nZeke a Luther (v anglickém originále Zeke and Luther) je americký televizní seriál z produkce televizní stanice Disney Channel. Pojednává o dvou kamarádech, kteří rádi jezdí na skateboardu a celkově skateboardingem žijí. V USA se seriál vysílal od 15. června 2009 do 2. dubna 2012 na stanici Disney XD, v Česku od listopadu 2009.\n\n\n\nV originále \"Zeke and Luther Dude Feud\". V těchto krátkých epizodách vystupuje Hutch Dano jako Zeke, Adam Hicks jako Luther a Nate Hartley jako Ozzie. V České republice jsou tyto krátké epizody přeloženy jako \"Zeke & Luther: Kámoklání\". Tyto epizody byly vysílány od listopadu 2009 do léta 2010 na stanici Disney XD.\n"}
{"id": "483864", "url": "https://cs.wikipedia.org/wiki?curid=483864", "title": "Gnarls Barkley", "text": "Gnarls Barkley\n\nGnarls Barkley je americká hudební skupina, jejímiž členy jsou Danger Mouse (Brian Burton) z New Yorku a rapper/zpěvák Cee-Lo Green (Thomas Callaway) z Atlanty. Jejich první hudební album \"St. Elsewhere\", které vyšlo v roce 2006 spolu s jejich prvním hitem \"Crazy\", bylo velmi úspěšné, obzvláště díky velkému prodeji prostřednictvím internetu. Dvojice také vydala své druhé album \"The Odd Couple\" v březnu 2008.\n\n\n"}
{"id": "483866", "url": "https://cs.wikipedia.org/wiki?curid=483866", "title": "Arne Næss", "text": "Arne Næss\n\nArne Næss (27. ledna 1912 – 12. ledna 2009 Oslo) byl nejvlivnější norský filozof 20. století, propagátor vlastního životního stylu ekosofie a horolezec. V celosvětovém měřítku je zakladatelem tzv. hlubinné ekologie (1973).\n\nByl známým horolezcem, který v roce 1950 vedl norskou expedici, jež provedla první výstup na Tirič Mír (7 708 m n. m.) (nejvyšší vrchol v pákistánském pohoří Hindúkuš.\n\n\n"}
{"id": "483868", "url": "https://cs.wikipedia.org/wiki?curid=483868", "title": "Merchavja (kibuc)", "text": "Merchavja (kibuc)\n\nMerchavja nebo Merchavia ( , Merhavia, v oficiálním seznamu sídel Merhavya Qibbuz) je kibuc na severu Izraele. Spadá do správní působnosti oblastní rady Jizre'elského údolí.\n\nLeží v nadmořské výšce 70 metrů ve východní části Jizre'elského údolí, které dál k jihovýchodu přechází do Charodského údolí. Severovýchodně od obce se z rovinaté krajiny prudce zvedá masiv Giv'at ha-More, ze kterého sem přitéká vádí Nachal Merchavja. Jihozápadně od kibucu protéká vádí Nachal Charod.\n\nNachází se v oblasti s intenzivním zemědělstvím, jen 1 kilometr východně od města Afula, cca 77 kilometrů severovýchodně od centra Tel Avivu a cca 38 kilometrů jihovýchodně od centra Haify.\n\nNa dopravní síť je kibuc napojen pomocí dálnice číslo 71. Podél západního okraje obce vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016 (v mírně odlišné trase). Funguje zde i železniční stanice Afula.\n\nKibuc byl založen v roce 1929 poblíž mošavu Merchavja, po němž byl pojmenován. Mezi jeho zakladatele patřili členové ha-Šomer ha-ca'ir, kteří do Palestiny imigrovali po první světové válce z Haliče a žili v Haifě a jedněmi ze zakladatelů byli Eliezer Peri, který byl poslancem Knesetu za stranu Mapam a Meir Ja'ari, vůdčí osobnost hnutí.\nMezi slavné obyvatele kibucu patří i Golda Meirová, která do mandátní Palestiny imigrovala v roce 1921. Po založení kibucu do něj chtěla s manželem Morrisem vstoupit, ale byla odmítnuta a přijata až napotřetí.\n\nOsídlení v této lokalitě je ale staršího data. Mezi zdejší pamětihodnosti patří Bejt Kooperacija (\"קואופרציה\"), takzvaný Velký dvůr z roku 1913, kde sídlila zakladatelská Oppenheimerova nadace sousedního mošavu Merchavja. Šlo o pokusnou farmu zřízenou podle myšlenek německožidovského teoretika Franze Oppenheimera. Ten navrhl, aby se v tehdejší turecké Palestině zakládaly zemědělské samosprávné osady. Jejich utváření mělo probíhat ve třech fázích. V první fázi měla být založena komerční farma vedená odborníky, jejíž členové by byli pouhými placenými zaměstnanci. V druhé fázi měli zaměstnanci přejímat odpovědnost za chod farmy a ve třetí by se rozhodli pro kolektivní nebo individuální hospodaření. Experiment ale selhal pro spory mezi vedením a zaměstnanci. Roku 1914 pak farmu převzala skupina zemědělských dělníků, ale kvůli vypuknutí první světové války byla i ona neúspěšná. Dnes je zde muzeum.\n\nRoku 1949 měl kibuc 404 obyvatel a rozlohu katastrálního území 6292 dunamů (6,292 kilometrů čtverečních). V roce 1960 zde byla založena průmyslová firma Pelses zabývající se výrobou plastových dílů pro umělé zavlažování. Ta je v současnosti, spolu se zemědělstvím, hlavním zdrojem příjmů vesnice. Kibuc prošel reformami, po kterých postupně ztratil výrazně kolektivní ekonomický a sociální charakter. Došlo k výstavbě nové obytné čtvrti pro nově příchozí zájemce o výstavbu soukromého rodinného domu. Kibuc se zároveň stal jedním z center pro absorpci nových přistěhovalců. Fungují zde zařízení předškolní péče o děti a také základní škola využívaná i žáky z okolních vesnic.\n\nV kibucu jsou také téměř nepatrné zbytky křižácké tvrze \"Castrum Faba\" řádu Templářů, dobyté Saladinem roku 1187.\n\nV roce 1799 se zde utkala Napoleonova armáda s osmanskou. Tato bitva se poněkud nepřesně nazývá „bitva u hory Tábor“.\n\nObyvatelstvo kibucu Merchavja je sekulární. Podle údajů z roku 2014 tvořili naprostou většinu obyvatel v kibucu Židé – cca 1000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1100 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1111 lidí. Během roku 2014 populace stoupla o 1,7 %.\n\n"}
{"id": "483869", "url": "https://cs.wikipedia.org/wiki?curid=483869", "title": "Hledá se Nemo", "text": "Hledá se Nemo\n\nHledá se Nemo (v anglickém originále Finding Nemo) je americký počítačem animovaný film z roku 2003. Autorem scénáře byl Andrew Stanton, který se spolu s Lee Unkrichem ujal i režie. Film byl vyroben studii Walt Disney Pictures a Pixar Animation Studios.\n\nVypráví příběh přespříliš ochranářského rybího otce Marlina (hlas mu propůjčil Albert Brooks), který s další rybkou jménem Dory (Ellen DeGeneres) hledá svého syna Nema (Alexander Gould). Na cestě se Marlin pomalu učí riskovat a uvědomuje si, že jeho syn je schopen se v některých věcech postarat sám o sebe.\n\nFilm obdržel velmi pozitivní recenze a vyhrál cenu akademie pro nejlepší animovaný film. I v tržní stránce film uspěl - celosvětově vydělal přes 864 milionů dolarů. Také se stal nejvíce prodávaným filmem na DVD díky 40 milionům prodaných kopií (2006). V roce 2008 ho Americký filmový institut zařadil mezi 10 nejlepších animovaných filmů na světě. Hledá se Nemo se také stal první pixarovským filmem, který neměl premiéru v listopadu.\n\nStalo se vám, že jste maminku nebo tatínka neposlechli a pak jste na truc udělali něco, co mělo daleko méně příjemné následky, než jste očekávali? Tak přesně o tom je příběh tohoto filmu. \"Poslouchejte maminku a tatínka, protože nikdy nevíte, kdy vás vaše vlastní hlava vyžene z oceánu do akvárka. Pokud však nebudete poslouchat vlastní hlavu, třeba nezažijete takovou zábavu a nepoznáte tolik přátel jako Nemo. Volba je jen na vás\", to je ve vší stručnosti poselství a vzkaz tohoto filmu. A nyní podrobněji:\n\nPříběh začíná vzpomínkou na událost, ke které došlo při narození malého Nema. Tehdy přišla o život Nemova matka i všichni jeho sourozenci. Nemo jediný přežil a otec jej vychovával sám. Nemův táta se od té události v jistém ohledu změnil. Stal se velmi opatrný a přirozeně nedovoloval Nemovi podstupovat jakýkoliv risk. To však dospívajícího Nema rozpalovalo do ruda a dříve či později se musel jeho vzdor projevit víc než jen pozvednutým \"obočím\" a povzdechy.\n\nNemo se tak jednoho dne dostává do typické situace, kdy se se svými spolužáky hecují a povzbuzují k neplechám. Nemo podpořený svým vzdorem proti otci se hrdě pustí do splnění úkolu - přeplavat daleko od bezpečí útesu až blízko k hladině a dotknout se dna člunu, který proplouval kolem. Věděl, že s tímhle by otec nikdy nesouhlasil, a právě proto se do toho pustil s odhodláním. Tento risk však se měl brzy vymstít. Člun patřil sportovnímu potápěči, který, když Nema spatřil, ulovil jej pro svoji dcerku do akvárka.\n\nS pomocí přátel, které v akváriu pozná, a důmyslného triku se mu podaří uprchnout zpět do oceánu. Zde hledá spolu s dalšími přáteli cestu domů. Tito noví přátelé Nema v jistém smyslu obohatili o cenné zkušenosti a šťastné shledání s otcem je jen tečkou, která znamená, že vzdor dospívajících opravdu nemusí vždy skončit tragicky, ano, mohou se dostat i do nebezpečných situací, ze kterých se však dostávají více vlastní zásluhou než zásluhou svých rodičů, a to je také důvod, proč něco takového podstupují.\n\nHledá se Nemo je tedy ve skutečnosti o snaze kteréhokoliv dítěte osamostatnit se a ukazuje nám první zprvu nešikovné kroky v této snaze poznávat svět bez příkazů a zákazů rodičů, svět, ve kterém se budou muset spolehnout na sebe, na svůj vlastní úsudek, na své přátele. Pokud si do života odnesou to lepší ze svých rodičů, mají k tomu ty nejlepší předpoklady.\nHudbu k filmu složil Thomas Newman, bratr Rendyho Newmana, který skládal hudbu skoro ke všem filmům od studia Pixar do té doby, než přišel na svět \"Hledá se Nemo\". Randy Newman tehdy přišel i s nápadem na hudbu do titulků, kterou by zazpíval nějaký tehdy slavný zpěvák. Píseň „Beyond The Sea“ tedy nazpíval Robbie Williams.\n\nFilm je věnován památce Glenna McQuinna – animátora, který se podílel na filmu, ale zemřel v roce 2003 pár dní po jeho dokončení. Podle jeho příjmení bylo pojmenováno fiktivní \"Auto\" Blesk McQuinn. Glenn McQuinn byl známý animátor z Pixaru. Zemřel při autonehodě.\n\nFilm produkoval také velikán z Pixaru John Lasseter, který napsal a zrežíroval film \"\" z roku 1995.\n\nV červnu 2016 bylo uvedeno do kin pokračování s názvem \"Hledá se Dory\".\n"}
{"id": "483870", "url": "https://cs.wikipedia.org/wiki?curid=483870", "title": "Kramerie", "text": "Kramerie\n\nKramerie (\"Krameria\") je jediný rod čeledi krameriovité z řádu kacibotvaré (\"Zygophyllales\") vyšších dvouděložných rostlin. Jsou to keře nebo byliny se střídavými a většinou jednoduchými listy a nápadnými, dvoustranně souměrnými květy. Vyskytují se v počtu 18 druhů v sušších oblastech Ameriky od USA po Argentinu. Některé druhy jsou místně využívány jako léčivé rostliny.\n\nKramerie jsou keře, méně často byliny se střídavými celokrajnými jednoduchými nebo výjimečně trojlistými (\"Krameria cytisoides\") složenými listy bez palistů. Květy jsou nápadné, oboupohlavné, souměrné, jednotlivé úžlabní nebo v hroznech či rozvolněných latách. Květy jsou otočené spodní stranou nahoru (resupinátní). Kalich a koruna jsou většinou pětičetné, výjimečně čtyřčetné. Kalich je barevný, petaloidní (zbarvený jako koruna), složený z nesrostlých lístků. Korunní lístky jsou volné nebo částečně srostlé. tyčinka (botanika)|Tyčinky jsou nejčastěji 4 (3 až 5), volné nebo srůstající, nepřirostlé ke koruně, nestejně dlouhé. Gyneceum je svrchní, synkarpní, pseudomonomerní, tvořené2 plodolisty srůstajícími v jedinou komůrku. Plodem je nažka. Semena jsou bez endospermu.\n\nRod obsahuje asi 18 druhů a je rozšířen v Americe od jihovýchodních a jižních USA přes Střední Ameriku a Karibské ostrovy po Brazílii a Argentinu. Centrum druhové diversity je v Mexiku.\nCharakteristických stanovištěm jsou spíše sušší oblasti – savany a polopouště.\n\nVšechny druhy rodu kramerie jsou poloparazité pronikající haustorii do kořenů hostitelských rostlin. Semenáčky se dvěma velkými dělohami nemají kořenové vlášení a nejsou bez hostitele schopny čerpat vodu z půdy.\nKvěty kramerií jsou opylovány samotářskými včelami rodu \"Centris\". Květy neprodukují žádný nektar, včely je navštěvují kvůli oleji produkovanému žlaznatými korunními lístky. Semena mají často dlouhé štětiny se zpětnými háčky a jsou šířena zvířaty.\n\nCronquist řadil čeleď \"Krameriaceae\" do řádu vítodotvaré (\"Polygalales\").\n\nMolekulární analýzy prokázaly příbuznost s čeledí kacibovité (\"Zygophyllaceae\"). V systému APG I byla čeleď \"Krameriaceae\" stejně jako \"Zygophyllaceae\" ponechána nezařazená do řádu v rámci větve dvouděložných nazývané Rosids. V systému APG II z roku 2003 je vřazena do čeledi \"Zygophyllaceae\" v rámci větve dvouděložných nazývané Eurosids I. V aktualizované verzi systému APG II, dostupné na stránkách Angiosperm Phylogeny, je společně s čeledí \"Zygophyllaceae\" vřazena do řádu kacibotvaré (\"Zygophyllales\").\n\nPůvodní obyvatelé Severní i Jižní Ameriky používali kořeny kramerií k zastavení krvácení a jako zdroj barviva. Kořeny \"Krameria pauciflora\" jsou používány v Mexiku při zažívacích potížích, druh \"Krameria triandra\" je v Andách používán jako adstringens a k udržování chrupu.\n\n\n\n \n"}
{"id": "483874", "url": "https://cs.wikipedia.org/wiki?curid=483874", "title": "Gerd Dührkop", "text": "Gerd Dührkop\n\nGerd Dührkop (* 3. ledna 1942, Rostock, Meklenbursko-Přední Pomořansko) je bývalý východoněmecký sportovec, který se specializoval na atletickou disciplínu skok do výšky.\n\nNa mistrovství Evropy v Bělehradě 1962 skončil s výkonem 206 cm na šestém místě. Titul mistra Evropy tehdy získal Valerij Brumel, který překonal 221 cm. Jeho největším úspěchem je stříbrná medaile, kterou získal na halovém mistrovství Evropy ve Vídni v roce 1970, když skočil 217 cm.\n\nPo skončení atletické kariéry pracoval jako lékař.\n"}
{"id": "483877", "url": "https://cs.wikipedia.org/wiki?curid=483877", "title": "Taranis", "text": "Taranis\n\nTaranis, Taranus či Tanarus je pan-keltský bůh hromovládce. Byl znám a uctíván především v Galii, Galicii, Británii a Irsku, ale mimo jiné také v Porýní, poblíž Dunaje a dalších oblastech. Podle Marca Lucana byl spolu s Toutatem a Esem nejdůležitějším galským božstvem, přestože archeologických nálezů a dalších přímých důkazů o jeho kultu jsou poměrně vzácné, jeho jméno bylo nalezeno pouze na sedmi oltářích, zpravidla nijak okázalých, avšak nalezených od Británie po Balkán. Je možné že muž utopený ve 4. století př. n. l. v rašeliništi u Lindowa byl obětován jemu či Teutatovi.\n\nJméno Taranis lze spojit se staroirským \"torann\" a velšským \"taran\", oboje ve významu „hrom“. Tato slova vychízí z praindoevropského kořene \"*trHon\" „hrom“, stejně jako jména dalších indoevropských hromovládců: germánského Donara-Thóra a chetitského Tarhunny nebo také latinské \"tonare\" „hřmít“ a védské \"(s)tan-\" „hrom“.\n\nVelšským protějškem Taranida může být hrdina Taran, který přežil velkou bitvu popisovanou v Mabinogi.\n\nMezi písemné prameny zmiňující Taranida patří pouze epos římského básníka Marca Lucana z 1. století \"Farsalské pole\" a komentář k tomuto dílu, zvaný Bernské komentáře, který však pochází až z 9. století. Lucanus uvádí následující galské bohy ctěné lidskými obětmi:\n\nBernské komentáře označují Taranida za pána války a ztotožňují jej s Jupiterem, ale zároveň také s Dis Paterem, což je římské božstvo, které Caesar ztotožnil s vládcem mrtvých od kterého Galové odvozují svůj původ. Komentáře dále uvádí specifický způsob usmrcení lidských obětí daným třem božstvům, Taranidovi upálením v dřevěné bedně.\n\nPodle Jaana Puhvela odpovídá trojice Taranis, Teutates, Esus římské archaické triádě Jupiter, Mars, Quirinus a severské Thór, Ódin, Frey. Taranida tak chápe jako v rámci trojfunkční hypotézy jako božstvo válečného stavu.\n\nMcKillop odmítá, s ohledem na další písemné prameny a archeologické doklady, ztotožnění Taranida s Dis Paterem uvedené v Bernských komentářích a Dis Patera spojuje spíše se Sucellem.\n"}
{"id": "483883", "url": "https://cs.wikipedia.org/wiki?curid=483883", "title": "First (hora)", "text": "First (hora)\n\nFirst je hora vysoká 2 167 m (ve skutečnosti jen zploštěný jihozápadní hřeben Widderfeldgrätli (2632 m n. m.) v kantonu Bern na severu od Grindelwaldu ve Švýcarsku).\n\nNa vrchol je možno vyjet lanovkou nebo pěšky. Horní stanice lanovka se také jmenuje First (2167 m n. m.), odtud je odvozen název pro lanovku Firstbahn. Lanovka je v provozu v létě i v zimě.\n\nVelmi populární je výlet k jezeru Bachalpsee a nadále hoře Faulhorn, která nabízí nádherný výhled na panorama Grindelwaldgletscher (ledovec), hory a Eiger, Mönch a Jungfrau. Další zajímavá procházka je k vrcholu Schwarzhorn, která se nachází 5,6 km východně od Grosse Scheidegg.\n\nHřeben je oblíbeným výchozím bodem pro paragliding a závěsné kluzáky, stejně tak pro horské túry. V zimě je možno z mezistanice sjet za dobrých sněhových podmínek až do Grindelwaldu.\n\n\n"}
{"id": "483884", "url": "https://cs.wikipedia.org/wiki?curid=483884", "title": "Marcus Loew", "text": "Marcus Loew\n\nMarcus Loew (7. května 1870 – 5. září 1927) byl americký obchodní magnát a průkopník filmového průmyslu, který založil společnosti Loews Theatres a Metro-Goldwyn-Mayer (MGM).\n\nNarodil se do chudé židovské rodiny v New York City a byl okolnostmi nucen začít pracovat již ve velmi raném věku, díky čemuž měl pouze nízké vzdělání. Nehledě na to však díky penězům vydělaným podřadnou práci provedl malou investici do prvních automatů \"penny arcade\". Brzy na to, ve spolupráci s dalšími lidmi (jeden z nich byl Adolph Zukor) Loew koupil malé kino (\"nickelodeon\") a postupem času se ze sítí kin Loew's Threatres stal jeden z nejprestižnějších řetězců kin ve Spojených státech.\n\nV roce 1905 se již osamostatnil. V roce 1904 založil \"People's Vaudeville Company\", řetězen kin, který promítal filmy a pořádal živá vystoupení. V roce 1910 se společnost výrazně rozšířila a byla přejmenována na \"Loew's Consolidated Enterprises.\" Mezi jeho spolupracovníky patřili Adolph Zukor, Joseph Schenck a Nicholas Schenck. V roce 1919 reorganizoval společnost pod již novým názvem \"Loew's Inc.\" Počátkem 20. let zakoupil \"Metro Pictures Corporation\". O několik let později získal kontrolní podíl ve finančně problémové společnosti \"Goldwyn Picture Corporation\", která byla toho času vedena uměleckým manažerem Lee Shubertem. Goldwyn Pictures vlastnily obchodní značku „Lva Lea“, která však neměla zdaleka takový význam jako filmová studia v Culver City v Kalifornii. Bez Samuela Goldwyna postrádalo studio Goldwyn schopné vedení. Společně se svým asistentem Nicholasem Schenckem, který vedl aktivity Loewovy společnosti na východním pobřeží, museli najít schopného a kvalifikovaného člověka, který by vedl tento nový subjekt v Los Angeles.\n\nTento problém Loew v dubnu 1924 vyřešil zakoupení filmovém produkční společnosti vlastněné Louisem B. Mayerem. Nový konglomerát získal název Metro-Goldwyn-Mayer. Jako součást dohody se velmi schopný Mayer stal studiovým šéfem pro všechny tři hollywoodské společnosti a Mayerův asistent Irving Thalberg se ujal filmové produkce. Kromě toho přinesla akvizice pro Mayer Pictures smlouvy s klíčovými režiséry, jako byli Fred Niblo a John M. Stahl, a vycházející hereckou hvězdou Normou Shearer.\n\nI přes svůj okamžitý úspěch se Marcus Loew nedožil toho, aby viděl věhlasu, kterého MGM dosáhne. Zemřel o tři roky později na srdeční infarkt ve věku 57 let v Glen Cove v New Yorku. Byl pohřben v Brooklynu na Maimonidesově hřbitově.\n\nPro svůj mimořádně významný přínos rozvoji filmového průmyslu má Marcus Loew vlastní hvězdu na Hollywoodském chodníku slávy.\n\n"}
{"id": "483888", "url": "https://cs.wikipedia.org/wiki?curid=483888", "title": "Smirnoff", "text": "Smirnoff\n\nSmirnoff je světoznámá značka ruské vodky, v současnosti produkovaná britskou společností Diageo. Značka Smirnoff, založená kolem roku 1860 Pjotrem Arseňjevičem Smirnovem (1831–1898), synem negramotných sedláků, začala jako destilérka vodky v Moskvě. V současnosti je tato vodka prodávána ve 130 zemích na světě. Smirnoff vyrábí nejen vodku, ale také různé druhy alkoholických nápojů. V březnu 2006 byla vodka Smirnoff nejprodávanější značkou alkoholu na světě.\n\nPjotr Arseňjevič Smirnov založil palírnu vodky v Moskvě kolem roku 1860 pod obchodním názvem П. А. Смирнов, postupně si vydobyl pozici uznávaného výrobce a v roce 1886 ovládal dvě třetiny trhu s vodkou v Moskvě. Jeho značku si oblíbil samotný car. Po jeho smrti převzal obchody společnosti Smirnov jeho třetí syn Vladimir Petrovič Smirnov (1875–1934). Společnost prosperovala a produkovala okolo 4 milionů lahví vodky ročně.\n\nBěhem komunistické revoluce v roce 1917 byla palírna znárodněna a rodina Smirnovů byla nucena uprchnout ze země. Vladimir Smirnov znovuzaložil podnik v roce 1920 v Istanbulu. V roce 1924 se přesunul do tehdy polského Lvova a začal vodku prodávat pod novým, frankofonním názvem \"Smirnoff\". Značka se opět pozvedla a byla úspěšná po celé Evropě. V roce 1925 byla založena ještě pobočka podniku v Paříži. Roku 1930 podnik koupil Rudolph Kuneth, který ji přestěhoval do USA.\n\nPod značkou Smirnoff se vyrábí a prodává několik různých druhů vodky, ale také ovocné a slazené nápoje s malým obsahem alkoholu (alkopop). Roku 2012 firma vyrobila asi 230 milionů litrů alkoholických nápojů.\n"}
{"id": "483890", "url": "https://cs.wikipedia.org/wiki?curid=483890", "title": "Šroubový uzávěr", "text": "Šroubový uzávěr\n\nŠroubový uzávěr slouží ke vzduchotěsnému uzavírání obalů jako jsou tuby, plastové dózy, konzervové sklenice a nápojové láhve. K otevření obalů s tímto uzávěrem není třeba nástroj a obal je možné uzavírat opakovaně.\n\nŠroubový uzávěr bývá vyroben nejčastěji z plastu (například PE nebo PP) nebo jako kovová čepička (hliníková) s vloženým nebo vlepeným těsněním. Při výrobě se kovový polotovar čepičky z tenkého plechu nasadí na hrdlo lahve a přelisováním se vytvaruje závit. Jako těsnění se použije PE, PVC nebo cínová fólie.\n\nTradičně se do lahví se šroubovým uzávěrem plnila jen levná vína. Přesto se lahve se šroubovými uzávěry prosazují i pro kvalitní vína. Levné varianty šroubových uzávěrů mají zatím vyšší propustnost pro kyslík oproti uzávěrům z přírodního korku a nehodí se proto ke skladování hodnotných vín. Na australském a švýcarském trhu se pro kvalitní vína prosadily šroubové uzávěry s těsněním z polyvinylidenchloridu, potaženého cínovou vrstvou. Takové těsnění má extrémně nízkou propustnost pro kyslík. Ve světě se tento typ uzávěrů prosadil zvláště u australských a novozélandských vín. V Evropě se používání šroubových uzávěrů prosadilo ve Švýcarsku a Německu.\nNa konci osmdesátých let minulého století přišel do módy opakovaně uzavíratelný třmenový uzávěr pro pivní lahve. Následně se prosadil i šroubový uzávěr pivních lahví jako pohodlná a efektivní varianta ke korunkovým uzávěrům.\n\n\n\n"}
{"id": "483893", "url": "https://cs.wikipedia.org/wiki?curid=483893", "title": "Richard Gibbs", "text": "Richard Gibbs\n\nRichard \"Ribbs\" Gibb (* 5. prosince 1955 v Bay Village, Ohio, USA) je skladatel filmové hudby a hudební producent. Narodil se roku 1955 ve městě Bay Village v Ohiu, USA. V sedmdesátých letech se usadil v Kalifornii, kde žije dodnes se svou ženou Lindou, s níž má tři děti – Keegana, Riley a Katelin. Mládí prožil v Ohiu a na Floridě.\nV letech 1980 až 1984 působil na postu klávesisty ve skupině Oingo Boingo. Objevil se jako hudebník na více než 150 albech tvůrců, například Arety Franklinové či Toma Waitse. Spolupracoval na vystoupeních mimo jiné i s kapelou Korn, The Staple Singers i zpěvačkou Chakou Chan. Podobně jako jeho kolegové Danny Elfman a Steve Bartek ze skupiny Oingo Boingo, se pustil do nahrávání filmové hudby. Do dnešního dne má na kontě přes sedmdesát soundtracků k filmům i seriálům.\n\n\n"}
{"id": "483894", "url": "https://cs.wikipedia.org/wiki?curid=483894", "title": "Jörg Freimuth", "text": "Jörg Freimuth\n\nJörg Freimuth (* 10. září 1961, Rathenow, Braniborsko) je bývalý východoněmecký sportovec, jehož specializací byla atletická disciplína skok do výšky.\n\nV roce 1980 reprezentoval na letních olympijských hrách v Moskvě, kde získal bronzovou medaili. V soutěži překonal napodruhé 231 cm, stejně jako Polák Jacek Wszoła. Ten však měl lepší technický zápis na předchozích výškách a bral stříbro. O rok později skončil na halovém mistrovství Evropy v Grenoble sedmý, když skočil 219 cm. Atletickou kariéru ukončil předčasně v roce 1982. Později pracoval jako elektrikář.\n\nJeho bratr Uwe Freimuth se věnoval atletickému víceboji. Osobní rekord, který si vytvořil v roce 1984 v Potsdamu má hodnotu 8 792 bodů.\n\n"}
{"id": "483895", "url": "https://cs.wikipedia.org/wiki?curid=483895", "title": "Abramovit", "text": "Abramovit\n\nAbramovit (Judovskaja & al., 2007), je extrémně vzácný sulfid s chemickým vzorecem PbSnInBiS.\nByl pojmenován podle ruského mineraloga Dmitry Vadimovich Abramova. \n\nHydrotermální minerál z fumarol (teplota vzniku 650 °C) u aktivních stratovulkánů.\n\nTenké protažené krystalky délky 1 mm a 0,2 mm šířky. Krystalky jsou lístečkovité, často zdvojčatělé podle {100}.\n\n\n\n\n"}
{"id": "483896", "url": "https://cs.wikipedia.org/wiki?curid=483896", "title": "Mý Cephei", "text": "Mý Cephei\n\nMý Cephei (μ Cep / μ Cephei) je červený veleobr nacházející se v souhvězdí Cefea. Tato hvězda se také někdy nazývá Herschelova granátová hvězda, tento název dostala od Williama Herschela pro svou červenou barvu. Jedná se o jednu z největších a nejzářivějších známých hvězd v naší Mléčné dráze. Povrchová teplota hvězdy je 3 500 K, proto má červenou barvu, a patří mezi polopravidelné proměnné hvězdy, je prototypem hvězd typu Mý Cephei. Hvězda má spektrální třídu M<nowiki>2</nowiki>Ia.\n\nOkolo Mý Cephei obíhají dva relativně relativně slabí průvodci, o kterých je v současné době málo známo. Mají zdánlivou hvězdnou velikost 12,3 a 12,7 a jsou pozorovatelní pouze dalekohledem. Mý Cephei B má spektrální třídu M0. Další informace o hmotnosti, jasnosti a poloměru jsou velmi nejisté, a byly získány pouze na základě odhadů a výsledků simulací.\n\nSytě červená barva Mý Cephei byl známá již Williamu Herschelovi, který ji popsal jako velmi jemnou hlubokou granátovou barvu, podobnou jako má proměnná hvězda Mira Ceti. Od této doby je známá jako Herschelova granátová hvězda. Mý Cephei byla pojmenována jako \"Garnet sidus\" ve hvězdném katalogu Giuseppe Piazio. Alternativní název, Erakis, který používá Antonín Bečvář ve hvězdném katalogu, pravděpodobně vznikl omylem záměnou s hvězdou s Alrakis, která se dříve nazývala \"al-Rāqis [arraːqis]\" v arabštině a nachází se poblíž v souhvězdí Draka.\nV roce 1848 anglický astronom John Russell Hind zjistil, že jasnost Mý Cephei se mění. Tuto variabilitu se rychle potvrdil německý astronom Friedrich Wilhelm Argelander. Od roku 1881 jsou zachovány téměř kontinuální záznamy o proměnlivosti hvězdy.\n\nMý Cephei je velmi jasný červený veleobr a je největší hvězdou, která je na obloze viditelná pouhým okem a je zároveň jednou z největších známých hvězd. Ze severní polokoule je nejlépe vidět mezi srpnem a lednem.\n\nMý Cephei se galaxií pohybuje velkou rychlostí 80,7±17,7 km/s. Vzdálenost Mý Cephei není dobře známá. Satelit Hipparcos změřil paralaxu 0,55±0,20 milliarcsekund, což odpovídá odhadované vzdálenosti 1 333 - 2 857 parseků. Nicméně hodnota měření se blíží k hranici okraji chyby. Určení vzdálenosti založené na srovnání velikosti s Betelgeuse poskytuje odhad 390 ± 140 parseků, takže je jasné, že Mý Cephei je buď mnohem větší než Betelgeuze nebo se nachází mnohem blíže (a je menší a méně jasná) než se očekávávalo.\n\nHvězda má přibližně 1000 krát poloměr než Slunce, a na místě Sluneční soustavy by její okraj sahal až mezi oběžné dráhy Jupitera a Saturnu. Do objemu Mý Cephei by se vešla téměř 1 miliarda Sluncí.\n\nMý Cephei je proměnná hvězda a je prototypem třídy proměnných hvězd Mý Cephei. Její zdánlivá jasnost kolísá nepravidelně mezi hvězdnými velikostmi 3,62 a 5 v období 2 až 2,5 roku. Mý Cephei je vizuálně téměř sto tisíc krát jasnější než Slunce, s absolutní hvězdnou velikostí -7,6. Kombinace její absolutní viditelné jasnosti, jejího infračervené záření a spolu s se započtením absorpce záření v mezihvězdném prostředí (extinkcí) dává svítivost přibližně 350 000 větší než je svítivost Slunce (bolometrická hvězdná velikost -9,1), což z ní činí jednu z nejzářivějších hvězd.\n\nMý Cephei je konci svého života. Začala v něm jaderná fúze helia na uhlík, zatímco hvězdách hlavní posloupnosti probíhá fúze vodíku na helium. Helium-uhlíkový cyklus ukazuje, že Mý Cephei je v poslední fázi svého života, a pravděpodobně exploduje jako supernova, i když to nemusí být nejbližších miliónech letech. Pokud se červený veleobr stane supernovou, je zničen, zanechá po sobě obrovské plynné mračno a malý, hustý pozůstatek, který pro hvězdu o hmotnosti Mý Cephei může být černá díra. Mý Cephei je v současné době nestabilní hvězda, ukazující nepravidelné kolísání světelného výkonu, teploty a velikosti.\n\nTeplota fotosféry Mý Cephei se odhaduje na 3690±50 K. Může být obklopena vrstvou, který se rozkládá do vzdálenosti nejméně 0,33 násobku poloměru hvězdy a má teplotu 2055±25 K. Ve vnějším části vrstvy se vyskytují molekulární plyny, například CO, HO a SiO.\n\nEmise hvězdy naznačují přítomnost širokého prstence prachu a vody s vnějším okrajem čtyři poloměry hvězdy, tj. 2600 slunečních poloměrů a s vnitřním okrajem dvojnásobek poloměru hvězdy, tj. 1300 slunečních poloměrů. Umístěno v pozici našeho Slunce, její prstenec by se nacházel se rozpětí mezi 6 astronomickými jednotkami (oběžná dráha Jupitera) a 12 astronomickými jednotkami (oběžná dráha Saturnu).\n\nHvězda je obklopena kulovou vrstvou z vyvrhované hmoty, která se rozprostírá do úhlové vzdálenosti 6\" od hvězdy a vzdaluje se od hvězdy s rychlostí 10 km s. Materiál se udrží kolem hvězdy přibližně 2000 až 3000 let. Blíže ke hvězdě vyvrhovaný materiál vykazuje výraznou asymetrii, která může být ve tvaru anuloidu. Hvězda v současné době ztrácí hmotu 10 hmotností Slunce za rok.\n\n"}
{"id": "483901", "url": "https://cs.wikipedia.org/wiki?curid=483901", "title": "Bruder", "text": "Bruder\n\nBruder Spielwaren GmbH + Co. KG je německá firma sídlící ve Fürthu, která vyrábí hračky a modely v měřítku 1:16.\n\nFirmu založil v roce 1926 Paul Bruder. V roce 2012 zaměstnávala ve výrobním závodě Fürth-Burgfarrnbach přibližně 300 pracovníků. V roce 2012 dosáhla společnost obratu 51 milionů Eur. \n\nJde většinou o modely stavebních strojů, zemědělských strojů, traktorů, kamionů, atd. Hračky vypadají jako skutečné stroje. Jedná se o modely jako Mercedes-Benz, MAN, Scania, Mack, CAT, JBC, New Holland, Fendt, Case, Massey Fergusom, Claas, John Deere, Pottinger či Lemken.\n\n"}
{"id": "483903", "url": "https://cs.wikipedia.org/wiki?curid=483903", "title": "Gabriela Šalev", "text": "Gabriela Šalev\n\nGabriela Šalev (: גבריאלה שלו, narozena 19. srpna 1941) je izraelská právnička a bývalá stálá zástupkyně Izraele při Organizaci spojených národů (OSN).\n\nNarodila se v Tel Avivu v mandátní Palestině. V roce 1959 nastoupila povinnou vojenskou službu v Izraelských obranných silách, kterou ukončila v roce 1961 v hodnosti poručice. Poté studovala práva na Hebrejské univerzitě v Jeruzalémě, kde získala v roce 1966 titul bakalářka (LL.B), v roce 1969 titul magistra (LL.M) a nakonec titul doktorka práv v roce 1973. Její manžel zahynul během jomkipurské válce téhož roku, a tak musela sama vychovávat dvě děti.\n\nV letech 1964 až 1966 pracovala jako úřednice u Nejvyššího soudu. V roce 1967 pracovala v právním oddělení Židovské agentury. V roce 1968 byla přijata do Izraelské asociace právníků. Od roku 1964 vyučuje na Právnické fakultě Hebrejské univerzity a od roku 1968 je profesorka. Byla hostující profesorkou na řadě zahraničních univerzit: Temple Law School, Filadelfie v roce 1975, Boston College School of Law v roce 1976 a 1981, Tulane Law School v roce 1988, Glasgow Law School v roce 1991, Toronto University v roce 1993, Leuven University v roce 1996 a Friburg University v roce 1998. Mimo to byla členkou velkého množství komisí, za všechny například členkou akademické komise Open University v letech 2001 až 2004.\n\nJe považovaná za přední izraelskou expertku v oblasti smluvního práva a veřejných zakázek. Napsala devět knih a více než sto článků v hebrejštině a angličtině, většinou v oblasti smluvního práva. Mezi její publikace patří mimo jiné: \"Law of Contract\" (2. vydání, 1995, hebrejsky), \"Contract Law, Israel\", \"The Law of Government Procurement\" (1999, hebrejsky), \"Public Procurement Contracts in Israel\" (1997), \"Public Procurement Law Review\".\n\nByla rovněž členkou různých správních rad, jmenovitě například správní rady deníku Maariv, Izraelského demokratického institutu, Jeruzalémského institutu Van Leera, Izraelské energetiky, banky Hapoalim či společnosti Teva Pharmaceutical Industries.\n\nDne 24. června 2008 byla tehdejším premiérem Ehudem Olmertem a ministryní zahraničí Cipi Livniovou nominována na post stálého izraelského zástupce při OSN a v této funkci nahradila Dana Gillermana. V roce 2010 ji ve funkci vystřídal Meron Reuben.\n\n"}
{"id": "483908", "url": "https://cs.wikipedia.org/wiki?curid=483908", "title": "Petra Lammertová", "text": "Petra Lammertová\n\nPetra Lammertová ( 3. března 1984, Freudenstadt, Bádensko-Württembersko) je bývalá německá atletka, jejíž hlavní disciplínou je vrh koulí.\n\nSvůj první úspěch zaznamenala na juniorském mistrovství Evropy 2003 ve finském Tampere, kde získala bronz. V roce 2005 skončila na halovém mistrovství Evropy v Madridu na čtvrtém místě. V letní sezóně se stala v Erfurtu mistryní Evropy do 23 let. O rok později zůstala pod stupni vítězů také na halovém MS v Moskvě, kde kouli poslala do vzdálenosti 19,21 m. Bronzová Ruska Olga Rjabinkinová hodila kouli jen o tři cm dál.\n\nNa evropském šampionátu ve švédském Göteborgu 2006 vybojovala výkonem 19,17 m bronzovou medaili a prohrála jen s Naděždou Ostapčukovou (stříbro) a Nataljou Choronekovou (zlato) z Běloruska. Na mistrovství světa v atletice 2007 v Ósace skončila ve finále pátá. V roce 2009 se stala v Turíně halovou mistryní Evropy, když ve finále porazila o tři centimetry krajanku Denise Hinrichsovou. Na mistrovství Evropy v atletice 2010 v Barceloně obsadila šesté místo.\n\nV listopadu roku 2010 ukončila kvůli vleklým zdravotním problémům kariéru.\n\n\n"}
{"id": "483909", "url": "https://cs.wikipedia.org/wiki?curid=483909", "title": "Sa'ada (provincie)", "text": "Sa'ada (provincie)\n\nProvincie Sa'ada (také Saada či Sa'dah, / ) je provincie v Jemenu. Nachází se na severu země, na hranicích se Saúdskou Arábií. Na území provincie žije 693 217 obyvatel, což je zhruba 3,5% celkové populace Jemenu (údaje z února 2004). Jedná se o jednu z nejhůře přístupných oblastí v Jemenu, řadí se k těm nejchudším oblastem na světě. Hlavní město provincie je Sa'ada, které je zároveň městem největším.\n\nProvincie Sa'ada je jedním z jemenských regionů s většinovou populací Zajdíjů. V celé populaci Jemenu ovšem tato skupina tvoří menšinu.\n\nZajdíjové jsou členové muslimské sekty spojené s Ší'itským islámem, z kterého se na konci 8. století vyčlenila na základě sporů o totožnosti pátého imáma. Provincie je v současnosti centrem povstání vzbouřených Zajdíjů proti jemenské vládě. Jedním z nynějších vůdců rebelů je Abdul-Málik al-Húthí, mladší bratr původce rebelie, Husajna al-Húthího, podle kterého jsou vzbouřenci označováni jako Húthiové. Na vedení povstání se podílí i další Husajnovi bratři.\n\nPovrch provincie je velmi rozmanitý. Na severu a západě území se vypínají vysoké hory, jako jsou např. hora Chaulan, Bakim a Razeh, až do výšek kolem 2800 m nad mořem. Tyto hory jsou spojeny s hřebenem Džuma'a. V horském hřebeni Razeh je nejvyšší horou Džabal Hurum, následovaná horami Džabal al-Nadír, Džabal Kal'a Sahar a Džabal al-Sama'a. Na posledně jmenované hoře se tyčí pevnost imáma Ahmada, která byla vystavena souběžně s hradem Al-Sinarah nacházejíc9m se západním směrem. Pásmo hor Hamdan ben Zajn se tyčí do výše 2000 až 2800 metrů.\n\nHorské hřebeny jsou charakteristické častým výskytem vádí, které se do nich hluboce zařezávají. Nejdůležitějšími vádí v oblasti jsou vádí Sakajn, Nušúr, Badr, Dhamad a Aláf a také vádí Abdajn v soutěsce Chánik. V tomto vádí se nachází pozůstatky himjaritské přehrady, která zde byla zbudována v 9. století.\n\nRovinatá území v provincii Sa'ada patří mezi nejúrodnější oblasti Jemenu. Mezi pěstovanými plodinami nacházíme např. modré hroznové víno, granátová jablka, broskve, meruňky, fíky, které se zde sklízejí ve velkých nadmořských výškách (až 1800 metrů n. m.). Zdejší roviny patří k těm nejvýše položeným v Jemenu. Oblast je ohraničena ze severu a západu horstvy Džuma'a a Ghamar a z jihu horami Sahar. Z východu plošina končí pohořím Hamdan.\n\nTato část provincie je tvořena pouští a vysokými horami s početnými říčními údolími, které směřují do pouštních oblastí provincie.\n\nPodnebí v provincii je přes léto obvykle mírné, s teplotami mezi 16 a 26 °C. V zimě je počasí chladnější, nejnižší ranní teploty se pohybují mezi 0 a 16 °C.\n\nV Sa'ada se na mnoha místech nalézají zdroje železné rudy umožňující výrobu vynikajících železných výrobků. V některých horských dolech se železná ruda těží dodnes. Vytěžená ruda je tavena v primitivních pecích. Díky vysoké kvalitě výrobků vytvořených z místního železa se v této výrobě pokračuje i přes snadnou dostupnost železa vyráběného mimo region. Zvláště vyhledávanými výrobky zdejších řemeslníků jsou tradiční arabské dýky. Dalším sortimentem jsou např. zemědělské pluhy nebo nástroje na činění kůží.\n\nDále se v provincii setkáme s řemeslným zpracováním kůže (např. výroba sedel), s výrobou stříbrných šperků a také kameniny. Zdejší obyvatelé jsou velmi zruční při výrobě kameninových nádob, při kterých využívají materiál z lomů v pohoří Razeh. Tento materiál je označován jako Harradh a nádobí z něj vyrobené je zde velmi populární. Dalším typem ručně vyráběných domácích potřeb jsou nádoby zhotovené z palmového listí a hlíny.\n\nRegion je bohatý i po stránce folklóru a hudebního umění, přičemž některé z místních lidových tradic se vyskytují pouze zde. Unikátní je například tradice v okrajových částech Sa'ada, při které si mužská část obyvatel zdobí hlavu květinovými věnci na vlasech volně spuštěných na ramena. V těchto oblastech si lidé zachovávají životní zvyky, které jsou současností prakticky nedotčené.\n\nNa mnoha místech provincie se jedenkrát týdně pořádají prodejní trhy. Pravděpodobně nejvýznamnějším z nich je trh Al-Tál 10 km severně od hlavního města provincie, který se odehrává každou sobotu. Tento trh je jedním z největších v celém Jemenu.\n\nSa'ada je oblastí s velkým množstvím pravěkých kreseb a nápisů, jejichž původ je datován až do období lovců a sběračů. V hornatých částech provincie se vyskytuje mnoho jeskyní, které obsahují rytiny a kresby znázorňující např. kozy, lovecké psy, krávy, hady a rostliny, stejně jako různé geometrické obrazce. Dvě naleziště jsou na tyto kresby zvláště bohaté: Al-Chaza'jn nacházející se 15 km severozápadně od města Sa'ada v bizarním pískovcovém masívu hory Om Lajla a Musalakat, které leží o 5 km dále.\n\nKromě jeskyní se skalními kresbami je na této lokalitě ke spatření rovněž skalní hřbitov. Pohřebiště je vytesané přímo do masívu hory a podobá se podzemnímu sklepení. Na povrchu začíná hranatým vstupním otvorem, který vede do systému místností, z nichž každá je přibližně 20 m velká. Systém je doplněn vodním rezervoárem 4 metry širokým a 8 metrů hlubokým. Podobné jeskynní systémy jsou v Šiban Kaukaban, Dafar al-Málik, Vádí Dafar a Šibam al-Garras.\n\nProvincie vždy byla významnou křižovatkou pro obchodní karavany. Vedla tudy cesta obchodníků s kadidlem a parfémy či cesta obchodníků se slony v období před naším letopočtem, a později také stezky islámských poutníků. Tvorba hradů a pevností byla během všech období nezbytná k zajištění bezpečí všech cestujících. Některé z nich byly postaveny přímo u města Sa'ada, jako např. pevnosti Al-Sinara, Sama'a, Tulmus a Al-Abla. Nejvýznamnější ze všech místních hradů a pevností je ovšem Om Lajla, která se nachází 60 km severozápadně od města Sa'ada na hoře Bakim v pohoří Džuma'a.\n\nV roce 1951 byl v jižní Arábii, v dnešním Jemenu, americkým týmem vedeným doktorem Wendellem Phillipsem objeven Mahram Bilqís – Chrámu měsíčního božstva. Archeologické nálezy chrámu, jenž byl hlavní svatyní sábské civilizace, podporují myšlenku, že královna ze Sáby vládla v oblasti jižní Arábie a že v oblasti kolem chrámu se nacházelo i hlavní město říše. Samotný chrám pak podle Dr. Billa Glanzmana, vedoucího vykopávek, sloužil v letech 1200 př. n. l.–550 jako poutní místo; jeho náboženský význam by tak přežil i pád sábské civilizace v 6. století př. n. l.\n\nKrvavé konflikty se v provincii odehrávají již od června 2004. Za tuto dobu si vyžádaly stovky mrtvých vojáků i civilistů a na 150 tisíc lidí již bylo donuceno opustit svůj domov. Celé povstání má své kořeny hluboko v minulosti. Až do roku 1964 byl totiž sever Jemenu v moci imamátu ší'itských Zajdíjů, teprve poté se země stala republikou ovládanou především většinovými sunnity.\n\nVzbouřenci obhajují použití síly ekonomickým i náboženským útlakem chudých ší'itských oblastí většinovými sunnity, odpor ortodoxních ší'itů rovněž vzbuzuje spolupráce Jemenu se Saúdskou Arábií a účast země v proamerické protiteroristické alianci. Vládní složky oproti tomu argumentují snahou Zajdíjů o znovunastolení imamátu a útoky na civilní obyvatelstvo, kterými údajně Zajdíjové porušují příměří z roku 2007.\n\n\n"}
{"id": "483914", "url": "https://cs.wikipedia.org/wiki?curid=483914", "title": "Dějiny Haiti", "text": "Dějiny Haiti\n\nZaznamenané dějiny Haiti začínají objevením ostrova Kryštofem Kolumbem při jeho první plavbě 5. prosince 1492, kdy zde jeho loď Santa María najela na mělčinu.\n\nKryštof Kolumbus nazval ostrov \"La Isla Española\" („španělský ostrov“) nebo také Hispañola (později anglicizováno na Hispaniola). Založil zde první španělskou osadu v Americe – La Navidad („Vánoce“), ovšem o rok později byla zničena domorodci. Kolumbův bratr Bartoloměj na území dnešní Dominikánské republiky založil nové hlavní město Santo Domingo. Ostrov se stal španělskou kolonií a Indiáni kmene Arawak a Taíno byli zapojeni do systému nevolnictví encomienda. \n\nEncomendero získal od španělské Koruny určitý počet obyvatelstva. Jeho úkolem bylo zajistit jeho ochranu, výuku španělského jazyka a christianizaci. Výměnou za to mu obyvatelstvo muselo odvádět tribut v podobě zemědělské produkce, zlata a nucené práce. Encomendero měl naproti tomu vojenskou a daňovou povinnost vůči Koruně. Od počátku 16. století byl tento systém kritizován pro hospodářskou neefektivnost a krutost, s jakou encomedoři zacházeli s indiánským obyvatelstvem. Měl být nahrazen systémem s mnohem větší kontrolou Koruny a také ochranou domorodců, tzv. repartimientem, ale pro obyvatele Hispanioly už bylo příliš pozdě. V polovině 16. století už totiž bylo vytěženo veškeré zlato na ostrově a Indiáni vyhubeni za přispění tvrdé dřiny a nových nemocí jako neštovice. Po objevení velkých ložisek stříbra v Mexiku zůstalo na ostrově jen několik tisíc Španělů živících se především chovem dobytka a pěstováním potravin pro lodě, které zde doplňovaly zásoby. Také přilákalo piráty, kteří osídlili ostrov Tortuga.\n\nV roce 1697 byl ostrov na základě dohody v Ryjswijku rozdělen a západní část (dnešní Haiti) získala Francie. Francouzi začali ve své nové kolonii nazvané Saint-Domingue pěstovat lukrativní, ale na práci náročné plodiny jako cukrová třtina, kávovník, sisal a indigovník. Místo vyhubených Indiánů byly na práci na plantážích přiváženi otroci z Afriky a kolonie se stala nejbohatší v Západní Indii. Kruté zacházení s otroky vedlo k častým vzpourám a útěkům, uprchlíci nacházeli útočiště v horách a vytvářely komunitu Maroonů. V letech 1751 až 1758 proběhla rozsáhlá vzpoura vedená houngan Françoisem Mackandalem a toto povstání a další, která po něm následovala, vedla k Haitské válce za nezávislost.\n\nRevoluce začala roku 1791 a jeden z jejích vůdců, vzdělaný otrok Toussaint Louverture (nebo L'Ouverture) se pokoušel navázat jednání s Francií. Své podřízené trestal za přehnanou krutost. V roce 1803 byl pozván Francouzi na jednání a dostal záruku naprostého bezpečí, na Napoleonův rozkaz byl však zatčen a poslán lodí do Francie, kde byl uvězněn a zemřel na špatné podmínky a podvýživu. Velení místo něj převzal jeho nejvěrnější generál Jean-Jacques Dessalines, který na Haiti nechal vyvraždit všechny zbylé bělochy – přibližně 3000 – 5000 osob. 1. ledna 1804 vyhlásilo Haiti samostatnost jako první černošská republika. Situace osvobozených otroků se však nezměnila a museli opět pracovat na plantážích pro stát. V roce 1805 se pak Dessalines prohlásil za císaře. V roce 1806 byl zabit při atentátu, na kterém měl nejspíš podíl affranchistický generál Alexandr Petión. Ten vytvořil systém později známý jako \"politique de doublere\" („politika náhradníků“), kdy Petión vládl jako předseda zákonodárného sboru ovládaného mulaty a loutkovým prezidentem byl černý generál Henri Christophe. Tato politika nakonec vedla k rozdělení země, kdy sever ovládal Christophe jako král Henri I. sídlící v citadele Cap Haiten a jih s hlavním městem Port-au-Prince Pétien. Po smrti Christopheho v roce 1820 bylo Haiti opět sjednoceno a vládl mu jako prezident Pétionův nástupce Jean Pierr Boyer. Za jeho vlády došlo k dalšímu upevnění vlády mulatské elity nad černými rolníky. V roce 1843 byl proveden puč a Boyer vyhoštěn. Mezi lety 1843 a 1915 pak Haiti vládlo dvaadvacet různých vládců z nichž pouze jeden vydržel celé funkční období. 27. února 1844 vyhlásila na Haiti nezávislost Dominikánská republika. V letech 1912 až 1915 pak vládlo různých prezidentů pět a poslední z nich, Guillame Sam byl rozsápán na kusy rozzuřeným davem a ty pak byly neseny ulicemi Port-au-Prince.\n\nZměnu přinesla americká vojenská intervence v roce 1915, vykonaná pod záminkou obsazení vojensky důležitých přístavů. Americký ministr se k oprávněnosti vyjádřil slovy: „Africká rasa není vůbec schopna dospět k nějakému politickému uspořádání a není s to si sama vládnout.“ Americká armáda vybudovala na Haiti silnice a mosty, ovšem převážné díky násilnému odvádění obyvatel na nucené práce.\n\nV roce 1934 Američané odešli a mulatská elita se opět dostala k moci. Prezidentem byl 22. září 1957 69% hlasů zvolen lékař François Duvalier.Získal si popularitu svým bojem s tropickou nemocí frambézií a slibem, že zlomí moc mulatů a vládu převezme černá většina. Po svém nástupu však začal prosazovat svou moc zastrašováním, popravami a posíláním nepohodlných osob do vyhnanství. Vytvořil také svou osobní milici zvanou Tonton Macoute, která měla úkol chránit před výstřelky armády, ale nakonec zneužívala své pozice k znásilňování a vraždění. Duvalier, zvaný také Papa Doc, se s postupujícím věkem začal stávat paranoikem a megalomanem, oblékal se ve stylu lwa Bawona Samediho, prezentoval se jako Kristus a školáci modlitbou k němu začínali den. Rozmohla se také korupce a klientelismus. Po smrti Duvaliera přešla prezidentská funkce na jeho devatenáctiletého syna Jean-Claude Duvaliera, který provedl jisté reformy, ale nezabránil dalšímu růstu korupce. V roce 1986 byl donucen utéci do exilu a sebou odnesl i velkou část z haitského státního pokladu.\n\nPo odchodu Duvaliera nastalo na Haiti tzv. \"dechoukaj\" („vytrhání s kořeny“) a byly odstraňovány stopy jeho režimu, například byla zničena jeho hrobka a byly vražděny milice Macoute. Situace byla uklidněna salesiánským knězem Jeanem-Bertrandem Aristidem ovlivněného teologií osvobození, který byl nakonec exkomunikován, ale přesto si udržel podporu svých stoupenců zvaných \"Lavalas\" („záplava“). V roce 1987 byla přijata nová ústava, ta ovšem nezabránila setrvání armády u moci a porušování lidských práv. Roku 1990 konečně proběhly demokratické volby v kterých s 67% hlasů vyhrál Aristide, který byl v únoru 1991 dosazen do prezidentského úřadu. V září téhož roku byl však sesazen vojenskou juntou, kvůli které byla na Haiti dosazena blokáda, jejíž moc byla zlomena roku 1994 kdy se Aristide vrátil do své funkce. Proti vysokým představitelům Lavalas bylo ovšem brzo vzneseno obvinění z korupce a nezávislé vojenské jednotky \"chimes\" („příšery“) s vazbami na Lavalas se začaly chovat podobně jako Macoute. Po volbách v roce 2000 se objevila obvinění z nekalých volebních praktik a na zemi byla opět uvalena blokáda. Zaplavení trhů levnou americkou rýží, v důsledku vynuceného zrušení, cel navíc vedlo k zhroucení místního hospodářství. Na přelomu let 2003 a 2004 byl při nepokojích Aristide opět zbaven funkce a odešel do exilu. Aristide se vyjádřil, že odstoupil pod nátlakem USA.\n\nOd roku 2004 je v zemi mise OSN reprezentovaná americkými vojáky a od roku 2006 je prezidentem René Préval. V roce 2008 nastala potravinová krize, odstoupil ministerský předseda a nadále přetrvávaly střety mezi místními gangy a jednotkami OSN\n"}
{"id": "483921", "url": "https://cs.wikipedia.org/wiki?curid=483921", "title": "Měsíc fotografie", "text": "Měsíc fotografie\n\nMěsíc fotografie (slovensky Mesiac fotografie) je festival současné fotografie, který se každoročně koná v Bratislavě od roku 1990. Jeho hlavním tématem je prezentace fotografické tvorby ve střední a východní Evropě. Událost probíhá v rámci Evropského Měsíce fotografie - Paříž, Vídeň, Berlín, Moskva, Lucemburk, Budapešť a Lublaň. Mezi hlavní organizátory patří Středoevropský dům fotografie.\n\nOd 30. října do 30. listopadu 2013 se konal 23. ročník mezinárodního festivalu, který se stal součástí podzimních kulturních událostí nejen v Bratislavě, ale v celém středoevropském regionu. Bylo otevřeno 30 samostatných a společných výstav z více než 20. zemí světa a čtyř kontinentů. Výstavy doprovázela řada workshopů, komentovaných prohlídek, přehlídek portfólií, prezentace knih nebo konference. Hlavním tématem tohoto festivalu byly ušlechtilé tisky a návrat k technikám 19. století, které mají stále v záplavě digitální produkce své kouzlo.\n\nVýstavy:\n\"Zrcadlo s pamětí\" (nejstarší portrétní fotografie na Slovensku - daguerrotypie), \"Zaujatí krásou\" (padesátá léta ve slovenské dokumentární fotografii - Igor Grossmann, starší generace: Karol Kállay, Kamil Vyskočil, Anton Šmotlák, Jozef Nový, Igor Grossmann a další; mladá generace: Ján Cifra, Juraj Šajmovič, Miro Gregor, Alexander Strelinger a další), \"Přirozeně\" (naturalismus, autoři Karel Novák a Jock Sturges, kurátor Roman Franc), Sony World Photography Awards 2013, Tibor Huszár, Vnitřní okruh v současné české fotografii, Youngho Kang, G.R.A.M., Anna Strickland, Luca Gőbölyös, Graciela Iturbide, Anton Podstraský, Ulrich Seidl, Ján Krížik, Vladimír Židlický, Gennady Meergus, Aftermath, Kódy reality, Arslan Ahmedov, Julia Pirotte, Libuše Jarcovjáková, Rajko Bizjak, Frame 12 (8. ročník mezinárodní fotografické soutěže), Claudio Hils, Vadim Guščin, Rafał Milach, Olivier Ciappa - \"Imaginární páry\", Jan Brykczyński, Ján Kekeli, Jana Hojstričová.\n\nVýstava \"Vnitřní okruh\" obsahuje díla padesáti autorů různých generací od etablovaných autorů Ivana Pinkavy, Jiřího Davida, Pavla Máry, Dity Pepe, Pavla Baňky či Veroniky Bromové až po současné studenty a nedávné absolventy různých uměleckých škol. K výstavě, kterou sestavil Vladimír Birgus, vyšel katalog. Všichni vystavující autoři: Barbora Bálková, Pavel Baňka, Lenka Bláhová, Veronika Štrek Bromová, Radek Brousil, Michaela Čejková, Jiří David, Milena Dopitová, Libor Fojtík, Anna Gutová a Gabriel Fragner, Sylva Francová, Jiří Hanke, Jiřina Hankeová, Jolana Havelková, Libuše Jarcovjáková, Jakub Jurdič, Tereza Kabůrková, Lenka Klodová, Vendula Knopová, Jaroslav Kocián, Gabriela Kolčavová, Juliana Křížová & Jakub Vlček, Barbora Kuklíková, Zdeněk Lhoták, Petra Malá Miller, Pavel Mára, Silvie Milková, Vladimír Kiva Novotný, Pavla Ortová, Dita Pepe, Ivan Pinkava, Václav Podestát, Daniel Poláček, Johana Pošová, Míla Preslová, Vojtěch V. Sláma, Michaela Spurná, Petra Steinerová, Jiří Šigut, Julie Štybnarová, Tomáš Třeštík, Alexandra Vajd & Hynek Alt, Magda Veselá, Petr Willert, Žaneta Zmudová, Barbora a Radim Žůrkovi.\n\nPořadatelé představili 28 individuálních a kolektivních výstav. Hlavním tématem festivalu byl život menšin – Rómů, Rusínů – v majoritní spoločnosti. Tohoto ročníku se zúčastnili:\n\nSlovensko: Táňa Hojčová, Jan Hojstričová, Martin Kollár, Andrej Balco, Šymon Kliman, Viliam Ropp (Francie), Stano Pekár, Jozef Ondzik, Tomáš Leňo, Rusniaks (Lucia Nimcová), Josef Hofer, Peter Župník, Andrej Bán.\n\nStřední a východní Evropa: Pavel Mára (Česká republika), Tamas Schild (Maďarsko), Vilém Reichmann a Miloš Koreček (Česká republika)\n\nFRAME ´11: \"Present continous\" (Feket Zsolt, Erdei Krisztina, Kudász Gábor Arion, Dóka Béla), Andrzej Jerzy Lech. Quotes from one reality. Photographs from 1978-2010, \"Mladá ruská fotografie\", Eric Stephanian (Armenie), Antonio Živkovič (Slovinsko), Boris Yanev (Bulharsko)\n\nVystavovatelé ze světa: Lewis Hine (USA, snímky z výstavby budovy Empire State Building a dětské práce, ze sbírek George Eastman House), Robert Capa (USA, Maďarsko), Walter Bergmoser (Německo, Korea), Roman Bezjak (Německo), Jurgen Klauke (Německo) a 100 x Z DEJÍN FRANCÚZSKEJ FOTOGRAFIE (historie francouzské fotografie), National Geographic (\"Očami National Geographic\").\n\nBěhem festivalu proběhla celá řada přednášek: Irina Čmyreva: \"Současná ruská fotografie\", Jozef Ondzik\nTomáš Leňo: \"Projekt RUSÍNI\" (1980 – 2012), Adam Mazur: \"Medzi históriou asúčas nosťou. Nové javy v poľskej fotografii po roku 2000\", PORTFOLIO REVIEW 2012: medzinárodná prehliadka portfólií 14. medzinárodné stretnutie fotografov. A celá řada dílen: Roberto Muffoletto (USA): \"Lovec, lov, lovení\"; Pavel Mára: \"Fotografická premena ľudského tela Fotografia aktu\"; William Ropp (Francie): \"Sochař stínu, akt, portrét\"; Viktor Kolář, Adam Mazur (Polsko), Kamil Varga: Akt, Andrej Bán reportáž; Andrej P. Florkowski (PL): inscenovaná fotografie, reportáž.\n\nV tomto roce vystavovali účastníci na několika výstavách po celém městě. Celkem se uskutečnilo 26 individuálních a kolektivních výstav autorů z celého světa. Například David LaChapelle (USA), humanistický reportér Karol Kállay (SR), Jan Saudek (CZ), \"Vyznání Ostravě\" od českého dokumentaristy Viktora Koláře (CZ). Portugalská fotografie: tvorba z let 1890–1974, Joshua Benoliel, ale také díla současné skupiny Kameraphoto. Slovenská národní galerie v Esterházyho paláci na výstavě \"Nové Slovensko, (ťažký) zrod moderného životného štýlu 1918 – 1949\" představila díla kromě malířů, sochařů i některých fotografů: Miloš Dohnány, Juraj Jurkovič, Eugen Žunko, Ján Galanda, Jaromír Funke, Karol Plicka, Jan Lukas, Štefan Tamáš nebo Viliam Malík. Bratislavský Dům umění hostil výstavu Karol Kállay: \"Bratislava moja\" a také \"Maďarská fotografia\" 1914 – 1989. Ve Středoevropském domě fotografie vystavovali Jindřich Marco a Jaroslav Žiak. Další autoři: Birgit Jürgenssen; Viktor Kolář; Cristina Garcia Rodero (Portugalsko); Projekt IMAGINA - kolekce Španělských fotografů; Maďarská vysoká škola výtvarných umění, katedra intermédií; Katedra fotografie a nových médií VŠVU v Bratislavě; Státní vysoká škola filmová, televizní a divadelní v Łodzi; Jan Saudek; Janusz Szyndler; Irena Kalická; Tamas Dezso; Katedra fotografie FAMU v Praze; Olivier Culmann; Iiu Susiraja; Josef Bolf, Daniel Pitín, Jiří Petrbok, Martin Gerboc, Juraj Kollár, Erik Šille, Lubomír Typlt; Ildi Hermann; Raina Vlaskovska, Nikita Pirogov; Eva Bertram; Marko Lipuš; Kamila Musilová nebo David Lachapelle.\n\nV tomto roce se konal 20. ročník festivalu, jehož hlavním tématem byla fotografická tvorba ve střední a východní Evropě.\n\nIndividuálních výstav se zúčastnili:\n\n\n\nMartin Parr (Spojené království), Ji hun Kwoin (Korea), Ouka Leele (Španělsko), Malick Sidibé (Bamako - Mali) (), Polixeni Papapetrou /Austrálie/, Marcos López /Argentina/, Chien-Chi Chang (Tchaj-wan) ()\n\nVýstava obsahovala širokou škálu druhů fotografických žánrů od klasické přes experimentální, avantgardní až na hranici výtvarného umění, dokumentu a novinářské fotografie aktualit.\n\nU příležitosti devatenáctého ročníku festivalu se konala výstava amerického krajináře Ansela Adamse. Ze světových autorů byli dále zastoupeni například Inge Morath, Juan Manuel Castro Prieto, Imogen Cunningham. Pilotním tématem bylo 20. výročí od pádu komunismu. Z českých autorů vystavovali svá díla Vladimír Židlický, Vladimír Birgus, Štěpánka Stein a Salim Issa, Barbora a Radim Žůrkovi; ze slovenských autorů vystavovali Juraj Bartoš, Alexander Strelinger, Matúš Zajac, Dorota Sadovská, Branislav Kropilák. Z dalších evropských umělců byli zastoupeni Andrei Polushkin, Tomek Sikora, Timotheus Tomicek, Lenke Szilágyi, Aleksandar Bogdanov a Costas Ordolis.\n\nFestival tradičně předvedl slovenské, české, středo a východoevropské autory a reprezentativní výstavy vybraných zemí. V roce 2008 to byla Itálie v čele s Oliviero Toscanim a Mario Giacomellim. Dále se představili Thomas Hoepker, fotoreportér Valerija Ščekoldin; ze Slovenska své fotografie ukázali Andrej Bán, Karol Kállay nebo Otakar Nehera.\n\nSoučástí tohoto ročníku byli členové agentury Magnum - Ital Paolo Pellegrin a Belgičan Carl de Keyzer. Ze slovenských autorů byli zastoupeni Peter Župník, Fero Tomík, Petra Bošanská a Dominika Horáková. Spekulovalo se také o tom, jestli je český fotograf Miroslav Tichý vynikající umělec nebo neschopný amatér.\n\nV tomto roce vystavovali jmenovitě: Gustav Aulehla, Hannes Wallrafen, Andrzej Dudek-Dürer, Pavol Breir, Andrea Kalinová, Antonín Kratochvíl, Enikö Hangay, Arno Rafael Minkkinen, Romualdas Požerskis, Jana Ilková, Edward Burtynsky, André Kertész, Jiří David, Pavel Mária Smejkal, Han Sungpil a Chema Madoz.\n\n"}
{"id": "483922", "url": "https://cs.wikipedia.org/wiki?curid=483922", "title": "Firstbahn", "text": "Firstbahn\n\nFirstbahn je kabinková lanovka i název společnosti, která provozuje stejnojmennou kabinkovou lanovou dráhu mezi Grindelwaldem a vrcholem First severovýchodně od Grindelwaldu v kantonu Bern, ve Švýcarsku. Na trase jsou dvě mezilehlé stanice Bort 1 568 m n. m. a Schreckfeld 1 959 m n. m. Kapacita přepravy činí 1 200 osob za hodinu s použitím 6místních kabinek. Doba jízdy je 17 min. na vzdálenost 5 226 m s převýšením 1 104 m. Společnost Firstbahn AG spadá pod holding Jungfraubahnen.\n\nVýstavba lanovky z Grindelwaldu na First byla zdlouhavá a přerušena 2. sv. válkou. Během doby došlo i ke změně kabinkové lanovky na sedačkovou a naopak.\n\nregion\n\ndoprava v regionu\n\n"}
{"id": "483923", "url": "https://cs.wikipedia.org/wiki?curid=483923", "title": "Varaktor", "text": "Varaktor\n\nVaraktor (variable reactor, varactor) je speciální kapacitní dioda konstruovaná tak, aby pracovala s tak velkým vysokofrekvenčním signálem, že během periody dochází k výrazné změně kapacity (je určena pro obvody s velkou amplitudou signálu, signál tak mění během své periody značně kapacitu diody). Varaktor se chová k vysokofrekvenčnímu signálu jako nelineární kondenzátor (vznikají vyšší harmonické složky). Stejnosměrné předpětí se zpravidla nepřivádí (vytváří se usměrněním vysokofrekvenčního signálu). Požadavkem je co nejvyšší nelinearita závislosti C = f(uR). V současné době se užívají pro parametrické zesilovače, násobiče kmitočtu, pro ladění Gunnových a tranzistorových oscilátorů nebo ke směšování a násobení velmi vysokých napětí.\n\nVaraktor musí být na rozdíl od varikapu technologicky uspořádán tak, aby měl malý tepelný odpor pro dobrý odvod tepla. Varaktorem prochází větší vysokofrekvenční proud (i přívodními dráty a částí polovodiče), z čehož plyne nutnost dimenzovat jej na větší ztrátový výkon. Vyrábějí se i planárně-epitaxní technologií. Rozsah kmitočtů 30 MHz až 10 GHz. Varaktor lze provozovat i jako varikap (obráceně to neplatí).\n"}
{"id": "483926", "url": "https://cs.wikipedia.org/wiki?curid=483926", "title": "Klapovský potok", "text": "Klapovský potok\n\nKlapovský potok je potok, levostranný přítok řeky Jihlavy v okrese Třebíč. Jeho délka činí 13,8 km a plocha povodí 36,0 km². V historii bylo spekulováno o tom, že by na Klapovském potoce mohla vzniknout přehrada.\n\nKlapovský potok pramení u Benetic v nadmořské výšce 610 m n. m. a mezi Věstoňovicemi a Horními Vilémovicemi plyne, po pravé straně míjí lesní trať \"Klapov\". Na jih od Přeckova potok přijímá první větší přítoky, původně napájející místní soustavu rybníků: \"Horní Přeckov\", \"Podlipský\", \"Klášterský\" u Rudíkova, \"Březinu\" a \"Velký Bor\" a \"Malý Bor\". Tři posledně jmenované rybníky spojuje potok \"Březinka\", levostranný přítok Klapovského potoka, splývající s ním v Trnavě.\n\nOd Trnavy již teče Klapovský potok v podstatě přímo na jih k řece Jihlavě. Z pravé strany přijímá potok přitékající od rybníčků \"Opatůvky\" a \"Výčapského\" a míjí Ptáčovský kopeček. Z levé strany přitéká před kovárnou do Klapovského potoka potok od rybníků \"Malé Štěpnice\" a \"Velké Štěpnice\". Potok míjí Ptáčov na západě a na jih od něho přijímá poslední pravostranný přítok od ptáčovských rybníků \"Starého Ptáčova\", \"Hrachovce\" a \"Nohavičky\". Do Jihlavy se potok vlévá nedaleko Táborského mlýna. Předtím podtéká silnici č. I/23\n\nTok Klapovského potoka vytváří nebo sleduje větší část východních a severních hranic katastrálního území Ptáčova.\n"}
{"id": "483927", "url": "https://cs.wikipedia.org/wiki?curid=483927", "title": "Švýcárna (Kouty nad Desnou)", "text": "Švýcárna (Kouty nad Desnou)\n\nŠvýcárna je turistická chata v Jeseníkách, s adresou Kouty nad Desnou čp. 74. Leží na hřebenové trase mezi Červenohorským sedlem a Pradědem v nadmořské výšce 1304 m n. m. Chata byla původně salaší, kterou nechal postavit roku 1829 kníže Alois II. z Lichtenštejna. Salaš užíval švýcarský bača (odtud pojmenování chaty). Rozvojem turistiky nechal kníže Jan II. z Lichtenštejna v roce 1887 starou salaš nahradit novou srubovou chatou, určenou pro turisty.\n"}
{"id": "483929", "url": "https://cs.wikipedia.org/wiki?curid=483929", "title": "Senzistor", "text": "Senzistor\n\nSenzistor je polovodičový rezistor používaný ke kompenzaci teplotní závislosti některých tranzistorů v elektronických obvodech. Je založen na odporu polovodičů s negativním teplotním koeficientem, odpor se mění s teplotou, energií a časem.\n"}
{"id": "483931", "url": "https://cs.wikipedia.org/wiki?curid=483931", "title": "Magnetodioda", "text": "Magnetodioda\n\nMagnetodiody jsou magneticky citlivé polovodičové součástky, které mění svůj vnitřní odpor v závislosti na vnějším magnetickém poli. Magnetodioda bývá tvořena např. z kvádru germania, který má na jednom konci křemík s vodivostí P a na druhém s vodivostí N. Základní materiál má vlastní vodivost, přičemž okrajová oblast je vytvořena takovým způsobem, že se v ní objevuje vyšší počet rekombinací než v samotné oblasti s vlastní vodivostí.\n"}
{"id": "483933", "url": "https://cs.wikipedia.org/wiki?curid=483933", "title": "Funkeho Kolín", "text": "Funkeho Kolín\n\nFunkeho Kolín je festival současné fotografie včetně výstav a přednášek, který se koná v Kolíně každé dva roky již od roku 1993. Nese jméno slavného českého fotografa Jaromíra Funkeho s odkazem na to, že se v Kolíně v jednu dobu potkali avantgardní fotografové Josef Sudek, Jaromír Funke a Eugen Wiškovský – tři světově uznávaní tvůrci moderní české fotografie. Hlavním tématem festivalu je prezentace fotografické tvorby a uměleckých osobností z oblasti fotografie.\n\nPokaždé se vymezí dané téma každého fotografického setkávání, které se konají v různých prostorách Kolína a při kterých se představují osobnosti spjaté s historií fotografie a Kolínem zároveň. Funkeho Kolín navazuje na podobné zahraniční projekty, jako například Mesiac fotografie v Bratislavě. Mezi hlavní organizátory patří \"Občanské sdružení Funkeho Kolín\", od roku 1993 spoluorganizuje fotografický festival Jolana Havelková.\n\nNa festivalu od roku 2001 vystavovalo více než 100 autorů, například Ivan Pinkava, Pavel Mára, Miroslav Machotka, Václav Jirásek, Rudolf Sikora, z mladší generace například Michaela Thelenová, Štěpánka Šimlová, Pavel Kopřiva či Jiří Křenek.\n\nRočník 2009 byl poslední.\n\nU příležitosti osmého ročníku festivalu se konala výstava pražského konstruktivisty Jana Kubíčka (* 1927). Pod názvem \"Stopy 8 autorů\" vystavili ve spolupráci s FAMU svá díla autoři Miloš Šejn, Ondřej Bouška, Kateřina Držková, Vojtěch Fröhlich, Tereza Králová, Jiří Šigut a Jan Šimánek.\n\nDále vystavovali: Zbyněk Baladrán, Daniela Baráčková, Beata Długosz, Ivars Gravlejs, Anna Gutová, Markéta Kinterová, Jáchym Kliment, Marian Kusik, Petra Malá, Jan Měřička, Mátyás Misetics, Lukáš Prokůpek, Ondřej Přibyl, Igor Ševčuk, Mark Ther, Tereza Velíková, Eva Výborná a Jan Wojnar.\n\nHlavním tématem tohoto ročníku byla rodina z různých pohledů autorů. V rámci představování kolínských osobností představil kurátor Vladimír Birgus tvorbu Eugena Wiškovského.\n\nDále vystavovali Milena Dopitová - \"Všechno se vrací, protože bloudí\", Anetta Mona Chişa \"Planet romance\", Sylva Francová – \"Portréty žen\", Dušan Skala – \"Páska\", Dita Pepe – \"Autoportréty\", Martin Voříšek – \"Kronika\", Milan Mikuláštík & Jan Nálevka – \"Funke You!\", Agnes Eperjesi – \"Rodinné album\", Gabriela Kontra a Jana Štěpánová – \"Rodinné mapy\"; Aneta Grzeszykowska – \"Album\", Daniela Matějková – \"Kloboučnická 18\", Petra Steinerová – \"táta\", Marie Dvořáková – \"Rodinné portréty\", Zuzana Blochová a Dita Lamačová – \"Persona\", Kateřina Držková a Daniela Matějková – \"Kolínská rodina\", Filip Hladký – \"Mléčná epocha\" a Jan Freiberg – \"Smím prosit?\".\n\nTématem se stal reklamní slogan \"100% nejlepší kvalita nyní jen za 90% ceny\". \n\nAutoři děl: Michaela Thelenová – New fashion a Básně, \nDušan Skala,\nMartin Mainer – Rytmus sexu,\nJiří Surůvka – Kuchyňské hry,\nFrantišek Krátký, Reklamní fotografie 1851–1924,\nJiří Křenek – Mobily, \nJiří David – Stříbrní lidé, \nJiří Černický – In, \nTomáš Souček – Provizorní působiště.\n\n4. fotografický festival Funkeho Kolín se konal ve dnech 6. 10. – 31. 10. 2001\nVystavující: \nŠtěpánka Šimlová – Krajiny,\nVeronika Zapletalová – Chatařství (instalace), \nBohumila Bloudilová, 1876–1946,\nKateřina Otčenášková – Malé krajiny,\nVáclav Jirásek – Automatik,\nAndrea Horská – z cyklu Cesta,\nJaroslav Beneš,\nJaroslav Richtr – Mořské pyramidy,\nSvatopluk Klimeš ve spolupráci s Tobiášem Judlem, Lukášem Kubcem a Tomášem Hrůzou – Tři průsvitky,\nJaroslav Fišer – \"Nejenom město\",\nRadek Jandera – \"Bratislava\",\n\nRadek Jandera – \"Tanečník\"\n\nŠtěpánka Stein, Salim Issa, Jaroslav Beneš, Jaroslav Fišer, Jolana Havelková, Libuše Jarcovjáková, Lada Krupková, Jiří Krupka, Jan Kubíček, Andrea Lhotáková, Miroslav Machotka, Pavel Mára, Josef Moucha, Jura Plieštik, Jaroslav Rajzík, Zdeněk Skružný, Martin Smékal, Petr Velkoborský a další.\n\nPrvní fotografický festival k poctě Jaromíra Funkeho a Josefa Sudka uspořádala Polabská kulturní nadace v říjnu tohoto roku. První ročník byl zaměřen především na experimentální tvorbu. Koncepce a organizace se ujali: Aleš Kuneš, Jolana Havelková, Miloš Kim Houdek.\n\n"}
{"id": "483934", "url": "https://cs.wikipedia.org/wiki?curid=483934", "title": "Klystron", "text": "Klystron\n\nKlystron je speciální elektronka pracující ve frekvenčním pásmu 0,5 – 50 GHz. Byla využívána jako zesilovač mikrovlnných a radiových frekvencí nebo generátor mikrovln (řádově cm). Energii získávají vlny ze svazku elektronů emitovaných z teplé katody. Skládá se ze 3 základních částí: shlukovače elektronů, shlukovacího prostoru a zachycovače. Zařízení vynalezli bratři Russell a Sigurd Varian v roce 1937.\n\nV klidovém stavu pracuje klystron jako běžná elektronka. Pomocí řídící mřížky (shlukovače) je proud elektronů mezi katodou a anodou střídavě urychlován a zpomalován. Tím v určité vzdálenosti od mřížky vzniknou shluky elektronů (rychlejší elektrony \"doženou\" pomalejší). To se projeví jako proudové pulsy ve shlukovacím prostoru. Kolem tohoto prostoru je umístěn rezonátor, ve kterém vznikne indukcí elektromagnetické vlnění, které je pak vlnovody odvedeno.\nElektrony, které takto odevzdaly většinu své energie dále pokračují k anodě, kde se zbytek jejich energie změní v teplo.\n"}
{"id": "483935", "url": "https://cs.wikipedia.org/wiki?curid=483935", "title": "Pistorius", "text": "Pistorius\n\nPříjmení Pistorius nosí více různých osobností:\n\n"}
{"id": "483939", "url": "https://cs.wikipedia.org/wiki?curid=483939", "title": "Enioda", "text": "Enioda\n\nNonoda nebo enioda je elektronka se sedmi mřížkami, tj. celkem (mimo žhavení) devíti elektrodami, používaná jako detektor kmitočtově modulovaného signálu (FM) a jako amplitudový omezovač. \n\nByla vyvinuta původně pro speciální a konkrétní účely ve vojenské radioelektronice. Pro velký počet elektrod a určení pro práci na velmi vysokých kmitočtech se vyskytovaly téměř výhradně jako subminiaturní celoskleněné provedení s drátovými vývody. Z veřejnosti známých ČS typů je zástupcem eniody pouze 1Q92, používaná pro telemetrické účely. V Česku ani v Československu se enioda jako součástka v maloobchodním prodeji nikdy nevyskytla. \n\nCoby součástka pro všeobecné použití však byla enioda vyráběna evropskými i americkými výrobci (6DT6), klon americké eniody (6Л1П) byl vyráběn i v Sovětském Svazu. Eniody byly dodávány v provedení Noval. Philips eniodu dodával i v provedení Rimlock (EQ40).\n\nEvropští výrobci dodávali eniodu EQ80, (případně její variantu UQ80) pro použití jako FM demodulátor/limiter. Coby fázový detektor FM zvuku ve starších maďarských televizorech firmy Orion byla použita v zapojení obdobném eniodě lineární heptoda EH80.\n\nV prvých elektronkových přijimačích barevné televize byly eniody používány pro kvadraturní detekci rozdílových barevných složek. V této funkci však byla enioda brzy vytlačena pro tento účel speciálně konstruovanými elektronkami s řízeným paprskem (\"gated-beam discriminator\", typ 6BN6 a následné).\n"}
{"id": "483947", "url": "https://cs.wikipedia.org/wiki?curid=483947", "title": "SKP Nymburk", "text": "SKP Nymburk\n\nSKP Nymburk (Sportovní klub policie Nymburk) je nymburský sportovní klub, který zahrnuje atletiku, florbal, volejbal, střelbu, plavání a další odvětví.\n\nMezi největší úspěchy patří bezesporu zlato mužů, které přivezli na konci června 2009 z nizozemského turnaje v Groningenu, kde se prosadili mezi dalšími 15 týmy z 8 zemí. Nymburk zaznamenal několik nerozhodných zápasů, ve kterých vždy postupoval na nájezdy. Finále přineslo bitvu se švédským favoritem. V polovině zápasu vedl středočeský tým 1–0. Nymburk ve 3. třetině zvýšil svůj náskok, avšak švédský tým se poté dostal do vedení. Dvě minuty před koncem se ovšem podařilo vyrovnat na 3–3, následovaly potřetí penalty. Po polovině 4. série stále prohrával 1–2, poté nymburští střelci uspěli a švédský exekutor nájezd nedal, takže se stali šampióny Groningen Floorball Open pro rok 2009.\n\nPo sezóně 2008/2009 došlo ke sloučení týmu SKP s jeho městským rivalem TJ Sportovec Nymburk. Až do této sezóny měl Nymburk dva různé florbalové kluby. Co se týče nymburských žen, SKP reprezentovaly juniorky, zatímco Sportovec hrál ženskou ligu. Sportovec měl sice o trochu širší základnu, ale bojoval spíše v druhé polovině tabulky. Juniorky z SKP na tom nebyly o mnoho lépe a některé jejich hráčky už z juniorského věku vyrostly, což ještě snížilo počet hráček pro další sezónu. V té následující tedy ženy spojily své síly ve stejné soutěži a že to bylo rozhodnutí moudré se ukázalo již v srpnu 2009 na mezinárodním turnaji Czech Open, kde reprezentantky Nymburka bez ztráty bodu vyhrály základní skupinu a byly zastaveny až ve vyřazovacích bojích.\n\n"}
{"id": "483948", "url": "https://cs.wikipedia.org/wiki?curid=483948", "title": "Alloriit", "text": "Alloriit\n\nAlloriit (Čukanov & al., 1991) má chemický vzorec NaKCa(SiAlO)(SO)(OH).HO. Byl pojmenován podle Roberta Allori (*1933), což je významný amatérský mineralog, který se zabývá vulkanickými nalezišti v oblasti Latium a poskytl vzorky pro výzkum. Tvoří prizmatické a tabulkovité krystaly až 1,5 x 2 jmm velké s šesterečným habitem (vzhledem). Krystaly jsou krátce sloupcovité, izometrické nebo zploštělé podle pinakoidu {0001}. Krystaly omezeny tvary {0001}, {100}, {103}, {104}, {110}.\n\nVulkanického původu.\n\n\nSanidin, Biotit, Andradit, Apatit\n\nJedná se velmi vzácný nerost, který byl nalezen pouze na jediné lokalitě.\n\n\n\n"}
{"id": "483949", "url": "https://cs.wikipedia.org/wiki?curid=483949", "title": "České Budějovice 2", "text": "České Budějovice 2\n\nČeské Budějovice 2 je část obce v Českých Budějovicích tvořená Zavadilkou, Stromovkou, sídlištěmi Máj, Šumava, Vltava a někdejšími osadami Čtyři Dvory, Haklovy Dvory a České Vrbné. Jedná se o celou levobřežní část Českých Budějovic - na východě je ohraničena Vltavou a na západě sousedí s obcemi Dubné a Litvínovice. Část obce České Budějovice 2 je tvořena katastrálními územími České Budějovice 2 (9,301 km²), České Vrbné (5,5245 km²) a Haklovy Dvory (6,0294 km²). V části obce je evidováno 76 ulic a 2107 adres.\n\nJako část obce vznikla od 1. října 1970, kdy došlo k územní reorganizaci města, z části Čtyři Dvory. Katastrální území České Budějovice 2 je vedeno od roku 1971.\n\nČást obce České Budějovice 2 je tvořena třinácti základními sídelními jednotkami:\n\n Na jihovýchodním okraji katastrálního území se nachází lokalita Dlouhá louka, která se rozprostírá na levém břehu Vltavy mezi bývalou Zátkovou sodovkárnou a Dlouhým mostem. Ve 30. letech 20. století se stala součástí Stromovky, od níž je oddělena čtyřproudou komunikací. V prostoru bývalé Zátkovy sodovkárny z roku 1895 měla společnost NOVA Projekt od podzimu 2011 do jara 2013 postavit osmipatrový bytový komplex se 126 byty. Areál sodovkárny byl v posledních letech zpustlý a stal se útočištěm bezdomovců a narkomanů.\n"}
{"id": "483950", "url": "https://cs.wikipedia.org/wiki?curid=483950", "title": "Vojenský výcvikový prostor Milovice – Mladá", "text": "Vojenský výcvikový prostor Milovice – Mladá\n\nVojenský újezd Mladá je zrušený vojenský újezd s letištěm, rozsáhlým areálem kasáren, civilních bytů a dalších objektů, jenž se rozkládal na částech území moderních okresů Mladá Boleslav a Nymburk. Areál s bývalým letištěm se v současnosti rozkládá převážně na území středočeské obce Milovice, malá část pak na území sousední obce Straky. Další výše zmíněné nemovitosti leží rovněž převážně na území Milovic.\n\nVýcvikový prostor byl založen roku 1904, kdy rakouská armáda zabrala 3465 ha půdy, aby zde vytvořila cvičiště pro velká polní cvičení, byla zde i střelnice. O rok později bylo ve zdejším táboře už 2000 osob. Obec Mladá, která ležela uvnitř výcvikového prostoru, byla nuceně vysídlena v říjnu 1905. Ruiny vesnice posloužily při cvičné střelbě, ruina kostela byla zničena až v 50. letech. V době 1. světové války byli ve zdejším barákovém táboře drženi italští a ruští zajatci. Ti italští zde mají dokonce svůj vojenský hřbitov. Prostor využívala též armáda za 1. republiky. Ruiny vesnice později posloužily při cvičné střelbě. Od roku 1921 je v provozu též vojenská železniční trať z Lysé nad Labem, uváděná dnes pod číslem 232. Mezi válkami zde bylo zřízeno i vojenské letiště Boží Dar\n\nOd roku 1939 prostor využívala německá armáda a rozšířila jej o několik vysídlených obcí v okolí. V té době se zde také natáčely filmy německé válečné propagandy, které pak byly ve filmových týdenících vydávány za záběry z východní fronty. Ke konci války se sem dostávaly vojenské pluky, utíkající před Rudou armádou do amerického zajetí, byl zde i obrněný vlak, kterým se během pražského povstání vojáci SS snažili zasáhnout do bojů v Praze. Po skončení války se hranice cvičiště vrátily do předválečné podoby.\n\nUsnesením vlády ČSR ze dne 6.6.1950 byl z dosavadního vojenského tábora vytvořen ke dni 1.7.1950 vojenský újezd Mladá. Dalším usnesením vlády ČSR ze dne 5.2.1952 bylo území újezdu rozšířeno; přitom se počítalo se zabráním a vysídlením obce Lipník. Po návštěvě delegace zástupců obce Lipník v čele s předsedou MNV na velitelství tankového a mechanizovaného vojska dne 8.1.1952 rozhodlo Ministerstvo národní obrany ČSR dne 25.1.1952 o tom, že obec Lipník nebude do rozšířeného vojenského újezdu zahrnuta.\n\nPo roce 1945 zde opět sídlila československá armáda a to až do roku 1968, kdy ji nahradila okupační sovětská vojska, konkrétně tzv. Střední skupina vojsk, která zde dokonce měla své ústředí v ČSSR. Pro potřeby sovětské armády byl denně vypravován z Milovic do Moskvy speciální vlak. V roce 1991 sovětská vojska prostor opustila a vláda ČSFR dne 5.9.1991 rozhodla o zrušení vojenského újezdu Mladá ke dni 31.12.1991. Usnesením vlády z 20. prosince 1991 pak bylo celé území vojenského újezdu přerozděleno mezi obce Benátecká Vrutice, Benátky nad Jizerou, Brodce, Čachovice, Lipník, Luštěnice, Milovice, Smilovice a Straky. V podstatě se tak obnovilo původní správní a katastrální členění celé oblasti. Zůstalo zde obrovské množství opuštěných vojenských i civilních objektů, včetně zmiňovaného letiště. Z větší části byly tyto stavby brzy zdevastovány a jejich vybavení rozkradeno.\n\nNěkolik let zde probíhalo náročné čištění od nevybuchlé munice, které již bylo skončeno. Zajímavostí je, že největší množství nalezených výbušnin pocházelo z výbavy Československé lidové armády a Wehrmachtu.\n\nJiž od 90. let probíhá obnovování vhodných staveb, které jsou upravovány na nové bytové domy – díky tomu se během několika let rozrostl počet obyvatel Milovic z původních 1200 v roce 1991 na současných 8700. Menší část staveb využívají i podnikatelé.\n\nDo roku 2013 byl celý areál vojenského újezdu volně přístupný včetně letiště, které sloužilo pro provoz ultralehkých sportovních letadel. Pořádaly se zde též srazy tuningu nebo hudební akce, z nichž největší bývá každoroční festival Votvírák. Územím prochází též několik cyklostezek.\n\nVelký volný prostor přímo ve středních Čechách nedaleko Prahy brzy po opuštění armádou začal lákat investory. Střídaly se zde politické delegace, včetně návštěvy tehdejšího premiéra Václava Klause a prezidenta Václava Havla. Zpočátku mezi návrhy jasně vedla snaha o vytvoření velkého přestupního mezinárodního letiště, které mělo svým významem dokonce konkurovat i Frankfurtskému. Později byla tato představa redukována na mezinárodní Cargo-letiště. Později chtěla prostor využít firma Škoda Auto, která zde chtěla stavět rozsáhlý testovací polygon. Objevil se i plán na výstavbu obřího golfového hřiště. Všechny tyto plány ale vždy narážely na silný odpor místního obyvatelstva i ochránců přírody.\n\nV roce 2009 vypsal současný vlastník území – Středočeský kraj – veřejnou soutěž na strategického partnera ve využití letiště Boží Dar a jeho okolí, který by si areál dlouhodobě pronajal. Na rozdíl od předchozího vedení kraje má však to současné jinou koncepci, jak by si regeneraci území představovalo. Nejsou zde vítané aktivity související s průmyslovou výrobu náročnou pro životní prostředí a letiště Boží Dar bude nadále sloužit pouze pro lehká sportovní letadla. \"Nesmí to být žádné velké průmyslové továrny, skladovací haly nebo logistická centra, která by Milovice a okolní obce zatížila nadměrnou nákladní dopravou,\" uvedl doslova bývalý hejtman David Rath.\n\nK realizaci se ani nijak nepřibližuje projekt nové železniční trati mezi Milovicemi a Čachovicemi, která by umožnila vybudovat novou rychlostní trasu Praha – Liberec, tedy tzv. V. koridor.\n\nHangár (tzv. úl) je součástí někdejšího souboru 44 hangárů, vybudovaných sovětskými vojsky v letech 1969-1977. Jedná se o ukázku vojenské stavby, jejíž výstavba byla produktem překotného zbrojení v době studené války. Všechny hangáry byly typizovanými stavbami postavenými z materiálu přiváženého vlakem ze SSSR. Milovické hangáry byly prvními svého druhu v ČSSR a sloužily proto jako vzorové pro další letiště (Pardubice, Čáslav, Náměšť nad Oslavou).\n\nVojenský prostor se nachází v mírně zvlněné krajině nížiny středního Polabí. Nejvyšším bodem je Benátský vrch s nadmořskou výškou 251 m. Kromě rozsáhlých zalesněných oblastí se zde nacházejí také rozlehlé louky. V lese se skrývá řada hlubokých roklí, či umělých vkopů. I samotný les má nezvykle různorodou skladbu: převažují zde listnaté stromy, především břízy a duby, ale též enklávy jehličnatých stromů. Vzhledem k tomu, že území bylo již od roku 1904 postupně uzavíráno, zůstalo zde zachováno velmi hodnotné životní prostředí, téměř netknuté lidskou činností.\n\nOblast je chráněna jako evropsky významná lokalita Milovice – Mladá. V jejím rámci jsou zřízeny dvě přírodní rezervace, jedna státní a druhá nestátní, tvořená dvěma pastvinami; obě rezervace se částečně překrývají.\n\nStátní přírodní rezervace Pod Benáteckým vrchem byla zřízena kvůli několika vzácným druhům obojživelníků, hmyzu a pavouků.\n\nDo nestátní přírodní rezervace bylo v lednu 2015 převezeno 14 exmoorských koní velmi podobných původním divokým koním ve střední a západní Evropě, kteří zde mají spásat agresivní byliny a chránit tak otevřenou a polootevřenou krajinu a její rostlinné i živočišné druhy. V říjnu bylo přidáno sedmihlavé stádo Tauros skotu, zpětně vyšlechtěných praturů a v prosinci pak stádo sedmi samic v české přírodě vyhynulého zubra. V květnu roku 2016 se zde narodilo první mládě zubra.\n\nV roce 2016 byla v rezervaci nalezena dvě pytláky nastražená oka.\n\n"}
{"id": "483951", "url": "https://cs.wikipedia.org/wiki?curid=483951", "title": "Tavík František Šimon", "text": "Tavík František Šimon\n\nTavík František Šimon, narozený jako František Šimon ( Železnice – Praha), byl český malíř, grafik – dřevorytec, mistr leptu a mezzotinty, pedagog na Akademii výtvarných umění v Praze, zakladatel a předseda SČUG Hollar.\n\nNarodil se v rodině krupaře v Železnici Antonína Šimona a jeho manželky Anny, rozené Tavíkové (pokřtěn byl jako František Šimon, jméno Tavík odvozeno od příjmení matky).\n\nStudoval na pražské Akademii výtvarných umění u Maxmiliána Pirnera (1894–1900). Jako stipendista Josefa Hlávky cestoval roku 1902 do Itálie a roku 1903 s Hugo Boettingerem do Paříže. V Paříži pobýval v letech 1904–1914 a od roku 1906 byl členem Société de la gravure en couleurs. Od roku 1910 byl členem Royal Society of Painters v Lonýně. Roku 1917 byl spoluzakladatelem Spolku českých umělců grafiků Hollar a členem předsednictva. V letech 1898–1942 byl členem SVU Mánes, v roce 1919 byl jeho předsedou.\n\nBěhem pobytu v Paříži podnikl cesty do Španělska, Anglie a Maroka a v letech 1926–1927 vykonal cestu kolem světa. Roku 1928 se stal profesorem nově vytvořené grafické speciálky na Akademii výtvarných umění v Praze.\n\nPublikoval články zejména o grafickém umění v časopisu Hollar a vydal několik odborných příruček pro grafiky.\n\nS manželkou Vilemínou, rozenou Kracíkovou (1882–??) měl dceru Evu, syna Pavla, Ivana a Kamila, který jako dítě zemřel na tuberkulózu.\n\nJeho dílo tvoří z velké části pohledy na Prahu, New York a Paříž, které jsou ovlivněny francouzskými impresionisty a japonskými grafickými technikami.\n\n"}
{"id": "483955", "url": "https://cs.wikipedia.org/wiki?curid=483955", "title": "České Budějovice 1", "text": "České Budějovice 1\n\nČeské Budějovice 1 je část obce a katastrální území v Českých Budějovicích tvořená historickým centrem města. Výměra katastrálního území činí 0,3463 km². Na západě je ohraničeno Vltavou, na jihu Malší, na východě a na severu Mlýnskou stokou. V části obce je evidováno 22 ulic a 465 adres.\n\nNa území části se nachází zastávky linek elektrobusů číslo 21,22,23. Tyto linky spojují střed města s Nemocnicí, sběrným parkovištěm Jírovcova a Havlíčkovou kolonií.\n\nJako část obce vznikla od 1. října 1970, kdy došlo k územní reorganizaci města.\n\nBiskupská,\nČeská,\nDr. Stejskala,\nHradební,\nHroznová,\nJirsíkova,\nKanovnická,\nKarla IV.,\nKněžská,\nKrajinská,\nMlýnská,\nNa Mlýnské stoce,\nNáměstí Přemysla Otakara II.,\nPanská,\nPiaristická,\nPiaristické náměstí,\nPlachého,\nRadniční,\nSokolský ostrov,\nŠiroká,\nU Černé věže,\nZátkovo nábřeží\n\nNa území místní části se nachází množství historických budov.\na další\n\nČeské Budějovice 1 jsou tvořeny dvěma základními sídelními jednotkami:\n"}
{"id": "483956", "url": "https://cs.wikipedia.org/wiki?curid=483956", "title": "Šavlový tanec", "text": "Šavlový tanec\n\nŠavlový tanec ( ) je hudební věta závěrečného aktu baletu \"Gajané\" arménského skladatele Arama Chačaturjana dokončeného v roce 1942. Skladba evokuje arménský válečný tanec, kde tanečníci předvádí své dovednosti se šavlemi. Ve své střední části vychází z arménské lidové písně původem z Gjumri. \n\n"}
{"id": "483958", "url": "https://cs.wikipedia.org/wiki?curid=483958", "title": "Příchuť zkázy", "text": "Příchuť zkázy\n\n„Příchuť zkázy“ (v originále „A Taste of Armageddon“) je čtyřiadvacátý díl první sezóny seriálu Star Trek, později známého jako \"\". Premiéra epizody proběhla 23. února 1967.\n\nHvězdného data 3192.1 kosmická loď USS Enterprise NCC-1701 vedená kapitánem Jamesem Tiberius Kirkem doráží na orbitu planety Eminiar VII, kde se nachází civilizace válčící se sousední planetou Vendikar již přes 500 let. Na palubě \"Enterprise\" je také velvyslanec Robert Fox, který má vést diplomatickou diskuzi pro získání Eminiar VII jako spojence Federace.\n\nNa povrchu planety Eminiar VII se výsadek s panem Spockem a kapitánem Kirkem setkává s civilizací, která sice vede válku již přes 500 let, ale pro zachování obou národů je boj veden počítačem. Radní, jakožto nejvyšší zástupce planety Eminiar VII, vysvětluje že takto ztratil i ženu a ztráty na životech jsou skutečné. Počítač určí, kde padne bomba a tamní obyvatele musí povinně nastoupit do sebevražedných komor, nazývané distruktory. Radní navíc chce využít situace v vzít výsadek jako rukojmí použitelné ve válce. Ačkoliv velící důstojník Montgomery Scott to tuší, velvyslanec Fox chce jít diplomatickou cestou za jakoukoliv cenu. Uvězněnému výsadku se daří zničit jednu z komor, ale Kirk je záhy opět dopaden. Velvyslanec Fox se transportuje na povrch, kde mu ovšem radní sdělí, že byl určen také k likvidaci. Spock spolu se členy výsadku jej osvobozuje a ničí další komoru.\n\nMezitím radní požaduje po Kirkovi, aby se členové \"Enterprise\" nahlásili pro likvidaci v komorách, čímž by vyrovnal počty obětí v počítačové válce a ušetřil své lidi. Kirk místo této zprávy sdělí Scottymu zprávu \"„Kód 24 do dvou hodin!“\", což znamená, že \"Enterprise\" má zničit vše na povrchu planety do 2 hodin. Spockovi se daří osvobodit kapitána Kirka, který rozhoduje o zničení počítače Eminiaru. Válka se stala moc čistá, bez krvavých obětí a bez násilí, jak jej známe a tím ani nebyl důvod jí ukončit. Proto Kirk rozbil hlavní počítač a Eminiar tak má na výběr: buď vést skutečnou válku nebo vyjednat mír s Vendikarem. Eminiar, neznalý pravé a bolestné války, si volí mírová jednání.\n\n\"Enterprise\" následně může volně opustit orbitu planety.\n\n\n"}
{"id": "483959", "url": "https://cs.wikipedia.org/wiki?curid=483959", "title": "Cestovní ruch v Portugalsku", "text": "Cestovní ruch v Portugalsku\n\nCestovní ruch Portugalska přivede každoročně do Portugalska mnoho turistů. V roce 2006 jich zemi navštívilo 12,8 milionů. Cestovní ruch hraje stále významnější roli v portugalské ekonomice, do níž přispívá zhruba 5 % hrubého domácího produktu (HDP).\n\nMezi hlavní turistické oblasti patří (pořadí podle významnosti) Lisabon, Algarve, portugalské ostrovy Madeira a Azory, Porto se severním Portugalskem a Alentejo.\n\nLisabon v roce 2006 navštívilo 7 milionů turistů a v letech 2005 až 2006 došlo k 11,8% růstu jeho návštěvnosti. Mezi jeho zajímavé památky patří například Belémská věž či klášter svatého Jeronýma (oboje na seznamu světového dědictví UNESCO) či Výtah Santa Justa.\n\nV roce 2006 rostla nejvíce návštěvnost města Porto a severního Portugalska (11,9 %). Většinu turistu v Portugalsku tvoří Britové, Španělé či Němci, kteří sem cestují nízkonákladovými aerolinkami. Turisté již nevyhledávají pouze slunce a pláže, ale především kulturu, gastronomii, námořní turismus či sem přijíždí v rámci obchodní cesty.\n\nMezi nejnavštěvovanější portugalská místa patří Lisabon, Algarve a Madeira, nicméně portugalská vláda se snaží o rozvoj nových turistických destinací, mezi které patří údolí řeky Douro, ostrov Porto Santo a Alentejo.\n\nPortugalsko má několik dalších turistických oblastí, jako je Douro Sul, Templários, Dão-Lafões, Costa do Sol, Costa Azul, Planície Dourada, atd. Většina z nich je neznámá turistům i místním.\n\nVšechny tyto oblasti jsou seskupeny do turistických oblasti, jež jsou všeobecně známy. Patří mezi ně:\n\nMezi další turisticky významná místa patří:\n\n"}
{"id": "483961", "url": "https://cs.wikipedia.org/wiki?curid=483961", "title": "Komise pro vyšetřování nehody Columbie", "text": "Komise pro vyšetřování nehody Columbie\n\nKomise pro vyšetřování nehody Columbie (zkráceně CAIB, ) byla komise, která vyšetřovala příčiny havárie raketoplánu Columbia. Tato komise byla sestavena 2. února 2003 (druhý den po katastrofě) a výsledkem její práce byl přehled možných důvodů a příčin havárie raketoplánu obsahující bezmála 3200 bodů. V čele komise stál Harold W. Gehram, admirál námořnictva, který vedl už několik vyšetřování.\n\nPrvní členové komise byli jmenováni už v den havárie. Komise se zpočátku nazývala „Mezirezortní vyšetřovací komise pro havárie Mezinárodní vesmírné stanice a raketoplánů“ (\"\"). Admirál Gehman navrhl, aby se jeho komise přejmenovala na „Komise pro vyšetřování nehody Columbie“ (), zkráceně CAIB. Během 2. února členové komise přilétávali soukromými letadly na základnu letectva Barksdale v Louisianě. Tento den se uskutečnilo též první zasedání komise. Vyšetřování bylo zahájeno 3. února. 6. února se komise přemístila do Johnsonova vesmírného střediska v Houstonu.\n\n\n\nPrvní komisí sestavenou hned po havárii byla MIT (), kterou sestavil Sean O’Keefe, tehdejší ředitel NASA. Později, po zahájení práce CAIB, byla tato komise rozpuštěna.\n\nBěhem prvního týdne rozdělil Gehram členy CAIB do čtyř pracovních skupin, které pověřil specifickými úkoly. První skupina se zabývala organizací NASA, postupy manažerů, organizací údržby a interními bezpečnostními postupy. Druhá měla zkoumat přípravu astronautů na let a činnost pracovníků řídícího střediska a podpůrných expertních skupin v průběhu letu. Třetí skupina měla na starost vyhodnocování nalezených trosek Columbie. Čtvrtá skupina se zabývala historií NASA, vnitřní strukturou agentury, jejími zvyky a dopady těchto okolností na události kolem havárie Columbie. Gehram také vytvořil vlastní nezávislou expertní technickou skupinu, která zkoumala údaje kosmické agentury NASA, protože nemohl úplně důvěřovat interní pracovní skupině MIT.\n\nVyšetřovací komise se soustředila na dva klíčové zdroje informací: údaje v počítačích řídícího střediska a zkoumání shromážděných trosek. Komise studovala také záznam radiolokačních sledování, záznamy telemetrie a záznamy hovorů s posádkou. Na základě údajů z telemetrie se pátrání po troskách postupně zúžilo na hledání poškození na náběžné hraně křídla. Po nalezení datového záznamníku OEX (), který se nacházel na palubě raketoplánu a zaznamenával některé údaje až do okamžiku katastrofy, se expertům podařilo lokalizovat přesné místo prvotního poškození. Technici NASA na žádost CAIB vyrobili model náběžné hrany ze skutečných panelů RCC odmontovaných z jiného raketoplánu a odeslali jej v červnu do \"Southwest Research Institute\" (SWRI). Tam probíhaly pokusy s ostřelováním panelů RCC kusy izolační pěny z nádrže ET. 7. června získali odborníci přesvědčivý důkaz o tom, že poškození tepelné ochrany Columbie skutečně způsobil náraz izolační pěny z ET, což potvrdil i S. Hubbard. 26. srpna 2003 vydala komise závěrečnou zprávu.\n\nCAIB vydala množství doporučení známých jako RTF opatření, jejichž splnění bylo nutné pro obnovení letů raketoplánů. Jejich celkový počet byl 29, tři z nich NASA splnila jen částečně. Základní opatření byla:\n\n\n"}
{"id": "483963", "url": "https://cs.wikipedia.org/wiki?curid=483963", "title": "Keren Peles", "text": "Keren Peles\n\nKeren Peles (: קרן פלס, narozena 11. března 1979) je izraelská zpěvačka, textařka a pianistka.\n\nPeles vystudovala hudební školu Rimon. Napsala řadu písní pro zpěvačky Miri Mesika a Širi Maimon.\n\nJejí debutové album \"If This Is Life\", které vyšlo v červenci 2006, již bylo prodáno ve více než 20 tisících kopiích a bylo označené jako zlaté. Sama si napsala všechny písně obsažené v albu. Izraelským rádiem Galgalac byla nominována na zpěvačku roku 2006 a izraelská rádia ji nakonec zvolili \"zpěvačkou roku.\"\n\nV dubnu 2008 vyšlo její druhé album \"Flood\". Již v září téhož roku bylo i toto album označeno jako zlaté a Peles byla nakonec znovu zvolena \"zpěvačkou roku\".\n\nKeren Peles se v červenci 2009 vdala za vývojáře webových stránek Tomera Grencela.\n\n\n"}
{"id": "483964", "url": "https://cs.wikipedia.org/wiki?curid=483964", "title": "Volvo C70", "text": "Volvo C70\n\nVolvo C70 je osobní automobil, který vyrábí švédská automobilka Volvo.\n\nLuxusní kupé Volvo C70 bylo představeno na Pařížském autosalonu roku 1996, C70 Convertible, tehdy nejdražší model značky, bylo představeno o rok později.\n\nVys.: MT = manuální převodovka, AT = automatická převodovka, LPT – nízkotlaké turbo, HPT – vysokotlaké turbo\n\nVolvo C70 druhé generace bylo představeno na Frankfurtském autosalonu roku 2005. Vyrábí se jako kupé-kabrio. Technicky vychází z řady S40/V50.\n\n\n"}
{"id": "483968", "url": "https://cs.wikipedia.org/wiki?curid=483968", "title": "BNP Paribas Masters 2009", "text": "BNP Paribas Masters 2009\n\nTenisový turnaj ATP BNP Paribas Masters 2009 se konal ve dnech 8. - 15. listopadu v Paříži, hlavním městě Francie v hale na kurtech s tvrdým povrchem. Odměny činily 2 750 000 EUR.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "483973", "url": "https://cs.wikipedia.org/wiki?curid=483973", "title": "Mistrovství světa ve vzpírání 2009", "text": "Mistrovství světa ve vzpírání 2009\n\n77. mužské a 20. ženské Mistrovství světa ve vzpírání proběhlo od 17. do 29. listopadu 2009 v jihokorejském Kojangu () v areálu výstaviště KINTEX.\n\nNejúspěšnější výpravou se stala reprezentace Číny. Její členové vybojovali 7 dvojbojových titulů a celkem 18 zlatých medailí. ČLR rovněž vyhrála mužskou i ženskou klasifikaci podle bodů. Nejlepší výkony mistrovství předvedli Číňan Lü Siao-ťün (476,3 bS.) mezi muži a reprezentantka Kazachstánu Svetlana Podobedovová (329,9 bS.) mezi ženami.\n\nČeskou republiku reprezentovali na mistrovství čtyři muži a jedna žena. Lenka Orságová v kategorii do 63 kg obsadila celkové 17. místo, Petr Slabý (do 62 kg) skončil třiadvacátý, Libor Wälzer (do 105 kg) třináctý, Jiří Orság a Petr Sobotka (nad 105 kg) obsadili celkové osmé, respektive jedenácté místo.\n\nPozn.: Pouze „velké“ dvojbojové medaile.\nPozn.: Bodují se umístění v trhu, nadhozu a dvojboji podle oficiálních pravidel IWF. Maximální celkový počet startujích z jednoho státu je 8 mužů a 7 žen.\n\n\n"}
{"id": "483976", "url": "https://cs.wikipedia.org/wiki?curid=483976", "title": "Tomáš Hořava", "text": "Tomáš Hořava\n\nTomáš Hořava (* 29. května 1988 v Brně) je český fotbalový záložník a reprezentant, od července 2013 působící v klubu FC Viktoria Plzeň. Mezi jeho záliby patří četba.\n\nSvoji fotbalovou kariéru začal v mužstvu FK Drnovice (1994-2001), ze kterého hostoval nejdříve ve Zbrojovce Brno (2002-2003) a krátce v Sigmě Olomouc (2003). Jeho hostování se 2. října 2003 změnilo v přestup. V roce 2013 přestoupil do FC Viktoria Plzeň.\n\nV létě 2006 se propracoval do prvního týmu Sigmy. V mužstvu hrál s číslem 17. S týmem získal v ročníku 2011/2012 Pohár České Pošty a v roce 2012 Český Superpohár. Za \"Áčko\" nastupoval sedm let, během kterých si připsal 132 startů v lize a dal deset branek.\n\nPřed sezonou 2013/14 přestoupil do Plzně, která hráče z Olomouce vykoupila za cca 14 milionů korun a podepsala s ním čtyřletý kontrakt platný do 30. června 2017.\n\nV novém působišti se poprvé trefil v přípravném zápase 22. června proti divizním Rokycanům (výhra 8:2).\n\nV prvním soutěžním zápase nastoupil za Viktorii 12. července 2013 v Superpoháru proti FK Baumit Jablonec (prohra 2:3). V domácí odvetě třetího předkola Ligy mistrů 2013/14 7. srpna 2013 proti estonskému celku JK Nõmme Kalju vstřelil svůj premiérový gól v Lize mistrů, Plzeň porazila soupeře vysoko 6:2 a postoupila do 4. předkola. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva. 27. listopadu 2013 vstřelil v Lize mistrů proti Manchesteru City gól na 1:1, ale Plzeň si odvezla z Anglie porážku 2:4. Skóroval i v prvním utkání osmifinále Evropské ligy 2013/14 13. března 2014 proti Olympique Lyon, kam se Viktoria kvalifikovala po vyřazení z Ligy mistrů, ale jeho branka byla pro český tým jedinou. Plzeň prohrála 1:4, Hořava se trefil v úvodu utkání. S Plzní skončil na konci sezony 2013/14 na 2. místě v české lize i českém poháru.\n\nV prvním soutěžním zápase nastoupil za Viktorii 18. července 2014 v Superpoháru proti AC Sparta Praha (prohra 0:3). Díky umístění Plzně na druhé příčce konečné tabulky předchozí sezóny se s Viktorkou představil ve 3. předkole Evropské ligy UEFA 2014/15 proti rumunskému týmu FC Petrolul Ploiești. V první utkání klub uhrál na půdě soupeře nadějnou remizu 1-1. V odvetě Plzeň prohrála 1-4 a z evropských pohárů vypadla. Dvě kola před koncem ročníku 2014/15 Synot ligy získal s mužstvem Plzně mistrovský titul.\n\n18. července 2015 se podílel na zisku Superpoháru, když Viktorka porazila FC Slovan Liberec 2-1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. Po výhrách 3-0 a 2-0 (v tomto zápase Hořava nenastoupil) Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V první zápase skupinové fáze Evropské ligy proti Dinamu Minsk (výhra 2:0) vstřelil ve 36. minutě první rozhodující branku zápasu. Prosadil se i v posledním zápase na domácí půdě proti Villarrealu, v 90. minutě vstřelil gól na 3-2, ale Viktorka nakonec náskok neudržela a pouze remizovala 3-3. Západočeši získali ve skupině čtyři body, skončili na třetím místě a do jarní vyřazovací části nepostoupili. Fotbalista chyběl v základní skupině Evropské ligy pouze v jednom střetnutí, v odvetě proti Dinamu Minsk.\n\nV 19. kole proti \"svému\" týmu SK Sigma Olomouc vstřelil ve 48. minutě jedinou rozhodující branku v utkání. Celkem v sezoně vsítil šest branek. Na závěru jarní části chyběl kvůli zranění. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nPřed ročníkem 2016/17 spojil svou další budoucnost s klubem smlouvu do léta 2019.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překola - play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli (prohra 0:2 a remíza 2:2) a museli se spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko).\n\nV prvním kole odehrál Hořava za Viktorku celý zápas a Plzeň remizovala 15. 9. 2016 na domácí půdě s AS Řím 1:1. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Hořava nastoupil na celé střetnutí, které skončilo bezbrankovou remízou. 20. 10. 2016 nastoupil v základní sestavě na domácí půdě proti Astře Giurgiu. V 64. minutě si dal Hořava nešťastný vlastní gól, ale o 22 minut později snížil na konečných 1:2, když dorazil svoji nepovedenou střelu z pokutového kopu. V Odvetě hrané 3. listopadu 2016 na hřišti Astry přišel Hořava na hrací plochu v 62. minutě, Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Hořava nehrál, Plzeň definitivně ztratila naději na postup po prohře 1:4 s římským AS. V poslední střetnutí hraném 8. prosince 2016 před domácím publikem proti Austrii Vídeň snižoval Hořava ve 44. minutě na 1:2. Západočeši se nakonec radovali z vítězství 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nAktuální k 18. prosinci 2018\nJe bývalým reprezentantem mládežnického výběru České republiky do 21 let, nastoupil v 17 zápasech (12 výher, 1 remíza, 4 prohry). V červnu 2011 se zúčastnil Mistrovství Evropy do 21 let v Dánsku, kde se český tým dostal do semifinále. Tomáš Hořava nastoupil 12. června v úvodním utkání českého družstva proti Ukrajině (výhra ČR 2:1) a v souboji o 3. místo 25. června proti Bělorusku (prohra ČR 0:1).\n\nV listopadu 2012 byl poprvé nominován trenérem Michalem Bílkem (jako náhrada za zraněného Tomáše Hübschmana) do českého reprezentačního A-týmu pro přípravný zápas se Slovenskem 14. listopadu 2012 v Olomouci. Do utkání nastoupil v 79. minutě, když vystřídal Vladimíra Daridu. Český národní tým vyhrál nad Slovenskem 3:0. Druhý start si připsal 14. srpna 2013 v přátelském utkání v Budapešti proti domácímu Maďarsku (remíza 1:1). V listopadu 2013 jej reprezentační trenér Josef Pešice nominoval do A-týmu pro přátelský zápas s Kanadou. Do utkání hraného 15. listopadu na Anderově stadionu v Olomouci nastoupil v průběhu druhého poločasu a v 81. minutě uzavřel skóre na konečných 2:0 pro ČR. Byl to jeho premiérový gól v A-mužstvu. \n\nGóly Tomáše Hořavy v české reprezentaci do 21 let \nGóly Tomáše Hořavy v A-týmu české reprezentace \n"}
{"id": "483978", "url": "https://cs.wikipedia.org/wiki?curid=483978", "title": "Mírové náměstí", "text": "Mírové náměstí\n\nMírové náměstí je název veřejného prostranství v mnoha městech a obcích:\n\n\n"}
{"id": "483980", "url": "https://cs.wikipedia.org/wiki?curid=483980", "title": "Hallova sonda", "text": "Hallova sonda\n\nHallova sonda, Hallův článek nebo Hallův senzor je elektronická součástka, jejíž činnost je založena na technickém využití tzv. Hallova jevu.\n\nPoužívá se pro měření a automatickou regulaci magnetických polí, měření velkých stejnosměrných proudů (0,5 až 10 kA), ovládání velkých elektromotorů, multiplikátor, měření součinu veličin, které je možné převést na součin BI (např. okamžitý výkon), bezkontaktní tlačítka, mechanické snímače (poloha, otáčky, zrychlení) apod.\n\nJedná se o součástku, která se používá pro měření magnetického pole. Je tvořen úzkou polovodivou destičkou, skrz niž prochází proud. Při vložení destičky (článku) do magnetického pole skrz ni prochází indukční tok a přeskupuje náboje v destičce na jednu stranu. Tak na Hallově článku vzniká napětí.\nHallovo napětí se dá vypočítat pomocí vzorce [\"U = k*I*B\" ], kde k je konstanta (zahrnuje typ materiál a tloušťku destičky), I je stejnosměrný proud a B je magnetická indukce způsobená magnetickým polem.\n\nNejčastěji je tvořena tenkou destičkou polovodiče (InSb, InAs s odporem 0,01 až 20 Ohmů a tloušťky cca 0,1 mm, jedná se o kompromis mezi maximem citlivosti a mechanické pevnosti) obdélníkového tvaru. Držák destičky nesmí být z feromagnetického materiálu. Destička je opatřena dvěma páry kontaktů: široký slouží pro přívod proudu, úzký k odebírání výstupního Hallova napětí. Nepůsobí-li magnetické pole, jsou proudové dráhy v destičce rozloženy rovnoměrně a Hallovo napětí je nulové. V magnetickém poli působí magnetická indukce na nosiče proudu silou kolmou k jejich pohybu a stlačuje proudové čáry k jedné straně destičky. V důsledku toho vzniká na tenkých kontaktech rozdíl potenciálů, zvaný Hallovo napětí. Čím je destička polovodiče tenčí, tím je Hallova sonda citlivější. Sondy se proto vyrábí ve formě tenkých polovodičových pásků nebo vrstvy polovodiče nanesených na podložce. Celý systém je chráněn pouzdrem.\n\nVodičem \"V\" protéká stejnosměrný proud a kolem něj vzniká magnetické pole. Toto magnetické pole indukuje v jádře \"Fe\" magnetický tok, který zároveň prochází přes Hallovu sondu \"HS\", která je vložena do vzduchové mezery v jádře. Jak přes destičku \"HS\" protéká magnetický tok, tak díky funkci Hallovy sondy vzniká Hallovo napětí \"U\". Hallovo napětí je většinou velmi nízké, proto je velmi často zesíleno přes zesilovač \"A\", na jehož výstupu lze změřit zesílené napětí U z napětí \"U\".\nVýsledné napětí \"U\" či \"U\" je přímo úměrné měřenému stejnosměrnému proudu.\n\nPro Hallovu sondu je charakteristický lineární vzrůst velikosti Hallova napětí naprázdno při zvětšující se magnetické indukci při konstantní hodnotě procházejícího proudu I.\nJako nejdůležitější charakteristické hodnoty Hallové sondy výrobci udávají:\n\n\nnapř. v počítačových ventilátorech\n"}
{"id": "483982", "url": "https://cs.wikipedia.org/wiki?curid=483982", "title": "Pružný spoj", "text": "Pružný spoj\n\nPružný spoj je jeden z druhů spojení dvou materiálů. Pružný spoj zabraňuje přenášení otřesu, chvění apod. z jedné části na druhou. Jako tlumící prvky o odpružení součástí se používají pružiny. Pružiny jsou strojní součásti, které jsou na základě změny svého tvaru schopny při použití vysoce pružných materiálů akumulovat pružnou energii. Podle funkce a tvaru mohou být pružiny zatěžovány osovou silou, ohybem nebo krutem. Podle materiálu, z kterého jsou vyrobeny, dělíme pružiny na kovové a pryžové.\n\n\n\n"}
{"id": "483983", "url": "https://cs.wikipedia.org/wiki?curid=483983", "title": "Lukáš Bajer", "text": "Lukáš Bajer\n\nLukáš Bajer (* 15. prosince 1984, Přerov) je český fotbalový záložník.\n\nSvoji fotbalovou kariéru začal v SK Sigma Olomouc, odkud v roce 2004 přestoupil do FK Slovan Pardubice. Následně v roce 2005 zamířil do 1. SC Znojmo a v následujícím roce se stal hráčem klubu SK Hanácká Slavia Kroměříž. Poté hrál za Dostu Bystrc a v roce 2007 se vrátil do Olomouce. O rok později odešel na hostování do nizozemského Heracles Almelo. V zimním přestupovém období sezony 2011/12 přestoupil do Aktobe. V roce 2013 se vrátil do Česka, konkrétně do Viktorky Žižkov. Na podzim 2013 hrál za moldavský klub FC Milsami.\n\n"}
{"id": "483984", "url": "https://cs.wikipedia.org/wiki?curid=483984", "title": "Scheringův můstek", "text": "Scheringův můstek\n\nScheringův můstek se používá k měření kapacit (úpravou i pro velké kapacity až desítky mF), ztrátového činitele (přesnost až 0,01 %) a permitivity izolantů. Přesnost měření kapacit bývá řádově 0,1 %. Frekvence zdroje bývá 15 až 1000 Hz.\n\nPoprvé můstek užil německý fyzik Harald Schering v roce 1920.\n\nVztah pro výpočet neznámé kapacity:\n\n<math>{C}_X = {C}_N\\frac\n"}
{"id": "483985", "url": "https://cs.wikipedia.org/wiki?curid=483985", "title": "Luboš Jednorožec", "text": "Luboš Jednorožec\n\nLuboš Jednorožec (17. dubna 1925, Praha-Břevnov – 6. listopadu 2016) byl český politický vězeň proslulý svým pozoruhodným útěkem z tábora nucených prací na Jáchymovsku.\n\nV březnu 1950 byl zatčen a obviněn z trestného činu, když neudal provokatéry StB žádající o pomoc s přechodem hranic z komunistického Československa. Za to byl odsouzen na 10 let vězení. V červnu 1951 se mu podařilo utéci z tábora nucených prací v jáchymovském dole Svornost. Bezpečnosti unikal po 9 měsíců, ale byl dopaden při pokusu o ilegální přechod hranic a odsouzen na 28 let vězení. V roce 1960 byl propuštěn na amnestii. V roce 1964 prchal na Západ přes Jugoslávii, ale tamní policie ho vrátila do Československa. V roce 1968 se mu konečně podařilo odjet do USA, kde žil v Kalifornii. Pomáhal zde dětem českých emigrantů.\n\nJeho životní příběh zpracovala v roce 2008 Česká televize v cyklu \"Neznámí hrdinové.\" Na motivy jeho příběhu vznikla divadelní hra \"Hon na jednorožce\" a komiks od Václava Šlajcha, který je součástí knihy \"Ještě jsme ve válce – Příběhy 20. století\".\n\nV roce 2011 mu byla udělena Cena Paměti národa.\n\n"}
{"id": "483986", "url": "https://cs.wikipedia.org/wiki?curid=483986", "title": "Tyratron", "text": "Tyratron\n\nTyratron je typ elektrické výbojky plněné zředěným inertním plynem nebo jejich směsí (mezi používané plyny patří rtuťové výpary, xenon, neon, a ve speciálních vysokonapěťových aplikacích nebo aplikacích vyžadujících velmi krátké spínací časy, vodík). Obsahuje jednu nebo dvě mřížky. Při kladném elektrickém napětí na mřížce se uvnitř zapálí samostatný elektrický výboj mezi katodou a anodou, který je schopen vést intenzivní elektrický proud. Na rozdíl od elektronky nemůže být tyratron použit k lineárnímu zesílení signálu. Používá se jako vysokoenergetický elektrický spínač (například v radarové technice), řízený usměrňovač nebo řídící prvek v proudových obvodech. Polovodičovou analogií tyratronu je tyristor.\n"}
{"id": "483987", "url": "https://cs.wikipedia.org/wiki?curid=483987", "title": "Tacitron", "text": "Tacitron\n\nTacitron je plynem plněná výbojka řízená mřížkou, u níž je možné přivedením záporného potenciálu na řídicí mřížku výboj přerušit (zhasnout). Snížením záporného předpětí mřížky na hodnotu blízkou potenciálu katody tacitron opět zapálí. Jinak jsou u tacitronů zachovány ostatní vlastnosti výbojek, hlavně nízký spád na oblouku, takže mohou propouštět značný proud, přičemž ztracený anodový výkon zůstává malý. \n"}
{"id": "483988", "url": "https://cs.wikipedia.org/wiki?curid=483988", "title": "Imitance", "text": "Imitance\n\nImitance je společný název pro impedanci (zdánlivý odpor) a admitanci (zdánlivá vodivosti). Tohoto pojmu se užívá v případech, kdy je jedno, zdali se hovoří o impedanci nebo admitanci obvodu. Existují měřicí přístroje, které imitanci různým způsobem zjišťují (viz externí odkazy).\n\n"}
{"id": "483989", "url": "https://cs.wikipedia.org/wiki?curid=483989", "title": "Iontovka", "text": "Iontovka\n\nIontovka je výbojka, plněná spínací plynem, užívaná jako přepínací prvek v anténní výhybce impulzového radiolokátoru. Iontovka přepíná anténu na přijímač v mezeře mezi vysílanými impulzy. Iontovky s vylepšeným mechanismem mohou být začleněny jako vnější rezonanční obvod.\n"}
{"id": "483990", "url": "https://cs.wikipedia.org/wiki?curid=483990", "title": "Negastor", "text": "Negastor\n\nNegastor je dvoupólová elektronická součástka, jedná se o termistor se záporným teplotním součinitelem odporu (tj. se vzrůstající teplotou klesá elektrický odpor). Vyrábí se práškovou technologií ze směsi oxidů kovu. Závislost odporu negastoru na teplotě je přibližně exponenciální. Negastory jsou pro větší citlivost vhodné k měření malých změn teploty a vzhledem k malým rozměrům jsou též vhodné pro bodové měření teploty. Jsou vyráběny v širokém rozsahu odporových hodnot (1 Ohm – 1 MOhm) pro teploty v rozmezí -80 až 200°C. Nevýhodou je nelineární průběh charakteristiky a její neopakovatelnost (pro každý snímač je charakteristika individuální), menší časová stálost a poškození při přehřátí.\n\n"}
{"id": "483996", "url": "https://cs.wikipedia.org/wiki?curid=483996", "title": "Hraniční potok", "text": "Hraniční potok\n\nHraniční potok je jméno, které nese několik potoků, mimo jiné:\n\n\n"}
{"id": "484000", "url": "https://cs.wikipedia.org/wiki?curid=484000", "title": "Optotyristor", "text": "Optotyristor\n\nOptotyristor je elektronická součástka (dvojbran), která v pouzdře kromě fototyristoru obsahuje ještě zdroj světla. Na rozdíl od fototyristoru je u optotyristoru nevýhodou menší dovolené oteplení (dané hřátím zdroje světla). Používají se hlavně ke galvanickému oddělení výkonové a řídící části zařízení.\n\n"}
{"id": "484003", "url": "https://cs.wikipedia.org/wiki?curid=484003", "title": "Frenelopsis", "text": "Frenelopsis\n\nFrenelopsis je rod druhohorní slanomilné jehličiny, rostoucí u pobřeží pravěkých moří. Na území Čech byl v křídovém období poměrně rozšířený druh \"F. alata\". Podle názoru některých paleontologů se těmito nahosemennými rostlinami mohli živit i býložraví dinosauři, známí dnes také z území Čech. V roce 2017 dostal tento český ornitopod jméno \"Burianosaurus augustai\".\n\n"}
{"id": "484006", "url": "https://cs.wikipedia.org/wiki?curid=484006", "title": "Kučerovci", "text": "Kučerovci\n\nKučerovci, původním názvem Philippines Hawaiians, později Skupina Václava Kučery respektive Vokálně instrumentální skupina Václava Kučery, je česká folková a folklórní hudební skupina, která se od počátku své existence zaměřuje zejména na přednes exotických písní z iberoamerické oblasti Latinské Ameriky (Střední a Jižní Ameriky), dále z oblastí Tichomoří resp. z Polynésie, Havaje, Tahiti a Indonésie.\n\nSkupina byla založena v roce 1946 z podnětu manželů Václava a Marty Kučerových v Praze. V 50. a 60. letech letech byla skupina dlouhodobě velice populární.\n\nZpočátku vystupovala především po různých estrádách, hrála v cirkusech Praga, Volf a Ctirad. Posléze začala nahrávat na gramofonové desky a vystupovat v Československém rozhlase, později i v Československé televizi. Skupina také spolupracovala s cestovatelskou dvojicí Jiří Hanzelka a Miroslav Zikmund.\n\nPo Sametové revoluci se skupina rozpadla a prošla existenční krizí, nicméně kapelníkovi J. Hromasovi se podařilo skupinu obnovit v jiném složení.\n\nZa více jak 60 let dlouhou historii skupinou prošlo bezmála stovka různých zpěváků a hudebníků. Po smrtí zakladatele skupiny Václava Kučery v roce 1983 se stal kapelníkem Jan Hromas. \n\n\n\n"}
{"id": "484008", "url": "https://cs.wikipedia.org/wiki?curid=484008", "title": "Hraniční potok (přítok Jihlavy)", "text": "Hraniční potok (přítok Jihlavy)\n\nHraniční potok je potok, levostranný přítok řeky Jihlavy v okrese Jihlava. Potok tvoří část česko-moravské zemské hranice. Jeho délka činí 11,1 km a plocha povodí 27,7 km².\n\nHraniční potok pramení v nadmořské výšce 655 m n. m. východně od Čejkova v okrese Pelhřimov. Teče k jihu a napájí několik rybníků: \"Hankovský\", \"Starý\" západně od Řeženčic, \"Stupný\", \"Havlův\" východně od Chrástova a \"Jistební\" u Těšenova. Za ním přijímá zprava vody přítoku \"Kameničky\", přitékajícího od Černova, míjí rybník \"Hladový\" a směřuje na východ. Z levé strany cestou přijímá vody svých severních přítoků, vytvářejících několik rybníčků v prostoru mezi Těšenovem a Rohoznou. Zde Hraniční potok vstupuje na území jihlavského okresu. Dál už žádný významnější přítok nemá. K Jihlavě pokračuje ještě 3 km jihovýchodním směrem.\n"}
{"id": "484009", "url": "https://cs.wikipedia.org/wiki?curid=484009", "title": "Borovinský rybník", "text": "Borovinský rybník\n\nBorovinský rybník je rybník v Třebíči, který byl vybudován v osmdesátých letech 19. století koželužnými závody Budischowski (pozdější Baťovy závody a BOPO). Tuto investici si vyžádalo zvětšování výroby. Rybník byl vytvořen na toku Stařečského potoka a má rozlohu cca 4,2 ha. Podle výzkumů čistoty vod ZŠ Týnská ze září 2003 mají vody rybníka tvrdost vody o hodnotě 6,9 pH, obsah dusitanů mírně nadlimitní o hodnotě 0,15 mg/l a obsah dusičnanů v limitu o hodnotě 7 mg/l vody.\n\nNa rybníku se konají v zimě (únor) závody ve sjezdu ze svahu kopce přes vodu v proraženém ledovém příkrově rybníka, nazývají se Waterslide. Na rybníce se také bruslí, pokud jsou dostatečné přírodní podmínky a síla ledu.\n"}
{"id": "484014", "url": "https://cs.wikipedia.org/wiki?curid=484014", "title": "Fagocyt", "text": "Fagocyt\n\nFagocyt je jakákoliv buňka schopná fagocytózy, tedy pohlcování velkých pevných částic z okolního prostředí přes membránu. Tento způsob potravy se vyskytuje převážně u mikroorganismů, výjimku však tvoří Houbovci (Porifera), u kterých probíhá fagocytóza v buňkách zvaných choanocyty.\n\nV lidském těle jsou to především bílé krvinky, které tak chrání tělo před nebezpečnými látkami, patogenními organismy a mrtvými nebo umírajícími buňkami. Jsou nepostradatelné při ochraně těla před infekcí a při následujících imunitních reakcích. Fagocyty jsou důležité v celé živočišné říši, obzvláště vyvinuté jsou nicméně v podkmenu obratlovců. Jeden litr krve člověka obsahuje zhruba šest miliard fagocytů. \n\nFagocyty byly objeveny roku 1882 Ilijou Iljičem Mečnikovem při zkoumání larev hvězdic (\"Asteroidea\"). Za svůj objev obdržel roku 1908 Nobelovu cenu za fyziologii a medicínu. Fagocyty se vyskytují u mnoha druhů eukaryot. Některé améby se dokonce chovají podobně jako makrofágy, což podporuje teorii, že se vyskytovaly již u evolučně velmi mladých organismů.\n\nU člověka a některých dalších živočichů můžeme fagocyty rozdělit na základě jejich schopnosti fagocytovat na fagocyty profesionální a neprofesionální. Profesionální zahrnují monocyty, makrofágy, neutrofilní granulocyty, dendritické buňky a žírné buňky. Fagocyty jsou nepostradatelné nejen při boji s infekcemi, ale svým odstraňováním mrtvých nebo umírajících buněk i při údržbě zdravých tkání. Během infekce jsou fagocyty přitahovány na místo, kde je tělo napadeno patogeny, chemickými signály pocházejícími od patogenů. Tento pohyb se nazývá chemotaxe. Jakmile fagocyty přijdou do kontaktu s patogeny, přichytí se k nim pomocí receptorů a poté patogeny pohltí. Některé fagocyty zabijí pohlcený patogen pomocí oxidantů a oxidu dusnatého. Po úspěšné fagocytóze se makrofágy a dendritické buňky mohou účastnit prezentace antigenů, procesu, při kterém část z pohlcených materiálů vyvrhnou zpět do těla. Tento materiál je registrován i ostatními buňkami imunitního systému. Některé z fagocytů poté putují do mízních uzlin a předají materiál lymfocytům. Tento proces je nepostradatelnou součástí budování imunitního systému. Nicméně u mnoha patogenů se vyvinuly prostředky, jak se pohlcení fagocyty vyhnout.\n\nMimo to existují i neprofesionální fagocyty, k nimž se řadí různé epiteliální buňky, endoteliární buňky, fibroblasty, mesenchymální buňky a podobně. Jejich hlavní funkcí není fagocytóza, ale jsou jí za určitých okolností schopné: odstraňují tímto způsobem mrtvé části buněk či dokonce cizorodé elementy.\n\nRuský zoolog Ilja Iljič Mečnikov (1845–1916) si jako první všiml speciálních buněk, které se podílely na obraně organismu před mikrobiální infekcí. Roku 1882 zkoumal pohyblivé buňky v larvách hvězdic. K ověření hypotézy, že tyto buňky jsou nepostradatelné při imunitních reakcích, do nich vložil malé trny z mandarinky obecné. Po několika hodinách postřehl, že pohyblivé buňky trny obklopily. Mečnikov svoje objevy sdílel s Karlem Fridrichem Klausem, který vymyslel název „phagocyte“ (z řeckého \"„phagein“\" – sníst; sežrat a \"„kutos“\" – duté plavidlo).\n\nO rok později studoval Mečnikov (Mechnikov) dafnie, drobné průhledné sladkovodní korýše, které je možné zkoumat přímo pod mikroskopem. Všiml si, že spóry hub, které dafnii napadly, byly pohlceny fagocyty. Na základě tohoto objevu se rozhodl rozšířit své pozorování na bílé krvinky savců, u kterých postřehl, že bakterie bacillus anthracis může být pohlcena a zabita fagocyty v procesu, který nazval fagocytóza. Mečnikov předpokládal, že fagocyty jsou hlavní složkou obrany imunitního systému před patogenními organismy.\n\nRoku 1903 si Almorth Wright všiml, že fagocyty jsou podporovány specifickými protilátkami, které nazval opsoniny. Roku 1908 byl Mečnikov spolu s Paulem Ehrlichem oceněn za práci na fagocytech a fagocytóze Nobelovou cenou za fyziologii a medicínu\n\nAčkoliv tyto objevy pomalu nabývaly významu již na počátku dvacátého století, složité vztahy mezi fagocyty a ostatními složkami imunitního systému nebyly známy do osmdesátých let dvacátého století.\n\nZabíjení mikrobů je nejdůležitější funkcí fagocytů, které probíhá buď uvnitř fagocytu (intracelulální zabíjení) nebo vně fagocytu (extracelulální zabíjení).\n\nKdyž fagocyt pozře bakterii (nebo jiný patogenní materiál), zvětší se spotřeba kyslíku. Zvětšení spotřeby kyslíku nazývané respirační vzplanutí způsobuje produkci reaktivních molekul obsahujících kyslík, které mají anti-mikrobiální účinky. Kyslíkové sloučeniny jsou ale toxické jak pro patogenní látky, tak i pro buňku samotnou. Kvůli tomu jsou patogenní organismy odděleny membránou od zbytku buňky. Existují dva způsoby likvidace invazních mikroorganismů pomocí kyslíku.\n\n"}
{"id": "484017", "url": "https://cs.wikipedia.org/wiki?curid=484017", "title": "Viètovy vzorce", "text": "Viètovy vzorce\n\nViètovy vzorce, pojmenované po François Viètovi, jsou obecným návodem, který umožňuje hledání kořenů polynomů.\n\nKaždý polynom n-tého stupně (pro \"n\"≥1) formula_1 s koeficienty formula_2 náležejícími formula_3 či formula_4, kde \"a\"≠ 0, má dle základní věty algebry nejvýše \"n\" komplexních kořenů \"x\", \"x\", ..., \"x\". Viètovy vzorce potom předepisují \"n\" rovnic, které vedou k řešení \"n\" kořenů:\n\nPolynom druhého stupně je obecně řešitelný pomocí hledání diskriminantu, pro příklad však uveďme také řešení pomocí Viètových vzorců.\n\nPro polynom třetího stupně tedy můžeme analogicky psát.\n"}
{"id": "484018", "url": "https://cs.wikipedia.org/wiki?curid=484018", "title": "Politika může být jiná", "text": "Politika může být jiná\n\nPolitika může být jiná, zkráceně LMP (: Lehet Más a Politika), je parlamentní zelená politická strana v Maďarsku, která však sama sebe nepovažuje za stranu, ale za hnutí.\n\nStrana svým neobvyklým názvem Lehet Más a Politika (do češtiny přeloženo jako \"Politika může být jiná\") oslovuje voliče, kteří jsou znechuceni politickou scénou a jejím vývojem v posledních letech jako například událostmi na podzim 2006.\n\nStrana byla založena 26. února 2009 jako liberálně-konzervativní strana udržující si ekologickou a radikálně demokratickou linii. Jejím hlavním cílem je zvyšování kvality zastupitelské demokracie, sociální spravedlnosti a životního prostředí (Trvale udržitelný rozvoj). Časem se však usadila na středo-levicové pozici.\n\nVe volbách do Evropského parlamentu 2009 vytvořila LMP koalici s Humanista Párt jako LMP + HP. Koalice získala 2,61 % hlasů, a do EP se tak nedostala. Strana utratila za kampaň 18 milionů forintů.\n\nDo parlamentních voleb 2010 vedl kandidátku strany András Schiffer. Jelikož volební kampaň pro eurovolby 2009 stranu finančně naprosto vyčerpala, snažila se propagovat především svépomocí. Podle analytiků přechází k LMP zejména mladí voliči z měst, kteří dříve podporovali levicovou MSZP. V prvním kole voleb LMP získala 7,48 % hlasů a překročila tak 5% hranici nutnou pro vstup do parlamentu. Ve druhém kole získala už jen 3,77 %. Po sečtení veškerých hlasů strana získala 16 mandátů, což je 4,15 %. Byla tak nejmenší parlamentní stranou. Předsedou parlamentní frakce strany byl András Schiffer.\n\nKvůli rozporům ohledně výhledové koaliční spolupráce odešla ze strany na počátku roku 2013 skupina poslanců (Benedek Jávor, Gergely Karácsony, Tímea Szabó), kteří založili novou zelenou stranu s názvem Párbeszéd Magyarországért (PM).\n\nV parlamentních volbách 2014 strana získala 5,24 % hlasů a v nově 199členném maďarském parlamentu tak získala 5 poslaneckých křesel. I přes své tehdejší oslabení, dokázala strana vybojovat i mandát jednoho europoslance ve volbách do EP 2014, které obsadil historik a politolog Tamás Meszerics.\n\nV parlamentních volbách 2018 získala strana 7,06% a 6 mandátů.\n\n\n"}
{"id": "484019", "url": "https://cs.wikipedia.org/wiki?curid=484019", "title": "Georg von Hauberrisser", "text": "Georg von Hauberrisser\n\nGeorg Hauberrisser, od 1901 \"Georg von Hauberrisser\" (19. března 1841, Štýrský Hradec - 17. května 1922, Mnichov) byl německo-rakouský architekt.\n\nJeho otec byl George Hauberrisser. Studoval architekturu v Mnichově u George Friedricha Zieblanda (1800-1873) a u Ludwiga Lange (1863-1936), kde studoval také u Johanna Heinricha Stracka (1805-1880) a Karl Boettichera a nakonec ve Vídni společně s Fridrichem von Schmidtem, který ho ovlivnil ve smyslu novogotiky. George Hauberrisser měl osm dětí, z nichž jeden syn Henry Hauberrisser (1872-1945) byl také architekt.\n\n"}
{"id": "484032", "url": "https://cs.wikipedia.org/wiki?curid=484032", "title": "Harry Houdini", "text": "Harry Houdini\n\nHarry Houdini narozený jako Erik Weisz, později psáno Ehrich Weiss (24. března 1874 Budapešť – 31. října 1926 Detroit), byl maďarsko-americký kouzelník, iluzionista, eskapolog, kaskadér, skeptik, filmový producent, herec a amatérský letec. Přezdívalo se mu \"mistr úniku\" a jeho mladší bratr Ferenc Weisz, později známý jako Theodore Hardeen, se též stal kouzelníkem.\n\nProslavil se především jako \"král pout\" (\"handcuff king\") a byl typickým představitelem oboru eskapády, což znamená únik z různých pout, svěracích kazajek, zašitých pytlů, nebo uzamčených klecí a skříní. Jeho dovednost překonala vše, co bylo v oboru eskapád dosud předvedeno. Ve Washingtonské státní věznici se nechal dokonce uzavřít do pověstné cely smrti. Zakrátko poté, co jej kontrolní úředníci opustili, stál vítězoslavně přede dveřmi. Osvobozoval se z beden, konví, z pout na suchu i ve vodě. V Pittsburghu byl uzavřen ve skleněné kopuli zvlášť k tomu účelu zhotovené, v Detroitu byl spoután a svázán do balíku a vyvěšen na praporové žerdi z desátého poschodí. Ovládal i všechny ostatní obory moderní magie, vystupoval jako iluzionista v různých městech Evropy, a dokonce i v pražském varieté Praha Karlín v roce 1901 (\"\"Král lamačů okovů\")\". Jeho výraznou aktivitou bylo také pořádání antispiritistických přednášek, při nichž demonstroval triky spiritistů. Pomohl tak díky znalostem moderní magie odhalit více než sto podvodných médií. Při jedné experimentální přednášce na univerzitě v Montrealu, ho nečekaně student W. I. Whitehead udeřil 3-4x pěstí do břicha. Poté odcestoval do Detroitu, kde po jednom z představení, kdy se v zákulisí zhroutil a byl následně převezen do nemocnice, kde mu zjistili prasklé slepé střevo a zánět pobřišnice, byl dvakrát operován (naposledy 29.10.1926) a nakonec 31.10.1926 ve 13:00 zemřel. Za příčinu smrti byl dlouho považován úder do břicha způsobený W. I. Whiteheadem, ale v pozdější době se ukázalo, že zánětem slepého střeva nejspíše trpěl již před příjezdem do Montrealu. Také doktor Robert J. Albo zpochybnil teorii o úderu jako možné příčině smrti, protože je velmi nepravděpodobné, že by k prasknutí slepého střeva došlo následkem úrazu.\n\nV dějinách iluzionistického umění zaujímá osobité místo a o jeho životě a umění byly natočeny tři celovečerní filmy. Popularita tohoto umělce je dodnes tak velká, že především Američané ještě v současnosti – když chtějí říci „vysvobodit se“ nebo „dostat se z těžké situace“ – používají výraz odvozený od jeho jména \"houdinizovat\". V České republice je mu věnována expozice v Divadle kouzel Pavla Kožíška, kde si návštěvníci mohou prohlédnout fotografie a plakáty z Houdiniho legendárních vystoupení a jeho zvětšený portrét, který vyšel na amerických poštovních známkách.\n\nRoku 2007 natočil režisér Gillian Amstrong film \"Iluze lásky\" inspirovaný právě Houdinim. Hlavní roli zde hrál Guy Pearce a Catherine Zeta-Jonesová.\n\nO sedm let později, v roce 2014, vznikl dvoudílný životopisný film \"Houdini\", v němž roli slavného iluzionisty ztvárnil Adrien Brody, jeho manželku pak herečka Kristen Connollyová.\n\n"}
{"id": "484038", "url": "https://cs.wikipedia.org/wiki?curid=484038", "title": "Seznam videoklipů 50 Centa", "text": "Seznam videoklipů 50 Centa\n\nSeznam klipů rappera 50 Centa.\n\n\"Power of the Dollar\" (2000)\n\n\n\"Get Rich Or Die Tryin'\" (2003)\n\n\n\"The Massacre\" (2005)\n\n\n\"Curtis\" (2007)\n\n\"Before I Self Destruct\" (2009)\n\n\n\"Street King Immortal\" (2013)\n\n\"Animal Ambition\" (2014)\n\nNízkorozpočtové klipy\n\n\"War Angel LP\" (2009)\n\n\n\"Forever King\" (2009)\n\n\n\"The Big 10\" (2011)\n\n\"The Lost Tape\" (2012)\n\n\"5 (Murder by Numbers)\" (2012)\n\n\"In Too Deep\" (1999)\n\n\"Get Rich or Die Tryin' OST\" (2005)\n\n\n\n\"Beg for Mercy\" (2003)\n\n\n\"T.O.S. - Terminate On Sight\" (2008)\n\nNízkorozpočtové klipy\n\n\"Return of the Body Snatchers (2008)\n\n\n\"The Beauty of Independence EP\" (2014)\n\"Nezařazené klipy\"\n\n"}
{"id": "484040", "url": "https://cs.wikipedia.org/wiki?curid=484040", "title": "Čínské flétny", "text": "Čínské flétny\n\nČínské flétny jsou dechové hudební nástroje pocházející z Číny. Většinou se vyrábí z bambusu a řadí se do skupiny bambusových nástrojů, ačkoli se někdy na jejich výrobu používají i jiné materiály, například nefrit. Rozdělují se na několik typů.\n\n\nNa tyto flétny se hraje tak, že se vzduch fouká přímo do náústku.\n\n\nUygurské a mongolské menšiny také ke hře používají verzi turecké flétny ney.\n\nNa tyto flétny se hraje tak, že se vzduch fouká skrz píšťalový zobec – vzduchový kanálek.\n\n\nTyto flétny používají na rozechvění vzduchu jazýček, ale jinak potřebují podobnou dechovou podporu a prstoklad jako jiné flétny.\n\n\n"}
{"id": "484044", "url": "https://cs.wikipedia.org/wiki?curid=484044", "title": "Diskografie 50 Centa", "text": "Diskografie 50 Centa\n\nDiskografie amerického rappera 50 Centa.\n\n\"Power of the Dollar\" (2000)\n\nOficiální mixtapy:\n\n"}
{"id": "484050", "url": "https://cs.wikipedia.org/wiki?curid=484050", "title": "Fridrich I. Bádenský (velkovévoda)", "text": "Fridrich I. Bádenský (velkovévoda)\n\nFridrich I. Bádenský (celým jménem \"Friedrich Wilhelm Ludwig Zähringen von Baden\") byl v letech 1856-1907 šestým, předposledním bádenským velkovévodou. Předtím byl v letech 1852-1856 regentem za svého nemocného bratra velkovévodu Ludvíka II. Pocházel z rodu Zähringenů.\n\nFridrich se narodil dne 9. září 1826 v Karlsruhe jako třetí syn velkovévody Leopolda (1790-1852) a jeho manželky, velkovévodkyně Sofie (1801-1865), která se narodila jako švédská princezna (dcera švédského krále Gustava IV. Adolfa).\n\nFridrich se stal následníkem trůnu velkovévodství po smrti svého otce v roce 1852, když se stal jeho starší bratr Ludvík II. velkovévodou. Protože však byl jeho bratr duševně nemocný, byl Fridrich v letech 1852-1855 regentem \"ad interim\" (prozatím). V roce 1856 se stal namísto svého bratra velkovévodou. Ludvík II. zemřel dva roky poté, v roce 1858.\n\nFridrich II. byl považován za relativně liberálního zastánce konstituční monarchie. Během jeho vlády byla zavedena v Bádensku možnost občanských sňatků, stejně jako přímé volby do dolní komory bádenského parlamentu v roce 1904. Byl také posledním suverénním bádenským panovníkem.\n\nFriedrich II. byl přítomen na vyhlášení německého císařství ve Versailles v roce 1871, kde byl jediným švagrem císaře Viléma I. a jedním z vládnoucích německých panovníků.\n\nVelkovévoda Fridrich II. zemřel na svém letním sídle na ostrově Mainau v jižním Německu dne 28. září 1907. Po jeho smrti se stal velkovévodou jeho syn Fridrich II.\n\nV roce 1856 se oženil s princeznou Luisou Pruskou, dcerou pruského krále Viléma I., s níž měl tři děti:\n\n\n\n"}
{"id": "484052", "url": "https://cs.wikipedia.org/wiki?curid=484052", "title": "Zdeněk Psotka", "text": "Zdeněk Psotka\n\nZdeněk Psotka (* 18. listopadu 1973 Olomouc) je český fotbalový trenér a bývalý brankář.\n\nV období 2008–2011 trénoval tým SK Sigma Olomouc. V podzimní části sezony 2012/2013 působil jako hlavní trenér ve slovenské Senici. Od roku 2013 je sportovním manažerem v Olomouci. V lednu 2014 byl odvolán z pozice sportovního manažera a opět usedl na lavičku SK Sigma Olomouc. V dubnu téhož roku byl kvůli špatným výsledkům odvolán. Od 1. července 2016 působí coby sportovní ředitel mládeže v klubu FC Viktoria Plzeň.\n\n\nPsotka začínal s fotbalem v Sokolu Nedvězí, ve 13 letech přestoupil do mládežnického výběru Sigmy Olomouc, kde hrál na pozici brankáře. V druholigové sezoně 1994/95 hostoval v ČSK Uherský Brod, kde odchytal 6 zápasů. Chytal také za B-mužstvo olomoucké Sigmy v MSFL (1995/96 a na podzim 1996). V nižších soutěžích hájil branku Tatranu Litovel (hostování 1992–1993), po roce 1997 byl v Hodolanech, Nedvězím, Kožušanech a Horce nad Moravou.\n\n"}
{"id": "484054", "url": "https://cs.wikipedia.org/wiki?curid=484054", "title": "Brienz", "text": "Brienz\n\nBrienz je obec, která leží na severo-východním na břehu Brienzersee (jezero) na úpatí hory Brienzer Rothorn. Správně se nachází v kantonu Bern ve Švýcarsku a spadá pod Interlaken.\n\nPrvní důkazy o osídlení tohoto místa spadají do 7. století, kdy zde byla osada Alamani. Název Brienz byl poprvé zdokumentován v r. 1146 (Briens) a v r. 1528 poté, co Brienz prošel pohnutou historií a stal se součástí kantonu Bern.\n\nNázev Brienz se vyvinul z keltského slova brigantion (vrch).\n\nV současnosti je pro Brienz důležitý cestovní ruch a z řemesel řezbářství. Škola řezbářství ze dřeva je jedinou institucí ve Švýcarsku, kde je možno se vyučit tímto řemeslem. Škola \"Schnitzler Brienz\" byla založena již v r. 1884. Od roku 1928 spadá tato škola a odborné dílny pod kanton Bern. V r. 1944 byla založena \"Geigenbauschule Brienz\" jako škola houslové tvorby ve Švýcarsku.\n\nKaždoročně se ve středu a čtvrtek, každý druhý týden v listopadu konají v trhy a slavnosti. Počátky tradice sahají daleko od r. 1626, kdy Brienz obdržel povolení vrchního soudce a Rady města Bernu. Specialitou na slavnostech jsou Brienzské lívance plněné sušenými hruškami a ořechy.\n\nOblast Brienz má rozlohu 48 km. V této oblasti se 38,7% používá pro zemědělské účely, 33,3% je zalesněno, 4,2% je zastavěno (budovy, silnice) a zbytek 23,8% jsou řeky, ledovce a hory.\n\nObec Brienz leží úpatí Brienz Rothorn Kulm (2.350 m n. m.). Obec se táhne od Brienzergrat podél jezera Brienzersee (564 m n. m.) až na nejvyšší vrchol Erhebung Schwarzhorn (2.928 m n. m.) a hraničí s osmi okolními obcemi a kantony Obwalden a Lucernu. Pod obec Brienz spadají další obce podél horního konce jezera Brienzersee až k sousedním horám. Na severu zahrnuje oblast ústí řeky Aare a obec Kienholz.\n\nObec se nachází v horní části jezera Brienzersee v krásném horském prostředí. Zeleno-modrá voda jezera Brienzersee a na jižním břehu tmavé borové lesy táhnoucí se až k vodě, výrazně přispívají k charakteru horského jezera. Dalšími zajímavými místy k návštěvě jsou Brienz Rothorn Kulm (2.350 m), Ballenberg Giessbachfälle, Axalp a Faulhorn (2.680 m n. m.).\n\nK obci patří i horské pastviny, Rotschalp (1.698 m n. m.), Planalp (1.544 m n. m.), Hinterburg (1.530 m n. m.), Axalp (1.706 m n. m.) a Tschingelfeld (1.767 m n. m.)\n\nNa Rotschalpu je umístěna monitorovací stanice Švýcarský federální instituce pro výzkum sněhu Avalanche Davosu, v nadmořské výšce 1.870 m n. m.\n\nBrienz má 2.996 obyvatel (r. 2008), z toho je 9,4% cizích státních příslušníků. Za posledních 10 let populace mírně stoupla o 0,1%. Většina populace mluví německy 92,9%, 1,3% francouzsky a 1,3% albánsky.\n\nVe volbách v roce 2007 byla nejpopulárněší stranou SVP s 34% hlasů, další strany byly FDP 25,9%, SPS 15,1% a Strana zelených 9,8%.\n\nVěkové složení obyvatelstva je 25,5% děti a mládež (0-19 let), dospělí (20-64 rok věku) 56,6% a senioři (nad 64 let) 17,9%. Celá švýcarská populace je všeobecně dobře vzdělaná. V Brienzu je asi 73,5% populace (mezi 25-64 let) s vyšším vzděláním.\n\n\nBrienz leží na železniční trati Interlaken-Meiringen-Hergiswill-Lucern, v současnosti provozované společností Zentralbahn (dříve Brünigbahn). Turistickou atrakcí je ozubená železnice Brienz Rothorn Bahn, která vozí turisty na vrchol Rothorn Kulm.\n\nOd jezera Brienzersee je obec přístupná lodní dopravou BLS Schiffsbetriebe.\n\nAutobusovou dopravu zajišťuje společnost Postautos na trasách: Brienz-Schwanden-Hofstetten, Brünig-Brienz a Brienz-Axalp.\n\nOd r. 1988 je Brienz napojen silnici pro motorová vozidla A8 (Exit č. 29).\n\nregion\n\ndoprava v regionu\n"}
{"id": "484055", "url": "https://cs.wikipedia.org/wiki?curid=484055", "title": "Lotrando a Zubejda", "text": "Lotrando a Zubejda\n\nLotrando a Zubejda je bulharsko-francouzsko-česká koprodukční filmová pohádka režiséra Karla Smyczka a scenáristy Zdeňka Svěráka z roku 1997. Děj je založen na motivu pocházejícího ze dvou pohádek z knihy \"Devatero pohádek\" Karla Čapka (konkrétně: \"Druhá loupežnická pohádka\" a \"Velká pohádka doktorská\"). Film byl v českých kinech premiérově uveden 11. září 1997. Česká televizní premiéra se odehrála na stanici ČT1 24. prosince 1998, kdy byl odvysílán jako štědrovečerní pohádka České televize.\n\nFilm byl, mimo jiné, natáčen v Polné, v expozici \"Stará škola\" městského muzea.\n\nV Čechách je mnoho lesů, kde si na člověka můžou počíhat loupežníci, z nich nejstrašnější je vyvrhel Lotrando. Lotrandův syn vyrostl jak dříví v lese, a tak se otec rozhodl dát syna do klášterní školy. Z loupežnického synka se však stane mírumilovný vzdělanec. Když mladý Lotrando vidí svého otce umírat, slíbí mu na smrtelné posteli, že se ujme jeho živnosti a nikdy nebude pracovat. Tento slib se však vůbec neslučuje s jeho výchovou. Tak se stane, že ji se svou povahou nemůže vykonávat a je bez živnosti. Mezitím v sultánství Solimánském si nikdo neví rady s princeznou Zubejdou, která již dlouhou dobu stůně. Proto se vypraví delegace v čele s Halím do české kotliny. Zde naleznou hned dvojitého doktora, DrVoštěpa DrNce. Ten ale odmítne jít vykonat své služby do sultánství Solimánského bez svého nového přítele Lotranda. Teprve po příjezdu zjistí, že cizinci nepotřebují služeb drvoštěpa, ale doktora. Pokud se jim ale nepodaří vyléčit princeznu, budou oba o hlavu kratší. Lotrando si ale včas vzpomene, že kam nechodí slunce, tam chodí lékař. Vykácí tedy les vedle princeznina okna, čímž se princezna vyléčí. Než však stihnou vyrazit na cestu zpátky, princezna Zubejda se s Lotrandem do sebe zamilují. Lotrando pak zjistí, že Zubejdina chůva La Mad / Madla je jeho matka. Tak se Zubejda vydá s Lotrandem, jeho matkou, cestovatelem Lustigem a Drncem do české kotliny, kde se z Lotranda stane mladý pan učitel.\n\n"}
{"id": "484058", "url": "https://cs.wikipedia.org/wiki?curid=484058", "title": "Ofirova cena", "text": "Ofirova cena\n\nOfirova cena (: פרס אופיר, : \"Ophir Award\") je nejvýznamnější izraelská filmová cena pojmenovaná po herci Šajke Ofirovi, která byla poprvé udělena v roce 1982. Ceny uděluje Izraelská filmová a televizní akademie.\n\nPrvní udílení Cen izraelské akademie se konalo v roce 1982 a cenu získal režisér Šimon Dotam za film \"Repeat Dive\", a od roku 1990 je cena udílena každoročně v Telavivském centru pro herecké umění (\"Tel Aviv Performing Arts Center\"). Výherce Ofirovy ceny následně reprezentuje Izrael na udílení Cen Akademie (ceny Oscar), mezi výjimky patřily filmy \"Aviva My Love\" a \"The Band's Visit\".\n\nNejvyšší počet Ofirových cen vyhraných jediným filmem byl 11 a získal je film Nina's Tragedies. Vysoký počet Ofirových cen získal také Assi Dajan, k roku 2009 celkem 8, a je doposud jedinou osobou, která vyhrála jako režisér, scenárista a herec.\n\n\n"}
{"id": "484061", "url": "https://cs.wikipedia.org/wiki?curid=484061", "title": "Kaleido Star", "text": "Kaleido Star\n\nKaleido Star ( カレイドスター, \"Kareido Sutá\") je japonský animovaný seriál. Vypráví příběh akrobatky Sory, kterou jako malou zaujalo představení jménem \"Alenka v říši divů\". Představení hráli v Kaleido Stage a Sora se snažila tam dostat. Seriál je vysílán na stanici Animax.\n\nJak již bylo zmíněno, je to hlavní hrdinka seriálu. Mluví ji Rou Hirohashi. Sora pochází z Japonska a její velký vzor je Layla Hamilton, která je hvězdou Kaleido Stage a je jednou z nejlepších akrobatek na světě. Soře je 16 let. Rodiče jí zemřeli v šesti a ujali se jí strýc s tetou. Když viděla \"Alenku v říši divů\", bylo to naposledy, co se její rodiče smáli.\n\nJejí otec je bohatý a vlastní hotelovou síť Hamilton Hotels. Nemůže pochopit Laylinu lásku k jevišti a ani si jí moc nevšímá. Nejraději by svou dceru viděl jako herečku. Layla vystupování naživo miluje. Říká že kdyby věděla o představení že je její poslední, nedokázala by vůbec předstoupit před diváky.\n\nObě dvě vystupují v Kaleido Stage a jsou nejlepšími kamarádkami hlavní hrdinky. Annin otec je komik a jeho dcera se snaží jít v jeho stopách. Mia píše představení.\n\n\n\n\nProstředí Kaleido Star jsou věnovány dvě novely:\n\nVydány byly dvě komiksové antologie, které obsahují krátké příběhy od různých autorů\n\nJive vydalo\nkterá obsahuje pohledy do zákulisí tvorby seriálu: návrhy kostýmů, scén, Kejklířovy karty, původní koncepci seriálu apod.\n\nExistují celkem čtyři kompletní namluvené epizody spadající časově někam po představení Swan Lake:\n\nTyto epizody však nikdy nebyly převedeny do televizní podoby.\n\n"}
{"id": "484063", "url": "https://cs.wikipedia.org/wiki?curid=484063", "title": "Boavista FC", "text": "Boavista FC\n\nBoavista Futebol Clube, nebo často jen Boavista (výslovnost: [boɐviʃtɐ]), je sportovním klubem v portugalském městě Porto, který byl založen v roce 1903. V klubu je několik oddílů, zabývající se sporty jako je fotbal, šachy, gymnastika, cyklistika a futsal (mimo jiné).\nKlubové barvy jsou černá a bílá (v šachovnicovém motivu).\n\n\n\n\"K 5. 1. 2015\"\n\n"}
{"id": "484066", "url": "https://cs.wikipedia.org/wiki?curid=484066", "title": "Černý ostrov", "text": "Černý ostrov\n\nČerný ostrov (\"francouzsky L'Île Noire\") je sedmý díl komiksové série \"Tintinova dobrodružství\", napsaných a ilustrovaných belgickým spisovatelem a ilustrátorem Hergém.\n\nČerný ostrov byl poprvé vydán jako černobílý komiks v časopise \"Le Petit Vingtiéme\" v roce 1930, zanedlouho byl vydán v černobílém albu. Další dvě verze byly vydány v letech 1943 a 1966.\nV České republice album vydal Albatros, v roce 2006.\n\nKdyž jde Tintin na procházku po belgické krajině, uvidí nouzově přistávající neregistrované letadlo, a když se jim vydá a pomoc, je jimi postřelen. Tintin se zotavuje v nemocnici, ale je informován detektivy Kadlecem a Tkadlcem, že podobné letadlo spadlo na pole v Sussexu; Tintin se rozhodne situaci prošetřit.\n\nTintin jede vlakem z Bruselu na pobřeží, kde má přestoupit na trajekt z Ostendu do Doveru. Během cesty je údajně omráčen a okraden Tintinův spolucestující (v skutečnosti šéf penězokazeckého gangu, který se potřebuje T. zbavit) a Kadlec a Tkadlec Tintina zatýkají, ale ten unikne a spoutá jim ruce dohromady.\n\nPo příjezdu do Anglie je Tintin unesen stejnými lidmi, kteří na něj uvalili podezření ve vlaku. Ti ho dovezou na útes a chtějí, aby z něj Tintin skočil, avšak je zachráněn Filutou, který proti nim poštve pasoucí se kozu.\nDostane na stopu Dr. J. W. Mullerovi, zjistí, že je společně s šoférem Ivanem členem penězokazeckého gangu, jenž vede zločinec Wronzoff, „oběť“ z vlaku.\n\nTintin je pronásleduje letadlem, avšak v hustě mlze je ztratí a tvrdě přistane na zem. Tam se ho ujme přátelský zemědělec, který mu dává skotskou sukni k nošení. Při večeři se dozví, že letadlo se zločinci havarovalo u Kiltochu a že jsou mrtví, avšak Tintin se rozhodne situaci prošetřit a druhý den se vydá pěšky do Kiltochu. Tam se dozví podivné historky o Černém ostrovu a jeho netvoru zabíjejícím lidi; přesto nedbá varování a na ostrov se vypraví. Koupí si loďku a pádluje k ostrovu. Zde je téměř zabit gorilou zvanou Ranko.\n\nTintin objeví, že ostrov slouží jako úkryt bandy padělatelů v čele s Wronzoffem a Mullerem, rádiem volá policii o pomoc. Po rychlé akci, při níž Tintin zlomí Rankovi ramenní kost, jsou zločinci zatčeni a Tintin se vrací na pevninu do Kiltochu, kde je obklopen reportéry a fotografy – ale jen na chvíli, neboť se objeví Ranko a všechny vyděsí.\n\nGang je uvězněn a nyní dobrosrdečný a poslušný Ranko je darován zoologické zahradě v Glasgow.\nProtože byl Černý ostrov poprvé publikován v roce 1937, odráží se v něm mnoho znaků tehdejších populárních filmů, jako například 39 stupňů (1935) Alfreda Hitchococka – nevinný muž na útěku před policií sleduje zločince nebo King Kong (1933) – gorila Ranko. V knize jsou také zobrazeny fenomény tehdejší doby – penězokazectví, televizor a pravidelná vysílání BBC.\n\nKdyž měl Černý ostrov vyjít ve Spojeném království, anglické nakladatelství sestavilo seznam cca 130 nesrovnalostí a pochybení. Hergé tedy na základě nákresů svého spolupracovníka Boba de Moora, který se vypravil do Anglie a Skotska, překreslil.\n"}
{"id": "484070", "url": "https://cs.wikipedia.org/wiki?curid=484070", "title": "Adolf Jílek", "text": "Adolf Jílek\n\nAdolf Jílek (19. března 1949 Šumperk – 18. ledna 2020) byl český politik, v letech 2000 až 2012 senátor za obvod č. 65 – Šumperk, v letech 2014 až 2016 zastupitel Olomouckého kraje, dlouholetý zastupitel obce Dolní Studénky (v letech 1991–1992 starosta a v letech 1990–1991 a 2006–2010 místostarosta), postupně člen KDU-ČSL a TOP 09.\n\nPo maturitě na SPŠ v Šumperku vystudoval v letech 1969 až 1974 konstrukci potravinářských a chemických strojů na Strojní fakultě VUT v Brně.\n\nPo absolvování vysoké školy nastoupil do Olšanských papíren, kde zůstal do roku 1978, kdy odešel pracovat jako konstruktér nástrojů do Prametu Šumperk, zde působil do roku 1990.\n\nS manželkou Marií měl čtyři syny, Pavla, Ondřeje, Adolfa a Josefa.\n\nZemřel dne 18. ledna 2020 ve věku 70 let.\n\nDo KDU-ČSL vstoupil v roce 1990. V roce 1990 byl zvolen zástupcem starosty obce Dolní Studénky a roku 1991 starostou, jímž byl do roku 1992, kdy byl jmenován přednostou okresního úřadu v Šumperku, tuto funkci zastával do svého zvolení senátorem. V roce 2002 byl znovu zvolen do zastupitelstva Dolních Studének a v letech 2006 až 2010 vykonával funkci místostarosty. Mandát zastupitele obce obhájil i v komunálních volbách v roce 2010 (už jako člen TOP 09) a komunálních volbách 2014 (jako člen TOP 09 na kandidátce subjektu „Za prosperující, nezadluženou obec s TOP 09“). Zvolen byl i ve volbách v roce 2018, když jako člen TOP 09 vedl kandidátku s názvem \"\"Za rozvoj Dolních Studének, Králce a Třemešku\"\" (tj. TOP 09 a nezávislí kandidáti).\n\nV roce 2000 se stal členem horní komory PČR, kdy v prvním kole porazil občanského demokrata Petra Krilla v poměru 28,93 % ku 24,42 % hlasů, ve druhém kole svou převahu potvrdil ziskem 58,75 % všech platných hlasů. Ve svém prvním volebním období pracoval ve Výboru pro hospodářství, zemědělství a dopravu.\n\nV roce 2006 svůj mandát obhájil, když v prvním kole zvítězil nad občanským demokratem Zdeňkem Zerzáněm v poměru 24,32 % ku 23,58 % hlasů, ve druhém kole zvítězil jednoznačně s 58,24 % hlasů. V druhém funkčních období působí jako člen Organizačního výboru. Od roku 2004 byl předsedou senátního klubu KDU-ČSL. V roce 2009 vystoupil z KDU-ČSL a zbytek svého mandátu do roku 2012 strávil jako člen senátorského Klubu TOP 09 a Starostů jako člen TOP 09.\n\nV roce 2006 se neúspěšně ucházel o post předsedy KDU-ČSL.\n\nV krajských volbách v roce 2012 kandidoval jako člen TOP 09 do Zastupitelstva Olomouckého kraje na kandidátní listině \"„TOP 09 a Starostů pro Olomoucký kraj“\", ale neuspěl (skončil jako první náhradník). Mandát tak nabyl dodatečně po odstoupení Jitky Chalánkové. V krajských volbách v roce 2016 post krajského zastupitele obhajoval, ale do zastupitelstva se nedostal.\n\n"}
{"id": "484073", "url": "https://cs.wikipedia.org/wiki?curid=484073", "title": "Nepřechodné sloveso", "text": "Nepřechodné sloveso\n\nNepřechodné (\"intransitivní\" nebo též bezpředmětové) sloveso je takové sloveso, které nepotřebuje předmět a má plný význam zcela samo, jedná se tedy o sloveso s nižší valencí.\n\nPříkladem intransitivních sloves jsou slovesa \"spát\", \"jít\", \"běžet\", \"odpočívat\", \"stárnout\" a nebo \"žít\".\n"}
{"id": "484075", "url": "https://cs.wikipedia.org/wiki?curid=484075", "title": "Nyquistovo kritérium stability", "text": "Nyquistovo kritérium stability\n\nNyqistovo kritérium stability rozhoduje o stabilitě zpětnovazebního obvodu na základě průběhu frekvenční charakteristiky obvodu s otevřenou zpětnovazební smyčkou. Lze odvodit, že obvod je stabilní jestliže:\n\n\nPokud kmitočtová charakteristika prochází bodem -1, je obvod na mezi stability.\n\n"}
{"id": "484078", "url": "https://cs.wikipedia.org/wiki?curid=484078", "title": "Masakr na letišti Lod", "text": "Masakr na letišti Lod\n\nMasakr na letišti Lod byl teroristický útok z 30. května 1972, spáchaný třemi členy ultralevicové skupiny Japonská rudá armáda, kteří byli rekrutováni Lidovou frontou pro osvobození Palestiny (LFOP). Při útoku, k němuž došlo v Izraeli na telavivském letišti Lod (dnešní Ben Gurionovo mezinárodní letiště), zemřelo 26 osob a dalších 74 až 80 bylo raněno. Většinu obětí tvořili křesťanští poutníci z Portorika, dále jedna Kanaďanka a osm Izraelců, mezi nimiž byl i světově uznávaný vědec Aharon Kacir, zvažovaný jako kandidát na post izraelského prezidenta.\n\nTrojice japonských útočníků podstoupila výcvik v Severní Koreji a Libanonu, přičemž plánování operace měl na starosti velitel LFOP Wadía Haddád. Dva z Japonců při útoku zemřeli, třetí, 25letý Kózó Okamoto, byl zajat a v následném soudním procesu odsouzen k trojnásobnému doživotnímu trestu odnětí svobody. Po třinácti letech byl v roce 1985 propuštěn v rámci výměny vězňů za zajaté izraelské vojáky.\n\nVyužití japonských útočníků bylo pro letištní ostrahu značným překvapením, jelikož se do té doby zaměřovala především na možnost útoku ze strany osob palestinské národnosti. Samotný útok vedl k zásadní změně v bezpečnostních opatřeních v Izraeli, v jejímž rámci došlo k zavedení zcela nového bezpečnostního systému a technik.\n\nMezi ultralevicovou Japonskou rudou armádou a Lidovou frontou pro osvobození Palestiny (LFOP) existovaly dlouhodobé vztahy, přičemž palestinská skupina podporovala japonskou jak finančně, tak zbraněmi. Tři útočníci, 25letý Kózó Okamoto (), 27letý Cujoši Okudaira () a 25letý Jasujuki Jasuda (), členové Japonské rudé armády vycvičení v Severní Koreji, byli naverbováni LFOP poté, co se skupině dříve téhož roku podařilo úspěšně unést japonské civilní letadlo. Následně podstoupili sedmitýdenní výcvik v oblasti Baalbeku ve východním Libanonu. LFOP, která se nejvíce „proslavila“ únosy mezinárodních leteckých spojů, původně uvažovala o únosu letadla izraelské společnosti El Al, ale vzhledem k neproveditelnosti takového činu (aerolinky mimořádně zvýšily ochranu svých leteckých spojů po únosu jejich letounu ze strany LFOP v červenci 1968) se rozhodla zabít Izraelce během teroristického útoku. Japonci byli k této operaci vybráni z toho důvodu, že izraelská letištní ostraha se primárně zaměřovala na potenciální hrozbu ze strany palestinských cestujících.\n\nAby ještě více podpořili své krytí, přesunuli se útočníci do Paříže, odkud přes Řím v den útoku odletěli na palubě letu společnosti Air France číslo 132 směřujícího na letiště Lod u Tel Avivu. Použili falešné cestovní pasy, přičemž použitá jména a data narození zvolili symbolicky. Během cesty nebudili žádné podezření a byli nevýrazně oblečeni v oblecích. Po příletu si v místě výdeje zavazadel v terminálu číslo 2 vyzvedli svá pouzdra na housle, v nichž měli ukryté zbraně, a vydali se směrem k čekárně v letištní hale. To celé bylo možné díky nedostatečným bezpečnostním opatřením – Izrael tehdy věnoval primární pozornost bezpečnosti svých leteckých spojů (od již zmíněného únosu v roce 1968), avšak postrádal účinný program k zajištění ochrany letiště. Trojici Japonců navíc nebyla věnována bližší pozornost, neboť přilétali z Evropy a vzhledem k jejich národnosti nespadali do profilu potenciální hrozby.\n\nČekárna v letištní hale, kam mířili, byla v té době plná cestujících. Šlo nejen o 116 pasažérů, jenž právě vystoupili z letadla, ale také o dalších zhruba 300 čekajících cestujících. Když na místo Okamoto, Okudaira a Jasuda dorazili, postavili se do půlkruhu, otevřeli pouzdra od houslí a vyndali z nich československé samopaly vzor 58 s odmontovanou pažbou. Bezprostředně poté zahájili nekoordinovanou palbu na všechny osoby ve své blízkosti. Po chvíli se do dění zapojila letištní ostraha, která začala na útočníky střílet. Když Japoncům začala docházet munice, začali mezi přítomné házet ruční granáty.\n\nJasuda a Okudaira zemřeli přímo na místě činu. Prvně jmenovaný na následky střelných zranění (buď ze strany letištní ostrahy nebo nešťastnou náhodou od Okudairy), zatímco druhý zmíněný vlastní rukou – když mu došla munice, spáchal sebevraždu odpálením ručního granátu na svém těle (podle jiného zdroje byl výbuch granátu nehodou). Když těžce raněný Okamoto zjistil, že jsou jeho kolegové mrtví, vyběhl z budovy terminálu na přistávací plochu, kde zahájil palbu na právě vystupující pasažéry z letu z Paříže. Poté, co mu došla munice, se pokusil o útěk, ale byl chycen zaměstnancem letiště. Jako jediný z pachatelů útok přežil.\n\nPři útoku celkem zahynulo 26 civilistů a dalších 74 až 80 jich bylo zraněno. Největší část obětí představovalo sedmnáct křesťanských poutníků (většinou jeptišek) z amerického Portorika, kteří do Izraele přiletěli v rámci své pouti do Svaté země. Dalších osm pocházelo z Izraele a jedna z Kanady. Jedním z Izraelců byl profesor Aharon Kacir, světově uznávaný vědec a průkopník v oblasti elektrochemie biopolymerů, kterého ministerská předsedkyně Golda Meirová zvažovala jako kandidáta na post izraelského prezidenta. Tím se nakonec, o necelý rok později, stal jeho mladší bratr Efrajim.\n\nPodle dr. Steinhoffové, bývalé ředitelky Centra japonských studií při Havajské univerzitě, mohla mít část obětí na svědomí izraelská letištní ostraha.\n\nNíže je uveden seznam 26 mrtvých z řad občanů Portorika, Izraele a Kanady:\nLodský masakr vyvolal mezinárodní šok a zděšení. Japonská veřejnost nemohla zprvu uvěřit, že by za tímto činem mohly stát osoby japonské národnosti. Důkaz poskytl až teprve japonský diplomat, který byl vyslán do telavivské nemocnice a potvrdil, že Okamoto je skutečně Japonec. Okamoto diplomatovi sdělil, že osobně nemá nic proti izraelskému lidu a že čin spáchal jako „povinnost vojáka revoluce.“ Japonský premiér Eisaku Sató útok odsoudil a vyjádřil hlubokou omluvu za činy svých krajanů. Jeho vláda následně vyplatila obětem a jejich pozůstalým kompenzace ve výši 1 milionu amerických dolarů. V úřadu izraelské ministerské předsedkyně vyvolala emocionální pohnutí reakce ze strany jordánského krále Husajna (Jordánsko tehdy nemělo s Izraelem diplomatické styky), který den po útoku v telegramu Goldě Meirové napsal, že je „hluboce šokován otřesným zločinem spáchaným v Lodu“ a dále uvedl, že v Jordánsku jsou odhodláni „udělat maximum v boji proti silám zla a destrukce“.\n\nBezprostředně po útoku se k odpovědnosti přihlásila Lidová fronta pro osvobození Palestiny a její odnož Lidová fronta pro osvobození Palestiny – Hlavní velení (LFOP–HV). Jejich představitelé postupně uvedli tři různé motivy operace. Podle jednoho z nich šlo o odplatu za masakr Dejr Jásin z dubna 1948. Revizionisticko-sionistická organizace Irgun tehdy ve spolupráci se skupinou Lechi během občanské války v mandátní Palestině obsadila arabskou vesnici Dejr Jásin u Jeruzaléma a během tvrdých střetů zabila 100 až 120 Arabů, mezi nimiž byli muži, ženy i děti. Představitelé palestinských skupin rovněž zmiňovali, že útok na lodském letišti provedla Brigáda mučedníka Patricka Argüella. Ten byl zabit 6. září 1970, když se spolu s Leilou Chálidovou z LFOP neúspěšně pokusili o únos letu společnosti El Al číslo 219 z Amsterdamu do New Yorku. Jako poslední motiv uvedl mluvčí LFOP pomstu za smrt dvou členů palestinské teroristické skupiny Černé září, kteří byli zabiti jen o tři týdny dříve izraelským elitním komandem Sajeret Matkal na lodském letišti během osvobození rukojmích uneseného letu společnosti Sabena číslo 571.\n\nPočátkem července 1972 byl v reakci na lodský masakr v Bejrútu zavražděn čelný představitel LFOP a spisovatel Ghassán Kanafání. Za jeho smrt měla být zodpovědná izraelská zpravodajská služba Mosad, která do jeho vozu umístila bombu. Ta kromě Kanafáního nešťastnou náhodou zabila i jeho sedmnáctiletou neteř. Hlavní organizátor útoku na lodském letišti, Wadía Haddád, zemřel v březnu 1978 v Německé demokratické republice. Podle vojenského korespondenta Kleina byl za jeho smrt odpovědný rovněž Mosad. Jeho dvojitý agent měl Haddádovi v roce 1977 předat belgické pralinky potažené smrtelným biologickým jedem, po jejichž snědení za několik měsíců zemřel dlouhou a bolestivou smrtí.\n\nOkamoto, který jako jediný z útočníků přežil, stanul 10. července 1972 před zvláštním vojenským soudem, zřízeným náčelníkem Generálního štábu izraelské armády Davidem Elazarem. Soudní proces trval týden a obžalovaný během něj sabotoval snahu svých právních zástupců a požadoval pro sebe trest smrti. Před soudem neprojevil žádné výčitky svědomí a mimo jiné řekl, že útok byl jeho povinností a že za něj přebírá plnou zodpovědnost. Den před očekávaným vynesením rozsudku se sešla izraelská vláda, aby probrala možnost zrušení předchozího vládního rozhodnutí z října 1967, podle něhož izraelské soudy a vojenské tribunály nemají požadovat trest smrti. Ten pro Okamotu chtěl ministr dopravy Šimon Peres, avšak ostatní ministři byli proti nebo se nevyjádřili, a tak dřívější rozhodnutí zůstalo v platnosti. Následujícího dne, 17. července 1972, byl Kózó Okamoto předsedajícím soudcem podplukovníkem Abrahamem Frischem odsouzen k trojnásobnému doživotnímu trestu odnětí svobody, rozšířenému o dalších deset let odnětí svobody.\n\nV následujících letech bylo při únosech palestinskými skupinami opakovaně požadováno Okamotovo propuštění. Stalo se tak například v září 1972 při zajetí izraelských sportovců na olympiádě v Mnichově, červenci 1973 při únosu letu společnosti Japanese Air Lines, květnu 1974 při zajetí školáků v Ma'alotu nebo v červenci 1976 při únosu letu společnosti Air France do ugandského Entebbe.\n\nOkamoto byl držen po většinu svého trestu na samovazbě a v roce 1985 byl pro zhoršení jeho duševního zdraví přemístěn na společnou celu. Již v květnu téhož roku však byl po třinácti letech odnětí svobody propuštěn v rámci tzv. Džibrílské dohody spolu s 1150 vězni výměnou za 3 izraelské vojáky zajaté během první libanonské války. Po propuštění odjel do Libye, kde byl 20. května přivítán jako hrdina. Následně koncem 80. let přesídlil do Libanonu, kde žil na východě země v údolí Bikáa. Jelikož ale do země vstoupil pod falešným pasem, tedy nelegálně, byl v roce 1997 zatčen spolu se čtyřmi dalšími členy Japonské rudé armády a odsouzen ke tříletému trestu odnětí svobody (podle jiného zdroje byl zatčen, protože trénoval příslušníky LFOP–HV). V roce 2000 požádalo Japonsko, s ohledem na blížící se propuštění této pětice vězněných Japonců, o jejich extradici kvůli trestnímu stíhání. Ti však v Libanonu požádali o azyl a tři z nich, včetně Okamoty, pět dní před vypršením trestu konvertovali k islámu. Za to, aby mu byl udělen azyl, demonstrovali v ulicích Bejrútu mladí Libanonci, kteří uspořádali petici, pod níž se podepsalo na 20 tisíc lidí. Okamoto nakonec jako jediný získal status politického uprchlíka, podle libanonských úřadů kvůli „utrpení, které snášel v izraelských věznicích“. Od té doby údajně žije v Bejrútu, kde má vést poklidný život.\n\nÚtok vedl k zásadní změně bezpečnostních opatření v letectví v Izraeli. Došlo k opuštění systému, v němž byla potenciální hrozba vyhodnocována na základě etnicity pasažérů, a zavedení zcela nového bezpečnostního systému a technik. Patří mezi ně mimo jiné behaviorálního profilování, tj. sledování chování pasažérů a vyhodnocování míry jejich rizika. Díky tomuto a dalším opatřením je dnešní Ben Gurionovo letiště (do roku 1973 letiště Lod) podle mnohých autorů (např. Maras, Dempsey, Khurana) jedno z nejbezpečnějších letišť na světě.\n\nTato událost, společně s Mnichovským masakrem, při níž členové palestinské skupiny Černé září o čtyři měsíce později povraždili izraelské sportovce na olympiádě v Mnichově, vedla k přijetí vládní rezoluce, která specifikuje rozdělení pravomocí v oblasti vnitřní bezpečnosti mezi izraelskou policií a zpravodajskou službou Šabak.\n\nV červnu 2006 navrhl portorický senátor José Garriga Picó, aby byl 30. květen v Portoriku vyhlášen „Dnem památky Lodského masakru“ (). Jeho návrh, předložený jako senátní projekt 1535, jednomyslně schválily obě komory zákonodárného shromáždění a 2. srpna téhož roku jej, již jako zákon č. 144, podepsal portorický guvernér Aníbal Acevedo Vilá. Účelem památečního dne je připomenout si útok na letišti Lod, uctít zemřelé i přeživší a mezi portorickou veřejností působit osvětu proti terorismu.\n\nV roce 2008 podalo osm pozůstalých dětí po Carmelo Calderónovi Molinovi (při útoku zemřel), a Pablo Tirado, syn přeživšího Pabla Tirada Ayala (při útoku byl raněn), žalobu u amerického federálního soudu v portorickém hlavním městě San Juan. Společně zažalovali severokorejskou vládu za poskytnutí materiální podpory LFOP a Japonské rudé armádě. Žalující strana si činila právní nárok žalovat severokorejskou vládu na základě federálního zákona \"Foreign Sovereign Immunities Act\" z roku 1976. Předběžné slyšení za účelem přezkoumání důkazů začalo 2. prosince 2009. Severokorejská vláda na žalobu nereagovala, ani k soudu nevyslala svého zástupce. Rodiny obětí byly zastoupeny právníky z izraelského právního centra Šurat ha-Din. V červenci 2010 soud vynesl rozsudek, kterým nařídil Severní Koreji zaplatit obětem a rodinám pozůstalých 378 milionů amerických dolarů jako kompenzaci za teroristický útok. K roku 2013 se nicméně částku nepodařilo vymoci.\n\n"}
{"id": "484086", "url": "https://cs.wikipedia.org/wiki?curid=484086", "title": "Intel 8042", "text": "Intel 8042\n\nIntel 8042 je osmibitový jednočipový mikropočítač firmy Intel, plně kompatibilní s rodinami MCS-48, MCS-80, MCS-85 a MCS-86 a vnitřně téměř shodný s verzí Intel 8041. Vyrábí se v 44pinovém PLCC nebo 40pinovém DIP pouzdře. Velikost programové paměti ROM činí 2 KiB, datová RAM paměť je veliká 256 bajtů. Pracovní teplota je v rozsahu od 0° do 70°C. Napájí se 5 V. Frekvence jádra 12 MHz.\n\n"}
{"id": "484101", "url": "https://cs.wikipedia.org/wiki?curid=484101", "title": "Minometný srub", "text": "Minometný srub\n\nMinometný srub (či minometný blok) je objekt železobetonového opevnění, jehož hlavní zbraní jsou minomety ve střílnách „pod betonem“. Sruby jsou umisťovány většinou za hlavní obrannou linii a jejich úkolem je postřelování hluchých míst, úžlabin, údolí apod., kam zbraně střílející spodní skupinou úhlů (kanóny, houfnice aj.) nemohou zamířit.\n\nV rámci československého opevnění, které bylo budováno mezi lety 1935 a 1938, byl projekt minometných srubů vytvořen až v roce 1937. Tehdy důstojníci Ředitelství opevňovacích prací (ŘOPu) zjistili, že plánované tvrzové minometné věže a ani minomety umístěné ve spodních patrech některých pěchotních srubů nestačí vykrýt všechna hluchá místa (především Bruntálsko či Jesenicko). Během druhé poloviny roku 1937 byl vytvořen koncept minometných srubů, jež měly být umístěny na svahu odvráceném od nepřítele, aby nemohly být ohroženy přímou palbou, s minomety jako hlavními zbraněmi, které měly působit čelně nebo kose a pomáhat tak hlavnímu dělostřelectvu. Vzhledem k umístění měly mít objekty odolnost I, výzbroj měla být tvořena dvojčetem 9cm nebo 12cm minometů v jedné střílně s odměrem 60°. Dále měly být sruby vybaveny pancéřovým zvonem pro lehký kulomet a dalším lehkým kulometem na ochranu vchodu (ten byl později doplněn druhou zbraní stejného typu).\n\nV archivních materiálech jsou tyto objekty nazývány jak „minometné sruby“, tak i jako „minometné bloky“, často tento název kolísá i v rámci jednoho spisu, vždy je ale jasné, že se jedná o tentýž objekt. Pojem „minometný blok“ se objevuje také v rámci opevnění na jižní Moravě, někteří autoři předpokládají, že se jednalo o speciální objekt později označovaný jako izolovaná minometná kopule, jiní si myslí, že i v tomto případě se jednalo minimálně do poloviny roku 1938 (kdy byl zpracován projekt samotné minometné kopule) o minometné sruby. Projektová dokumentace „jihomoravských bloků“ ani později připravovaných izolovaných objektů pro minometnou kopuli se nezachovala, tudíž není možné ji porovnat.\n\nV prosinci 1937 změnilo vojsko částečně hlavní výzbroj. Od té doby již nebylo počítáno s dvojčetem minometů, nýbrž se dvěma samostatnými zbraněmi v samostatných střílnách s odměrem 45° tak, že výsledný palebný vějíř měl mít úhel 60°. V průběhu roku 1938 ale došlo ke změně koncepce, projekt tvrzových minometných věží byl opuštěn, místo nich vznikl projekt minometných kopulí s otočným vrchlíkem. Díky technickému zjednodušení a tudíž levnějšímu řešení opustilo ŘOP i koncepci minometných srubů (žádný tedy nebyl postaven), které měly být nahrazeny samostatnými objekty s minometnými kopulemi. V září 1938 byl ale tento projekt pouze v počátcích.\n\nMinometné sruby měly být stavěny na svazích odvrácených od nepřítele. Minomety tedy mohly být umístěny v čelní stěně objektu, aniž by byly ohroženy přímou střelbou. Jejich střílny ústily v diamantovém příkopu, který jednak zabraňoval v přímém přístupu k nim a jednak zabraňoval, aby zemina odvržená při výbuších tyto střílny zasypala. V krátkém křídle se nacházel zvon pro lehký kulomet určený pro pozorování a bezprostřední ochranu srubu. V týlové straně byl umístěn vchod chráněný dalšími dvěma lehkými kulomety a rovněž nouzový východ, což je v československém opevnění u samostatných objektů atypické řešení.\n\nV horním patře objektu se nacházela především střelecká místnost s minomety, skladiště minometných granátů, stanoviště velitele, vchod a nouzový východ a několik dalších místností. Ve spodním patře byly umístěny ubikace mužstva, další dvě velká skladiště minometných granátů, WC s umývárnou, strojovna, filtrovna a několik dalších malých skladů.\n"}
{"id": "484108", "url": "https://cs.wikipedia.org/wiki?curid=484108", "title": "Růžová revoluce", "text": "Růžová revoluce\n\nRůžová revoluce nebo také Revoluce růží (gruzínsky: ვარდების რევოლუცია, \"vardebis revolucia\") byla revoluce v Gruzii, která následovala po zákonodárných volbách v roce 2003 a měla za následek svržení prezidenta Eduarda Ševardnadzeho a jeho nahrazení novým prezidentem Michailem Saakašvilim po nových volbách v březnu 2004. Michail Saakašvili se k této moci dostal díky peněžité podpoře ruského oligarchy Borise Berezovského. Revoluce byla podporována občanským hnutím odporu \"Kmara\" (gruzínsky \"კმარა\") a snad i USA a CIA. Patří k prvním v sérii tzv. barevných revolucí, které jsou některými připisovány americkému vlivu. Další takovou barevnou revolucí byla v roce 2004 tzv. Oranžová revoluce na Ukrajině nebo Tulipánová revoluce v roce 2005 v Kyrgyzstánu.\n\nV Gruzii se konaly parlamentní volby 2. listopadu 2003. Volilo se do 235 křesel, ze kterých 135 mělo být podle poměrného systému a 85 vítězi v jednomandátových obvodech. Kromě toho probíhalo celostátní referendum o tom, zda má budoucí parlament mít pouze 150 členů. Voliči používali oddělené lístky pro obě dvě hlasování. Ty pak složili dohromady a v jedné obálce je vhodili do jedné hlasovací urny.\n\nVolby kritizovali mezinárodní pozorovatelé. Tvrdili, že byly zmanipulované ve prospěch Ševardnadzeho. Michail Saakašvili se prohlásil vítězem voleb. Tuto skutečnost potvrdilo nezávislé paralelní sčítání výsledků, které provedla místní Mezinárodní společnost pro spravedlivé volby a demokracii. Saakašvili a sjednocená opozice přijali výsledky paralelního sčítání výsledků a vyzvali, aby se Gruzínci vzbouřili a demonstrovali proti Ševardnadzeho vládě, a aby se postavili nenásilnou metodou proti úřadům. Hlavní demokratické opoziční strany požadovali odstoupení Ševardnadzeho a opakování voleb. V polovině listopadu začaly masivní protivládní demonstrace v centru Tbilisi. Brzy se rozšířily do téměř všech měst Gruzie. Organizace mládeže \"Kmara \"(česky \"Dost!\") a několik nevládních organizací se aktivně zapojily do protestních aktivit. Naopak Ševardnadzeho vláda byla podporována Aslanem Abašidzem (vůdcem separatistického regionu Adžárie), který posílal tisíce svých příznivců do Tbilisi, aby protivládní demonstrace potlačili.\n\nOpoziční protesty vyvrcholily 22. listopadu, kdy se Ševardnadze pokusil svolat zasedání nového parlamentu. Toto zasedání považovaly hlavní opoziční strany za nelegitimní. Stoupenci těchto stran, vedení Saakašvilim, vtrhli do jednací místnosti s růžemi v rukách (odtud jméno Růžová revoluce), přerušili proslov prezidenta Ševardnadzeho a donutili ho s ochrankou uprchnout. Prezident okamžitě vyhlásil stav nouze, začal mobilizovat vojáky a policii a shromažďoval je v blízkosti své rezidence v Tbilisi. Nicméně elitní vojenské jednotky odmítly podpořit vládu. Ve večerních hodinách 23. prosince se sešel Ševardnadze s opozičními lídry Saakašvilim a Zurabem Žvanijou a diskutovali o aktuální situaci. Po schůzce oznámil prezident svou rezignaci. V ulicích Tbilisi propukla euforie. Více než 100 tisíc demonstrantů slavilo svoje vítězství celou noc. Úřadující předsedkyně parlamentu Nino Burdžanadzeová se dočasně ujala prezidentského úřadu do konání nových voleb. Gruzínský nejvyšší soud zrušil výsledky voleb.\n\n4. ledna 2004 vyhrál drtivě prezidentské volby Michail Saakašvili. Ke konci března téhož roku se opět konaly parlamentní volby. Většinu hlasů získala Sjednocená národní strana podporující Saakašviliho.\n\n\n"}
{"id": "484114", "url": "https://cs.wikipedia.org/wiki?curid=484114", "title": "Slezská literatura", "text": "Slezská literatura\n\nSlezská literatura zahrnuje literaturu, která je spjata s historickým územím Slezska. Slezská literatura je určena územím, nikoli jazykem.\n\nVe Slezsku od 12. stol. vznikaly texty psané v latině, ve 13. až 18. stol. měly literární povahu. Němčina se ve Slezsku šířila s postupující emfyteutickou kolonizací, od 14. byla už zde jazykem literatury. Poslední německy píšící spisovatelé se narodili v 1. pol. 20. stol. První věty psané ve Slezsku polsky (citace v latinských narativních pramenech) pochází z 13. století, první polské literární texty z 15. stol., slezské písemnictví v polštině se začalo lépe vyvíjet až 2. pol. 16. stol. (až do pol. 20. stol. prakticky pouze ve východní části Slezska ). Česky se psalo v Horním Slezsku od začátku 15. stol. (dříve na Opavsku), od r. 1742 prakticky pouze v tzv. Českém Slezsku. V novodobé historii vznikají i pokusy o literární tvorbu ve slovanských (tj. českých a polských) i německých slezských nářečích.\n\n\n"}
{"id": "484120", "url": "https://cs.wikipedia.org/wiki?curid=484120", "title": "Amos Tutuola", "text": "Amos Tutuola\n\nAmos Tutuola (20. června 1920 – 8. června 1997) byl nigerijský spisovatel pocházející z chudé zemědělské rodiny. Nedosáhl vyššího vzdělání a pracoval jako sluha, zemědělec a kovář a později také působil v nižších úřednických funkcích. Psal románové fantazie, v nichž se spontánně mísí tradiční jorubský folklor, prvky evropské mytologie a realita každodenního života moderní Afriky s originální obrazotvorností.\n\nNarodil se 20. června 1920 v Abeokutě, nigerijském městě, kde jeho rodiče Charles a Esther pracovali jako zemědělci pěstující kakao. Byli to Jorubové křesťanského vyznání. Když bylo Tutuolovi asi sedm let, začal pracovat jako sluha u Iba jménem F.O. Monu, který ho místo placení mzdy poslal do základní školy Armády spásy. Ve věku 12 let navštěvoval Anglican Central School v Abeokutě. Jeho školní docházka však trvala pouhých šest let. Když mu v roce 1939 zemřel otec, odešel ze školy, aby se vyučil kovářem, a tomuto řemeslu se v letech 1942-1945 věnoval u Royal Air Force. Následně vyzkoušel řadu dalších povolání, například prodej chleba a práci kurýra pro nigerijské ministerstvo práce. V roce 1946 během několika dní napsal své první dílo knižního rozsahu, \"The Palm-Wine Drinkard\" (\"Piják palmového vína\"). Roku 1947 se oženil - jeho ženou se stala Victoria Alake, s níž pak měl čtyři syny a čtyři dcery.\n\nPoté, co napsal první tři knihy a mezinárodně se proslavil, začal v roce 1956 pracovat jako skladník pro nigerijský rozhlas v Ibadanu v západní části Nigérie. Byl také jedním ze zakladatelů klubu Mbari Club, organizace spisovatelů a vydavatelů. V roce 1979 působil jako hostující vědecký pracovník na University of Ife (nyní Obafemi Awolowo University) v nigerijském městě Ile-Ife a roku 1983 se účastnil programu International Writing Program na University of Iowa. V penzi pobýval střídavě v Ibadanu a Ago-Odo. Zemřel 8. června 1997 ve věku 76 let v důsledku hypertenze a cukrovky.\n\nNavzdory tomu, že jeho formální vzdělávání trvalo jen krátkou dobu, psal Tutuola své romány v angličtině. Svůj nejslavnější román, \"The Palm-Wine Drinkard and His Dead Palm-Wine Tapster in the Deads' Town\" (\"Piják palmového vína\"), napsal v roce 1946. Vydalo ho v Londýně roku 1952 nakladatelství Faber and Faber a ve Francii ho přeložil a roku 1953 v Paříži vydal Raymond Queneau jako \"L'Ivrogne dans la brousse\". Díky Dylanu Thomasovi a jeho pozitivní kritice se tomuto románu dostalo velké pozornosti. Ačkoliv v Anglii a ve Spojených státech byla tato kniha přijata velmi pozitivně, v Tutuolově rodné Nigérii čelila tvrdé kritice. Částečně byla tato kritika způsobena jeho používáním \"lámané angličtiny\" a jednoduchého stylu, neboť tyto prvky údajně podporují stereotypní pohled západu na Afriku jako zaostalý kontinent. Po tomto románu následovala roku 1954 kniha \"My Life in the Bush of Ghosts\" a poté několik dalších knih, ve kterých se Tutuola i nadále věnoval jorubským tradicím a jorubskému folkloru. Žádná z jeho dalších knih už však nedosáhla takového úspěchu jako \"The Palm Wine Drinkard\". Mnohé Tutuolovy texty, dopisy a rukopisy byly shromážděny v Harry Ransom Humanities Research Center na University of Texas v Austinu.\n\n\n\n"}
{"id": "484123", "url": "https://cs.wikipedia.org/wiki?curid=484123", "title": "Násilí v médiích", "text": "Násilí v médiích\n\nMnoho sociálních psychologů se domnívá, že sledování násilí v televizi a jiných médiích může způsobit agresivní chování v sociálním životě. Avšak podle jiných, násilí v médiích může mít i pozitivní účinky či dokonce vůbec žádné.\n\nUčení pozorováním: Pokud vidíme, že násilné chování je odměňováno, lze se mu naučit pozorováním.\n\nDisinhibice: Sledování agrese může snížit sociální zábrany agresivního chování, neboť se začne jevit jako legitimní.\n\nAktivace: Agresivní emocionální aktivace či vzrušení ze sledování agrese mohou vést ke skutečnému násilí.\n\nSnížení citlivosti: Sledování agrese může vést k jejímu zvýšenému přijímání či tolerování ve společnosti.\n\nObavy: Sledování násilí ve zpravodajství posiluje obavy a úzkostné stavy.\n\nBandura ve svých experimentech dokázal, že agrese může být naučena a napodobována podle živých, filmových, nebo kreslených vzorů. \nLiebert a Baron (1972) zjistili, že děti, které sledovaly násilný program, s větší pravděpodobností ublížily jinému dítěti.\nTyto experimenty jsou kritizovány zejména proto, že laboratorní prostředí může vytvářet umělé výsledky.\n\nJoy a kol. (1986) měřily hladiny agrese u dětí v jednom kanadském městě 1 rok před zavedením televize a 1 rok po něm a nalezli významný nárůst v porovnání s nevýznamnými nárůsty v městech, která již televizi měla.\n\nParke a kol. (1977) pouštěli mladistvým provinilcům v USA a Belgii po dobu 1 týdne v jejich domovech buď násilnou, nebo nenásilnou televizi. Agrese byla větší u skupiny, která sledovala násilnou televizi.\n\nEron (1987) nalezl významnou pozitivní korelaci mezi množstvím agrese zhlédnuté ve věku 8 let a pozdější agresí ve věku 30 let.\nPhilips (1986) nalezl korelaci mezi případy, jež se hojně objevovaly v médiích, např. vraždy, boxerské zápasy, a řadou odpovídajících případů, k nimž došlo mezi veřejností.\nJe však důležité uvědomit si, že nalezená korelace nedokazuje příčinný vztah.\n\nOčkování: Sledování antisociálního násilí může být příležitostí k diskuzím o jeho nemorálnosti či o tom, že nevede k ničemu dobrému („záporný hrdina“ nakonec prohraje).\n\nKatarze: Podle Freuda může sledování násilí poskytnout úlevu od potlačované agrese, která se uvolní emočními sympatiemi.\n\nVýzkum očistného účinku násilí v televizi\n\nFeshbach a Singer (1971) tvrdili, že děti, jimž po dobu 6 týdnů ukazovali agresivní programy, projevovaly méně agresivního chování, než ty, kterým ukazovali televizi bez násilí. Tomuto výzkumu však byly vytýkány metodologické vady a pozdější výzkumy nálezy nepotvrdily, nebo přinesly nálezy opačné. \n\nHowitt a Cumberbatch (1974) analyzovali 300 studií a došli k závěru, že násilí v televizi nemá žádný přímý účinek na chování dětí.\n\nFreedman (1984,1986) uvádí, že ačkoliv existuje nevýrazná korelace mezi mírou sledování agrese a agresivním chováním, příčinný vztah je velmi slabý.\n"}
{"id": "484132", "url": "https://cs.wikipedia.org/wiki?curid=484132", "title": "Zikmund Huler z Orlíku", "text": "Zikmund Huler z Orlíku\n\nZikmund Huler z Orlíku († 23. července 1405) byl pražský měšťan a konšel, královský důvěrník a podkomoří. Přídomek z Orlíku získal po roce 1395, poté co získal hrad Orlík.\n\nZikmund Huler byl v letech 1381–1382, 1384–1385 a 1387 pražským konšelem a 7. listopadu 1387 se stal podkomořím království Českého. Brzy si vydobyl královu přízeň a spravoval královská města i statky. Ve sporech Václava IV. a arcibiskupa Jana z Jenštejna stál na straně krále. V letech 1402–1403 byl spoluvězněm krále ve vídeňském vězení. Zůstal v něm o rok déle než král.\nNa Hulerův rozkaz byli v letech 1392 a 1393 uvězněni jeden student a jeden duchovní. Byli popraveni pro zločiny, které spáchali. Arcibiskup Jana z Jenštejna nechal Zikmunda Hulera vyzvat přes generálního vikáře Jana Nepomuckého před svůj soudný stolec. Když se Huler nedostavil, vyřkl arcibiskup nad ním klatbu. Huler se pomstil a Jan z Nepomuku, později svatý Jan Nepomucký tento spor zaplatil životem. Jinak byl Zikmund Huler na svých panstvích na své kněze velice laskavý. Nasvědčuje tomu nadace pro starosedlcký kostel u Orlíka a založení kaple pro poustevníky u Zátomlí u Volar. V kostele v Lazišti je křtitelnice s jeho erbem.\n\nKolem roku 1390 zastavil král Václav IV. Hulerovi hrad Hus s městy Záblatí a Husinec. V téže době koupil Huler od Boreše II. z Oseka kynžvartské panství s hradem Boršengrýn, nedržel jej však dlouho a roku 1395 jej vyměnil s jiným královým oblíbencem Hynčíkem Pluhem z Rabštejna za hrad Orlík nad Vltavou. Dále vlastnil Vožici s příslušenstvím (od roku 1397), statek Velká Dobrá na Kladensku a několik domů v Praze. \n\nÚdajně se neoprávněně obohatil u královské komory. Roku 1405 Opolští vévodové upomínali krále Václava IV. na doplatek sumy 8000 kop grošů, které si od nich roku 1389 vypůjčil. Václav IV. se prokázal \"kvitancí\" o zaplacení. Ale jelikož již nikdo ze svědků této půjčky nežil (\"tři z nich byli oběťmi karlštejnských vražd r. 1397\"), rozhodoval o sporu polský král Vladislav II. Jagellonský a Zikmund Huler byl pověřen úkolem relátora (\"zapisovatele do zemských desk\"). Ve sporu se zjistilo, že šlo o podvrh listiny, kterým Huler obviňoval ony nebožtíky, protože byl obviněn z padělání, ve kterém využil oněch vražd. Zikmund Huler si měl nechat na doplatek udělat falešnou kvitanci, kterou ukázal králi. Z tohoto podvodu byl usvědčen a 23. července 1405 byl sťat před Staroměstskou radnicí.\n\n"}
{"id": "484137", "url": "https://cs.wikipedia.org/wiki?curid=484137", "title": "Filipovice (Bělá pod Pradědem)", "text": "Filipovice (Bělá pod Pradědem)\n\nFilipovice (něm. \"Philippsdorf\", \"Philipsdorf\") jsou vesnice, která je částí obce Bělá pod Pradědem. Jedná se o drobnou osadu (v roce 2001 měla 10 domů a 21 obyvatel) na severním svahu hory Točníku, na jih od středu obce.\n\nFilipovice byly založeny roku 1779 jako osada na katastru obce Domašova, jíž byly od počátku součástí. Obyvatelé osady se živili zejména dřevařstvím. Nyní slouží především rekreaci, zejména zimní (lyžařský areál).\n\nPočet obyvatel Filipovic podle sčítání nebo jiných úředních záznamů:\nVe Filipovicích je evidováno 49 adres : 15 čísel popisných (trvalé objekty) a 32 čísla evidenční (dočasné či rekreační objekty). Při sčítání lidu roku 2001 zde bylo napočteno 10 domů, z toho 7 trvale obydlených.\n\n"}
{"id": "484138", "url": "https://cs.wikipedia.org/wiki?curid=484138", "title": "Lampung", "text": "Lampung\n\nLampung je jedna z provincií Indonésie. Nachází se na samém jihu Sumatry. Na ploše 35 384 km² (lze najít i jiné údaje) zde žije přes 7 milionů lidí.\n\nHlavním a největším městem je Bandar Lampung, přístav v jednom ze zálivů na jižním pobřeží Sumatry.\n\nZnačnou část obyvatelstva Lampungu tvoří lidé přesídlení z přelidněných oblastí (Jáva apod.).\n\nSousedními provinciemi jsou Bengkulu a Jižní Sumatra na severu. Sundský průliv odděluje Lampung od provincie Banten na ostrově Jáva. V průlivu se nachází také sopka Krakatau.\n"}
{"id": "484140", "url": "https://cs.wikipedia.org/wiki?curid=484140", "title": "Svatá Tekla", "text": "Svatá Tekla\n\nSvatá Tekla (řecky Θέxλα, latin. a angl. Thecla) nebo také Tekla z Ikonia byla raně křesťanská světice, panna, učednice svatého Pavla. Žila v prvním století. Nový zákon její jméno nezmiňuje, uvádí je apokryfní kniha Skutků Pavla a Tekly, datovaná do začátku 2. století (nebo do let 160–180).\n\nPodle apokryfní knihy Skutků Pavla a Tekly pocházela Tekla z bohaté rodiny z dnes tureckého města Ikonia (tj. dnes Konya). Byvši již zasnoubená, zúčastnila se v roce 48 kázání svatého Pavla, který tou dobou v Ikoniu pobýval se sv. Barnabášem. Ve svých 18 letech se rozhodla stát se křesťankou a řídit se Pavlovým požadavkem, že člověk musí ctít jen jednoho Boha a žít v čistotě. Její snoubenec dal Pavla uvěznit. Tekla však Pavlovi pomohla uprchnout a následovala ho na jeho cestách. Po nějakém čase se od Pavla odpojila a hlásala křesťanství v Seleucii. Zde byla zadržena a nějakou dobu vězněna a mučena.\n\nZa své činy měla být potrestána smrtí. Nejprve zázrakem vyvázla před smrtí upálením na hranici, kdy oheň uhasila náhlá bouře, později před usmrcením divokými zvířaty, kdy ji nejen ušetřila hladová lvice, ale ubránila před medvědicí. Dalším proslulým zázrakem bylo, když se před ní k její prosbě rozestoupila skála při útěku před skupinou najatých mladíků, kteří ji měli zneuctít (znásilnit), a před jejich zraky se za Teklou opět zavřela, aby jim unikla. Poslední část svého života žila jako asketická poustevnice v jeskyni, již provázel věhlas schopnosti zázračně uzdravovat. V době pronásledování křesťanů za ní byli posláni vojáci, aby ji zneuctili. Tekla v modlitbě prosila o zachování čistoty. Legenda vypráví, že vzápětí se na ni její jeskyně sesula a pohřbila ji.\nV místě jejím smrti, v městě Ma'loule byl vybudován klášter Deir Mar Taqla–poutní místo. Podle knihy Skutků Pavla a Tekly se Teklin život uzavřel v požehnaném věku devadesáti let. Její paže (jediné, co se z těla zachovalo) je uchovávána v katedrále v Tarragoně.\n\nNáboženskou úctu východních křesťanů dosvědčuje široké rozšíření Skutků Pavla a Tekly. Svatá Tekla je nazývána „apoštolkou a protomučednicí“ nebo je přímo považována za rovnou apoštolům. Je na ni hojně odkazováno jako na ženský vzor askeze. Její kult se rozšířil částečně v Seleukii (kde je prý pochována), Ikoniu a Nikomedii, v Evropě pak asi začátkem 4. století, zejména v západní Evropě. V římskokatolické církvi je uctívána dne 23. září. Pravoslavná církev si svatou Teklu připomíná 24. září.\n\nV českých zemích se svatá Tekla nikdy nezařadila mezi nejoblíbenější světce, přesto zejména v barokní době dosáhl její kult jistého rozšíření: byl postaven kostel svaté Tekly v obci Vodka, několik kaplí (například kaple sv. Tekly v kostele Panny Marie Bolestné u alžbětinek v Praze nebo Kaple svaté Tekly v Babí) a mnoho soch svaté Tekly, jak stojících volně v krajině, tak jako součást kostelní výzdoby.\n\nSv. Tekla z Kitzingenu, původem z Anglie, misionářka a abatyše v Německu. Žila v 8. století. Je uctívána 27. a 28. září společně s jejím vzorem a představenou sv. Liobou.\n\nBl. Tekla Hashimotová, mučednice pronásledování křesťanů v 17. století v Japonsku. Spolu se svým manželem a dětmi byla přivázána ke kříži a se západem slunce upálena.\n\nJako Tekla byla pokřtěna matka polského a francouzského skladatele Frédérica (Fryderyka) Chopina, rozená Krzyżanowska.\n\nCtihodná Tekla Merlová, spoluzakladatelka kongregace Dcer sv. Pavla.\n\n\n"}
{"id": "484149", "url": "https://cs.wikipedia.org/wiki?curid=484149", "title": "Dvojčlen", "text": "Dvojčlen\n\nDvojčlen nebo binom (lat.) je v algebře součet nebo rozdíl dvou jednoduchých členů (monomů), který se nejčastěji zapisuje v závorkách jako (a + 7), (ax + b), (ax – b) a podobně. Dvojčlen je zvláštní případ mnohočlenu (polynomu) se dvěma členy.\n\nPro dva (lineární) dvojčleny (ax + b) a (ax + b) platí, že:\n\n\n\n"}
{"id": "484164", "url": "https://cs.wikipedia.org/wiki?curid=484164", "title": "Ilona Gusenbauerová", "text": "Ilona Gusenbauerová\n\nIlona Gusenbauerová, rozená Ilona Majdanová (* 16. září 1947, Gummersbach, Severní Porýní-Vestfálsko) je bývalá rakouská atletka, skokanka do výšky, která se narodila v Německu.\n\nVěnovala se skoku do výšky. V roce 1968 skončila osmá ve finále letních olympijských her, které se konaly v Ciudad de Mexico. O rok později na mistrovství Evropy v Athénách obsadila sedmé místo s výkonem 177 cm. Na prvním oficiálním halovém mistrovství Evropy 1970 (první čtyři ročníky nesly název Evropské halové hry) získala ve Vídni zlatou medaili, když překonala 188 cm. V témže roce vybojovala bronzovou medaili na světové letní univerziádě v Turíně. V roce 1971 se stala v Helsinkách mistryní Evropy, když jako jediná skočila 187 cm.\n\n4. září 1971 vytvořila nový světový rekord, když ve Vídni skočila 192 cm. O jeden cm tehdy vylepšila více než deset let starý světový rekord Rumunky Jolandy Balaşové, která výšku 191 cm skočila 16. června1961 v Sofii.\n\nReprezentovala na letních olympijských hrách v Mnichově 1972, kde ve finále překonala na druhý pokus 188 cm a získala bronzovou medaili. Hned tři postupné výšky (171, 176 a 185 cm) zdolala až třetím pokusem. Ve třiadvacetičlenném finále absolvovala celkově šestnáct pokusů, nejvíce ze všech zúčastněných výškařek. Pozdější olympijská vítězka Ulrike Meyfarthová potřebovala pokusů jen devět. Svým poslední skokem na výšce 192 cm navíc přesně po roce vyrovnala světový rekord rakouské výškařky. Na halovém ME 1973 v Rotterdamu skončila sedmá.\n\n"}
{"id": "484168", "url": "https://cs.wikipedia.org/wiki?curid=484168", "title": "Maud Watsonová", "text": "Maud Watsonová\n\nMaud Watsonová (9. října 1864, Harrow, Londýn – 5. června 1946, Charmouth, Dorset) byla anglická tenistka, historicky první vítězka dvouhry ve Wimbledonu.\n\nNarodila se v londýnském Harrow jako dcera místního faráře. Se soutěžním tenisem začala v roce 1881. V roce 1884 zvítězila ve dvouhře 1. ročníku nejslavnějšího turnaje ve Wimbledonu, kterého se zúčastnilo třináct hráček. Ve finále porazila svou starší sestru Lillianu Watsonovou 6–8, 6–3, 6–3. Do roku 1901 byl turnaj uzavřen jen pro britské tenisty.\n\nNásledujícího roku 1885 titul z Wimbledonu zopakovala, když ve finále porazila Blanche Bingleyovou 6–1, 7–5. V dalším ročníku 1886 se výsledek obrátil a Watsonová s Bingleyovou ve finále prohrála 6–3, 6–3.\n\nŽila ve farním kostele v Berkswellu, blízko Solihullu ve Warwickshire, kde je i pohřbena.\n\n"}
{"id": "484173", "url": "https://cs.wikipedia.org/wiki?curid=484173", "title": "Kibucový dobrovolník", "text": "Kibucový dobrovolník\n\nKibucoví dobrovolníci jsou zejména mladí lidé (Židé i Nežidé), kteří z celého světa přijíždějí na určité časové období do Izraele, kde pracují v kibucech. Tito dobrovolníci do Izraele přijíždějí obvykle na krátkou dobu (dva až tři měsíce) na dobrovolnická víza a podílejí se na všech činnostech veškerých aktivit v kibucu (zemědělství, práce v kuchyni, zahradnictví, práce v továrně). Od svého domovského kibucu dostávají kapesné (v roce 2008 to bylo zhruba 200 šekelů měsíčně, tj. zhruba 1000 korun) a je jim zajištěno ubytování, stravování a společenský program.\n\nV minulosti se řada těchto dobrovolníků rozhodla po skončení jejich programu v Izraeli zůstat, často v důsledku sňatku s Izraelcem či Izraelkou. Ti si následně mohou vybrat službu v izraelské armádě a, pokud nejsou židé, konverzi k judaismu. Někteří z dobrovolníků, kteří se rozhodnou v Izraeli zůstat, nakonec setrvají ve svém domovském kibucu.\n\nProjekt dobrovolníků v kibucech začal v polovině 60. let v souvislosti s příchodem mladých lidí ze západních zemí, kteří byli zvědaví na život v kibucech, a kteří toužili tuto zkušenost zažít. Po šestidenní válce začal světový zájem o Izrael růst a postupně přijíždělo čím dál více dobrovolníků. Vrchol tento projekt zažil v 70. letech, kdy do Izraele během jednoho roku dorazilo 12 tisíc dobrovolníků, kteří pracovali v různých kibucech po celé zemi.\n\nProjekt dobrovolníků do kibuců trpěl v důsledku izraelské ekonomické krize v 80. letech, kdy se mnohé kibucy rozhodly najímat levnou zahraniční pracovní sílu z východní Asie. V důsledku eskalace izraelsko-palestinského konfliktu, zejména pak po vypuknutí druhé intifády v roce 2000, došlo k přerušení spolupráce s tímto projektem ze strany mnohých států, což vedlo k významnému poklesu počtu kibucových dobrovolníků. Svého vrcholu dosáhl pokles v roce 2001, kdy do Izraele dorazilo pouhých 100 dobrovolníků. Od té doby již došlo k opětovnému nárůstu počtu dobrovolníků, ale již nikdy nebyl překonán vrchol ze 70. let. V roce 2007 do Izraele přijelo zhruba 1500 dobrovolníků.\n\nV celkovém součtu dorazilo do Izraele od šestidenní války v roce 1967 do roku 2007, tj. během třiceti let, na 350 tisíc dobrovolníků ze 35 různých zemí.\n\nNěkteří lidé, kteří přijeli do izraelských kibuců jako dobrovolníci, dosáhli ve svých životech významných úspěchů. Mezi tyto lidi patří:\n\n"}
{"id": "484185", "url": "https://cs.wikipedia.org/wiki?curid=484185", "title": "Blanche Bingleyová", "text": "Blanche Bingleyová\n\nBlanche Bingley (3. listopadu 1863, Greenford, Ealing – 6. srpnu 1946, Londýn) byla anglická tenistka, šestinásobná vítězka dvouhry ve Wimbledonu.\n\nNarodila se v Greenfordu, londýnském obvodu Ealing, kde hrála za tenisový oddíl „Ealing Lawn Tennis & Archery Club“. V roce 1884 byla jednou ze třinácti hráček, které se zúčastnily dvouhry 1. ročníku nejslavnějšího turnaje světa ve Wimbledonu. První ze svých šesti titulů získala o dva roky později v roku 1886, když ve finále porazila dvojnásobnou obhájkyni Maud Watsonovou 6–3, 6–3. Mimo šesti vítězství se ještě probojovala do dalších sedmi finále. Celkový počet třinácti finálových utkání ve čtrnácti ročnících zůstal do současnosti turnajovým rekordem, i když do roku 1901 byl Wimbledon otevřen jen pro britské tenisty. Byla druhou nejlepší hráčkou své doby, lepších výsledků dosáhla jen Lottie Dodová, která ji ve wimbledonských finále porazila pětkrát.\n\nProvdala se za George Whitesidea Hillyarda, jednoho z předních tenistů v éře 1886 až 1914. Byl také hráčem kriketu, který nastupoval za kluby Middlesex a Leicestershire. V letech 1907 až 1925 zastával funkci ředitele turnaje ve Wimbledonu. Bingleová je díky sňatku v některých statistikách uváděna pod jménem Blanche Bingleyová Hillyardová. Ve 37 letech se naposledy probojovala do wimbledonského finále a na turnaji startovala až do roku 1912, kdy jí bylo 48 let.\n\nBěhem kariéry také vyhrála třikrát Mistrovství Irska a dvakrát Mistrovství Německa v tenise.\n\nZemřela v Londýně roku 1946.\n\n"}
{"id": "484188", "url": "https://cs.wikipedia.org/wiki?curid=484188", "title": "Na vařený nudli", "text": "Na vařený nudli\n\nNa vařený nudli (1988) je druhé studiové album Nerezu. Obsahuje 9 písniček a je rámováno dvěma verzemi instrumentální skladby \"Střemhlav\". Obal vytvořil Michal Cihlář.\n\n\n\n\nAlbum vyšlo digitálně remasterováno v roce 1995 v rámci \"Nerez antologie\", mezi písničky \"Černá voda\" a \"Načerno\" byla ještě jako bonus zařazena píseň \"Světýlko\" (Zdeněk Vřešťál), nahraná v říjnu 1985 ve studiu \"Jednota\" Československého rozhlasu v Hradci Králové, která se nedostala na žádné řadové album Nerezu. Písnička byla nahraná ve složení Zdeněk Vřešťál – zpěv, kytara, Vít Sázavský – sbor, kytara, Zuzana Navarová – cymbals a Vladimír Vytiska – kontrabas.\n\nAlbum vyšlo také v kolekci \"...a bastafidli!\" (2007). U skladeb \"O samotě\" a \"Střemhlav II\" je v tomto vydání upravena stopáž, skladby na sebe totiž volně navazují a v kolekci \"...a bastafidli!\" je předěl mezi nimi posunut.\n"}
{"id": "484189", "url": "https://cs.wikipedia.org/wiki?curid=484189", "title": "Sergej Machonin", "text": "Sergej Machonin\n\nSergej Machonin (29. prosince 1918, Moskva – 24. listopadu 1995, Praha) byl významný divadelní a literární kritik, divadelní teoretik, dramaturg, scenárista, kulturní redaktor a publicista, překladatel z ruštiny, slovenštiny, srbochorvatštiny, bulharštiny, němčiny a francouzštiny, bratr architekta Vladimíra Machonina a sociologa Pavla Machonina, otec herečky Lenky Machoninové, manžel překladatelky Drahoslavy Janderové.\nPo studiích na gymnáziu a reálce (maturita 1938) studoval češtinu a němčinu na Filozofické fakultě Univerzity Karlovy. V letech 1939 až 1942 byl nacisty vězněn v koncentračním táboře v Sachsenhausenu. Po zbytek 2. světové války pracoval jako úředník a redaktor. Po 2. světové válce pokračoval ve studiu na Filozofické fakultě UK, kdy studoval srovnávací literaturu. Studia zakončil doktorátem filosofie v roce 1951. Zároveň s tím pracoval jako redaktor nakladatelství Mladá fronta, později pracoval na Ministerstvu informací a dále také jako dramaturg Československého státního filmu a Realistického divadla. Od roku 1954 až do roku 1969 byl redaktorem Literárních novin. V letech 1970 až 1973 v důsledku normalizace pracoval jako noční hlídač, v roce 1973 odešel do důchodu, publicistické, překladatelské a literární činnosti se věnoval pouze v samizdatu nebo pod cizími jmény. Na přelomu let 1976/1977 jako jeden z prvních podepsal Chartu 77. V roce 1990 se vrátil zpět do Literárních novin.\n\nIn memoriam byl v roce 1996 (za tvorbu předchozího roku) ohodnocen Cenou Toma Stopparda a Cenou Josefa Jungmanna.\n\n\n"}
{"id": "484190", "url": "https://cs.wikipedia.org/wiki?curid=484190", "title": "Přestupovité", "text": "Přestupovité\n\nPřestupovité (\"Smilacaceae\") je čeleď jednoděložných rostlin z řádu liliotvaré (\"Liliales\"). V současné taxonomii zahrnuje jediný rod, přestup (\"Smilax\").\n\nJsou to převážně liány nebo keře, méně často byliny, zpravidla s oddenky. U lián jsou většinou úponky, původem z řapíku. Listy jsou jednoduché, převážně střídavé, řidčeji vstřícné, řapíkaté až skoro přisedlé, většinou bez listových pochev, řidčeji s nimi. Čepel je nejčastěji kopinatá až vejčitá, obvykle kožovitá, celokrajná, většinou s dlanitou žilnatinou, 3-7 hlavních žilek spojeno sítí vedlejších. Jsou to dvoudomé rostliny. Květy jsou většinou v převislých úžlabních květenstvích, v okolících, hroznech či klasech okolíků. Květy jsou malé, okvětních lístků je 6, volné nebo srostlé v okvětní trubku, žlutavé, zelenavé až bronzové barvy. V samčích květech je většinou 6 tyčinek, v samičích někdy staminodia. Gyneceum v samičích květech je srostlé ze 3 plodolistů, čnělky jsou 3, v samčích květech může být přítomno pistillodium. Plodem je bobule, červené, oranžové, purpurové, modré nebo černé barvy.\n\nJe známo asi 370 druhů, které jsou rozšířeny ve velké části světa, v tropech až subtropech s přesahem do teplejších částí mírného pásma. V Evropě však poměrně málo, v jižní Evropě roste \"Smilax aspera\", v jihovýchodní \"Smilax excelsa\". Kromě rozsáhlého rodu \"Smilax\" roste v Asii ještě cca 12 druhů, které jsou vyčleňovány do menšího rodu \"Heterosmilax\", lišící se hlavně srostlými okvětními lístky. Někdy tento rod není uznáván, potom čeleď obsahuje pouze jediný rod \"Smilax\". Rod \"Rhipogonum\", který sem byl někdy řazen, je v systému APG II řazen do samostatné čeledi \"Rhipogonaceae\".\n"}
{"id": "484192", "url": "https://cs.wikipedia.org/wiki?curid=484192", "title": "Světový pohár v rychlobruslení 2009/2010", "text": "Světový pohár v rychlobruslení 2009/2010\n\nSvětový pohár v rychlobruslení 2009/2010 byl 25. ročník Světového poháru v rychlobruslení. Konal se v období od 6. listopadu 2009 do 14. března 2010. Soutěž byla organizována Mezinárodní bruslařskou unií (ISU).\n\nZ ročníku 2009/2010 byly vyřazeny závody na trati o délce 100 m, jež se ve světovém poháru poprvé objevily v sezóně 2003/2004.\n\n"}
{"id": "484193", "url": "https://cs.wikipedia.org/wiki?curid=484193", "title": "Litavské vrchy", "text": "Litavské vrchy\n\nLitavské vrchy (německy ) jsou malé pohoří na východě Rakouska. Nazývají se podle řeky Litavy, která je ze severu obtéká. Po staletí fungovaly jako přirozená bariéra mezi Rakousy a Uhrami, od roku 1920 po nich vede zemská hranice mezi Dolními Rakousy a Burgenlandem.\n\nLitavské vrchy jsou asi 35 km dlouhý a 5 až 7 km široký hřeben na rozhraní Vídeňské pánve a Malé Dunajské nížiny, mezi Bruckou branou na severovýchodě a Novoměstskou branou na jihozápadě. Jde o nejvýchodnější výběžek celého systému Alp, v části Hory východně od řeky Mury. Na severovýchodě na ně již navazují Malé Karpaty.\n\nNejvyšším bodem je 484 m vysoký Sonnenberg na západním konci. Hřeben je hustě zalesněn, převažují listnaté porosty dubu, habru a buku lesního. Na jihovýchodních svazích, na burgenlandské straně příkře klesající k Neziderskému jezeru, se prostírají vinice.\n\nMasiv pohoří tvoří rula a svor a na nich vápenec, který je znám jako \"Leithakalk\". Vápenec má většinou takovou čistotu, že se může použít na výrobu křídy.\n\nVýznamné lokality vápenopískového pohoří jsou řazeny abecedně dle historického seznamu: Bad Deutsch-Altenburg, Breitenbrunn, Hainburg an der Donau, Hundsheim, Kaiserstein u Kaisersteinbruch, Kroisbach, Loretto, Mannersdorf, Müllendorf, St. Margarethen, Sommerein, Stotzing, Winden a Wöllersdorf. Kvalitní vápenec se v minulosti těžil ve velkém rozsahu a dopravoval se povozy do 30 km vzdálené Vídně, hlavního města mocnářství. Zde se kámen používal na stavby komunikací.\n\nElias Hügel (1681–1755), císařský sochař, kameník a stavitel barokních kostelů v první polovině 18. století byl největší odborník na kámen v lomech Litavských vrchů. Po 250 letech, po druhé světové válce pracoval v Mannersdorfu Friedrich Opferkuh (1923–1993). Pracoval jako kameník a sochař a jako řemeslník to dotáhl až na učitele na univerzitě.\n\nKopce jsou osídleny jen na úpatích. Největším městem pod Litavskými vrchy je burgenlandské hlavní město Eisenstadt, dalšími městy jsou Mannersdorf s velkou cementárnou a okresní města Most nad Litavou a Nezider. \n\nSeverovýchodní část pohoří při obci Bruckneudorf slouží jako cvičiště rakouského spolkového vojska. Strategicky byly Litavské vrchy vždy významné, protože tvořily ochranný val proti útočníkovi z východu, poslední před samotnou Vídní.\n"}
{"id": "484196", "url": "https://cs.wikipedia.org/wiki?curid=484196", "title": "Drahé kovy", "text": "Drahé kovy\n\nDrahé kovy je obecné označení pro vzácné kovové prvky (nebo jejich slitiny), které se užívaly a užívají jako platidla, na výrobu mincí, šperků a podobně. Mezi drahé kovy se obvykle počítá zlato, stříbro a v menší míře platina. Další kovy platinové skupiny (palladium, rhodium atd.) se užívají ve zlatnictví jako přísady a k pokovování.\n\nKromě vzácného výskytu a tudíž vysoké ceny se drahé kovy vyznačují také vysokou specifickou hmotností, malou chemickou reaktibilitou (vysokou odolností), krásným vzhledem, dobrou zpracovatelností a elektrickou vodivostí. Od pravěku se užívaly jako ozdoby, na výrobu šperků nebo posvátných předmětů a velmi brzy i jako platidlo. Od starověku se z nich razily mince a do poloviny 20. století se k nim vázala hodnota některých měn. Mince z drahých kovů mívaly přesně stanovenu váhu a ryzost, podobně jako ingoty, v nichž se dnes s drahými kovy obchoduje.\n\nPři stoupajících cenách zejména zlata se jednak hledají nová naleziště, ale také nové technologie včetně recyklování odpadů a starých přístrojů. Roční produkce zlata se od roku 1900 zpětinásobila a dosahuje 2 500 tun ročně, produkce stříbra asi 20 000 tun. Mezi největší producenty zlata patřila v roce 2013 Čína, Austrálie, USA, Rusko, Peru a Jihoafrická republika, mezi producenty stříbra Mexiko, Kanada, Austrálie, Peru a USA.\n\nKvůli výborné elektrické vodivosti a odolnosti proti korozi se v současnosti velké množství zlata a stříbra spotřebuje v elektrotechnice, ve zdravotnictví a v dalších oborech. Velké množství stříbra spotřebovával fotografický průmysl. Velké množství zlata dnes slouží jako zlaté rezervy bank a jako soukromé investice.\n\nS drahými kovy se, jako s jiným zbožím, obchoduje jako s komoditou na světových burzách. Základní a nejznámější je burza Londýn, ta zveřejňuje průběžně výsledky obchodování tzv. London FIX a London SPOT. Cena London FIX se udává většinou dopolední a odpolední, tedy London FIX AM a London FIX PM, ale cena London SPOT je aktuální online cena jako je například Forex. Světová cena drahých kovů je základně udávaná v dolarech za trojskou unci (USD/oz). Světová cena drahého kovu za trojskou unci se pak může přepočítat na cenu za gram v českých korunách. Zde jsou grafy za uplynulé tři roky s přepočtem za gram v českých korunách a to pro zlato, stříbro, platinu, palladium, rhodium:\n\n\n"}
{"id": "484198", "url": "https://cs.wikipedia.org/wiki?curid=484198", "title": "Lottie Dodová", "text": "Lottie Dodová\n\nCharlotte \"Lottie\" Dodová (24. září 1871, Bebington, Cheshire – 27. června 1960, Sway) byla anglická sportovkyně, nejvíce známá jako tenistka, pětinásobná wimbledonská vítězka ve dvouhře, kde první titul získala již v patnácti letech, v roce 1887. Do současnosti zůstává nejmladší wimbledonskou vítězkou dvouhry. Ve čtyřhře tento turnajový primát drží Martina Hingisová, které bylo v roce vítězství 1996 o tři dny méně, než Dodové.\n\nV roce 1983 byla in memoriam uvedena do Mezinárodní tenisové síně slávy.\nKromě tenisu závodila v dalších sportech jako byly golf, pozemní hokej a lukostřelba. Stala se amatérskou mistryní Velké Británie v golfu, dvakrát nastoupila za ženské reprezentační mužstvo Anglie v pozemním hokeji, které spoluzakládala a vybojovala stříbrnou olympijskou medaili v lukostřelbě na Letních olympijských hrách 1908. Guinnessova kniha rekordů ji uváděla jako nejvšestrannější sportovkyni všech dob, společně s atletkou a golfistkou Babe Zahariasovou.\n\nNarodila se v Bebingtonu, Cheshire do rodiny Josepha a Margaret Dodových. Otec Joseph Dod pocházel z Liverpoolu a podnikal v obchodě s bavlnou. Rodina byla bohatá natolik, aby Lottie ani její bratr Willy nikdy nemuseli pracovat a mohli se zaměřit jen na sport. Kromě Willyho měla ještě sestru Annie a bratra Tonyho. Willy Dod se stal olympijským vítězem v lukostřelbě na stejné olympiádě LOH 1908, kde ona získala stříbro.\nPrvní turnaj Northern Championships v Manchesteru, odehrála roku 1883 ve dvanácti letech. Vypadla na něm v 1. kole. Na stejném turnaji v roce 1885 dosáhla prvního dobrého výsledku, když prohrála těsně ve finále s úřadující wimbledonskou vítězkou Maud Watsonovou 8–6, 7–5. Tato účast jí v tisku přinesla přezdívku \"„Little Wonder“\" (Malý zázrak).\n\nPomalu se posouvala mezi nejlepší tenistky světa. Do Wimbledonu poprvé nastoupila v ročníku 1887 a hned turnaj vyhrála. Ve dvouhře získala celkem pět wimbledonských titulů a vždy ve finále porazila Blanche Bingleyovou Hillyardovou.\n\nJejí herní styl byl označován za neortodoxní, ovšem z dnešního pohledu se jednalo o počátky moderního pojetí tenisu. Byla jedním z prvních tenistů, kteří odehrávali míče hned po odskoku od povrchu kurtu, a také patřila mezi první, kteří praktikovali moderní držení rakety. Měla výborné údery od základní čáry, ovšem jako další hráčky podávala spodem.\n\nV roce 1892 utrpěla první porážku na otevřeném turnaji ve dvouhře od roku 1886, kdy prohrála s Irkou Louise Martinovou na Mistrovství Irska. Porážka z roku 1892 byla zároveň její poslední, z celkových pěti v její hráčské kariéře.\n\nPoslední sezónou se stal rok 1893, ve kterém odehrála jen dva turnaje a oba vyhrála.\nAž Suzanne Lenglenová překonala její wimbledonský rekord tří po sobě jdoucích singlových vítězství, když vyhrála pět titulů v řadě v období 1919 až 1923.\n\nV roce 1913 se s bratrem, který byl již ženatý, přestěhovala do Bidefordu . Za druhé světové války pracovala jako zdravotní sestra u Mezinárodního červeného kříže ve vojenské nemocnici ve Speenu. I když chtěla být převelena do Francie, nikdy neopustila Anglii. Po skončení války obdržela od Červeného kříže vyznamenání za více než tisíc hodin služby u organizace.\n\nPoté žila v Londýně a Devonu. Po smrti bratra Willyho v roce 1954 bydlela v několika ubytovnách pro zdravotní sestry na anglickém jižním pobřeží. Nikdy se nevdala, zemžela v 88 letech ve městě Sway.\n\n\n"}
{"id": "484202", "url": "https://cs.wikipedia.org/wiki?curid=484202", "title": "Klinika Mayo", "text": "Klinika Mayo\n\nKlinika Mayo (: \"Mayo Clinic\") je nezisková organizace a mezinárodně uznávané prestižní americké lékařské výzkumné a vzdělávací centrum a univerzitní nemocnice v Rochesteru v Minnesotě. Má rovněž několik nemocnic a klinik v Jacksonville na Floridě a ve Scottsdale a Phoenixu v Arizoně. Klinika Mayo dále spolupracuje s množstvím menších klinik a nemocnic v Minnesotě, Iowě a Wisconsinu.\n\nKliniku založil v roce 1889 doktor William Worrall Mayo a jeho dva synové, rovněž lékaři, William James Mayo a Charles Horace Mayo.\n\nV roce 2006 klinika oznámila vstup do České republiky. V roce 2012 bylo ve spolupráci s Mayo Clinic otevřeno Mezinárodní centrum klinického výzkumu Fakultní nemocnice u sv. Anny (FNUSA-ICRC) v Brně.\n\n"}
{"id": "484209", "url": "https://cs.wikipedia.org/wiki?curid=484209", "title": "Praktica", "text": "Praktica\n\nPraktica je obchodní značka několika řad fotoaparátů, vyráběných od roku 1949 Drážďanskou firmou Pentacon. V době existence NDR byly jednooké zrcadlovky systémů Praktica vyráběny ve statisícových sériích a také exportovány - často i pod jinými značkami - do zahraničí. Produkce jednookých zrcadlovek Praktica byla ukončena v roce 2001, značka je však používána nadále pro některé digitální fotoaparáty.\n\nNejstarší modely používaly pro připevnění objektivů systém závitu M42 x 1 nebo zpočátku i vlastní bajonet. Fotoaparáty se prodávaly pod značkou Praktina, v zahraničí také jako Porst Reflex, Hexacon Supreme nebo Corbina.\n\n\nDruhá generace již nesla značku Praktica\n\n\nDalší generace stále zachovávala kompatibilitu se systémem závitu 42. Některé modely ale měly doplněný přenos údaje o cloně do těla fotoaparátu.\n\n\nPozději byl zaveden místo závitu 42 pro připojování objektivů bajonet.\n\n\nŘada BX (1987-1990):\n\n\nBX (1991-2001):\n\n\n"}
{"id": "484210", "url": "https://cs.wikipedia.org/wiki?curid=484210", "title": "Vyza velká", "text": "Vyza velká\n\nVyza velká (\"Huso huso\", \"белуга\", říční běluga) je považována za největší sladkovodní rybu, což je zavádějící, protože není čistě sladkovodní rybou. Značnou část života tráví v brakických vodách a v jeho průběhu střídá sladkovodní a mořské prostředí. Proniká hluboko do řek, před postavením přehrady Železná vrata pronikala Dunajem až do jeho rakouské části. Je to největší druh anadromní ryby z čeledi jeseterovitých (\"Acipenseridae\"), řádu jeseterů (\"Acipenseriformes\"). Vyzy rostou velmi pomalu a dožívají se až 120 let. Mohou přitom dosáhnout délky až téměř 8,5 metru a hmotnosti 1000 kg, nejtěžší zaznamenaný jedinec měl 1571 kg. Běžně se loví jedinci o hmotnosti 100 až 200 kg. Loví se převážně pro jikry známé jako černý kaviár a také pro jejich kůži, která se používá v koželužnictví.\n\nMá robustní protáhlé tělo vřetenovitého tvaru, v zadní části mírně zploštělé. Nachází se na něm pět řad kostěných štítků. Hřbetní štítky jsou v přední části těla malé, směrem dozadu se zvětšují. Hlava bývá velká. Dopředu vybíhá v krátký kuželovitý rypec, který je u dospělých jedinců na bocích a shora chrupavčitý, většinou měkký a ohebnný. Ústa jsou široká, půlměsíčitého tvaru. Vyplňují celou spodní část rypce a zpravidla i částečně přechází na okraje hlavy. Má čtyři hladké, dlouhé a z boků mírně zploštělé vousky, přesahující přes ústa (tvar hlavy, uspořádání úst a vousků při pohledu zespoda je důležitým poznávacím znakem jeseterovitých ryb. Oči má malé. Hřbetní ploutev je krátká, posunutá směrem dozadu. Ocasní ploutev bývá dlouhá heterocerkní.\n\nZbarvení není příliš výrazné. Hřbet bývá tmavě šedý, boky světlejší a břicho bílé.\n\nNachází se převážně v povodí Kaspického a Černého moře, Azovského moře příležitostně též v moři Jaderském. Dříve se vyza velká objevovala i v dolních tocích Moravy a Váhu. Nachází se většinou poblíž pobřeží. Plave ale proti proudu velkých řek za třením.\n\nHejno generačních ryb pro pokusné účely (chov v akvakultuře, křížení s jinými jesetery) je chováno v Mydlovarech nedaleko Českých Budějovic. \n\nV našich podmínkách nemá velký hospodářský význam na maso. Jeseteři jsou z volných vod drancováni především pro kaviár. Chov jeseterů a produkce kaviáru v akvakultuře je tedy považováno nejen za perspektivní oblast, ale také za způsob ochrany jesetrů. Celosvětová produkce jesetrů vzrostla v posledních letech z 2500 tun v roce 1999 na 25 600 tun v roce 2008 (FAO, 2008). U výroby kaviáru lze sledovat podobný trend. Ta vzrostla z 1,7 tuny v roce 2003 na 27,3 tun v roce 2007.Vysoká cena kaviáru tery zaručuje rentabilitu chovu jeseterů v akvakultuře. Přičemž kaviár z albinotické formy jesetera patří k nejdražším na světě. Kilogram tohoto vysoce kvalitního \"zlatého kaviáru\" může stát podle Guinessovy knihy rekordů až 25 000 $. Je snaha o jeho návrat vysazováním jedinců z umělého odchovu do volných vod. Vytvoření trvalé populace schopné přirozeného rozmnožování se zatím nezdařilo.\n\nVyza je všežravec, dravec.\nPo svém narození až do raného mládí se vyza velká živí bezobratlými a také některými druhy korýšů. S rostoucími rozměry a věkem se v jejím jídelníčku mohou objevit také ryby, až se stane doslova dravou. V dospělosti dokáže díky své obrovské tlamě nasát ryby vážící i několik kilogramů.\n\nNa svůj druh dosahuje tato ryba pohlavní dospělosti docela pozdě. U samců ve věku 12–14 let, a u samic ve věku 16–22 let. Tato ryba se rozmnožuje třením. Vyzy táhnou do řek ve dvou vlnách: Jarní „rasa“ přitáhne do řek brzy z jara, zatímco podzimní přitáhne v období pozdního podzimu do dolního toku řeky. V řece přezimuje a z jara táhne do výše položených míst. Ke tření dochází v hlubokých proudech se štěrkovým dnem v hloubce 4–12 m. Jikry tvoří pětinu hmotnosti samice. Počet jiker u jedné samice byl odhadnut na 360 000 až 7 700 000 kusů. Interval mezi jednotlivými výtěry je přibližně 5 let.\nVyza velká dosahuje délky až téměř 8,5 metru a hmotnosti 1000 kg. Nejtěžší jedinec měl doposud 1571 kg. Loví se převážně pro jikry známé jako černý kaviár a také pro jejich kůži, která se používá v koželužnictví. Na seznamu ohrožených druhů ICUN se nachází jako kriticky ohrožený druh jehož populace stále klesá. Lov vyzy byl v minulosti prováděn všemi dostupnými prostředky - do sítí, udicemi a zřejmě největší exempláře se lovily na Volze pod ledem nabodáváním na dlouhé tyče zakončené háky. V případě zaháknutí velkého exempláře bylo třeba spolupráce většího počtu lidí, protože jednotlivec velkou rybu udržet ani vytáhnout nedokázal. Poté, co byla ryba zaseknuta na několika hácích, bylo třeba zvětšit otvor v ledu a rybu vytáhnout ven. Počet ztracených úlovků jistě nebyl malý.\n\nVe volné přírodě je vyza velká poměrně ohroženým druhem, který doplácí na sběr jiker i na samotný lov. Nekontrolované pytláctví totiž způsobuje úbytek jedinců z obou důvodů - kaviár je vyhledávanou pochoutkou a kůže ulovených jedinců je využívána v koželužnictví.\n\n\n"}
{"id": "484211", "url": "https://cs.wikipedia.org/wiki?curid=484211", "title": "Sigrid Kirchmannová", "text": "Sigrid Kirchmannová\n\nSigrid Kirchmannová (* 29. března 1966, Bad Ischl) je bývalá rakouská atletka, reprezentantka ve skoku do výšky. V začátcích své atletické kariéry se věnovala i víceboji.\n\nV roce 1985 si vytvořila osobní rekord v sedmiboji, když nasbírala v rakouském Ebensee 5 944 bodů. Později se specializovala na výšku. Smolně pro ni skončila účast na druhém mistrovství světa v atletice v Římě 1987, když v kvalifikaci nezaznamenala platný pokus. Těsně pod stupni vítězů, na čtvrtém místě se naopak umístila na mistrovství Evropy 1990 ve Splitu. Reprezentovala na letních olympijských hrách v Barceloně, kde skončila ve finále na pátém místě. O příčku výše mj. skončila Bulharka Stefka Kostadinovová.\n\nPrvní velký úspěch kariéry si připsala na MS 1993 ve Stuttgartu, kde překonala 197 cm. Tato výška zůstala jejím osobním rekordem pod širým nebem. Bronzovou medaili vybojovala v následujícím roce také na HME v Paříži v novém osobním rekordu 196 cm. Pro zranění nenastoupila do kvalifikace na letních olympijských hrách v Atlantě 1996. Na mistrovství Evropy v Budapešti v roce 1998 obsadila čtvrté místo. Atletickou kariéru ukončila v roce 2000.\n\n"}
{"id": "484214", "url": "https://cs.wikipedia.org/wiki?curid=484214", "title": "Pražské sídliště (České Budějovice)", "text": "Pražské sídliště (České Budějovice)\n\nPražské sídliště (též \"Sídliště na Pražské\", do roku 1989 \"Sídliště Pařížské komuny\") je sídliště v Českých Budějovicích. Sídliště je součástí části obce a katastrálního území České Budějovice 3. Nachází se mezi Pražskou třídou a Vltavou (Jiráskovým nábřežím), na severu jej Plzeňská ulice odděluje od sídliště Za Voříškovým Dvorem.\n\nPražské sídliště vzniklo ve své jižní čáti v místě zástavby Starého města, které bylo demolováno a zachoval se z něj pouze Kostel svatého Jana Křtitele a svatého Prokopa se hřbitovem. Jižně od hřbitova vzniklo sídliště v 60. letech 20. století, kdy byly postaveny panelové domy typu T06B. Na sídlišti byl rovněž postaven obchodní dům Družba, dům služeb, škola v Kubatově ulici, lékárna a krytá promenáda s malými prodejnami na Pražské třídě. Další etapou výstavby Pražského sídliště byly panelové domy kolem malého náměstíčka u restaurace Juvel. Na Pražském sídlišti byly postaveny i třináctipodlažní panelové domy.\n\nNa sídliště Pražské sídliště zasahují tyto ulice:\n"}
{"id": "484215", "url": "https://cs.wikipedia.org/wiki?curid=484215", "title": "Julia Wannerová", "text": "Julia Wannerová\n\nJulia Wannerová (* 8. prosince 1987) je německá atletka, výškařka.\n\nJejím největším úspěchem je bronzová medaile, kterou vybojovala v roce 2009 na světové letní univerziádě v Bělehradě. V témže roce se podělila se Švédkou Ebbou Jungmarkovou na Mistrovství Evropy do 22 let v litevském Kaunasu o 5. místo. Jejím trenérem je Günter Eisinger, který trénuje již od roku 2003 Ariane Friedrichovou.\n\n\n"}
{"id": "484218", "url": "https://cs.wikipedia.org/wiki?curid=484218", "title": "Pátý železniční koridor", "text": "Pátý železniční koridor\n\nV. koridor je neoficiální název zamýšlené železniční trati z Prahy do Liberce. Se stavbou se mělo začít okolo roku 2010 po dokončení tranzitních železničních koridorů. Důvodem je zcela nevyhovující železniční spojení mezi těmito dvěma městy. Kromě výrazného zvýšení cestovní rychlosti na trati by došlo i ke zlepšení dopravní obslužnost dalších lokalit, jako například Mladé Boleslavi. Současná jízdní doba je přibližně 191 minut s přestupem v Turnově.V plánu je přímý spoj Liberec - Praha a snížení jízdní doby až pod 80 minut.\n\nV úvahu přicházejí tři možné trasy, a to ve stopě původní trati Praha – Neratovice – Liberec, nebo trasa s výstavbou nového krátkého úseku mezi Lysou nad Labem a Čachovicemi, tedy trasa Praha – Lysá nad Labem – Liberec, v úvahách lze narazit též na směrování přes Nymburk, ale ta zatím není v oficiálních materiálech zmiňovaná.\n\nPři porovnání prvních dvou tras se jeví jako výhodnější ta přes Lysou, jelikož by měla být výrazně levnější. Důvodem je nutnost náročných terénních úprav v úseku ze Všetat do Mladé Boleslavi. V roce 2018 navrhl premiér v demisi Andrej Babiš novou železniční trať v úseku Svijany - Liberec na rychlost 120 km/h; právě ta by mohla vést jako V. tranzitní železniční koridor.\n\nTrať by měla být vedena v původní trase z Prahy-Vysočan až do Mstětic, úsek z Prahy hlavního nádraží/Prahy Masarykova nádraží do Vysočan je z větší části zahrnut do jiného, již hotového projektu – Nového spojení. Před stanicí Čelákovice se počítá s rovnáním ostrého oblouku novou přeložkou. Za Čelákovicemi se nacházející most přes Labe má být nahrazen novým, který bude splňovat standardy pro lodní cestu, co se týče výšky mostovky nad hladinou řeky, která je v současnosti příliš nízká. Nový most má stát vedle místa toho současného proto, aby stavba mohla probíhat bez zastavení provozu. V návrzích se objevuje též varianta, kdy jsou Čelákovice zcela obcházeny, ale tato možnost je v realizaci nepravděpodobná.\n\nPro trať dále za Lysou je možno pokračovat buď mírnou úpravou stávající lokálky, nebo razantnější přestavbou, kdy je trať do Nymburka přecházena mimoúrovňovou přesmyčkou. Za Milovicemi se počítá s krátkým tunelem a zastávkou Boží Dar, v místě obnovovaného sídliště. Dále se tato nová trať napojuje na stávající s číslem 071. Odtud by se pokračovalo s mírnými úpravami až do Mladé Boleslavi.\n\nStěžejním úsekem pro zkrácení jízdní doby je úsek z Turnova do Liberce. Zde se počítá s celou řadou terénních přeložek, nových mostů a tunelů. Těmito úpravami se sleduje snížení jízdní doby ze současných 40 minut na 17.\n\nAlespoň částečné realizace se jistě dočká trať z Prahy-Vysočan do Lysé nad Labem, jelikož už dnes její technický stav nevyhovuje současným požadavkům především v propustnosti i úrovni zabezpečení. První částí této velké modernizace je přestavba žst. Čelákovice, která má pravděpodobně začít v červnu 2016. V prosinci 2009 se dokončení dočkala elektrizace trati Lysá nad Labem – Milovice. Tato trať však je elektrizována v původní stopě, což nedává nové trase pro dálkové vlaky mnoho nadějí. Částečně byla modernizována stanice v Turnově a předpokládá se i přestavba stanice Mladá Boleslav hlavní nádraží. Nad dalšími projekty v rámci „V. koridoru“ však nadále visí velký otazník. V budoucnu má taky být postavený koridor z Prahy hl. n. do Hradce Králové hl. n.. Koridor má vést přes Pardubice hl. n., Pardubice - Rosice nad Labem, Čeperka, Opatovice nad Labem, Opatovice nad Labem - Pohřebačka do Hradce Králové hl. n.. Na budoucím koridoru by měla být nejvyšší rychlost 160 km/h. Přibližně kolem roku 2020 má být koridor hotový.\n\n\n"}
{"id": "484221", "url": "https://cs.wikipedia.org/wiki?curid=484221", "title": "Ladislav Borovanský", "text": "Ladislav Borovanský\n\nLadislav Borovanský (1. dubna 1897 Praha – 4. ledna 1971 Praha) byl český anatom a dlouholetý přednosta Anatomického ústavu Fakulty všeobecného lékařství Univerzity Karlovy v Praze.\n\n\nV Praze 13 je po něm pojmenována ulice – Borovanského.\n\n\n"}
{"id": "484226", "url": "https://cs.wikipedia.org/wiki?curid=484226", "title": "Archibald Low", "text": "Archibald Low\n\nProfesor Archibald Montgomery Low (1888 - 13. září 1956) byl anglický inženýr, fyzik, vynálezce a autor více než 40 knih.\n\nByl nazýván \"otcem radiových systémů\" kvůli jeho průkopnické práci na řízených raketách, letadlech a torpédech. Byl průkopníkem v mnoha oblastech avšak často jeho cesta byla svedena, protože se nechal snadno zlákat novými nápady. Archibald M. Low byl jedním z prvních prognostiků televize na počátku dvacátých let dvacátého století.\n\nV roce 1916 vynalezl první bezpilotní letoun, který pojmenoval \"Aerial Target (Vzdušný cíl)\".\n"}
{"id": "484235", "url": "https://cs.wikipedia.org/wiki?curid=484235", "title": "Divadlo za branou", "text": "Divadlo za branou\n\nDivadlo za branou bylo slavné pražské divadlo působící mezi lety 1965 až 1972, kdy jeho další existenci komunistická moc zakázala. Spoluzakladateli se stali režisér Otomar Krejča, dramaturgové Karel Kraus a Zdeněk Mahler, básník a dramatik Josef Topol, scénograf Jan Koblasa a herci Jan Tříska s Marií Tomášovou.\n\nPo sametové revoluci na původní projekt navázalo obnovené Divadlo za branou II, které bylo v roce 1994 zrušeno Ministerstvem kultury České republiky.\n\nOtomar Krejča se v roce 1965 rozhodl odejít z Národního divadla mimo jiné pro nevyhovující koncepci skladby jeho programu a založit vlastní divadlo, kde by hrál obdobný repertoár. Herecká základna nově vzniklé scény tvořila 24 herců (16 mužů a 8 žen). Premiérovými tituly byly 23. listopadu 1965 \"Kočka na kolejích\" Josefa Topola a \"Maškary z Ostende\" Ghelderoda.\n\nOriginální ztvárnění zde získaly Čechovovy hry \"Tři sestry, Racek \"(jeho repríza 10. června 1972 byla posledním představením divadla) nebo \"Ivanov\", hrány byly antické tragédie např. \"Král Oidipus\" či \"Antigona\" od Sofokla, stejně jako Mussetův \"Lorenzaccio\". Úspěchy divadlo slavilo i v zahraničí, kde absolvovalo několik zájezdů, zejména po západní Evropě. Bylo zrušeno výměrem ministerstva kultury z 29. června 1972 s odůvodněním nevyhovujících bezpečnostně požárních podmínek sálu paláce Adria. Proti zákazu v roce 1972 protestovala řada slavných umělců jako byli například Friedrich Dürrenmatt, Arthur Miller nebo Ingmar Bergman.\n\nČleny hereckého souboru tvořili Leopolda Dostalová, Marie Tomášová, Jan Tříska, Miloš Nedbal, Ladislav Boháč, Vlasta Chramostová, Milena Dvorská, Milan Riehs, Vladimír Matějček, Vladimír Menšík, Hana Maciuchová, Libuše Šafránková, Jiří Zahajský, Miroslav Moravec, Jan Hartl, Hana Pastejříková a jiní.\n\nDivadlo sídlilo v prostorách Paláce Adria v Praze, jež sdílelo s Laternou magikou (v první etapě své existence do 1972) (nyní sídlo Divadla bez zábradlí).\n"}
{"id": "484238", "url": "https://cs.wikipedia.org/wiki?curid=484238", "title": "Programní hudba", "text": "Programní hudba\n\nProgramní hudba (též programová hudba) je druh hudby, která usiluje o vyjádření určitého děje či jevu hudebními prostředky. Protikladem programní hudby je hudba absolutní. Významným protagonistou koncepce programní hudby byl skladatel Richard Wagner. Klasickým příkladem programní hudby je Smetanova symfonická báseň \"Má vlast\", která hudebně zachycuje české legendy, krajinu a historii. První programní symfonií byla Fantastická symfonie francouzského skladatele Hectora Berlioze z roku 1830.\n\n"}
{"id": "484244", "url": "https://cs.wikipedia.org/wiki?curid=484244", "title": "Throscidae", "text": "Throscidae\n\nThroscidae jsou čeleď v nadčeledi Elateroidea.\nSynonym:\n\nMalí broucí 1–5 mm dlouzí.\n\n"}
{"id": "484249", "url": "https://cs.wikipedia.org/wiki?curid=484249", "title": "Filip Fridrich Breuner", "text": "Filip Fridrich Breuner\n\nFilip Fridrich hrabě Breuner (6. listopadu 1597 – 22. května 1669 Vídeň) byl olomouckým kanovníkem, světícím biskupem a později i biskupem vídeňským.\n\nPo humanitních studiích ve Vídni a přijetí nižších svěcení roku 1615 studoval v letech 1617–1621 na Germanicu. Zde mu kardinál Dietrichštejn udělil olomoucký kanonikát. Roku 1621 přijal v Římě jáhenské svěcení a byl Řehořem XV. jmenován papežským komořím. Byl povolán svým otcem domů a imatrikuloval se na zpáteční cestě v Perugii a v Padově. Na kněze byl vysvěcen 8. prosince 1621 v Mikulově a přijat do olomoucké kapituly jako rezidenční kanovník. Po studijní cestě se stal arcijáhnem olomouckým, roku 1623 dostal kanonikát v Řezně. V roce 1625 byl spoluadministrátorem diecéze vratislavské, 1627 tamtéž kanovníkem. Roku 1629 se stal proboštem brněnským a v letech 1629–1639 administrátorem olomoucké diecéze. V tajné konzistoři 9. září 1630 byl jmenován titulárním biskupem joppenským a sufragánem kardinála Dietrichštejna, byl v téže době i kandidátem pro zamýšlené biskupství plzeňské. Roku 1631 byl povýšen do stavu říšských hrabat. Biskupské svěcení přijal až 5. září 1635. Byl ctitelem olomoucké světice Pavlíny, jejíž relikviář nechal zhotovit.\n\nCísař Ferdinand III. jej roku 1639 jmenoval biskupem vídeňským. Zemřel 22. května 1669 ve Vídni a je pochován ve svatoštěpánském dómu.\n\n"}
{"id": "484251", "url": "https://cs.wikipedia.org/wiki?curid=484251", "title": "Hody", "text": "Hody\n\nPojem Hody má více významů:\n\n"}
{"id": "484252", "url": "https://cs.wikipedia.org/wiki?curid=484252", "title": "Ke zdi", "text": "Ke zdi\n\nKe zdi (1990) je třetí studiové album Nerezu. Obsahuje šest autorských písniček Zuzany Navarové a čtyři Zdeňka Vřešťála.\n\n\"Ke zdi\" je poslední studiové album Nerezu a podle Zdeňka Vřešťála je už zde patrné, že se cesty hlavních protagonistů skupiny rozcházejí. Vít Sázavský není uveden jako autor či spoluautor u žádné z písniček a Zdeněk Vřešťál se Zuzanou Navarovou v některých písních vůbec nehrají ani nezpívají. Album také podle Vřešťála vyšlo pozdě: písničky napsané před listopadem 1989 již nebyly v roce 1990 tak zajímavé.\n\nNerez nahrál také anglickou verzi alba, ta se ale nepovedla a nikdy nevyšla.\n\n\n\n\n\nObal alba vytvořil Michal Cihlář. Nerez v té době vystupoval v kostýmech Magdy Nechalové a Michal Cihlář v těchto kostýmech členy kapely vyfotil a podle fotek pak vymodeloval jejich sošky. Na obalu alba jsou pak tyto sošky umístěny jakoby na dně terária před kamenem, na kterém je nalepený originální plakát Nerez. Plakát vyfotil Rudo Prekop a pózuje na něm modelka Jaroslava Rytychová.\n\nAlbum vyšlo digitálně remasterováno v roce 1995 v rámci \"Nerez antologie\", mezi písničky \"Ochún\" a \"Strach\" byla ještě jako bonus zařazena píseň \"Za poledne\" (Zuzana Navarová) ve verzi ze singlu \"Tisíc dnů mezi námi / Za poledne\" (1984).\n\nAlbum vyšlo také v kolekci \"...a bastafidli!\" (2007).\n"}
{"id": "484256", "url": "https://cs.wikipedia.org/wiki?curid=484256", "title": "Tabaré Vázquez", "text": "Tabaré Vázquez\n\nTabaré Ramón Vázquez Rosas (španělská výslovnost: , * 17. ledna 1940 Montevideo, Uruguay) je uruguayský politik, v letech 2005–2010 byl prezidentem Uruguaye a tento post zastává opětovně od 1. března 2015.\n\nPůvodním povoláním onkolog, je členem středolevé strany Frente Amplio. V letech 1990 až 1994 zastával úřad starosty Montevidea. V roce 1994 se neúspěšně zúčastnil prezidentských voleb, ve kterých získal 30,6 % hlasů. Prezidentem byl zvolen 31. října 2004 a do úřadu nastoupil 1. března 2005, vykonával ho do 1. března 2010. Uruguayská ústava neumožňuje vykonávat dvě volební období za sebou, jeho nástupcem byl zvolen José Mujica. A od 1. března 2015 opět prezident.\n\n\n"}
{"id": "484269", "url": "https://cs.wikipedia.org/wiki?curid=484269", "title": "Nápoj lásky", "text": "Nápoj lásky\n\nNápoj lásky se označuje magická tekutina, která má v osobě, jež jej vypije, vzbudit lásku k jiné osobě. Nápoj lásky se někdy označuje jako filtr (též filtron), někdy je ovšem za filtr považován jakýkoli prostředek, který má vyvolat lásku – nemusí jít tedy výhradně o nápoj, může být např. ve formě prášku nebo masti. O vyvolání lásky se lidé pokoušeli také pomocí zaříkání, rozpouštěním voskové figurky, která představovala očarovávanou osobu, a jinými magickými praktikami.\n\nVýraz \"filtron\" pochází z řečtiny, latinsky se nápoj lásky označoval \"poculum amatorium\".\n\nNápoje lásky se lidé pokoušeli připravit už od pradávna, známy byly ve starověkém Řecku a Římě. V Římské říši bylo podávání nápoje lásky řazeno na roveň travičství a přísně trestáno.\n\nV průběhu historie byla vyzkoušena celá řada receptur, z nichž některé byly vyloženě jedovaté nebo jinak nebezpečné. Základem nápoje lásky by mělo být něco od osoby, kterou chceme očarovat, i osoby, která se snaží lásku získat. Nejlépe by měla fungovat jejich krev, ale postačí i nějaká součást oblečení nebo vlasy, které je třeba spálit na popel. Dalšími přísadami byly výtažky z pohlavních orgánů různých zvířat a ptáků (hrdličky, vrabci, vlaštovky), jindy se do nich přidávala přírodní afrodisiaka (ambra, ibišek, mandragora, ženšen).\n\n"}
{"id": "484276", "url": "https://cs.wikipedia.org/wiki?curid=484276", "title": "Karel Bakeš", "text": "Karel Bakeš\n\nKarel Bakeš (12. ledna 1888 Jemnice – 6. ledna 1972 Dačice) byl stavební inženýr, voják z povolání, vlastivědný pracovník, spisovatel a překladatel.\n\nNarodil se v rodině hostinského. Po ukončení základní školy studoval na české reálce v Telči, kde v té době byl ředitelem Karel Maška a působila celá řada profesorů, vlastenců (např. profesor Šašecí, Pantoflíček aj.), kteří se výrazně zasloužili o národní obrození v této části Moravy. Ve studiu pokračoval na technice v Praze, kde v roce 1913 po vykonání druhé státní zkoušky získal stavovský titul inženýr v oboru stavitelství.\n\nJednoroční vojenskou službu vykonal v Krakově u pevnostního dělostřelectva. Tam také nastoupil po vyhlášení mobilizace v roce 1914. První světovou válku strávil na ruské frontě, a to u dělostřelectva. V průběhu válečných let byl povýšen do důstojnické hodnosti. Po skončení války nebyl demobilizován, ale s oddílem kterému velel byl zařazen do expedičního sboru a vyslán na Slovensko. Do Prahy se vrátil v roce 1919 a až do konce roku 1938 pracoval ve stavebním odboru generálního štábu československé armády. Po prodělaném infarktu byl v hodnosti major penzionován.\n\nZa svého pobytu v Praze se stal členem Antroposofické společnosti Republiky československé a aktivně se zapojil do její činnosti. Pro potřeby členů překládal z němčiny práce filosofického a duchovního zaměření. Zejména šlo o přednášky zakladatele antroposofie Rudolfa Steinera. V překladatelské činnosti pokračoval i později, kdy činnost společnosti byla úředně ukončena. Práce jím přeložené byly dalšími přepisovány na psacím stroji a distribuovány pro potřeby antroposofických kroužků, které v některých místech, např. v Praze, Brně, Karlových Varech a jinde, pracovaly dál. Celkem jde o desítky titulů z nichž některé jsou dosud jen samizdatové rukopisy tiskem nevydané.\n\nŠedesátá léta minulého století byla pro Karla Bakeše obdobím největší spisovatelské činnosti. Tehdy napsal většinu z níže uvedených titulů. Žádný z nich však nebyl vydán knižně; to bylo výsadou jen několika desítek vybraných jedinců. Pracoval i na dalších knihách, které však zůstaly nedokončeny. Jde např. o „Dějiny města Jemnice“ nebo o práci „Staré pověsti české a moravské“. Je autorem i celé řady drobnějších prací, které se vztahují k historii Jemnice, např. Slavnost Barchan. Některé práce byly v roce 1968 publikovány v tisku nebo odvysílány ve vysílání Československého rozhlasu studio Brno, jiné zveřejnila ve svých knihách Helena Lisická. V roce 2000 vydalo město Jemnice s podporou MK ČR knihu Kamenná pana, podtitul Pověsti z Jemnicka, ve které je uvedeno ve zkrácené verzi cca 15 pohádek, pověstí a lidových vyprávění tohoto autora.\n\nZemřel 6. ledna 1972 v nemocnici v Dačicích na následky jednoho z dalších infarktů a je pochován na hřbitově v Jemnici – Podolí.\n\nRukopisy knih, drobnějších prací a překlady se nacházejí v jeho pozůstalosti, která je uložena v archivu soukromé osoby.\n\nVýznam Karla Bakeše a jeho byť i nepublikované spisovatelské činnost zejména spočívá v tom, že ve svých dílech:\n\n\n\n\n\n"}
{"id": "484282", "url": "https://cs.wikipedia.org/wiki?curid=484282", "title": "Apšė", "text": "Apšė\n\nApšė (litevsky Apšė, jinak také Apša, lotyšsky Apše), v horním toku pod názvem Vereta, je řeka na západě Litvy, v Žemaitsku, v Klajpedském kraji, pramení v okrese Skuodas, 5 km na severovýchod od městysu Ylakiai. Délka toku je 40 km, z toho 24 km na dolním toku tvoří státní hranici mezi Litvou a Lotyšskem, je to pravý přítok řeky Bartuva, do které se vlévá 46 km od jejího ústí.\n\nPramení 5 km na severovýchod od městysu Ylakiai, teče na západ Západokuršskou vrchovinou směrem k Žemaitské Příbaltské nížině (litevsky Pajūrio žemuma), až do nádrže v obci Gėsalai pod názvem Vereta. Ústí do řeky Bartuva 1,5 km na severozápad od okresního města Skuodas. \nDélka toku je 40 km, z toho 20 km na území Litvy, plocha povodí je celkem 357 km², z toho na území Litvy 122 km². Svahy říčního údolí dolního toku jsou příkré, až 7 m vysoké. 9 km od pamene je koryto zregulované. Největší šířka koryta je 5–10 m, hloubka 0,5–2 m, rychlost toku je 0,3–0,4 m/s. Průměrný spád je 2,4 m/km. Průměrný průtok je 4,1 m³/s.\n\n\nv Lotyšsku: Ruņa, Āžu upe\n\n"}
{"id": "484305", "url": "https://cs.wikipedia.org/wiki?curid=484305", "title": "Kappa Geminorum", "text": "Kappa Geminorum\n\nKappa Geminorum (κ Gem / κ Geminorum) je hvězda spektrální třídy G<nowiki>8</nowiki>III<nowiki>a</nowiki> nacházející se v souhvězdí Blíženců. Ve znázornění souhvězdí představuje κ Geminorum Poluxovu pravou ruku. Někdy se používá arabský název hvězdy Al Kirkab, znamenající v překladu \"vinař\".\n\nDalekohledem lze rozlišit, že se jedná o dvojhvězdu, která má dvě složky – jednu s jasností 3,7. a druhou s 9,5. Úhlová vzdálenost složek je 6,9″.\n"}
{"id": "484306", "url": "https://cs.wikipedia.org/wiki?curid=484306", "title": "Jazyková škola s právem státní jazykové zkoušky hlavního města Prahy", "text": "Jazyková škola s právem státní jazykové zkoušky hlavního města Prahy\n\nStátní jazyková škola v Praze, nyní Jazyková škola s právem státní jazykové zkoušky hlavního města Prahy byla založena v roce 1920.\n\nOd svého založení v letech 1920-1921 měnila původní soukromá škola jména: Anglická universitní kolej\n(do r. 1925), Anglická kolej (do r. 1929), Anglický ústav (do r. 1940), Ústav moderních řečí (do r. 1944). V této škole se až do roku 1940 vyučovalo pouze angličtině. Škola tehdy procházela velmi složitým a těžkým vývojem, neboť zahraničně politická orientace první republiky byla zaměřena na přátelství s Francií, a pokud se lidé učili cizím jazykům, převládal zájem o francouzštinu a němčinu. Angličtinu jako cizí jazyk studovali od poloviny dvacátých let minulého století především pracovníci z obchodu a průmyslu, široká veřejnost považovala angličtinu za určitou módní záležitost a nepřikládala jí příliš velký praktický význam.\nMěnila se i místa působení, nejznámějším místem je budova na Národní třídě 20 a 22 - dnešní kavárna Café Louvre - od roku 1927 až do roku 1997.\n\nV období po druhé světové válce byl o studium cizích jazyků obrovský zájem. Podle zachovaných dokladů se v září 1945 přihlásilo z celkového počtu 5 tisíc posluchačů více než polovina na ruštinu. Na anglickém oddělení působilo vedle českých učitelů i několik zahraničních vojáků a jejich manželky. Hned po válce byly obnoveny pobočky Ústavu v Brně, Plzni a Ostravě a rychle přibývaly pobočky nové. V roce 1950 byl Ústav moderních řečí změněn na Státní ústav moderních řečí. V prvních letech byla součástí tohoto ústavu i oddělení zajišťující rozsáhlou ediční a tlumočnicko-překladatelskou činnost. Vedení ústavu postupně tyto části vyčlenilo ze své činnosti a v roce 1955 se zde, již pod hlavičkou Jazykové školy (později Státní jazykové školy), pořádají jazykové kurzy všech úrovní pokročilosti. V následujícím období stoupá počet posluchačů a postupně se ustaluje na průměrných 18 tisíc, a to až do osmdesátých let. Část výuky se realizuje přímo v podnicích\na institucích hl. města Prahy, vyučuje se nejen v učebnách na Národní třídě, ale i v prostorách dalších 21 pražských škol.\n\nV 60. letech byly na škole ustaveny autorské kolektivy pro tvorbu učebnic hlavních světových jazyků, které postupně vydává Státní pedagogické nakladatelství (SPN), byla zahájena výroba sérií didaktických pomůcek\na prvních nahrávek k učebnicím. V šedesátých letech didaktická technika doslova vpadla do škol, celé toto období se vyznačuje nadšením i pochybami, do jaké míry má či může didaktická technika nahradit práci učitele. V roce 1956 měli učitelé Jazykové školy k dispozici jediný magnetofon, magnetofon v každé třídě se stal samozřejmostí až o desítky let později, kdy metodické oddělení školy tvoří soubory audioorálních cvičení\nk většině jazykových učebnic SPN.\n\nUznávanou vážnost a autoritu zajistili „Jazykovce na Národní“ i v následujícím období především výborní\na zkušení učitelé, mnozí byli vynikajícími odborníky ve svém oboru, kteří spolupracovali s dalšími kulturními\na vzdělávacími institucemi a své znalosti si doplňovali i stážemi na evropských univerzitách. Na základě kulturních dohod působili na škole i zahraniční lektoři.\n\nV roce 1988 bylo rozhodnuto, že je nutno školu rozdělit a přesídlit do jednotlivých částí Prahy. Uskutečněna byla jen první část plánu - vznikly Státní jazyková škola v Praze 1, 4 a 8. Z části Státní jazykové školy v Praze 4 vznikla po roce 1989 soukromá škola, Státní jazyková škola v Praze 8 byla v roce 2003 připojena zpět ke Státní jazykové škole v Praze 1. V roce 2001 byla škola přejmenována na Jazykovou školu hlavního města Prahy. Důvodem přejmenování byl fakt, že se zřizovatelem školy stalo Hlavní město Praha.\nOd října 2006 nese škola jméno Jazyková škola s právem státní jazykové zkoušky hlavního města Prahy. Z Národní třídy se v roce 1997 škola přestěhovala do budovy ve Školské ulici 15 v Praze 1, kde sídlí až do dnešní doby.\n\nNa škole se v celé její historii konaly kurzy desítek jazyků, jejich skladba se měnila podle zájmu veřejnosti. V osmdesátých letech se počet vyučovaných jazyků pohyboval mezi 30 – 35 jazyky, nejvíce posluchačů bylo pravidelně v kurzech němčiny.\nV kurzech anglického, románského, germánského a slovanského oddělení se vyučovala angličtina, němčina, ruština, francouzština, španělština, italština, latina, maďarština, portugalština, řečtina, dánština, švédština, norština, finština, nizozemština, srbocharvátština, čeština pro cizince, portugalština a další jazyky, z nichž se většina na Jazykové škole s právem SJZ hl. města Prahy vyučuje dodnes.\nPočátek výuky orientálních jazyků na Státní jazykové škole spadá do období 1942-1943 na půdě Orientálního ústavu, kde se konaly kurzy orientálních jazyků náhradou za studium těchto oborů na Karlově univerzitě, zavřené v té době nacisty. Po osvobození dochází k vlně nadšení pro studium jazyků zemí Orientu a jejich\nkultur a tehdy vzniká Škola orientálních jazyků, která se v roce 1952 stává součástí Jazykové školy. Vyučovala se většina orientálních jazyků, např. arabština, sanskrt, bengálština, čínština, amharština, hindština, hebrejština, indonéština, japonština, javánština, malajština, perština, romština, svahilština, tamilština, tibetština, turečtina nebo vietnamština a navíc i řada neslovanských jazyků SSSR - arménština, gruzínština, uzbečtina. Dnes lze na Jazykové škole s právem SJZ hl. města Prahy navštěvovat kurzy mnoha orientálních jazyků i v dálkovém studiu.\n\nVrcholným cílem Anglického ústavu bylo připravovat posluchače k praktické zkoušce univerzitní z anglického jazyka. Zkoušky se konaly většinou v červnu na univerzitách v Praze a v Brně. Univerzitní zkouška opravňovala k vyučování angličtině na soukromých jazykových školách, byla první podmínkou při obsazování tlumočnických míst a těch povolání, kde se předpokládalo užívání angličtiny.\nStátní jazykové zkoušky se konaly vždy na jaře a na podzim. Podmínky byly přísné, protože kandidáti museli kromě jazykových znalostí a dovedností prokázat i znalost pedagogiky a metodiky jazyka. Tato zkouška navíc opravňovala k vyučování na bývalých měšťanských školách.\n\nStátní jazykové zkoušky u státní zkušební komise při Jazykové škole v Praze se konaly poprvé ve školním roce 1953/1954. Počet úspěšných kandidátů kolísal v následujících letech mezi 100 až 600 kandidáty ročně, rekordní byl v tomto ohledu školní rok 1961/1962, kdy státní jazykové zkoušky úspěšně složilo celkem 967 kandidátů.\nZájem o státní jazykové zkoušky přetrvává až do současnosti. Počet kandidátů sice s nástupem mezinárodních zkoušek mírně klesá, ale např. v roce 2004 skládalo v Jazykové škole hl. města Prahy státní jazykové zkoušky z angličtiny 851 kandidátů, z nichž bylo 537 úspěšných.\nI dnes se státní jazykové zkoušky pořádají v podzimním nebo jarním termínu, u angličtiny většinou v obou termínech. Státní jazykové zkoušky mohou skládat všichni uchazeči, kteří mají znalosti jazyka stanovené Evropským referenčním rámcem pro jazyky.\nUchazeč si může pro testování svých znalostí vybrat státní jazykovou zkoušku základní (úroveň B2), státní jazykovou zkoušku všeobecnou (úroveň C1) nebo státní jazykovou zkoušku speciální (úroveň C2) – pro obor překladatelský nebo pro obor tlumočnický.\nStátní jazykové zkoušky pořádá výhradně Jazyková škola s právem SJZ hl. města Prahy, mimo Prahu mají právo pořádat státní jazykové zkoušky i školy s právem SJZ, které většinou pořádají státní jazykové zkoušky z tzv. hlavních jazyků.\n"}
{"id": "484314", "url": "https://cs.wikipedia.org/wiki?curid=484314", "title": "Průba", "text": "Průba\n\nPrůba je forma vývodu z předků zejména šlechtických osob, která se povinně vytvářela většinou pro účely přijetí do úřadu, církevního řádu, instituce vázané na šlechtický původ uchazeče atd. Mohlo se jednat o klasický plný vývod do určité generace, avšak v různém prostředí v Evropě docházelo k preferování jiných hodnot, jež vývod zaznamenával. Celkem rozlišujeme tři hlavní a nejčastější průby a to průbu německou, italskou a konečně uherskou a sedmihradskou.\n\nVývod z předků do čtvrté generace (výchozí osoba, tzv. proband, je počítána jako první generace), v páté generaci však u všech předků v linii otce musel být vývod prodloužen ještě o generaci navíc.\n\nVývod, který sledoval předky do třetí generace (prarodiče) a z nich poté pouze mužské předky o dvě generace dál od dědečků, resp. tři generace předků v mužské linii babiček.\n\nMá celkem tři varianty.\nPrvní varianta – vývod dovedený do sedmé generace, kdy jsou zobrazeni společně s otcem a matkou pouze jejich mužští předci.\nDruhá varianta – vývod k otci a matce, kdy pouze ze strany otce je vyvedeno dalších pět generací navíc jeho mužských předků společně s manželkami.\nTřetí varianta – vývod do sedmé generace, ve kterém jsou uvedeni rodiče a pouze mužští předkové ze strany otce\n"}
{"id": "484315", "url": "https://cs.wikipedia.org/wiki?curid=484315", "title": "Třída Canopus", "text": "Třída Canopus\n\nTřída Canopus byla třída predreadnoughtů Royal Navy. Skládala se z jednotek \"Albion\", \"Canopus\", \"Glory\", \"Goliath\", \"Ocean\" a \"Vengeance\", postavených v letech 1896–1902. Jejich autorem byl William Henry White. Všechny lodi bojovaly v první světové válce, přičemž \"Goliath\" a \"Ocean\" v ní byly ztraceny. Ostatní lodi byly sešrotovány na počátku 20. let.\n\nTřída \"Canopus\" navazovala na třídu \"Majestic\", měla však o přibližně 2000 tun menší výtlak a o jeden uzel vyšší rychlost. Výzbroj byla téměř shodná – tvořily čtyři 305mm děla ve dvouhlavňových věžích, dvanáct 152mm kanónů v kasematech, dvanáct 76mm kanónů na obranu proti torpédovkám, šest 47mm kanónů a čtyři torpédomety.\n\nLodě třídy \"Canopus\" byly do stavu britského královského námořnictva zařazeny v letech 1899 až 1902. Již o čtyři roky později vstoupila do služby bitevní loď HMS \"Dreadnought\", která svou převratnou konstrukcí učinila dosavadní bitevní lodi zastaralými. Všech šest lodí bojovalo na řadě bojišť první světové války – například v domácích vodách, v Atlantiku, Středomoří či Rusku. Na počátku války se podílely zejména na ochraně konvojů.\n\n\"Canopus\" byl přidělen jako posila 4. eskadře křižníků kontradmirála Cradocka, která pátrala po silnější Německé východoasijské eskadře. Jeho rychlost však byla příliš nízká a proto nezasáhl do bitvy u Coronelu, ve které byla Cradockova eskadra zničena. Poté byl \"Canopus\" usazen na mělčině, aby jako dělostřelecká baterie chránil vjezd do přístavu Port Stanley na Falklandách. V bitvě u Falklandských ostrovů byl první britskou lodí, která ostřelovala německé křižníky objevivší se nečekaně před Port Stanley. Do dalších fází střetnutí už ale nezasáhl.\n\nV dardanelské kampani roku 1915 bylo nasazeno všech šest lodí, přičemž dvě z nich zde byly potopeny. \"Ocean\" se potopil 18. března 1915 po najetí na minu. \"Goliath\" 13. května 1915 poskytoval palebnou podporu pozemním jednotkám a byl přitom potopen třemi torpédy tureckého torpédoborce \"Muavenetimilliye\". Zahynulo 570 členů posádky.\n\n\"Albion\" a \"Canopus\" byly v roce 1916 převedeny do druhé linie. \"Glory\" sloužila v letech 1916–1919 v severním Rusku a účastnila se britské intervence do ruské občanské války. \"Vengeance\" byla od počátku roku 1917 v rezervě. Všechny čtyři zachovalé lodi byly v letech 1919–1921 prodány do šrotu.\n\n\n"}
{"id": "484321", "url": "https://cs.wikipedia.org/wiki?curid=484321", "title": "Jaroslav Valečka", "text": "Jaroslav Valečka\n\nJaroslav Valečka (* 27. října 1972 ) je český malíř a grafik.\n\nPo maturitě na pražském Gymnáziu Na Zatlance vystudoval v letech 1991-1998 pražskou Akademii výtvarných umění, obor malba u prof. Jiřího Sopka a obor plastika u prof. Jana Hendrycha. Absolvoval stáže a studijní pobyty v Německu, Francii a v Nizozemí.\n\nJe zakládajícím členem výtvarné skupiny Central europe stuckists působící od roku 2012.\n\nZakládající člen volného sdružení Natvrdlí (Rea Michalová, Karel Jerie, MICL, Lukáš Miffek, Jaroslav Valečka) od roku 2010.\n\n\nVěnuje se tradičním malířským námětům, zejména krajinomalbě a figurálním kompozicím. Jeho práce vychází z tradice expresionismu, symbolismu a nové věcnosti. Jeho malba je postavena na výrazné barevnosti, práci se světlem a expresivní kresebnou zkratkou. Ve svém díle se systematicky zabývá krajinou severních Čech (bývalých Sudet), kde strávil své dětství. Zejména v počátcích své tvorby byl ovlivněn dílem E. Muncha, J. Váchala, Jana Zrzavého, J. Lady, R. Kremličky a J. Preislera.\n\n\n\n\n"}
{"id": "484322", "url": "https://cs.wikipedia.org/wiki?curid=484322", "title": "Johann Wilhelm Ritter", "text": "Johann Wilhelm Ritter\n\nJohann Wilhelm Ritter (16. prosince 1776, Samitz bei Haynau, Slezsko (nyní Chojnów, Polsko) – 23. ledna 1810, Mnichov) byl německý chemik, fyzik a filosof. Objevil ultrafialové záření a sestrojil první akumulátor..\n\nRitter provedl rozklad světla optickým hranolem a na různá místa pokládal proužky papíru namočené do roztoku chloridu stříbrného. Proužky nejvíce zčernaly za fialovým koncem spektra a Ritter tak objevil, že sem dopadá záření, které nazval „dezoxidační“ světlo. Název ultrafialové záření dostalo až v 19. století.\n\n"}
{"id": "484325", "url": "https://cs.wikipedia.org/wiki?curid=484325", "title": "Robert Janás", "text": "Robert Janás\n\nRobert Janás (* 30. dubna 1973) je český historik umění a fotograf.\n\nVystudoval v letech 1991-1998 Filozofickou fakultu Masarykovy univerzity, obor dějiny umění, historie a pomocné vědy historické.\nZabývá se zejména malbou 19. století a současným výtvarným uměním, zejména malbou. Kromě mnoha kunsthistorických článků a monografií (např. Stuckism international, Victoria Press London) též publikoval básnické sbírky \"Modrá mlha, Smaragdové lampy,\"\"Černé onyxy noci.\"\n\nJe zakládajícím členem umělecké skupiny Prague Stuckists.\n\n"}
{"id": "484329", "url": "https://cs.wikipedia.org/wiki?curid=484329", "title": "Vlastimil Šik", "text": "Vlastimil Šik\n\nVlastimil Šik (1. dubna 1954 Brno – 2. července 2009) byl český malíř a výtvarný pedagog.\n\nV letech 1969–1973 studoval na střední uměleckoprůmyslové škole v Uherském Hradišti u profesora J. Blažka a J. Gajdoše. V letech 1973–1975 na Filosofické fakultě Univerzity Palackého v Olomouci, obor český jazyk a výtvarná výchova, mj. u prof. Františka Dvořáka, 1975–1980 na Akademii výtvarných umění v Praze u profesora Fr. Jiroudka.\n\nZpočátku své tvorby se věnoval zejména portrétní malbě, která vycházela z expresivních tradic. Později vytvářel silně stylizované krajiny a v závěru svého života se věnoval absktraktní malbě.\n\nKromě své umělecké práce byl velmi činný jako výtvarný pedagog. Jeho školou prošlo mnoho známých výtvarníků a kunsthistoriků (např. Ondřej Maleček, Jaroslav Valečka, Petr Vaňous, Šimon Koudela, Julia Hansen-Loeve, Aleš Růžička, Rudolf Merkner a mnozí další).\n\n\n"}
{"id": "484330", "url": "https://cs.wikipedia.org/wiki?curid=484330", "title": "Müllendorf", "text": "Müllendorf\n\nMüllendorf je obec v okrese Eisenstadt-okolí v rakouské spolkové zemi Burgenland. Maďarský název obce je \"Szárazvám\".\n\nMüllendorf leží v severní části Burgenlandu poblíž zemského hlavního města Eisenstadtu. Obec se rozprostírá na širokém svahu Litavských hor \"(Leithagebirge)\", jako vybíhající uzlíček na severozápadě. Müllendorf je samostatnou obcí.\n\nZ roku 1271 je první písemná zmínka o Müllendorfu. Obec náležela, stejně jako celý Burgenland, až do let 1919/20 k Uhrám. Kvůli maďarizační politice v druhé polovině 19. století, muselo být od roku 1898 v názvu používáno výhradně maďarské jméno Szárazvám. Po skončení první světové války bylo po dlouhotrvajících jednáních docíleno, aby západní převážně německojazyčná část nově vzniklého Maďarska byla podle saint-germainské a trianonské smlouvy přiřčena Rakouské republice. Obec tedy patří od ledna 1921 k nově vytvořené spolkové zemi Burgenland.\n\nV obci je významné naleziště velmi kvalitního čistého vápence a je zde továrna na výrobu kříd.\n"}
{"id": "484332", "url": "https://cs.wikipedia.org/wiki?curid=484332", "title": "Technická správa komunikací hl. m. Prahy", "text": "Technická správa komunikací hl. m. Prahy\n\nTechnická správa komunikací byla vytvořena 1. července 1967 vyčleněním z organizace Pražské komunikace. Od 1. července 1977 do roku 1986 existovala jako organizační složka (podnik) Dopravních podniků hl. m. Prahy (zkratka DP-TSK). V roce 1987 byla zrušena a její činnost začleněna zpět do koncernového podniku Pražské komunikace.\n\nTechnická správa komunikací hl. m. Prahy (oficiální zkratka TSK HMP, IČ 63834197, neoficiálně zkracováno též jako TSK, TSK Praha, TSK hl. m. Prahy apod.), založená 29. června 1989 ke dni 1. července 1989, byla příspěvková organizace hlavního města Prahy, jejímž prostřednictvím město zajišťovalo rozvoj, výstavbu, správu, údržbu a opravy pozemních komunikací a některého dalšího městského majetku na území Prahy. Další náplní činnosti organizace byla konzultační a návrhová činnost se zaměřením na organizaci, řízení a komplexní řešení dopravy. V srpnu 2008 měla kolem 270 zaměstnanců, většinu činností zajišťovala prostřednictvím subdodavatelů – nezaměstnávala v pracovním poměru žádné dělnické profese zaměřené na správu svěřeného majetku. Činnosti mají být v rámci transformace od roku 2014 postupně převáděny na akciovou společnost. Správu komunikací ukončila 31. března 2017, od té doby již existuje jen formálně kvůli právům a závazkům, které se ještě nepodařilo převést na akciovou společnost. \n\nTechnická správa komunikací hl. m. Prahy, akciová společnost (TSK, TSKAS) byla založena 19. června 2014 přijetím stanov společnosti jediným zakladatelem a jediným akcionářem, hlavním městem Prahou, usnesením č. 40/19 Zastupitelstva hl. m. Prahy, v souladu s § 59 zákona o hlavním městě Praze. Dne 30. září 2014 byla zapsána do obchodního rejstříku pod IČ 03447286. Po dobu koexistence dočasně upravuje vztahy mezi příspěvkovou organizací a akciovou společností jejich vzájemná smlouva. Smlouva předpokládá postupné převedení činností z příspěvkové organizace na akciovou společnost, avšak počítá i s variantou, že by některé činnosti zůstaly v působnosti příspěvkové organizace. Správu komunikací převzala od 1. dubna 2017.\n\nPo roce 1945 byla správa komunálního hospodářství, mostů, přívozů, koupališť, fontán i věžních hodin řízena Ústředním národním výborem hlavního města Prahy. Zřizovací listinou z 15. dubna 1949 vznikly Technické služby hl. m. Prahy jako komunální podnik. Roku 1963 byla založena organizace Pražské komunikace, která měla ve správě městské pozemní komunikace. K 1. červenci 1967 z ní byla vyčleněna Technická správa komunikací jako samostatná organizace. \n\nOd 1. července 1977 existovala Technická správa komunikací jako organizační složka (podnik) Dopravních podniků hl. m. Prahy (zkratka DP-TSK). \n\nV letech 1987–1989 byla Technická správa komunikací zrušena, její činnost a pracovníci začleněni do koncernového podniku Pražské komunikace. Některé činnosti jako např. správa komunikací, dopravního značení, zeleně byly členěny územně v tzv. oblastních závodech, správa mostů, tunelů a kolektorů byla zahrnuta do nově zřízeného „Závodu inženýrských objektů“. Tento závod se pak stal základem pro obnovení samostatné rozpočtové organizace.\n\nJako samostatný subjekt byla Technická správa komunikací hl. m. Prahy zřízena ke dni 1. července 1989, a to rozhodnutím č. 13/15/P plenárního zasedání Národního výboru hl. m. Prahy dne 29. června 1989. Předposlední zřizovací listina byla vydána v listopadu 1994 a byla čtyřikrát změněna, další zřizovací listina byla platná od 1. ledna 2001 a byla nejméně šestkrát změněna. Nedílnou součástí nynější zřizovací listiny je smlouva mezi organizací a jejím zřizovatelem. \n\nK 1. lednu 2008 byla do TSK HMP na základě výsledků auditu sloučením začleněna po 41 letech existence dosavadní samostatná příspěvková organizace Ústav dopravního inženýrství hl. m. Prahy (část jejích činností byla převedena též do Útvaru rozvoje hl. m. Prahy a Odboru dopravy MHMP). Zrušení renomované organizace bylo předmětem protestů skupiny jejích pracovníků z iniciativy Martina Šubrta, úspora odhadovaná auditem byla 27 pracovníků a 8,5 milionu Kč ročně. Vzhledem k dosavadnímu renomé ÚDI Praha používá TSK HMP její logo vedle svého hlavního loga. \n\nTSK HMP byla jedním ze 6 zakládajících členů Českého a slovenského sdružení správců městských komunikací se sídlem v Brně, které bylo založeno dne 21. ledna 1992 v Ostravě (a roku 1995 utlumeno), a Sdružení správců městských komunikací se sídlem v Praze, který bylo založeno k 1. lednu 1996 a sdružuje 9 obdobných organizací z největších českých měst.\n\nV roce 2014 byla jmenována pracovní skupina k prověření možnosti změny právní formy TSK z příspěvkové organizace na obchodní společnost. Byla složená ze zástupců politických klubů zastupitelstva hl. m. Prahy za TOP 09, ČSSD, ODS a Nezávislých, ze zástupkyně ředitele Magistrátu hl. m. Prahy pro sekci finanční a správy majetku a ze zaměstnanců TSK. Z analýz vyplynula jako optimální akciová společnost s dualistickou strukturou, vlastněná hlavním městem Prahou. Podle náměstka primátora Jiřího Nouzy tato forma může být zřízena jako nezisková a v případě hlavního města je efektivně využívána i u jiných významných městských podniků. Kontrola nad majetkem může být vícestupňová, zahrnující představenstvo, dozorčí radu a Radu hl. m. Prahy zastupující valnou hromadu jako jediný akcionář. Tranformaci přichystalo vedení města pod vedením primátora Tomáše Hudečka. Transformace měla vést k úspoře až 40 milionů korun ročně, příčemž roční rozpočet TSK se ročně pohyboval kolem 500 milionů.\n\nPodle původních plánů měla příspěvková organizace zaniknout s koncem roku 2014. Odklad způsobilo zamýšlené a nakonec neuskutečněné převedení části Pražských služeb pod TSK.\n\nTechnická správa komunikací hl. m. Prahy, akciová společnost (TSKAS) byla založena 19. června 2014 přijetím stanov společnosti jediným zakladatelem a jediným akcionářem, hlavním městem Prahou, usnesením č. 40/19 Zastupitelstva hl. m. Prahy, v souladu s § 59 zákona o hlavním městě Praze. Dne 30. září 2014 byla zapsána do obchodního rejstříku pod IČ 03447286. Základní kapitál je 100 milionů Kč a je rozdělen na 10 kusů kmenových listinných akcií na jméno o jmenovité hodnotě každé akcie 10 milionů Kč. K 22. říjnu 2016 přesídlila z adresy Řásnovka 783/1 na adresu Řásnovka 770/8.\n\nVzájemné vztahy mezi příspěvkovou organizací a akciovou společností pro období jejich koexistence upravilae smlouva z 1. 10. 2014. Příspěvková organizace byla k datu podpisu smlouvy uživatelem budovy na adrese Řásnovka 770/8 a akciové společnosti ji pronajímala akciové společnosti jako spoluuživateli k bezplatnému užívání, přičemž nájemce se zavazoval nést poměrnou část nákladů spojených s užíváním. Současně příspěvková organizace zůstala poskytovatelem telefonického a datového připojení pro obě organizace. Každá z organizací má své vlastní zaměstnance, ale smlouva upravuje možnost dočasného přídělení zaměstnanců jedné organizace k práci u druhé organizace. Smluvní strany se zavázaly smlouvu nevypovědět ani od ní neodstoupit po celou dobu, kdy bude hlavní město Praha připravovat a realizoivat převod činností z příspěvkové organizace na akciovou společnost. Pokud by však hlavní město Praha v budoucnu deklarovalo, že akciová společnost nepřebere činnosti příspěvkové organizace v plném rozsahu, platnost smlouvy zanikne s tím, že smluvní strany jsou povinny se vypořádat podle zásad uvedených v této smlouvě a podle zákonných ustanovení. Za příspěvkovou organizaci smlouvu podepsal Ladislav Pivec, pověřený řízením organizace, za akciovou společnost předseda představenstva Ing. Miroslav Svoboda a místopředseda představenstva Mgr. Jan Vidím. Místopředseda představenstva akciové společnosti Ladislav Pivec (který je zároveň pověřen řízením příspěvkové organizace) je s účinností od 26. října 2015 pověřen právním jednáním akciové společnosti vůči zaměstnancům.\n\nPodle zprávy z 22. října 2015 měla být transformace dokončena do 1. ledna 2016. V rámci transformace mělo být propuštěno několik desítek zaměstnanců z celkového počtu kolem 320. Podle zprávy z 21. července 2016 měla rada schválit transformaci TSK v polovině srpna 2016.\n\nTSK, a.s. byla založena 19. června 2014 přijetím stanov společnosti jediným zakladatelem a jediným akcionářem, hl. m. Prahou, usnesením č. 40/19 Zastupitelstva hl. m. Prahy ze dne 19. 6. 2014, v souladu s § 59 zákona č. 131/2000 Sb., o hlavním městě Praze. Dne 30. září 2014 byla společnost zapsána do obchodního rejstříku. Důvodem založení TSK, a.s. byl záměr postupné transformace příspěvkové organizace na akciovou společnost, a s tím související zefektivnění činnosti a úspora finančních prostředků. \n\nDne 12. ledna 2017 hlavní město Praha uzavřelo s TSK a.s. Smlouvu o zajištění správy majetku a o výkonu dalších činností mezi hl. m. Prahou a TSK, a.s., na základě které vykonává TSK a.s. od 1. dubna 2017 správu komunikací a související činnosti. Zastupitelstvo hlavního města Prahy schválilo svým usnesením č. 25/13 dne 30. března 2017 změnu zřizovací listiny příspěvkové organizace s účinností od 1. dubna 2017. 31. března 2017 pak Rada hl. m. Prahy usnesením č. 729 schválila dohodu o ukončení obdobné smlouvy z 28. prosince 2000 s příspěvkovou organizací TSK a usnesením č. 730 první dva dodatky k lednové smlouvě s TSK a.s. Na akciovou společnost byla z příspěvkové organizace převedena práva a povinnosti z pracovně-právních vztahů a akciová společnost formou recepce převzala interní předpisy příspěvkové organizace, přičemž základní vnitřní předpisy (organizační řád, pracovní řád, podpisový řád, mzdový předpis, směrnice BOZP, směrnice pro zadávání veřejných zakázek aj.) byly vydány nově a tyto i další předpisy byly průběžně aktualizovány. \n\nZměnou zřizovací listiny byl účel příspěvkové organizace omezen na vedení právních jednání souvisejících s dosavadními činnostmi v rozsahu, v jakém dosud vykonávala správu majetku, a to až do doby, než bude možné práva a závazky z těchto právních jednání převést na TSK, a.s. U smluvních vztahů příspěvkové organizace byly uzavřeny třístranné dohody o postoupení práv a povinností s příspěvkové organizace na akciovou společnost. Formou dodatků byl upraven zejména způsob financování, protože dříve byly práce fakturovány hl. m. Praze, nově akciové společnosti TSK.\n\nStatutárním orgánem je ředitel, kterého jmenuje a odvolává Rada hlavního města Prahy. V roce 1992 byl ředitelem Ing. Jan Chudomel, od roku 1993 Ing. Petr Borový. Dd července 2003 do 31. března 2013 byl ředitelem Ing. Luděk Dostál. Od té doby byla tato pozice uprázdněna a vedením podniku byl pověřen první náměstek ředitele Ing. Ladislav Pivec. \n\nOd 1. května 2016 byl řízením příspěvkové organizace dočasně pověřen Jiří Sládek. V červenci 2016 vedení města zrušilo výběrové řízení na ředitele příspěvkové organizace TSK. Žádný z osmi kandidátů neuspěl a město podle náměstka primátorky Petra Dolínka hodlalo vypsat novou soutěž.\n\nPro označení organizačních útvarů se používal systém čtyřciferných čísel (obdobně jako v Dopravním podniku hl. m. Prahy, kde se do roku 2006 používala pěticiferná čísla a nyní šesticiferná). Organizace se členily na úseky, v jejichž čele stáli většinou náměstci ředitele, úseky na oddělení: oproti dřívějšku byl odbourán stupeň „odbor“ mezi úseky a odděleními. \n\nÚtvary spadající přímo pod ředitele (například oddělení interního auditu a kontroly) začínaly číslicí 9. Zřízeny byly tyto úseky:\n\nZákladní správa komunikací byla členěna do šesti oblastí, Centrum (Praha 1, 2, 3), Sever (Praha 8 a 9), Východ (Praha 10), Jih (Praha 4), Jihozápad (Praha 5) a Severozápad (Praha 6).\n\nNa 34. zasedání představenstva TSK a.s., které se konalo dne 1. 6. 2017, byl schválen organizační řád společnosti. V systému vnitřní struktury je zřízeno představenstvo a dozorčí rada jako orgány společnosti. Představenstvo rozdělilo obchodní vedení společnosti mezi své členy a pověřilo je přímým a samostatným řízením jednotlivých sekcí společnosti. Společnost řídí představenstvo tvořené předsedou představenstva a dvěma místopředsedy představenstva. Předseda představenstva vykonává pozici generálního ředitele společnosti, ostatní členové představenstva vykonávají pozice odborných náměstků generálního ředitele. Výkonný management představují ředitelé odborných úseků, kteří řídí činnost jim podřízených oddělení.\n\nPředsedou představenstva byl do 29. dubna 2019 Ing. Petr Smolka, od 29. dubna 2019 Ing. Jozef Sinčák. Dalšími členy představenstva od 29. dubna 2019 byli místopředsedové prof. Ing. Karel Pospíšil, Ph.D., MBA, LL.M. a PhDr. Filip Hájek. Dozorčí radu k 29. dubnu 2019 tvořili Ing. Adam Scheinherr, Ing. Jan Jílek, Ing. Martin Kala, Mgr. Pavel Dobeš, Ing. Pavel Richter, Ing. Jiří Hoskovec, Mg. Ondřej Mirovský M. EM., Ing. Jan Machala, JUDr. Petr Novotný.\n\nDle nedatovaného schématu dostupného na webu společnosti v srpnu 2019 je v čele společnosti předseda představenstva, který je zároveň generálním ředitelem společnosti a podléhá jejímu představenstvu. Pod ním je sekce vedení společnosti, kterou vede sám, a další čtyři sekce vedené členy představenstva, kteří jsou zároveň náměstky generálního ředitele. Sekce se dále člení na úseky a úseky na oddělení. \n\n\nSídlo organizace bylo po dlouhá léta ve Štefánikově ulice na Smíchově (dříve třída S. M. Kirova), v roce 2007 však organizace přesídlila do Řásnovky na Starém Městě, na adresu Řásnovka 770/8. Tam je umístěna většina pracovišť (v době příspěvkové organizace 9000 ředitel se sekretariátem 8001 a tiskovým mluvčím 8002, 8000 úsek vnitřních věcí, 8100 právní oddělení, 8200 oddělení personalistiky a mezd, 8300 oddělení zakázek, 9020 oddělení kontroly a interního auditu, 1000 správní náměstek se sekretariátem 1001, 1700 odbor přípravy a řízení letní a zimní údržby komunikací, 1800 oddělení kanalizačních staveb, 1900 oddělení dopravního značení, 2000 investiční náměstek se sekretariátem 2001, 2100 oddělení technického plánu, 2300 oddělení přípravy a realizace investic, 2400 oddělení přípravy a realizace oprav, 2700 oddělení strategických investic, 3000 ekonomicko-obchodní náměstek se sekretariátem 3001, 3100 oddělení obchodní, 3200 oddělení hospodářské správy, 3300 oddělení financování a účtáren, 5000 technický náměstek se sekretariátem 5001, 5100 oddělení technického zabezpečení IT a přenosů dat, 5200 oddělení pasportu, 5300 oddělení informačního rozvoje a GIS, 5400 oddělení svodné komise, 5600 oddělení koordinace, 6000 náměstek pro speciální stavby se sekretariátem 6001, 6300 oddělení mostů, 7000 1. náměstek - úsek dopravního inženýrství, 7001 sekretariát, 7200 oddělení dopravně-inženýrské koordinace (od roku 2016 i analýz), 7300 oddělení organizace dopravy, 7400 oddělení řízení dopravy, 7500 oddělení modelování dopravy.). \n\nDalšími pracovišti jsou:\n\nZatímco na konci roku 2016 měla akcivá společnost pouze 2 zaměstnance, na konci roku 2017 (po převzetí činností po příspěvkové organizaci) jich měla 377. Mezi benefity uvádí poskytování stravenek, předvánoční setkání s důchodci či bezúročné půjčky. Zaměstnanci mají nárok na 5 týdnů dovolené ročně a pracovní dobu mají 40 hodin týdně.\n\nKlíčovou smlouvou pro činnost TSK je smlouva o zajištění správy majetku s hlavním městem Prahou. Příspěvková organizace TSK uzavřela poslední takovou smlouvu 28. prosince 2000 (ta pak měla mnoho dodatků). Dne 12. ledna 2017 hlavní město Praha s TSK a.s. novou \"Smlouvu o zajištění správy majetku a o výkonu dalších činností mezi hl. m. Prahou a TSK, a.s.\", souběžně byla ukončena smlouva s příspěvkovou organizací. \n\nK roku 2018 TSK eviduje v Praze 3762 km motoristických místních komunikací, z toho 2216 ve správě TSK a 1546 km ve správě ostatních správců. TSK eviduje na území Prahy 1400 ha nemotoristických komunikací a chodníků, z toho 800 ha ve správě TSK a 600 ha v správě ostatních správců. Na území, které bylo součástí Prahy již před rokem 1974, zajišťuje TSK správu na všech vozovkách místních komunikací. V městských částech připojených v roce 1974 většinou TSK zajišťuje správu pouze na komunikacích vyšších tříd, zatímco obslužné místní komunikace má ve správě přímo městská část, která si své dodavatele volí sama. TSK ve výroční zprávě za rok 2017 neuvádí, že by si u ní některá městská část sama objednávala služby. \n\nVe smlouvě z roku 2017 se TSK a.s. zavázala pro hl. m. Prahu vykonávat řádnou a odbornou majetkovou, technickou, finanční a obchodní správu, údržbu, opravy a rozvoj spravovaného majetku, mj. silnic II. a III. třídy, místních komunikací, vybraných účelových komunikací. Jako hlavní činnosti TSK na základě této smlouvy lze jmenovat: \n\nVětšinu výkonných činností v terénu provádí TSK HMP prostřednictvím svých subdodavatelů, které vybírá a na něž dohlíží. TSK zaměstnává kvalifikované správní techniky, technické specialisty a administrativní pracovníky a uvádí, že nezaměstnává v pracovním poměru žádné dělnické profese. \n\nKromě místních komunikací a jejich běžného příslušenství (dopravní značky, dopravní zařízení, světelná signalizační zařízení, mosty a lávky, tunely, nábřežní zdi a náplavky, uliční kanalizace, komunikační zeleň, chodníky, fontány a pítka atd.) a činností jako je čištění komunikací, zimní údržba komunikací nebo odtah vozidel z veřejného zájmu má TSK HMP ve správě také například hromadná parkoviště a garáže, zejména parkoviště P+R. \n\nMéně významné komunikace v některých okrajových místních částech připojených k Praze po roce 1970 však zůstaly ve správě městských částí a nespadají do působnosti TSK. Pod TSK nespadá správa veřejného osvětlení, pro niž měla Praha speciální správní organizaci Správa veřejného osvětlení a jejíž činnost byla poté přenesena na soukromou firmu Eltodo, později na THMP.\n\nV srpnu 2019 TSK hl. m. Prahy a. s. hledala firmu, která by se kompletně starala o svislé i vodorovné dopravní značení v Praze, včetně správy přechodného značení, a to obnovu i opravy. Maximální cena zakázky je 76,8 milionu Kč. V centru Prahy je podle tiskové zprávy TSK problém hlavně se sprejery a polepováním značek, na hlavních tazích jsou nejčastější závadou dopravní nehody. Vodorovné značení je údajně na dlažbě obnovovánou jednou až dvakrát do roka, jde-li o frekventované místo, na asfaltovém povrchu zhruba jednou za tři roky.\n\nPovinnost zimní údržby komunikací omezuje nařízení města č. 18/2010 Sb. hl. m. Prahy (ve znění nařízení 18/2014 Sb. hl. m. Prahy), o vymezení místních komunikací a chodníků, na kterých se nezajišťuje sjízdnost a schůdnost odstraňování náledí. Formou mapových příloh nařízení stanoví, které vozovky a chodníky se nemusejí ošetřovat. Pro úklid chodníků platí vyhláška č. 39/1997 Sb. hl. m. Prahy, o schůdnosti místních komunikací. \n\nKaždoročně TSK vydává plán zimní údržby komunikací hl. m. Prahy, který je schvalován radou města. Zimní údržbě komunikací je věnován samostatný mapový web. V plánu zimní údržby jsou místní komunikace (vozovky) rozděleny do pořadí 1.A, 1.B, 2 a 3, zvlášť jsou označené komunikace s „externí údržbou“ a neudržované. Z 2216 km motoristických místních komunikací ve správě TSK je 1361 zařazeno do 1. pořadí (dvoupruh), 505 km do 2. pořadí a 302 km do 3. pořadí. U chodníků se rozlišuje pouze 1. a 2. pořadí, v rámci 1. pořadí pak jsou rozlišeny zastávky MHD. Z 800 ha nemotoristických komunikací a chodníků ve správě TSK je 400 ha zařazeno do 1. pořadí a 150 ha do 2. pořadí. Plán se vztahuje na období od začátku listopadu do konce března. V zimním období zasedá každý pátek v budově TSK operační štáb, vedený generálním ředitelem TSK. Operativně řídí zimní údržbu na motoristických místních komunkacích oddělení dispečink IIKS ve spolupráci s oddělením LÚK a ZÚK. O případném odvozu sněhu z komunikací rozhoduje operační štáb nebo generální ředitel. Na nemotoristických komunikacích a chodnících řídí zimní údržbu a odvoz sněhu oblastní správy TSK. V případě vyhlášení kalamitní situace přebírá řízení zimní údržby komunikací krizový štáb hl. m. Prahy. \n\nZhotovitelem prací i skladovatelem posypového materiálu jsou Pražské služby a.s. Pro případě kalamitní situace je připravena pohotovostní technika, několik jednotlivých strojů od stavebních společnosti Metrostav a.s. a Eurovia a.s. O udržování komunikací na hranicích krajů má TSK uzavřenou smlouvu se SÚS Praha-východ a SÚS Praha-západ. Plán počítá pro I. pořadí s celkovým počtem 70 sypačů s pluhem, pro II. a III. pořadí 51 strojů s tím, že po ukončení prací na I. pořadí vypomůžou i stroje z I. pořadí. U vozů provádějících zásahy na komunikacích I. pořadí je využíván systém sledování vozidel (AVL). Dále má zhotovitel k dispozici 2 sněhové frézy a 1 záložní sypač s pluhem pro operativní zásahy pro potřeby IZS. Zhotovitel využívá tři sklady chemických posypových materiálů: areál Pod Šancemi, areál ATEA Chrášťany a areál Jižní Město. Pro deponaci odvezeného sněhu je povoleno využívat pouze náplavku Dvořákova nábřeží (Na Františku) v místě parkoviště.\n\nNa 22 místech má TSK vlastní meteostanice s čídly teploty, vlhkosti a větru, na 6 místech je systém osazen zařízením pro automatický postřik vozovky.\n\nZařazení místních komunikací podle stupně důležitosti:\nKomunikace I., II. i III. pořadí se ošetřují chemickým rozmrazovacím materiálem, pouze v CHKO a oblastech zdroje pitné vody inertním zdrsňujícím posypovým materiálem. Komunikace zařazené do III. pořadí se ošetřují až po ošetření komunikací zařazených do I. a II. pořadí. Na komunikacích I. pořadí se na výzvu dispečinku IIKS provádí i preventivní posyp nebo postřik. Likvidační posyp se provádí v případě náledí nebo při výšce sněhové vrstvy do 3 cm; při vyšší sněhové vrstvě se kombinuje s pluhováním. \n\nV případě nemotoristických komunikací a chodníků spadají do 1. pořadí zejména přístupové cesty k objektům, v nichž mají sídlo státní orgány ČR, orgány hlavního města Prahy a městských částí, k objektům škol, zdravotnických, sociálních a kulturních zařízení, ke stanicím metra, k vlakovým a autobusovým nádražím, dále pěší zóny, schody a přechodové lávky, zastávky veřejné linkové dopravy a přístup k nim, vybrané chodníky hlavních komunikací. Schůdnost chodníků se zajišťuje pouze v době od 7 do 17 hodin, odstraňování závad na chodnících 1. pořadí nemá přesáhnout dobu 12 hodin a na chodnících 2. pořadí mají být závady odstraněny nejpozději do 17 hodin následujícího dne. Sjízdnost samostatných cyklostezek se zajišťuje pouze v rozsahu 7,1 km. Cyklopruhy na místních komunikacích nejsou udržovány.\n\nLetní údržbou komunikací rozumí TSK hl. m. Prahy zejména blokové čištění, které se na zařazených komunikacích provádí dvakrát do roka: jednou na jaře kolem dubna, kdy je hlavním účelem odstranění zimního posypu, a podruhé na podzim, v souvislosti se spadaným listím. V konkrétních oblastech se provádí vždy během jednoho dne, přičemž v daném bloku je vždy předem přenosnými dopravními značkami vyznačen zákaz stání (zastavení). Plán blokového čištění je prezentován formou interaktivní mapy.\n\nV rámci rozpočtu na úklid města provozuje TSK přinejmenším část z pouličních odpadkových košů. V roce 2013 kvůli snížení rozpočtu snížila jejich počet z 6494 o 1760. Zároveň omezila i frekvenci svozu odpadu i kropení a blokové čištění ulic. Nově v Praze 1 už jen polovinu košů vyvážela 4× denně a druhou polovinu, včetně Václavského náměstí, jen 2× denně. Z 3723 košů v ostatních městských částech jich 917 bylo i nadále vyváženo 7× týdně, u ostatních byl svoz zredukován na maximálně 3 až 5 svozů týdně.\n\nKromě volně přístupných parkovišť má TSK ve správě též parkoviště hlídaná a většinu parkovišť P+R (kromě tří, která jsou ve vlastnictví a správě Dopravního podniku hl. m. Prahy). Ve všech případech jejich provoz zajišťuje formou pronájmu soukromým subjektům.\n\nStanoviště taxislužby jsou v Praze tradičně značena jako vyhrazená parkoviště. Městská vyhláška je od roku 2002 nezahrnuje do obecného užívání pozemních komunikací na základě platných koncesí k provozování taxislužby, ale vyžaduje uzavření smlouvy s TSK, přičemž lukrativnější stanoviště byla od roku 2002 přidělována k pronájmu jednotlivým firmám. Od roku 2018 se ve vedení města objevují snahy o postupné rušení stanovišť taxislužby, mimo jiné proto, že o zpoplatněná stanoviště „není zájem a ti, co o ně zájem mají, často nepodnikají čestně“ a nezpoplatněná už většinou svou funkci vůbec neplní. \n\nTSK zajišťovala provozování autobusových stanovišť a autobusových zastávek: s výjimkou zastávek Pražské integrované dopravy, jejichž vybavení zřizuje a vlastní Dopravní podnik hl. m. Prahy, a autobusového nádraží Florenc a autobusového stanoviště Nádraží Holešovice, které vlastní soukromý subjekt ČSAD Praha holding a. s., a několika dalších výjimek (speciální městské linky k obchodním domům) je v Praze zřizování a správa autobusových zastávek a stanovišť již od 90. let 20. století sloučena pod TSK. Meziměstské a dálkové linky tak v Praze staví převážně u jejích modrobílých zastávkových sloupků v provedení obdobném městským, zatímco kulaté značky zastávky zřizované dopravci a odvozené ze zastávkového terče ČSAD se již v Praze nevyskytují. V roce 2009 TSK vybírala dodavatele zakázky „Provozování autobusových stanovišť a nácestných zastávek ve správě TSK hl. m. Prahy“ a v roce 2015 zakázky „Správa a provozování autobusových stanovišť a nácestných zastávek v hl. m. Praze“. Zakázku pro období od 1/2010 do 4/2015 získalo sdružení společností Lasesmed s.r.o., Premio Invest s.r.o. a V-Trade, s.r.o. a společnost Lasesmed s.r.o. jako zástupce sdružení za ni inkasovala přes 76 milionů Kč. V roce 2015 zakázku na období od 6/2015 na 4 roky získala společnost Lasesmed s.r.o., ve smlouve o dílo jsou uvedeni subdodavatelé Premio Invest s.r.o a V-Trade, s.r.o.\n\nRada hlavního města Prahy v červenci 2019 schválila převod správy a provozování nácestných zastávek a autobusových terminálů v Praze z TSK na ROPID. ROPID tak má začít zajišťovat informační servis na terminálech Černý Most, Zličín, Na Knížecí, Roztyly a Želivského, v terminálech Zličín a Černý Most i dispečerskou službu. Zároveň má ROPID převzít všechny ostatní zastávkové označníky ve vlastnictví TSK (cca 120 modrých i červených označníků). Cílem má být zlepšit informování cestujících na zastávkách, podobu jednotlivých zastávek a celkové zázemí i komfort na jednotlivých autobusových terminálech. ROPID má služby převzít od 1. září 2019.\n\nSilniční laboratoř TSK je podle výroční zprávy z roku 2017 jediným pracovištěm, které poskytuje své služby i mimo území hl. m. Prahy. Původně vznikla jako součást investorské organizace působící v oblasti silničního stavitelství od roku 1967. Provádí zkoušky stavebních směsí, zemin a kameniva, zkoušky na hotové úpravě, měření podélné a příčné nerovnosti povrchu vozovek, zkoušky spojení vrstev, hutnění zásypů a výkopů, rázové i statické zatěžkávací zkoušky.\n\nDne 7. března 2017 provedli členové Národní centrály proti organizovanému zločinu v sídle TSK razii, neboť měli policisté podezření na spáchání trestných činů sjednání výhody při zadání veřejné zakázky, při veřejné soutěži a veřejné dražbě. Mezi obviněné měl podle serveru Neovlivní.cz patřit také Ladislav Pivec, jenž si podle Českého rozhlasu měl podle policie několikrát říci o úplatek ve výši šesti milionů korun. Obvinění do vazby nešli a jsou stíhání na svobodě. V polovině května roku 2017 pak ale server iDNES.cz uveřejnil informaci, že Pivec mezi obviněnými v této kauze není.\n\nMělo jít o zakázku na údržbu kamerového systému za pět milionů korun v roce 2016, kterou z 9 účastníků soutěže vyhrála společnost Eltodo. Obviněni z úplatkářství měli být lidé ze dvou firem, toto jednání bylo doložené nejméně u pěti zakázek v celkové hodnotě blížící se k miliardě korun. Kriminalisté pak zkoumali dalších 30 zakázek, týkajících se například instalace parkovacích čidel, údržby kamerového systému nebo kabelových rozvodů. Návštěvu vyšetřovatelů potvrdili mluvčí firem Eltodo a Automatizace železniční dopravy (AŽD). Z policejního protokolu vyplývalo, že policisté se podezřením na korupci v TSK zabývali už delší dobu. Náměstek Pivec nakonec obviněn nebyl. Březnová zpráva Českého rozhlasu, že měl být jedním ze tří zadržených, byla v květnu zpochybněna. Podle květnových zpráv byli obviněni dva nižší úředníci správy (vedoucí jednoho z oddělení TSK a jeho podřízená), a jedna firma a její jednatel ze zjednání výhody při zadání veřejné zakázky či podplácení. Všichni tři obvinění byli stíháni na svobodě. Pracovníci TSK údajně převzali od podnikatele různé dárky a úplatky za to, že firmě předávali informace o výběrových řízeních, a upravovali tendry a oslovovali konkrétní firmy na základě požadavků obviněného podnikatele. Zmanipulována byla údajně nejméně tři výběrová řízení, například na měření rychlosti na silnicích. Mluvčí TSK odmítla kauzu komentovat.\n\nV únoru 2018 zastupitel Adam Zábranský kritizoval, že jednotlivé příspěvkové organizace hlavního města vypisují rozsáhlé tendry, ale neinformují o tom pražské zastupitele ani radní, například Technická správa komunikací v roce 2017 zakázku za 16 miliard, o které věděl pouze náměstek Dolínek. Zábranský to označil za naprosto netransparentní a absurdní. Zábranský požádal městskou radu, aby zavedla pro všechny městské společnosti a příspěvkové organizace pravidla o povinnosti informovat radu o veškerých veřejných zakázkách, které vypíší, pokud jejich celková hodnota převyšuje určitou sumu, například 20 milionů Kč.\n\nV médiích se zpravidla za TSK a. s. nevyjadřuje její vedení ani odborní pracovníci, ale tisková mluvčí Barbora Lišková. \n\nTSK zpravidla nepořádá pro veřejnost žádné akce typu dnů otevřených dveří, nerozmisťuje žádné osvětové informační tabule například o zajímavých stavbách ve své správě nebo o své činnosti, nepořádá žádné viditelnější propagační ani informační kampaně. Pokud se na nějaké stavbě pořádá propagační akce, pořádá ji spíše dodavatel, tedy stavební firma. Ani u uzavírek a rekonstrukcí se TSK a. s. příliš nezviditelňuje jako investor. Jedinou významnější publikační činností je vydávání \"Ročenky dopravy\", které převzala od začleněné organizace ÚDI Praha (Ústav dopravního inženýrství hl. m. Prahy), podobně bylo v minulosti vydáno i několik nástěnných map komunikační sítě, o které v pozdější době nebyl mezi případnými odběrateli zájem, a proto byla tato činnost utlumena.\n\nKromě občasných tiskových zpráv či jiných vyjádřeních pro televizi, tisk či jiná média se TSK a. s. prezentuje především na svém webu. \n\nWeb je tvořen několika vrstvami, vzniklými několika fázemi nedokonalého přepracování do nové podoby. Často se tak například z novějšího menu dostaneme na starší stránku se starší verzí obdobného menu, přičemž některé odkazy ani nejsou plně funkční. \n\nTSK hl. m. Prahy a. s. na svém webu nezveřejňuje pasport ani mapu komunikací, které má ve správě, ani přehledové komplexní informace o evidovaném stavu komunikací a jejich součástí a příslušenství, aktuálně evidovaných závadách atd. Na webu se dá najít odkaz na dynamickou interaktivní dopravní mapu Prahy a dále je zde inzerována statická nástěnná mapa PRAHA – síť hlavních komunikací a metra 1: 23 000 (2015) a přehledová mapa Výkon státní správy na pozemních komunikacích hl. m. Prahy k 15. 3. 2012, což je slepá mapa Prahy, na které jsou červeně vybarveny a pojmenovány hlavní tahy, jejichž státní správa spadá pod MHMP a nikoliv pod úřady městských částí, a žlutou barvou dálniční úseky spadající pod státní správu MDČR (po rekategorizaci k 1. lednu 2016 ovšem již neaktuální). \n\nWeb má po levé straně menu, které obsahuje tři hlavní sekce: pro veřejnost, pro řidiče a pro cyklisty. \n\nV sekci „pro veřejnost“ jsou především informace, který se týkají zájemců o stavební i komerční zábory komunikací (předzahrádky, filmování, stánky ale i vyhrazené parkování), stavebníků (výkopy, svodná komise, stanoviska k projektové dokumentaci), informace o náhradách škod atd. \n\nV sekci „pro veřejnost“ je také odkaz na hlášení poruch a závad na komunikacích, což je jednoduchý webový formulář, v němž lze závadu lokalizovat prostořednictvím API Google Maps bez propojení na pasporty. K hlášení je možno (nikoliv nutno) přidat nejvýše jednu fotografii, přičemž formulář neumí z jejích metadat vyčíst ani souřadnice, ani datum a čas. Formulář si vynucuje vyplnění názvu ulice i čísla orientačního a popisného, což komplikuje nahlašování v případě nepojmenovaných komunikací nebo závad, které nemají souvislost s číslovanou budovou. Závadu lze přiřadit pouze k bodu v mapě, nikoliv ke konkrétnímu zařízení nebo části komunikace. Povinným kontaktním údajem je pouze e-mail, na něj je však zasíláno pouze automaticky generované shrnutí hlášení. Nahlášené závady se veřejně nezobrazují v žádné mapě, nelze je v na webu dohledat ani v žádném přehledu, ani pomocí identifikátoru hlášení, ohlašovatelům zpravidla nechodí žádné zpětné zprávy o řešení závady. Při vkládání hlášení musí ohlašovatel zařadit hlášení do některé z kategorií (které jsou spíše nahodilé a zdaleka nepokrývají celé spektrum zařízení a činností TSK), a to závady \nZařazení do kategorie však zřejmě nemá žádný přímý vliv na prioritu nebo směrování hlášení. \n\nPro komunikaci ohledně závad v zimní schůdnosti chodníků však TSK uvádí přímé kontakty na jednotlivé oblastní správy.\n\nV sekci „pro řidiče“ je například odkaz na \n\nV sekci „pro cyklisty“ je \n\nKrom toho má web ještě vpravo nahoře ve formě ikonky se symbolem tří vodorovných čar odkaz na jiné, rolovací menu. \n\nVe výroční zprávě za rok 2017 TSK uvedla, že se chce v roce 2018 zaměřit na vylepšení aplikace a webu zmente.to (který však neprovozuje) a ráda by vylepšila a modernizovala své internetové stránky. Ve skutečnosti aplikace zmente.to v roce 2018 navzdory mnoha podnětům nijak zlepšena nebyla a web TSK zůstal v poněkud nedokončeném nekonzistentním stavu. \n\nTSK a.s. nemá žádné dlouhodobé závazky nad 5 let splatnosti či závazky k úvěrovým institucím. Vlastní kapitál TSK činil ke konci roku 2017 182,614 milionů Kč\n\nPřevážná část tržeb TSK je za plnění smlouvy s hlavním městem Prahu o správě komunikací a dalšího majetku. V roce 2017 TSK utržila za správní činnosti v rámci této smlouvy přes 340 milionů Kč a za zajištění provozu majetku, investice, opravy a provádění běžné, zimní či letní údržby pro hl. m. Prahu přes 3,3 miliardy Kč. Za dodávky zboží pro zimní údržbu utržila TSK 10 milionů Kč. Čístý obrat činil 3,674 606 miliard Kč, zisk před zdanením 55,976 milionů Kč, tj. 48,389 milionu po zdanění.\n\nV prosinci 2019 v souvislosti s vyhlášením výsledků pravidelné ankety webu Výmoly.cz odhadla TSK vnitřní dluh na komunikacích v Praze přibližně na dvacet miliard korun. Na rok 2020 měla na údržbu a opravy v rámci běžných výdajů investičního úseku předpokládaný rozpočet 1,633 miliardy korun a na výstavbu nové dopravní infrastruktury nebo její přípravu až 2,855 miliardy korun.\n\n"}
{"id": "484337", "url": "https://cs.wikipedia.org/wiki?curid=484337", "title": "Robert B. Holmes", "text": "Robert B. Holmes\n\nRobert B. Holmes byl americký letec 78. stíhací skupiny 8. letecké armády USA, který zahynul v troskách svého letadla 16. dubna 1945 na severu Divoké Šárky, když Spojenci útočili na pozice nacistů na letišti Praha-Ruzyně.\n\nPodle vyprávění pamětníků z částí Prahy, které obklopují Divokou Šárku, v dubnu 1945 Spojenci (Američané, Britové, Francouzi) podnikli letecký útok na pozice nacistů na pražském letišti, které Němcům sloužilo výhradně k válečným účelům. Dle očitých svědků spojenci přilétali od Podbaby, skryti údolím Šárky, aby se vynořili s překvapením u Ruzyně.\n\n"}
{"id": "484339", "url": "https://cs.wikipedia.org/wiki?curid=484339", "title": "August Prokop", "text": "August Prokop\n\nAugust Prokop (15. srpen 1838 Jihlava – 18. srpen 1915 Gries u Badenu) byl přední moravský a rakousko-uherský kunsthistorik, architekt a puristický restaurátor působící především v Brně.\n\nStudoval v Olomouci, Brně, kde v roce 1858 maturoval. Ve Vídni vystudoval v letech 1863–1865 Polytechnický institut a Akademii výtvarných umění. Od roku 1867 žil v Brně, v roce 1892 se přestěhoval do Vídně, kde působil jako pedagog a později rektor Vysoké školy Technické. Zastával mnoho veřejných funkcí. V letech 1882–1892 byl ředitelem Moravského průmyslového muzea v Brně. V období 1892–1905 přednášel na Vysoké škole technické ve Vídni, 1896–1897 byl jejím rektorem.\n\nVěnoval se restaurování starších, především gotických památek. Je představitelem přísného restaurátorského purismu. U novostaveb (především rodinné a nájemní domy) vycházel z neorenesance.\n\nProkop, A. 1904 : Die Markgrafschaft Mähren in kunstgeschichtlicher beziehung. Band I-IV. Wien 1904.\nJedná se o dvě knihy o 4 částech s bohatým vyobrazením, k dispozici k nahlédnutí jsou ve Slezském zemském archivu v Opavě.\n\n\n"}
{"id": "484345", "url": "https://cs.wikipedia.org/wiki?curid=484345", "title": "TSK", "text": "TSK\n\nTSK je zkratka, která může mít více významů:\n\n"}
{"id": "484347", "url": "https://cs.wikipedia.org/wiki?curid=484347", "title": "Machonin", "text": "Machonin\n\nPříjmení Machonin nosí více různých osobností:\n\n"}
{"id": "484348", "url": "https://cs.wikipedia.org/wiki?curid=484348", "title": "Detroit Metal City", "text": "Detroit Metal City\n\nDetroit Metal City () je manga série vydávaná v časopise \"Young Animal\". Dvanáctidílná série anime OVA byla vydána 8. srpna 2008. Hraná adaptace mangy od režiséra Tošio Lee byla uvedena do japonských kin 23. srpna 2008. Název série je odvozen od singlu Detroit Rock City skupiny Kiss.\n\nNegiši Sóiči je plachý a citlivý mladý muž, který sní o kariéře popového zpěváka. Jenže sny mu nevydělají peníze, a tak ve výsledku skončí jako zpěvák death metalové skupiny Detroit Metal City. Převlečen do kostýmu se z něj na pódiu stává Johannes Krauser II, pověstný pekelný terorista , který údajně zabil a znásilnil své rodiče a ve skupině začal hrát po propuštění z vězení. Negiši sice skupinou DMC a vším co představuje opovrhuje, nicméně nedaří se mu od toho odejít. Navíc v reálném životě stále častěji nemůže odolat probuzení svého démonického ega ve chvílích, kdy je iritovaný. Sice se snaží svoji účast v kapele utajit před svou rodinou a přáteli, ale se vzrůstající slávou DMC se to stává stále obtížnějším.\n\n"}
{"id": "484349", "url": "https://cs.wikipedia.org/wiki?curid=484349", "title": "61 Cygni", "text": "61 Cygni\n\n61 Cygni, známá též jako Besselova hvězda či Letící hvězda, je dvojhvězda v souhvězdí Labutě. Její složky tvoří dvě trpasličí hvězdy spektrální třídy K o jasnosti 5,2 a 6,03 mag. Dvojhvězda je to nenápadná, avšak zviditelnila se tím, že byla první hvězdou, u které se podařilo změřit paralaxu a určit její vzdálenost od Slunce.\n\nFriedrich Wilhelm Bessel u ní změřil v roce 1838 paralaxu 0,314″, což odpovídá vzdálenosti od Země 10,4 světelných let. Hodnota byla velmi blízko skutečné vzdálenosti 11,4 světelných let. Hvězda byla Besselem zvolena, protože vykazuje velký vlastní pohyb po obloze, 5,2″ za rok. Z tohoto důvodu se někdy nazývá \"Letící hvězda\". Z rychlosti pohybu správně usuzoval, že se hvězda nachází velmi blízko Země. Vzhledem k Zemi je 15. nejbližší hvězdou (složky vícenásobných hvězd nejsou započítány) a zároveň 7. hvězdou s nejrychlejším pohybem po obloze. V průběhu dvacátého století několikrát astronomové ohlásili objev planet obíhajících jednu ze dvou složek hvězdy, avšak nedávná precizní měření radiálních rychlostí hvězdy ukázala, že všechna předchozí měření byla chybná. K dnešnímu dni žádné planety u hvězdy nebyly potvrzeny.\n\nNa velký vlastní pohyb 61 Cygni poprvé poukázal Giuseppe Piazzi v roce 1804, který ji pojmenoval \"Letící hvězda\". Piazziho objev vzbudil ve své době malou pozornost vzhledem k relativně krátké době pozorování hvězdy – pouhých deseti let. V roce 1812 navrhl Friedrich Wilhelm Bessel, aby hvězdě astronomové začali věnovat zvýšenou pozornost.\n\nFriedrich Georg Wilhelm von Struve objevil roku 1830, že hvězda 61 Cygni je dvojhvězdou. Ještě mnoho let však nebylo jisté, zda se jedná o náhodné seskupení hvězd či gravitačně vázaný systém.\n\nDvojhvězda vykazovala velký vlastní pohyb, který byl tehdy největším známým a tak když to kvalita astronomických pozorování umožnila, stala se 61 Cygni žhavým kandidátem na určení vzdálenosti metodou paralaxy. Dvojhvězda se stala první hvězdou (kromě Slunce), jejíž vzdálenost byla ze Země změřena. Měření bylo provedeno v roce 1838 Besselem, který naměřil paralaxu 0,3136\". V dnešní době se udává hodnota paralaxy 0,28718\", což odpovídá vzdálenosti hvězdy 11,36 světelných let od Země.\n\nO několik let později byla objevena hvězda Groombridge 1830 s větším vlastní pohybem. Groombridge 1830 hvězdné velikosti 6,4 mag lze pouhým okem pozorovat pouze za výjimečně tmavé oblohy. 61 Cygni je hvězda s největším vlastním pohybem, která je viditelná pouhým okem. Má sedmý nejvyšší vlastní pohyb z hvězd, které jsou uvedeny katalogu Hipparcos.\n\nV roce 1911 byla Besselova paralaxa z 0,3136\" opravena na 0,310\", a pozorování z Yerkesovy observatoře zjistila radiální rychlost hvězdy 62 km/s, která společně s vlastním pohybem příčně k Zemi 79 km/s dává prostorovou rychlost kolem 100 km/s směrem k bodu 12 stupňů na západ od Orionova pásu.\n\nV roce 1911 publikoval Benjamin Boss údaje o tom, že 61 Cygni je členem skupiny hvězd, která byla později rozšířena o dalších 26 potenciálních členů. Mezi možné členy skupiny patří Beta Columbae, Pí Mensae, 14 Tauri a 68 Virginis. Typická prostorová rychlost této skupiny hvězd je od 105 do 114 km/s vzhledem ke Slunci.\n\nNásledkem velké úhlové vzdálenosti obou složek a dlouhé oběžné době kolem společného těžiště nebylo z počátku jasné, zda složky systému 61 Cygni jsou fyzicky spojeny. Příslušná oprava paralaxy z 0,360\" na 0,288\" dala rozdíl vzdálenosti hvězdy více jak dva světelné roky. Měření paralaxy v roce 1917 prokázalo, že vzdálenost hvězdy je výrazně nižší. V roce 1934 bylo publikováno, že systém 61 Cygni je fyzickou dvojhvězdou a byly zveřejněny elementy dráhy.\n\nPozorovatel s triedrem 7×50 může 61 Cygni pozorovat jako dvě binokulární pole jihovýchodně od jasné hvězdy Deneb. Oddělení dvou hvězd je mírně větší než úhlová velikost planety Saturn (16-20\"). Při ideálních pozorovacích podmínkách může dvojhvězdu rozlišit triedr s optickým výstupem 6 mm.\n\nAčkoli je 61 Cygni vidět pouhým okem jako jediná hvězda, jedná se o dvojhvězdu složenou ze dvou hvězd hlavní posloupnosti, oranžových trpaslíků spektrální třídy K, 61\nCygni A a 61 Cygni B. Jasnější hvězda 61 Cygni A má zdánlivou hvězdnou velikost 5,2 mag, slabší 61 Cygni B má velikost 6,1 mag. Obě hvězdy jsou pravděpodobně starší než Slunce, pohybují se relativní rychlostí 108 km/s vzhledem ke Slunci, což má za následek značný vlastní pohyb hvězdy po obloze. Vzdáleností 11 světelných let se jedná o jednu nejbližších hvězd od Slunce. Hvězda bude nejblíže k Slunci kolem roku 20 000, přibližně 9 světelných let.\n\nObě hvězdy oběhnou kolem společného těžiště jednou za 659 let, jejich průměrná vzdálenost je 84 astronomických jednotek. Excentricita dráhy 0,48 znamená, že hvězdy jsou od sebe 44 astronomických jednotek v periastronu a 124 astronomických jednotek v apoastronu. Oběžné dráhy hvězd se těžko počítají z jejich hmotností a její hodnota tak zůstává sporná. V budoucnu by problém mohla vyřešit astroseismologie.\n\nSložka A je asi o 11 procent hmotnější složka B. Má hvězdnou aktivitu o periodě 7,5±1,7 let, která je mnohem výraznější než cyklus Slunce. Dřívější odhad byl 7,3 roku. Kombinace aktivity slunečních skvrn společně s rotací a chromosférickou činností je charakteristická pro proměnné hvězdy typu BY Draconis. Vzhledem k diferenciální rotaci je rotace povrchu hvězdy podle zeměpisné šířky 27 až 45 dní, průměrná doba je 35 dní.\n\nHvězdný vítr hvězd vytváří bublinu v místním mezihvězdném mračnu. Ve směru pohybu hvězdy v Mléčné dráze se vyskytuje do vzdálenosti pouhých 30 AU, což je zhruba vzdálenost Neptunu od Slunce. Tato vzdálenost je nižší než vzdálenost mezi oběma složkami 61 Cygni, a tak hvězdy s největší pravděpodobností nesdílejí společnou atmosféru. Hustota atmosféry je pravděpodobně malá kvůli nízké hmotnosti a relativně vysoké rychlosti hvězdy.\n\nProměnnost složky B je méně pravidelná než složky A, s výraznými krátkodobými maximy. 61 Cygni B má 11,7letou periodicitu proměnnosti. Obě hvězdy vykazují hvězdné erupce, chromosférická činnost složky B je o 25 procent více aktivní než složky A. V důsledku diferenciální rotace se doba rotace pohybuje podle zeměpisné šířky mezi 32 až 47 dny, průměrná doba rotace je 38 dnů.\n\nVěk soustavy 61 Cygni nelze spolehlivě určit. Kinematická data odhadují její stáří asi 10 miliard let. Gyrochronologie, neboli stanovení věku hvězdy na základě její rotace a barvy, dává průměrný věk 2,0±0,2 miliard let. Věk na základě chromosférické činnosti pro A a B je 2,36 a 3,75 miliard let. Horní hranice odhadu věku pomocí izochronické metody, která se týká evolučního modelu, je 0,44 až 0,68 miliard let. V roce 2008 evoluční model CESAM2k z observatoře Côte d'Azur odhadl věk obou složek na 6,0±1,0 miliard let.\n\nPři několika příležitostech bylo publikováno, že 61 Cygni má neviditelné průvodce, planety nebo hnědého trpaslíka. Tyto hypotézy poprvé publikoval Kaj Strand z observatoře v Sproul (pod vedením Petera van de Kampa) v roce 1942, kdy pozorováním zjistil drobné, ale systematické změny v oběžného pohyby 61 Cygni A a B. Tvrdil, že změny vyvolává třetí těleso na oběžné dráze kolem 61 Cygni A. V roce 1957, s přihlédnutím k nejistotám, určil, že objekt má hmotnost osmkrát vyšší než Jupiter; dále vypočetl oběžnou dobu na 4,8 let a hlavní poloosu oběžné dráhy planety na 2,4 AU. V roce 1977 sovětští astronomové z observatoře poblíž Pulkova u Petrohradu oznámili, že planetární systém zahrnuje tři planety: dvě obří planety s šesti a dvanácti hmotnostmi Jupitera kolem 61 Cygni A, a jednu obří planetu se sedmi hmotnostmi planety Jupiter kolem 61 Cygni B. V roce 1978, Wulff Dieter Heintz ze Sproul observatoře dokázal, že důkazy o neviditelných společnících jsou nepodložené a není možno dokázat průvodce menšího než 6 procent hmotnosti Slunce, tj. 60 hmotností Jupitera.\n\nKdyž žádná planeta nebyla u hvězdy potvrzena, stanovil tým z observatoře McDonald limity pro přítomnost planet kolem 61 Cygni A a 61 Cygni B. U hvězd nemůže být planeta větší než 0,07 a 2,4 hmotnosti Jupitera blíže hvězdě než 0,05 a 5,2 AU.\n\nVzhledem k blízkosti ke Slunci je dvojhvězda častým cílem zájmu astronomů. Obě hvězdy byly vybrány NASA jako cíle navrhované sondy Space Interferometry Mission. Tato sonda by měla být potenciálně schopná detekovat planety třikrát těžší než Země ve vzdálenosti 2 AU od hvězdy.\n\nMěřením tohoto systému byl zjištěn přebytek infračerveného záření daleko nad rámec obvyklého vyzařování hvězdami. Takový přebytek záření je většinou spojen s prachovým diskem, ale v tomto případě se nachází příliš blízko hvězdy, takže se může jednat o objekt, který dosud nebyl objeven dalekohledy.\n\n\n"}
{"id": "484350", "url": "https://cs.wikipedia.org/wiki?curid=484350", "title": "Irokézové", "text": "Irokézové\n\nIrokézové ( ; čteno jako /ˈɪrəkwɑː/) nebo také Haudenosaunee jsou jedni z původních obyvatel Severní Ameriky, je to sdružení kmenů s podobným jazykem, kulturou a zvyky.\n\nV období kolem 16. století se uskupili do tzv. Irokézské ligy („Liga míru a moci“), která sestávala z původních pěti kmenů (odtud jejich druhé jméno, pod kterým byli známější: „Pět národů“): Mohawkové, Oneidové, Onondagové, Cayugové a Senecové. V 18. století se k Lize přidal i kmen Tuscarorů a jejich jméno bylo tedy změněno na „Šest národů“. Ligu představuje sněm padesáti dědičně volených náčelníků na tzv. Velkém shromáždění. Důležitými osobnostmi, které sehrály významnou roli v sjednocování kmenů, byli bezpochybně Hiawatha a Deganawida (Velký mírotvůrce, usmiřovatel)\n\nZarytými nepřáteli Irokézů jsou kmeny Huronů a Algonkinové – kmeny žijící v blízkosti Velkých jezer, na jihu Kanady nebo v některé z nedalekých provincií.\n\nKdyž Evropané poprvé připluli do Severní Ameriky, Irokézové obývali oblast na severovýchodě Spojených států, v podstatě severní část dnešního státu New York. Dnes žijí Irokézové převážně na území Spojených států a jihu Kanady.\n\nIrokézové sebe nazývají Haudenosaunee neboli \"„Lidé dlouhého domu“\" nebo \"„Ti, co staví dlouhý dům“\". Tímto pojmem byli označení Velkým usmiřovatelem v době vzniku Ligy. Mělo to tedy v přeneseném významu znamenat jednotu Ligy a že je možné, aby všichni žili spolu v jednom domě (tedy v tzv. longhouse – dlouhý dům). Symbolicky pak byli Senecové na západě hlídači západní brány a Mohawkové na východě hlídači východní brány „kmenového domu“. Onondagové, kteří žili uprostřed Irokézského teritoria, byli (doslova i obrazně) hlídači středního plamene. (pozn.: Irokézský dlouhý dům je typické indiánské obydlí protáhlého tvaru. Domy byly z dřevěných kůlů, které tvořily kostru domů, a pak je pokryli pláty březové kůry nebo kůží. Je otevřené na obou svých koncích a uprostřed domu hoří velký plamen.)\n\nAlgonkinové jim též říkali \"irinakhoiw\" – opravdové zmije. Existovala i další Irokézská jména – například kmen Ottawů je nazýval \"Matchenawtowaig\" – zlé zmije, kmen Objibwů \"Nautowa\" – zmije. Je známý též název kmene Powhatan \"Massawomeck\".\n\nJméno Irokézů (Iroquois, čteno: /ˈɪrəkwɑː/), jak ho známe dnes, bylo převzato z francouzštiny. Výraz \"„Iroquois“\" je baskického původu a je to označení pro \"„zabijáka lidí\"\" (původně \"Hilokoa\"). Baskičtí rybáři se totiž při svých zastávkách v Americe znepřátelili s Irokézy, ale obchodovali s místními Algonquiny. Ti ve svém jazyce (přesněji nářečí, kterým se mluvilo okolo zálivu sv. Vavřince) neměli písmeno \"L\" a vzniklá zkomolenina zněla \"„Hirokoa“\". Tomuto výrazu Francouzi už rozuměli, jelikož používali podobná slova při dorozumívání s dalšími kmeny ze samé oblasti a upravili si jej podle tehdejších francouzských pravopisných pravidel na \"\"Iroquois\"\".\n\nPočátky\n\nSeverovýchodně od mississippských kmenů žili v lesích Irokézové, skupina jazykově příbuzných kmenů severoamerických Indiánů žijících v 16. století v oblasti Velkých jezer, řeky sv. Vavřince, řeky Potomac a v části povodí řeky Tennessee. V průběhu evropské kolonizace většina kmenů zmizela, vyhynula či jejich zbylí příslušníci splynuli se silnějšími kmeny. Za abnormální vyhubení Irokézů nenesou zásluhu evropské moderní zbraně nýbrž vir planých neštovic, který kolonisté přinesli s sebou. Imunitní systém Indiánů nebyl na novou nemoc připraven a Indiáni vymírali po tisících. Irokézové v době evropské kolonizace byli rozděleni do dvanácti kmenů: Neutrálové, Petuni, Huroni, Wenrové, Eriové, Susquehanncockové, Senecové, Cayugové, Onondagové, Oneidové a Mohawkové. Dominantní skupinou pak byli samotní Irokézové, kteří vytvořili patrně ve třetí čtvrtině 16. století svaz obývající kraj východně od Velkých jezer, nazývaný pak po roce 1722 Irokézskou ligou (v té době se kmen Tuscarorů už k ní připojil). Příslušníci svazu udržovali kontakty s nizozemskými a anglickými obchodníky, pod jejichž vlivem pomalu opouštěli animistické náboženství a poté přijímali křesťanství.\n\nŽivot ve vesnicích\n\nIrokézové byli lovci, zemědělci a také obchodníci, kteří žili v opevněných vesnicích v blízkosti svých polí. V okolních lesích muži lovili jeleny, medvědy a soby karibu. Chytali také menší zvířata, jako například králíky a bobry. Stále větší význam také získávaly kožešiny vyměňované s bílými obchodníky za zbraně a potraviny.Ženy obdělávaly pole motykami a zahnutými holemi. Zasely semena a staraly se o mladé rostliny. Nejdůležitějšími pěstovaným plodinám se říkalo „tři sestry“ – byla to kukuřice, boby a dýně. Přibližně po 10 nebo 15 letech se půda vyčerpala, přestala plodit a bylo nutné ji opustit. Aby mohla být obdělaná nová pole, museli muži vyklučit další kus lesa a postavit novou vesnici. Z řemesel mělo největší význam košíkářství, tkalcovství a hrnčířství.\n\nPrvní vesnice postavili Irokézové na březích vodních toků a řek. Později když se začali obávat napadení sousedními kmeny, stavěli vesnice na kopcích a opevnili je trojitou dřevěnou kolovou hradbou se strážními věžemi: \"„... a ty v dobách války zásobily kameny, které vrhali na nepřítele, a vodou, aby uhasili oheň, který mohl být založen u hradeb“\" (napsal Gabriel Sagard, pracující mezi Hurony jako misionář v 17. století).\n\nNěkdy Indiáni ve vesnicích utvořili válečné nebo obchodní svazy, ale jinak kmeny neměly žádnou jednotnou vládu. V čele každé vesnice stál volený náčelník a rada, která mu pomáhala udržovat klid a pořádek.\n\nDlouhé domy\n\nVesnice Irokézů se skládaly z několika dlouhých dřevěných domů, ve kterých společně žilo několik příbuzných rodin. Chýše stavěli Indiáni z dřevěných kůlů, které tvořily kostru domů, a pak je pokryli pláty březové kůry nebo kůží. Domy byly různě veliké; ty, ve kterých žilo 20 rodin, mohly být až 45 metrů dlouhé.\n\nUvnitř měla každá rodina svůj oddělený prostor, který byl tři až čtyři metry dlouhý. Uprostřed na podlaze se táhla řada ohnišť, jedno používaly dvě rodiny. Ve střeše byly otvory kudy unikal kouř. Na jednom konci domu byl prostor, kde se skladovaly potraviny a palivové dříví, a v jeho středu stály police, kam si Indiáni ukládali své věci – oděvy, lovecké zbraně, zemědělské nářadí, košíky, kuchyňské nádoby a jídelní misky z březové kůry. Podél zdí se táhly dřevěné lavice pokryté kůžemi, na kterých se sedělo nebo spalo. V zimě spali Indiáni pod lavicemi, poněvadž tam bylo větší teplo.\n\nObchod s kožešinami\n\nPři svých obchodních cestách překonávali Irokézové vzdálenosti pěšky nebo se plavili po řekách v kánoích z kůry. Například Huroni obchodovali se sousedními kmeny a za kukuřici, tabák a rybářské sítě výměnou získávali maso a kožešiny.\n\nKdyž se v 16. století ve východních pralesích objevují francouzští a angličtí obchodníci, obchod s kožešinami nabývá na významu. Výměnou za kožešiny dostávali Indiáni od evropských obchodníků korálky, látky, kovové nástroje a zbraně. Jak obchod s kožešinami rostl, začaly irokézské kmeny mezi sebou soupeřit o to, kdo bude ovládat obchodní trasy. Nejvýznamnější trasou pořád zůstávala mohawská stezka (irokézská stezka, cesta Seneků či velká cesta Genesee) – komunikace v dnešní Spojených státech, spojující řeku Hudson a východní pobřeží kontinentu s jezerem Erie (a tudíž i celou oblast Velkých jezer). V bojích o ovládnutí stezek přišlo mnoho Indiánů o život a mnoho dalších zemřelo na neštovice nebo jiné evropské nemoci. Počet indiánských obyvatel se snížil natolik, že když na počátku 17. století do východních pralesů přišli francouzští a angličtí osadníci, nalezli ohromná území téměř neobydlená.\n\nWampumy\n\nWampumy se používaly jako náhrdelníky, nákrčníky a čapky a jejich vzory byly vysoce symbolické. Většinou se dochovaly ty, které měly podobu pásů, užívaných jako mnemotechnická pomůcka při obřadních a politických příležitostech. Stovky jich byly zhotoveny k záznamům o vyjednávání při příchodu evropských osadníků.\n\nTermín \"wampum\" je odvozen ze slova Algonkinů a znamená „bílé motouzy“ (perleťových korálků). Pás většinou tvořily bílé korálky z perletě mlže surmovky a z fialových korálků ze zarděnek. Vše drželo na několika osnovních motouzech z kůže či útcích z rostlinných vláken. K navlečení se korálky provrtávaly a jejich výroba prudce vzrostla, když Evropané přivezli kovové vrtáky.\nU zrodu Irokézské Ligy, k němuž došlo patrně uprostřed 16. století, stáli Onondagové, usídleni nejblíže středu území pěti irokézských kmenů a stali se správci dokumentu Ligy. Ty měli podobu dlouhých šerp nebo opasků z bílých a purpurových, šest či více milimetrů dlouhých korálků válcovitého tvaru.\n\nPostavení žen ve společnosti\n\nMezi irokézskými kmeny, kam patřili i Huroni a Suskehanové, byly tresty za zabití ženy dvojnásobně větší než za zabití muže, neboť si uvědomovali možnost nebezpečí nedostatku potomků v budoucnosti. Naopak tomu ale bylo, a to ukazuje na obtíže zevšeobecňování, u Indiánů ze severozápadního pobřeží, kde trest za zabití ženy kmene byl poloviční než trest za smrt muže.\nU Irokézů byla polygamie výslovně zakázána a ekonomické faktory – pouze vynikající lovec nebo bohatý muž byl schopen uživit více než jednu ženu – všeobecně diktovaly převahu monogamie na většině území Severní Ameriky.\n\nTanec\n\nTanec často doprovázeli hudebníci a zpěváci a byl důležitým prvkem obřadů a rituálů. Některé tančili muži, jiné ženy, a některé předváděli zvlášť vyvolení jedinci, jak tomu bylo v případě onthonrontha „jednoho zpěvu“. Ostatní tance byly pro všechny zájemce. Ještě další byly pouze pro členy určitých řádů, společenství nebo bratrstev. Byly zde i tance osobní, spolkové, klanové, kmenové i mezikmenové s odlišnými komponenty společenského, komického, mimického, vojenského, vlasteneckého, vzývajícího, smutečního nebo erotického děje. Mnohé vyjadřovali poděkování a vděčnost nebo oslavovaly všechny události určitého období a blahořečil duchům zvířat.\nVšechny kmeny měly bohatý repertoár. Například Lewis Hnery Morgan při probírání obřadu Irokézů uvádí 38 hlavních tanců u Seneců, z nichž jedenáct bylo pouze mužských, sedm pouze ženských, čtrnáct pro smíšené skupiny a při šesti se používalo komplikované oblečení. Některé z těchto tanců – „Tanec našeho životního ochránce“ – ctily růst a dar kukuřice, fazolí a dýní („tří sester“).\n\nTance byly také základním rituálem obřadů Zelené Kukuřice, tančily se v dlouhých domech „radou domu věrnosti“. Takové obřady mohly trvat tři i více dnů. Sezením podél stěn se uvolnila většina prostoru podlahy a umožnilo se tam tančit, neboť to byla „nanejvýš důležitá část obřadu“.\nZatímco pohyb mužů při tanci byl často rázný při rychlých změnách pozice a někdy i prudký, tanec žen byl volnější, ačkoliv některé obsahovaly skok nebo výskok, a střídavým pomalým pohybem každého ramene se dosahovalo zvláštního kymácení. Je zajímavé, že Onondagové, Cayugové a ostatní kmeny měly jedno ze jmen pro ženy \"wathonwisas\" „kymácí se“ či „kolíbá“, což bylo označení upozorňující na kymávicý a kolébavý pohyb, jaký ženy při tanci používaly.\n\nIrokézská liga byla též známá pod jménem Irokézské sdružení ale dnešní moderní učenci rozlišují mezi těmito pojmy. Podle tohoto výkladu Irokézská liga odkazuje na ceremoniální a kulturní instituci zakotvenou na Velkém shromáždění, zatímco Ikorézské sdružení byla politicky a diplomaticky decentralizovaná entita, která se objevila v odpověď na evropskou kolonizaci. Liga pořád existuje, zatímco se Sdružení rozpadlo v Americké válce za nezávislost.\nPodle irokézských tradic byla kdysi doba, kdy všechny kmeny této oblasti byly ve vzájemných konfliktech. Ligu sjednotili a vytvořili dva muži – Denagawida, někdy též známý jako \"Velký mírotvůrce\", a Hiawatha, náčelník Onondagů a Mohawků. S sebou přinesli zprávu, kterou my Evropané známe jako Velký mír, určenou válčícím kmenům. Kmenů, které ustanovený Velký mír sjednotil, bylo ze začátku pět – odtud jiné pojmenování ligy: „Pět národů.“ Tuscarorové se připojili k Lize někdy mezi zářím 1722 a květnem 1723 a od té doby se Lize začalo přezdívat „Šest národů“. Když se Irokézové spojili, rychle se stali jednou z nejvýznamnějších mocností v 17. a 18. století v Severní Americe.\n\nIrokézská liga bylo uskupení kmenů, které na sobě závisely minimálně (podobně jako Aztékové). Každý kmen rozhodoval sám o sobě a pouze záležitosti, které se týkaly celé Ligy, byly rozhodovány náčelníky (\"sachemi\") každého kmene. Každý irokézský kmen byl rozdělen na klany (nebo též rody), které byly egzogamní. Muž se po narození prvního dítěte stěhoval do domu manželky. Senecové, Onondagové a později Tuscarorové měli osm klanů, Cayugové pět a Mohawkové a Oneidové tři. Kromě Oneidů a Mohawků, každý kmen byl rozdělen na dvě bratrstva; bratrstva Seneců měla po čtyřech klanech, první bratrstvo Cayugů a Oneidů pět klanů a druhé tři klany. Uzavírání sňatků uvnitř bratrstva bylo zakázáno, bratrstvo tedy bylo egzogamní. Bratrstva mezi sebou soupeřila v různých činnostech, mimo jiné i ve sportovních hrách.\n\nRadu konfederace tvořilo na padesát \"sachemů\" stejného postavení, vybraných z mateřských rodin, a ti vyřizovali všechny záležitosti Ligy. Tito náčelníci se scházeli, kdykoliv to bylo nutné, například rozhodovali o míru nebo válce s jinými kmeny, projednávali mezikmenové záležitosti a přijímali cizí posly či vyslance. Náčelníci byly výhradně federálními představiteli a neměli legální moc v žádné události, týkající se klanu nebo kmenu. Zvláště zajímavá je skutečnost, že to byla seniorka klanu tzv. „moudrá stařena“, kdo po konzultaci s ostatními ženami klanu vybíral vhodné sachemy a ti, po schválení ostatními sachemy, byli uvedeni do funkce při zvláštní mezikmenové slavnosti. Jak pozoroval jeden badatel, tatáž „moudrá stařena měla moc ho opět odvolat v případě, že porušil důstojnost svého postavení“.\nVelké porady Konfederace obvykle svolávali Onondagové, sídlící přímo uprostřed pětice kmenů Ligy, když každý rok „povolávali kmeny konfederace od jejich poradních ohňů k velké poradě do Onondagy, aby společně prozkoumali jejich dávnou organizaci a odstranili vzniklé rozpory.“ Byli to Onondagové, kdo se stali správci kmenového archivu v tradiční podobě wampumových opasků, sehrávajících úlohu dokladů o důležitých událostech Ligy, jakými byly smlouvy s jinými kmeny a Evropany.\n\nDíky početní síle jejich svazu (odhady počtu Irokézů na počátku 18. století se pohybují mezi 16 a 20 tisíci) a dobré výzbroji získané od nizozemských a anglických obchodníků dosahoval svaz a poté liga v téměř neustálých válkách, které Irokézové vedli od poloviny 17. století se svými indiánskými sousedy, zpravidla vítězství. Za válek evropských mocností bojovali na straně Angličanů, a těmto svým spojencům zůstali většinou věrní i ve válce za nezávislost Spojených států a britsko-americké válce. Během těchto válek se liga rozpadla. Britští spojenci odešli do Kanady, neutrální skupiny, popřípadě spojenci Američanů, pak postupně za Mississippi. V průběhu 19. století pak skončily tyto skupiny v rezervacích. Ve 20. století se většina Irokézů čítajících podle odhadů z 60. let okolo 35.000 osob (společně v Kanadě i v USA) živila farmařením, některé skupiny odešly do měst, kde pracují v průmyslu a stavebnictví.\n\nKaždý kmen vybíral náčelníky pro sebe; ti je pak zastupovali na Velkém shromáždění. O tom, zda je budou opravdu zastupovat, rozhodovali náčelníci na úřadujících místech. Z toho vyplývá, že vybraný náčelník mohl, ale nemusel, být zvolen a přijat. V případě, že by náčelník nebyl přijat, kmen musel vybrat dalšího kandidáta na jeho místo. Postupovalo se tak dlouho, dokud jeden náčelník nebyl zvolen. Vždycky bylo důležité, aby náčelník patřil k dotyčnému kmenu, jelikož po zvolení ztrácel své staré a dostával jméno nové, které sloužilo zároveň jako jméno a hodnost. Irokézové byli tolerantní i k ženám a tak náčelnicí mohla být zvolena i žena – což se dost často i stávalo. Každý kmen zastupoval určitý počet náčelníků, dohromady jich bylo 50. Mohawkové a Oneidové měli 9 náčelníků, Onondagové 14, Cayugové 10 a Senecové 8. Tuscarové neměli právo mít svého náčelníka na Shromáždění, byli však přijati do Ligy. Při sečtení všech náčelníků dostáváme počet 48 osob – dvě zbývající místa patřila významným osobám z historie Irokézů: Hiawathovi a Deganwidovi. I přesto, že byli po smrti, zůstala po nich jejich dvě místa a Velké shromáždění se chovalo jako by tam byli (na jejich místa nebyl nikdo volen). Všichni náčelníci byli z různých kast ale vždy patřili tomu samému kmenu.\n\nMohawkové\n\nNáčelníci I. kasty byli příslušníci klanu Želvy; II. kasty klanu Vlka; III. kasty klanu Medvěda\n\nI. 1. Da-gä-e’-o-gă („Neutrální“ nebo „Štít“) 2. Hä-yo-went’-hä („Člověk, který se češe“) 3. Da-gä-no-we’-dä („Nevyčerpatelný“). První kasta připadala klanu Želvy.\n\nII. 4. So-ä-e-wä’-ah („Tichá řeč “) 5. Da-yo’-ho-go („U rozcestí“) 6. 0-ä-ä’-go-wä („U Velké řeky“). Druhá kasta připadala klanu Vlka.\n\nIII. 7. Da-an-no-gä’-e-neh („Ten, který táhne své rohy“) 8. Sä-da’-gä-e-wä-deh („Dokonce zmírněný“) 9. Häs-dä-weh’-se-ont-hä („Věšící chřestýše“). Třetí kasta připadala klanu Medvěda.\n\nOneidové\n\nPrvní kasta připadala náčelníkům klanu Vlka; II. klanu Želvy; III. klanu Medvěda\n\nI. Ho-däs’-hä-teh („Člověk, který nese břemeno“) 2. Ga-no-gweh’-yo-do („Člověk překrytý kočičí srstí“) 3. Da-yo-hä’-gwen-da („Otvor skrz les“). První kasta připadala klanu Vlka.\n\nII. 4. So-no-sase’ („Dlouhý řetěz“) 5. To-no-ä-gǎ’-o („Člověk, kterého bolí hlava“) 6. Hä-de-ä-dun-nent’-hä („Člověk, který se polyká“). Druhá kasta připadala klanu Želvy.\n\nIII. 7. Da-wä-dä’-o-dä-yo („Místo (poloha) ozvěny“) 8. Gä-ne-ä-dus’-ha-yeh („Válečná hůl na zemi“) 9. Ho-wus’-hä-da-o („Člověk, který se kouří“). Třetí kasta připadala klanu Medvěda.\n\nOnondagové\n\nKmen Onondagů měl 4 nebo 5 kast náčelníků. Tady náčelníci stejných kast patřili různým klanům.\n\nI. 1. To-do-dä’-ho („Zašmodrchaný“) 2. To-nes’-sa-ah. 3. Da-ät-ga-dose. („Na stráži“). První kasta patřila klanu Medvěda.\n\nII. 4. Gä-neä-dä’-je-wake („Hořké tělo“) 5. Ah-wä’-ga-yat. 6. Da-ä-yat’-gwä-e.\n4. náčelník připadal klanu Sluky; 6. náčelník připadal klanu Želvy\n\nIII. 7. Ho-no-we-nă’-to. Tento náčelník měl dědičný titul hlídače od pásu „wampuma“; připadal klanu Vlka.\n\nIV. 8. Gä-wǎ-nǎ’-san-do. 9. Hä-e’-ho. 10. Ho-yo-ne-ä’-ne. 11. Sa-dä’-kwä-seh.\n8. a 9. náčelník připadal klanu Jelena; 10. náčelník připadal klanu Želvy; 11. náčelník připadal klanu Medvěda.\n\nV. 12. Sä-go-ga-hä’.(„Mající tušení“) 13. Ho-sa-hä’-ho. („Široká ústa“) 14. Skä-no’-wun-de. („Přes potok“)\n12. náčelník připadal klanu Jelena; 13. a 14. náčelník připadal klanu Želvy\n\nCayugové\n\nKmen Cayugů měl smíšené kasty náčelníků.\n\nI. 1. Da-gä’-ă-yo. („Vystrašený člověk“) 2. Da-je-no’-dä-weh-o. 3. Gä-dä’-gwä-sa. 4. So-yo-wasé. 5. Hä-de-äs’-yo-no.\n1. náčelník připadal klanu Jelena; 2. náčelník připadal klanu Sluky; 3. a 4. náčelník náčelník připadal klanu Medvěda; 5. náčelník připadal klanu Želvy.\n\nII. 6. Da-yo-o-yo’-go. 7. Jote-ho-weh’-ko. („Velmi studený“) 8. De-ä-wate’-ho.\n6. náčelník není přesně určen; 7. náčelník připadal klanu Želvy; 8. náčelník připadal klanu Sluky.\n\nIII. 9. To-dä-e-ho’. 10. Des-gä’-heh. Třetí kasta patřila klanu Sluky.\n\nSenecové\n\nKmen Seneců měl čtyři kasty náčelníků.\n\nI. 1. Ga-ne-o-di’-yo („Krásné jezero“) 2. Sä-dä-gä’-o-yase („Rajská rovina“)\n1. náčelník připadal klanu Želvy; 2. náčelník připadal klanu Sluky.\n\nII. 3. Gä-no-gi’-e 4. Sä-geh’-jo-wä („Velké čelo“)\n3. náčelník připadal klanu Jestřába; 4. náčelník připadal klanu Želvy\n\nIII. 5. Sä-de-a-no’-wus („Pomocník“) 6. Nis-hä-ne-a’-nent („Den, který mizí“)\n5. náčelník připadal klanu Medvěda; 6. náčelník připadal klanu Sluky.\n\nIV. 7. Gä-no-go-e-dä’-we („Spálené vlasy“) 8. Do-ne-ho-gä’-weh („Otevřené dveře“)\n7. náčelník připadal klanu Sluky; 8. náčelník připadal klanu Vlka.\n\nTuscarové\n\nTuscarorové měli také klany podobné Irokézům (Medvěd, Bobr, Sluka, Úhoř) ale měli dva Vlky (žlutý a šedý, oba ve stejném bratrstvu), dvě Želvy (velkou a malou). Tuscarorům chyběl klan Jelenů, jelikož ten byl již dávno vyvražděn.\n\n\n\n"}
{"id": "484363", "url": "https://cs.wikipedia.org/wiki?curid=484363", "title": "Intel 8020", "text": "Intel 8020\n\nIntel 8020 je osmibitový jednočipový mikropočítač firmy Intel patřící do rodiny MCS-48. Obsahuje 24bitový paralelní I/O port, 4 KiB PROM programové paměti a 1 KiB datové paměti (RAM). Po jistou dobu byl montován do počítačů Vector (konkrétně se jednalo o typ Vector 3).\n\n"}
{"id": "484368", "url": "https://cs.wikipedia.org/wiki?curid=484368", "title": "Radeon R420", "text": "Radeon R420\n\nRadeon R420 je inženýrské označení pro GPU vyvíjené firmou ATI (dnes AMD) a je pájen na grafické karty řady Radeon X100. Podporuje DirectX 9.0b, Shader model 2.0. Jádra byla vydána v roce 2004 a 2005. Nástupce byl Radeon R520.\n\n\n\n\n\n\n\nGPU R420 je nástupce R300. ATI místo revoluce zvolila pouze evoluci, kvůli tomu podporuje DirectX 9.0b a Shader model 2.0+. Zaměřila se na zvýšení paralelního zpracování dat, úpravu paměťového řadiče, přidání vyhlazování FSAA a přidání technologie 3Dc. GPU je vyráběn 130nm Low-K (označení \"Black Diamond\") procesem a je v pouzdru FC-BGA, je složen z 160 miliónu tranzistorů.\n\nStaví na SIMD/MIMD architektuře, obsahuje až 16 pixel (seskupeno po 4) a 6 vertex jednotek a po 6 TMU a ROP jednotkách, dále 4-cestný křížový paměťový řadič s podporou pamětí až GDDR3.\n\n"}
{"id": "484370", "url": "https://cs.wikipedia.org/wiki?curid=484370", "title": "R420", "text": "R420\n\n\"R420\" může znamenat:\n\n"}
{"id": "484372", "url": "https://cs.wikipedia.org/wiki?curid=484372", "title": "Intel 8744", "text": "Intel 8744\n\nIntel 8744 je osmibitový jednočipový mikropočítač firmy Intel s následujícími parametry:\n\n\n"}
{"id": "484373", "url": "https://cs.wikipedia.org/wiki?curid=484373", "title": "Mihai Ghimpu", "text": "Mihai Ghimpu\n\nMihai Ghimpu (nar. 19. listopadu 1951, Colonița, Kišiněv, Moldavská SSR, Sovětský svaz) je moldavský politik, předseda moldavského parlamentu a do 28. prosince 2010 prozatímní prezident země.\n\nMihai Ghiumpu studoval práva na Moldavské státní univerzitě.\n\nGhimpu stál v roce 1988 u zrodu Frontul Popular din Moldova (Lidová fronta Moldavska). Vletech 1990 až 1998 byl poslancem parlamentu. Roku 1998 byl zvolen předsedou Liberální strany (Partidul Liberal). Od roku 2007 do roku 2008 byl starostou Kišiněva, od 28. srpna 2009 je předsedou parlamentu a od 11. září, po odstoupení dosavadního prezidenta Voronina, byl do 28. prosince 2010 prozatímní hlavou státu.\n"}
{"id": "484374", "url": "https://cs.wikipedia.org/wiki?curid=484374", "title": "Sergej Georgijevič Gorškov", "text": "Sergej Georgijevič Gorškov\n\nSergej Georgijevič Gorškov (; 26. února 1910, Kamenec Podolský – 13. května 1988, Moskva) byl admirál loďstva Sovětského svazu ruské národnosti, v letech 1956 – 1985 byl velitelem sovětského námořnictva a náměstkem ministra obrany Sovětského svazu.\n\n\n\n\na mnohá další, v tom 52 zahraničních.\n"}
{"id": "484376", "url": "https://cs.wikipedia.org/wiki?curid=484376", "title": "Vitalie Pîrlog", "text": "Vitalie Pîrlog\n\nVitalie Pîrlog (nar. 28. července 1974, Nisporeni, Moldavská SSR, Sovětský svaz) je moldavský politik, člen Komunistické strany Moldavska. Ve dnech 14. září až 29. září 2009 byl moldavským předsedou vlády.\n"}
{"id": "484383", "url": "https://cs.wikipedia.org/wiki?curid=484383", "title": "C4", "text": "C4\n\nSpojení písmene C a číslice 4 může mít různé významy:\n"}
{"id": "484387", "url": "https://cs.wikipedia.org/wiki?curid=484387", "title": "Meredith Belbin", "text": "Meredith Belbin\n\nMeredith Belbin (* 1926) je britský výzkumník a teoretik managementu, nejlépe známý pro jeho práci o manažerských týmech. Je hostujícím profesorem a čestným členem Henley Management College ve Velké Británii.\n\nNarodil se v roce 1926. Vystudoval oba stupně základní školy a následně se věnoval studiu klasické psychologie na Clare College v Cambridgi. Jeho prvním místem po získání doktorátu byl vědecký pracovník na Cranfield College (nyní Cranfield School of Management na Cranfield University). Jeho raný výzkum byl zaměřen především na psychologii starších pracovníků v průmyslu. Poté se vrátil do Cambridge a připojil se k \"Industrial Training Research Unit\", kde jeho manželka Eunice byla ředitelkou a on sám se později stal předsedou. Tuto práci kombinoval s prací konzultanta OECD úspěšně spouštejicího demonstrační projekty ve Švédsku, Rakousku, Velké Británii a Spojených státech.\n\nV roce 1988, založil společně se svým synem Nigelem společnost \"Belbin Associates\" s cílem publikovat a propagovat svůj výzkum.\n\n\n"}
{"id": "484390", "url": "https://cs.wikipedia.org/wiki?curid=484390", "title": "Žabí vlas", "text": "Žabí vlas\n\nŽabí vlas (\"\") je rod vláknitých zelených řas s sifonokladální stélkou, s vícejadernými buňkami, patřící do třídy žabovlasovité (\"Cladophorophyceae\"). Řasy tohoto rodu se vyskytují ve sladkých i slaných vodách.\n\nV některých případech je nadřazený taxon, třída žabovlasovité (\"Cladophorophyceae\") zařazována dovnitř třídy \"Ulvophyceae\" jakožto řád Cladophorales.\n\nPodrod \"Aegagropila\" (někdy považován za samostatný rod):\n\nRod žabí vlas (\"Cladophora\") je jedním z rodů makroskopických zelených řas, který je obtížné zařadit. Je to hlavně kvůli velkým rozdílům v jejich vzhledu, který je silně ovlivněn stanovištěm, věkem a podmínkami životního prostředí. Rozmnožuje se pohlavně i nepohlavně. Existují dvě mnohobuněčné fáze jejich životního cyklu. Mají izomorfní haplo-diplontní rodozměnu, na gametofytu vznikají bičíkaté gamety, z nichž se po oplození vyvíjí diploidní sporofyt.. Vypadají velmi podobně. Jediné čím lze rozlišit tyto dvě etapy od sebe, je buď jejich počet chromozomů, nebo přezkoumání jejich potomků. Druhy řas rodu žabí vlas mohou způsobovat velké problémy zásadními změnami podmínek mořského dna. Jejich vyšší výskyt je spojený především se zvýšeným obsahem fosforu a dusíku ve vodě. V buněčné stěně mají celulózu a arabinogalaktan.\n\nNěkteré druhy – laoská Mekong Weed Kháy phen slouží jako jídlo.\n\nV Laosu je žabí vlas \"Cladophora\" spp. (ໄຄ \"kháy\"-řeka-plevele či přesněji ໄຄຫີນ \"kháy hǐ ː n\" řeka-rock-plevele) běžně konzumován jako pochoutka. Řasy rostou na skalách a pod vodou se vytváří jasné skvrny ve vodách povodí řeky Mekong. Nejčastěji jsou konzumovány listy v suchém stavu (ໄຄແຜ່ນ \"kháy phɛ̄ ː n\"-kháy-listy), podobně jako japonská nori, i když mnohem méně zpracované. Specialitou je suchý \"khai\" se sezamem, zatímco \"Vang Vieng\" je známý pro své pečené \"kháy\" listy. Mohou být konzumovány jako předkrm, nebo s jídlem. \"Kháy\" může být pojídán také syrový, v polévkách, nebo vařený.\n"}
{"id": "484391", "url": "https://cs.wikipedia.org/wiki?curid=484391", "title": "GDDR4", "text": "GDDR4\n\nGDDR4 (\"Graphic Double Data Rate 4\") je typ paměti navržený speciálně pro GPU namísto DDR. Využívá 4 bitů za 1 takt a díky tomu při frekvenci 1 GHz je efektivní frekvence 2 GHz. Čipy začala produkovat firma Samsung roku 2006. Oproti jeho předchůdci GDDR3 měly ale vyšší latence při malém zvýšení frekvencí. Kvůli tomu se mezi výrobci moc neuchytily a raději přešli přímo na jeho nástupce GDDR5.\n\nPaměťové čipy jsou letovány na některé grafické karty Radeon X1000 a HD 2000.\n"}
{"id": "484397", "url": "https://cs.wikipedia.org/wiki?curid=484397", "title": "C. Herschel (kráter)", "text": "C. Herschel (kráter)\n\nC. Herschel je malý měsíční impaktní kráter v západní části Mare Imbrium poblíž Sinus Iridum. Jméno získal po německé astronomce Caroline Lucretii Herschel. Kráter má průměr 13,4 km a je hluboký 1,9 km.\n\nJižním směrem leží rozlohou srovnatelný kráter Heis. Nedaleko kráteru C. Herschel se nachází měsíční hřbet Dorsum Heim.\n\nV tabulce jsou krátery, které souvisí s kráterem C. Herschel.\n\n"}
{"id": "484403", "url": "https://cs.wikipedia.org/wiki?curid=484403", "title": "HNK Sloga Uskoplje", "text": "HNK Sloga Uskoplje\n\nHrvatski nogometni klub Sloga je bosnohercegovinský fotbalový klub z města Gornji Vakuf ve střední Bosně, známého také pod chorvatským názvem Uskoplje. V sezóně 2019/20 hraje jižní skupinu druhé ligy Federace Bosna a Hercegovina (třetí nejvyšší soutěž v zemi). Klub byl založen v roce 1946, klubové barvy jsou červená a bílá. Hraje na stadionu Košute, postaveném v roce 1979, který má kapacitu 5000 diváků.\n\nV době existence Chorvatské republiky Herceg-Bosna hrála Sloga její nejvyšší fotbalovou soutěž. Největšího úspěchu klub dosáhl v sezóně 1994/95, kdy postoupil do finále premiérového ročníku fotbalového poháru Herceg-Bosny, kde podlehl klubu NK Sloga Ljubuški 0:2. Ve fotbalovém poháru Bosny a Hercegoviny dosáhl v sezóně 2009/10 na účast v osmifinále.\n\nKlub provozuje fotbalovou školu a pořádá turnaj v malé kopané.\n\n"}
{"id": "484416", "url": "https://cs.wikipedia.org/wiki?curid=484416", "title": "Brigitte Holzapfelová", "text": "Brigitte Holzapfelová\n\nBrigitte Elisabeth Holzapfelová, provdaná Kurschilgenová (* 10. dubna 1958, Krefeld, Severní Porýní-Vestfálsko) je bývalá západoněmecká atletka, dvojnásobná halová vicemistryně Evropy (1977, 1978) ve skoku do výšky.\n\nHned dvojí úspěch zaznamenala na juniorském mistrovství Evropy 1975 v Athénách. K bronzové medaili z výšky (180 cm) přidala také zlatou medaili z pětiboje (4 450 bodů). O rok později reprezentovala na letních olympijských hrách v Montrealu, kde ve finále obsadila s výkonem 187 cm jedenácté místo.\n\nPrvní titul halové vicemistryně Evropy získala na šampionátu v San Sebastiánu v roce 1977. O rok později zopakovala úspěch i na HME v italském Miláně, kde překonala 191 cm. V obou případech prohrála jen s italskou výškařkou Sarou Simeoniovou.\n\nZ mistrovství Evropy 1978, které se konalo na pražském stadionu Evžena Rošického si odvezla bronzovou medaili za výkon 195 cm. Titul mistryně Evropy získala Sara Simeoniová (201 cm) před Němkou Rosemarie Ackermannovou (199 cm). Později reprezentovala na olympiádě v Los Angeles 1984, kde se umístila na jedenáctém místě.\n\n"}
{"id": "484424", "url": "https://cs.wikipedia.org/wiki?curid=484424", "title": "Zachar Prilepin", "text": "Zachar Prilepin\n\nZachar Prilepin (rusky: \"Захар Прилепин; \"* 7. červenec 1975) je ruský spisovatel, voják čečenské války a politik NBP. Byl jedním ze signatářů kampaně 'Putin musí odejít'. Během války na Ukrajině bojoval na straně separatistů na Donbasu.\n\n\n"}
{"id": "484437", "url": "https://cs.wikipedia.org/wiki?curid=484437", "title": "František Jan Tomsa", "text": "František Jan Tomsa\n\nFrantišek Jan Tomsa, německy \"Franz Johann Tomsa\", (4. října 1753 Mokrý, Všeň – 17. listopadu 1814 Praha) byl český spisovatel a publicista, editor gramatických a lexikografických děl a spisů českých autorů a překladatel z němčiny. Byl významnou osobou Českého národního obrození.\n\nStudoval filosofii na Filozofické fakultě Univerzity Karlovy v Praze. Po dokončení studií pracoval jako správce skladu školních knih. Již za svého mládí se zúčastňoval shromáždění v tehdejších národních kruzích. Je znám především díky svému úsilí o zpřístupnění všeobecného vzdělání a svou láskou k českému jazyku. Od roku 1778 pracoval v tiskárně normální školy v Praze, nejprve jako corrector et translator, po smrti Antona Elsenwagera v roce 1785 získal postavení ekonomického faktora, pod kterého spadala správa knihoskladu a tiskárny normální školy, kde zůstal do své smrti.\n\nPsal populárně vědecké práce a podle cizích předloh zábavnou literaturu. Jeho zájmem byly též publikace, ve kterých byly vzájemně využívány nové znalosti z přírodních věd a zemědělství. Od roku 1787 publikoval měsíčně spisy pro vzdělávání a zábavu lidu, které patřily k nejvýznamnějším obrozeneckým pracím konce 18. století. Uveřejnil mnoho filosofických prací a zabýval se slovní zásobou češtiny.\n\nSpolupracoval s Josefem Dobrovským a patřil mezi jeho největší obhájce. Zasloužil se také o užívání humanistického písma pro tisk v Čechách, místo v té době užívané německé novogotické fraktury, respektive švabachu. Čeština tištěná antikvou se objevila již ve slabikáři z roku 1775, později v čítankách z roku 1780 a 1797, ovšem všechny tyto texty musely mít spřežkový pravopis, protože v této době ještě nebyl přijat návrh na diakritiku pro humanistické české písmo. Tento problém se Tomsa snažil řešit navrhl ve své době nepříliš úspěšnou reforma pravopisu a grafiky české řeči, kterou poprvé popsal v roce 1788 v práci \"Uvedení k české dobropísemnosti\" (první nedochované vydání 1782). Reforma se velmi blížila současné grafice češtiny, Tomsa nahradil všechny spřežky krom \"ch\" speciálními písmeny, písmeno \"j\" místo pro hlásku \"í\" používal pro \"j\", odstranil g s háčkem (\"ǧ\") a písmeno \"g\" používal jen pro hlásku \"g\" a hlásku \"u\" důsledně psal písmenem \"u\", vzhledem k tomu, že hlásku \"v\" stále psal písmenem \"w\" písmeno \"v\" nebylo v jeho abecedě používáno. Právě změna pravopisu hlásek \"j\", \"g\", \"u\" se setkal s všeobecným odporem.\n\nDalší nemenší problém bylo vlastní opatření typů s diakritikou (akcenty), které nejprve sháněl u českého písmolijce Václava Jana Krabata, ale uspěl až u vídeňského písmolijce Mansfelda, který mu zaslal v roce 1799 akcentovanou antikvu a o rok později i italiku. Tyto typy použil Tomsa poprvé na sazbu svých českých slabikářů, první beletristické dílo celé vytištěné touto antikvou byla Homérova Iliada v překladu Jana Nejedlého.\n\n\n\n"}
{"id": "484440", "url": "https://cs.wikipedia.org/wiki?curid=484440", "title": "Tomsa", "text": "Tomsa\n\nPříjmení Tomsa nosí více různých osobností:\n\n\n"}
{"id": "484441", "url": "https://cs.wikipedia.org/wiki?curid=484441", "title": "Pohlavní hormon", "text": "Pohlavní hormon\n\nPohlavní hormony je označení pro některé hormony steroidní povahy, zodpovědné za vznik některých primárních či sekundárních pohlavních znaků. Receptory pro pohlavní hormony na cílových buňkách jsou především v cytoplazmě (steroidy totiž volně difundují skrze cytoplazmatickou membránu) a po navázání hormonu se mohou vázat na jadernou DNA a ovlivňovat tak transkripci příslušných genů (vlastní mechanismus účinku).\n\nLidské pohlavní hormony jsou zodpovědné za správný vývoj a funkci pohlavních orgánů, vývoj specifických sekundárních pohlavních znaků a sexuální chování a cítění.\n\nMezi mužské pohlavní hormony patří:\nMezi ženské pohlavní hormony patří:\n"}
{"id": "484450", "url": "https://cs.wikipedia.org/wiki?curid=484450", "title": "Meteorologická stanice", "text": "Meteorologická stanice\n\nMeteorologická stanice je zařízení pro měření meteorologických údajů potřebných pro další předpověď průběhu počasí. Meteorologických stanic je více typů, na typické profesionální stanici se měří teplota vzduchu (maximální, minimální teplota, minimální teplota ve výšce 5 cm a 2 m nad zemí), vlhkost vzduchu (ve výšce 2 m nad zemí), směr a rychlost větru (ve výšce 10 metrů nad zemí), množství vodních srážek, množství napadaného sněhu, určuje se množství oblačnosti a pozorují se další meteorologické jevy (bouřky, mlha, jinovatka, náledí, námraza, rosa apod.). Nejstarší meteorologická stanice v České republice se nachází v pražském Klementinu.\n\nKromě meteorologických stanic používaných meteorology se meteorologickou stanicí nazývá i zařízení měřící různé meteorologické jevy, které lze zakoupit v hodinářstvích nebo obchodech s elektronikou.\n\nNa těchto stanicích probíhá nejrozsáhlejší sběr různých meteorologických údajů a také jejich zapisování do knížek, které poté poskytují službám jako noviny, televize apod. Měření probíhá v hodinových intervalech. Ze zjištěných hodnot se vytvářejí synoptické mapy aktuálního stavu počasí a z nich předpovědi vývoje počasí.\n\nSlouží pro sledování vývoje klimatu, proto se zde meteorologické údaje měří pouze třikrát denně – v 7, 14, 21 hod. SEČ. V ČR je jich 165.\n\nZde probíhá pouze měření množství spadlých srážek (deště, sněhu), to se provádí v 7 hod. SEČ. V ČR je jich 684.\n\nSlouží pro sledování počasí pro potřeby letecké dopravy. V ČR je jich 11.\n\nSilniční meteorologické stanice slouží jednak pro potřeby zimní údržby komunikací a jednak pro informování účastníků silničního provozu, resp. řízení dopravy. Kromě obvyklých atmosférických senzorů tyto stanice zahrnují především vozovkové senzory, které detekují stav a teplotu povrchu vozovky a také bod mrznutí roztoku na vozovce (koncentraci soli). Silničních meteostanic je v ČR zhruba 400 (2011) a většinu z nich vlastní ŘSD ČR z titulu správy silnic I. a vyšší třídy.\n\nAmatérské meteorologické stanice si pořizují lidé se zájmem o meteorologii (amatérští pozorovatelé počasí) a slouží soukromým účelům. V Česku se jejich počet odhaduje na 300 až 400 stanic, které posílají nepřetržitě data na internet.\n\n\n"}
{"id": "484456", "url": "https://cs.wikipedia.org/wiki?curid=484456", "title": "Země (Hvězdná brána: Hluboký vesmír)", "text": "Země (Hvězdná brána: Hluboký vesmír)\n\nZemě (v originále Earth) je 1. řady americko-kanadského sci-fi seriálu .\n\nPlukovník Young, Eli Wallace a Chloe použijí komunikační kameny a spojí se se zemí. Dr. Williams a Jack O'Neill je informují o potenciálně nebezpečném plánu, který by je mohl přenést bránou zpět na Zemi. Young nechce podstoupit takové riziko, proto plukovník Telford (přenesený do těla Younga) převezme velení na \"Destiny\".\n\nTelford chce vyčerpat energii lodi střelbou z energetických zbraní, aby se loď musela opěr \"dobít\" u nějaké hvězdy (viz epizoda ). S pomocí energie hvězdy, usměrněné do brány, chce Telford vytvořit červí díru na Zemi.\n\nDr. Rush Telfordův plán sabotuje. Úmyslně přetíží bránu a tvrdí Telfordovi, že to nejde vypnout a že loď brzy exploduje. Telford spěchá do místnosti s komunikačními kameny a odpojí je.\n\nPlukovník Young, Wallace a Chloe \"jsou zpět\" na \"Destiny\". Young pověří Wallaceho, aby prozkoumal data shromážděné při snaze vytočit bránu. Chce, aby zjistil, zda Dr. Rush něco netají.\n"}
{"id": "484458", "url": "https://cs.wikipedia.org/wiki?curid=484458", "title": "Jules Joffrin (stanice metra v Paříži)", "text": "Jules Joffrin (stanice metra v Paříži)\n\nJules Joffrin je nepřestupní stanice pařížského metra na lince 12 v 18. obvodu v Paříži. Nachází se pod náměstím \"Place Jules Joffrin\" mezi radnicí 18. obvodu a kostelem Notre-Dame-de-Clignancourt.\n\nStanice byla otevřena 31. října 1912, když sem byla ze stanice Pigalle prodloužena tehdejší linka A, kterou provozovala společnost \"Compagnie Nord-Sud\". 23. srpna 1916 odtud pokračovala linka A do stanice Porte de la Chapelle. Po sloučení se společností \"Compagnie du Métropolitain de Paris\" obdržela linka v roce 1930 číslo 12.\n\nV letech 2008-2009 prošla stanice rekonstrukcí, při níž bylo vyměněno keramické obložení stěn a proběhla sanace. Aby nemusela být stanice uzavřená pro provoz, většina práce probíhala v noci.\n\nJméno stanice je odvozeno od názvu náměstí \"Place Jules Joffrin\". Jules Joffrin (1846-1890) byl městský radní a poslanec 18. obvodu.\n\nStanice má dva vchody:\n"}
{"id": "484460", "url": "https://cs.wikipedia.org/wiki?curid=484460", "title": "Sabina Králová", "text": "Sabina Králová\n\nSabina Králová (* 21. srpna 1970 Hradec Králové) je česká herečka.\n\nPo absolvování střední zdravotnické školy vystudovala herectví na pražské DAMU, kterou úspěšně ukončila v roce 1993. Již v průběhu studií získala první angažmá v Činoherním klubu (1992), následně v Divadle Na zábradlí (1993–1994) a Divadle Labyrint (1994–1996), pohostinsky vystupovala v Činoherním studiu Ústí nad Labem. Od srpna 1996 do července 2015 byla řádnou členkou činohry Národního divadla v Praze.\n\n\n\n"}
{"id": "484461", "url": "https://cs.wikipedia.org/wiki?curid=484461", "title": "Akátová věž", "text": "Akátová věž\n\nRozhledna Akátová věž se nachází na severozápadním hřbetu kóty Výhon, východně od města Židlochovice. Výhon je se svými 355 m n. m. nejvyšším bodem Dyjsko-svrateckého úvalu.\n\nVýstavba rozhledny započala 27. února 2009 podle plánů brněnského architekta Pavla Jury. Finančně byla stavba pokryta z dotace od Evropské unie a příspěvkem města Židlochovice. Slavnostní otevření proběhlo 1. srpna 2009. Na stavbu bylo použito akátové dřevo a ocelové spojovací prvky. Věž má kruhový půdorys o průměru 3,7 m. Postupně ubývající dřevěné prvky odkrývají s rostoucí výškou kruhový výhled do okolí. Ve výšce 14,5 m se nachází nezastřešená vyhlídková plošina, ke které vede 76 schodů.\n\nAutem do Židlochovic či Blučiny, vlakem do Hrušovan. Od nádraží v Hrušovanech je vyznačena zelená turistická stezka přes Židlochovice k rozhledně a dále do Blučiny na autobusovou zastávku. Též je možné se k rozhledně dostat po naučné stezce \"Výhon, turistický okruh s rozhlednou\". Pro cyklisty je nejlepší trasa po asfaltové cestě, která vede po hřebeni Výhonu. Cesta začíná u křižovatky za zemědělským areálem východně od Blučiny, platí na ni zákaz vjezdu motorových vozidel.\n\nRozhledna je volně přístupná po celý rok.\n\nZ rozhledny je kruhový výhled na Židlochovice, Rajhrad, Vojkovice, Brno a jeho okolí (Tuřany, Modřice, Chrlice), Drahanskou vrchovinu, Pracký kopec s Mohylou míru, Pálavu a její pokračování do Rakouska - Liské hory, Novomlýnské nádrže či Bílé Karpaty za příznivého počasí. Při zvlášť výborné dohlednosti jsou viditelné i Alpy.\n\n\n"}
{"id": "484466", "url": "https://cs.wikipedia.org/wiki?curid=484466", "title": "Abalda", "text": "Abalda\n\nSlovo Abalda má několik významů.\n"}
{"id": "484473", "url": "https://cs.wikipedia.org/wiki?curid=484473", "title": "Ivo Josipović", "text": "Ivo Josipović\n\nIvo Josipović (: ; * 28. srpna 1957, Záhřeb) je chorvatský vysokoškolský pedagog, právník, hudební skladatel a bývalý chorvatský prezident.\n\nJosipović se narodil v Záhřebu, kde absolvoval základní a střední školu. V roce 1976 nastoupil na právnickou fakultu Záhřebské univerzity, kterou ukončil v roce 1980. Během studia získal dvakrát cenu rektora. V roce 1982 složil advokátní zkoušky. V roce 1985 získal titul magistra trestních věd na záhřebských právech a v roce 1994 obhájil doktorskou dizertační práci se zaměřením na trestní právo procesní. Své právní dovednosti rozšiřoval stážemi a krátkodobými studijními pobyty (Max-Planck Institut ve Freiburgu, Yale University v USA aj.).\n\nPo střední škole prohluboval Josipović také své hudební vzdělání na Hudební akademii v Záhřebu, kterou dokončil v roce 1983 pod vedením Stanko Horvata. Jeho skladatelská činnost byla oceněna v Chorvatsku i v zahraničí. Celkově je autorem 45 kompozic.\n\nPo promoci na právnické fakultě pracoval jako asistent a poté jako odborný asistent trestní větve Župního soudu v Záhřebu. Mimo to působí také s přestávkami na katedře trestního práva procesního právnické fakulty Záhřebské univerzity: v letech 1985-1986 jako asistent, v letech 1996 až 2000 jako odborný asistent, v letech 2001 až 2003 jako vedoucí katedry a od roku 2004 jako profesor. Josipović byl vedoucím více než padesáti diplomových prací, několika magisterských prací a jedné doktorské práce. Mezinárodní trestní soudnictví od roku 1997 přednáší na diplomatické akademii chorvatského ministerstva zahraničních věcí a od roku 2002 také na vojenské akademii chorvatské armády. Od roku 2003 je vedoucím institutu trestního práva, kriminologie a viktimologie.\n\nJosipović byl zástupcem Chorvatska při Mezinárodním soudním dvoru i před Mezinárodním trestním tribunálem pro bývalou Jugoslávii.\n\nPolitická kariéra Josipoviće začala v roce 1980 v řadách Svazu komunistů Chorvatska (SKH), aktivně se poté podílel na transformaci strany do sociální demokracie. V roce 1994 dočasně ukončil politickou kariéru, aby se mohl věnovat právu a hudbě. V roce 2003 se vrátil do politiky. Od 22. prosince 2003 je členem chorvatského parlamentu, na pozvání Ivici Račana se stal nezávislým členem klubu sociální demokracie v chorvatském parlamentu. Působil ve výborech se zaměřením na právní témata.\n\nV červenci 2009 Josipović zvítězil ve stranických primárkách (nad Ljubo Jurčićem) a stal se kandidátem SDP do prezidentských voleb. Ve volebních průzkumech se řadil k favoritům voleb.\n\nV prvním kole prezidentských voleb 27. prosince 2009 získal Josipović 32,42 % hlasů a postoupil spolu s Milanem Bandićem (14,83 %) do druhého kola. Ve druhém kole voleb 10. ledna 2010 získal Josipović 60,26 % hlasů, a tak se 18. února 2010 složením slibu stal dalším prezidentem Republiky Chorvatsko.\n\nVe čtvrtek 18. února 2010 – deset let po inauguraci Stipe Mesiće – složil na Markově náměstí v Záhřebu Ivo Josipović do rukou předsedkyně Ústavního soudu slib, který stanovuje chorvatská ústava, a stal se tak dalším prezidentem Republiky Chorvatsko. Josipovićova inaugurace byla v chorvatských dějinách v pořadí již pátá, avšak první, při níž došlo k předání úřadu mezi dvěma prezidenty. Inaugurace se zúčastnili představitelé ústavních institucí (Saboru, vlády, Ústavního soudu) a deset hlav států – Albánie, Bulharska, Bosny a Hercegoviny, Černé Hory, Kosova, Maďarska, Makedonie, Polska, Slovenska a Slovinska. Za USA se zúčastnil náměstek ministryně zahraničí Jacob Law a za Čínu ministr kultury Cai Wu, Českou republiku měla zastupovat místopředsedkyně Senátu Alena Gajdůšková, která ale na ceremoniál kvůli zpoždění letadla nedorazila. Ceremoniálu se ale nezúčastnil kvůli přítomnosti zástupců Kosova žádný z ústavních představitelů Republiky Srbsko. Zástupce Evropské unie komisař Štefan Füle se přímo inaugurace nezúčastnil, ačkoliv tak bylo předem avizováno.\n\nPři příležitosti návštěvy Bosny dne 14. dubna 2010 se v bosenském parlamentu omluvil za roli jeho země za války v Bosně a Herzegovině z let 1992–1995 a prohlásil připravenost Chorvatska podpořit vstup Bosny do EU i NATO.\n\nV prezidentských volbách, které se konaly na přelomu roků 2014 a 2015, těsně prohrál se svou protikandidátkou Kolindou Grabarovou Kitarovićovou z pravicového Chorvatského demokratického společenství (HDZ). V prvním kole zvítězil ziskem 38,46 procent hlasů (Grabarová Kitarovićová získala 37,22 procent). Ve druhém kole, které se konalo 11. ledna 2015, však obdržel 49,6 procent hlasů, zatímco jeho nástupkyně 50,4 procent.\n\n"}
{"id": "484474", "url": "https://cs.wikipedia.org/wiki?curid=484474", "title": "Špalíková brzda", "text": "Špalíková brzda\n\nŠpalíková brzda je taková brzda, kde brzdný účinek vzniká přitlačením brzdového špalíku (zdrže) na povrch pohybujícího se dílu. Brzdový špalík odebírá pohybujícímu se dílu kinetickou energii, která se mění v teplo. Teplo je nutné vhodným způsobem odvádět.\n\nBrzdový špalík má pracovní plochu tvarově odpovídající bržděnému protikusu. Během provozu se brzdový špalík průběžně obrušuje a ubývá.\n\nNejstarší špalíkové brzdy se používaly u kočárů a zemědělských povozů. Pákou nebo vřetenovým mechanismem se přitlačuje dřevěný špalík přímo na obruč loukoťového kola. U kolejových vozidel se pro výrobu brzdových špalíků zhruba od roku 1860 používá šedá litina. Tu lze u nákladních železničních vozů najít dodnes. U modernějších konstrukcí není brzdový špalík kovový, ale z kompozitního materiálu. U nejstarších jízdních kol tlačil gumový špalík brzdy přímo na plášť (pneumatiku) předního kola, později na ráfek, kde není účinek závislý na nahuštění pneumatiky.\n\n\n"}
{"id": "484475", "url": "https://cs.wikipedia.org/wiki?curid=484475", "title": "Abandon", "text": "Abandon\n\nAbandon (z fr. \"opuštění\") má více významů:\n\n"}
{"id": "484476", "url": "https://cs.wikipedia.org/wiki?curid=484476", "title": "Rue du Bac (stanice metra v Paříži)", "text": "Rue du Bac (stanice metra v Paříži)\n\nRue du Bac je nepřestupní stanice pařížského metra na lince 12 v 7. obvodu v Paříži. Nachází se na křižovatce \"Boulevardu Raspail\", \"Boulevardu Saint-Germain\" a \"Rue du Bac\".\n\nStanice byla otevřena 5. listopadu 1910 jako součást prvního úseku linky A, kterou provozovala společnost \"Compagnie Nord-Sud\", a která vedla od Porte de Versailles do Notre-Dame-de-Lorette. Po jejím sloučení se společností \"Compagnie du Métropolitain de Paris\" obdržela linka v roce 1930 číslo 12.\n\nStanice byla renovována v roce 1984 v tzv. stylu \"Motte\", neboť již byla ve velmi špatném stavu. Další rekonstrukční práce proběhly v roce 2007.\n\nJméno stanice nese název ulice \"Rue du Bac\", která znamená \"Převoznická ulice\". Tato klikatá ulice směřující k Seině vedla k přívozu přes řeku.\n\nStanice má jen jeden přístup na středním pásu \"Boulevardu Raspail\" naproti domu č. 2.\n\n"}
{"id": "484482", "url": "https://cs.wikipedia.org/wiki?curid=484482", "title": "Abarognóza", "text": "Abarognóza\n\nAbarognóza (lat. abarognosis, také Baragnosis, Barognosis nebo Dysbarognosis, pochází z řeckého „baros“ = váha a „gnosis“ znalost ) je v neurologii popsána jako ztráta schopnosti detekovat hmotnost objektu. Takto postižení lidé nejsou schopni během držení předmětu zjistit jeho váhu a rozeznat rozdíl hmotnosti mezi dvěma objekty.\n\nJedná se o vzácné onemocnění mozkového laloku v mozku způsobené např. újmou, nebo mozečku (může dojít například v důsledku cévní mozkové příhody). Obecně se tato nemoc definuje jako \"ztráta schopnosti cítit váhu\".\n"}
{"id": "484484", "url": "https://cs.wikipedia.org/wiki?curid=484484", "title": "Čmelíkovci", "text": "Čmelíkovci\n\nČmelíkovci (\"Mesostigmata\") je podřád cizopasných a volně žijících roztočů, kteří dorůstají velikosti do 1 mm. Charakteristickým rozpoznávacím znakem je jeden pár dýchacích trubic (stigmat) na straně těla mezi druhou a třetí, případně třetí a čtvrtou končetinou.\n\n"}
{"id": "484486", "url": "https://cs.wikipedia.org/wiki?curid=484486", "title": "Jutta Kirstová", "text": "Jutta Kirstová\n\nJutta Kirstová, rozená Krautwurstová (* 11. listopadu 1954, Drážďany) je bývalá východoněmecká atletka, bronzová olympijská medailistka ve skoku do výšky.\n\nV roce 1973 získala na světové letní univerziádě v Moskvě stříbrnou medaili. Na mistrovství Evropy 1978, které se konalo v Praze na strahovském stadionu Evžena Rošického skončila s výkonem 193 cm čtvrtá. Reprezentovala na olympiádě v Moskvě, ze které si odvezla bronzovou medaili, když překonala 194 cm. Stejnou výšku překonala i Polka Urszula Kielanová, ta však měla čistý technický zápis a získala stříbro. O dva roky později se umístila na mistrovství Evropy v Athénách na pátém místě.\n\nProvdala se za Edgara Kirsta, který se také věnoval výšce. Jeho bratr Joachim Kirst byl desetibojařem.\n\n"}
{"id": "484490", "url": "https://cs.wikipedia.org/wiki?curid=484490", "title": "Abažúr", "text": "Abažúr\n\nSlovo Abažúr (z fr. abat-jour) má několik významů.\n"}
{"id": "484492", "url": "https://cs.wikipedia.org/wiki?curid=484492", "title": "Televizní vysílač", "text": "Televizní vysílač\n\nTelevizní vysílač je zařízení pro vysílání televizního signálu k televizním přijímačům. V současné době existují vysílače pracující v analogovém režimu a pracující v digitálním režimu. Některé televizní vysílače pracují jako převaděče televizního signálu.\n"}
{"id": "484497", "url": "https://cs.wikipedia.org/wiki?curid=484497", "title": "Malúla", "text": "Malúla\n\nMalúla ( , \"Ma‘lūlā\", z aramejského slova ܡܥܠܐ, \"ma‘lā\", ve významu „vysoko položené místo“) je město v Sýrii, vzdálené asi 56 km na severovýchod od Damašku. Jeho nadmořská výška dosahuje 1500 m n. m. Roku 2005 zde žilo asi 2000 obyvatel. Město je poutním místem křesťanů a muslimů.\n\nObyvatelé města hovoří západní aramejštinou; Malúla je jedním ze tří míst, vedle Bakh'y a Jubb'adinu, kde se takto dodnes mluví. K udržení aramejštiny zde přispěly přírodní poměry místa, zejména jeho odlehlost. V současnosti aramejštinu potlačuje arabština, podporovaná televizí, tiskem, a vůbec i snazší, moderní dopravou, a konečně i politikou státu.\n\nZ náboženského hlediska jsou obyvatelé řeckokatolíci a muslimové. Ve městě jsou dva významné kláštery: Mar Sarkis a Mar Taqla. Klášter Mar Sarkis byl zbudován ve 4. století na pozůstatcích pohanského chrámu. Pojmenován je podle svatého Sarkise (svatého Sergia), římského vojáka popraveného pro jeho křesťanskou víru. Klášter Mar Taqla byl postaven v místě, kde podle tradice působila svatá Tekla. V září 2013 bylo město vypleněno bojovníky napojenými na Al-Káidu. 3 ze 7 kostelů byly vypáleny,křesťané nuceni ke konverzi k islámu, většina obyvatel až na 30 starších párů uprchla, 3 křesťané byli zavražděni.\n\n"}
{"id": "484499", "url": "https://cs.wikipedia.org/wiki?curid=484499", "title": "Intel 8751", "text": "Intel 8751\n\nIntel 8751 je jednočipový mikropočítač společnosti Intel rodiny MCS-51 s následujícími parametry:\n\n\n"}
{"id": "484503", "url": "https://cs.wikipedia.org/wiki?curid=484503", "title": "Intel 8752", "text": "Intel 8752\n\nIntel 8752 je jednočipový mikropočítač společnosti Intel, patřící do rodiny MCS-51. Kromě Intelu vyráběl tento procesor i Philips. Existuje i NMOS verze, která má EPROM paměť nahrazenou za ROM stejné velikosti. Tu již Philips nevyráběl . Parametry:\n\n\n"}
{"id": "484506", "url": "https://cs.wikipedia.org/wiki?curid=484506", "title": "Intel 8754", "text": "Intel 8754\n\nIntel 8754 je osmibitový jednočipový mikropočítač společnosti Intel, patří do rodiny MCS-51. Parametry:\n\n\n"}
{"id": "484511", "url": "https://cs.wikipedia.org/wiki?curid=484511", "title": "Saint-Philippe du Roule (stanice metra v Paříži)", "text": "Saint-Philippe du Roule (stanice metra v Paříži)\n\nSaint-Philippe du Roule je nepřestupní stanice pařížského metra na lince 9 v 8. obvodu v Paříži. Nachází se pod \"Avenue Franklin Delano Roosevelt\", pod kterou vede linka metra.\n\nStanice byla otevřena 27. května 1923 při prodloužení úseku linky mezi stanicemi Trocadéro a Saint-Augustin.\n\nJméno stanice pochází z názvu nedalekého kostela v ulici \"Rue du Faubourg-Saint-Honoré\". V těchto místech se již ve středověku nacházela vesnice jménem Roule, která se stala v roce 1722 předměstím Paříže. V letech 1772–1784 byl na místě kaple sv. Jakuba a sv. Filipa vystavěn novoklasicistní kostel Saint-Philippe-du-Roule.\n"}
{"id": "484512", "url": "https://cs.wikipedia.org/wiki?curid=484512", "title": "Madison County (Florida)", "text": "Madison County (Florida)\n\nMadison je okres (county) amerického státu Florida založený v roce 1827. Správním střediskem je město Madison. Leží na severu Floridy u hranic se státem Georgia\n\nJe jedním z 19 okresů tohoto jména v USA.\n\n"}
{"id": "484517", "url": "https://cs.wikipedia.org/wiki?curid=484517", "title": "Vlad Filat", "text": "Vlad Filat\n\nVlad Filat (* 6. května 1969, Lăpușna, Moldavská sovětská socialistická republika, Sovětský svaz) je moldavský politik, od roku 2009 do roku 2013 předseda vlády.\n\nVlad Filat vystudoval v letech právnickou fakultu na Univerzitě Alexandru-Ioan-Cuza v Iași v Rumunsku.\n\nOd března do listopadu 1999 byl ministrem moldavské vlády, od roku 2000 je předsedou Demokratické strany Moldavska. Po parlamentních volbách v dubnu 2009 se spolu s ostatními opozičními předáky podílel na protestech proti průběhu volebního klání, s nimiž dal dohromady po opakovaných volbách v červenci téhož roku těsnou parlamentní většinu. Nově zvoleným prozatímním prezidentem Mihaiem Ghimpuem byl navržen na funkci premiéra, což parlament následně potvrdil. Na rozdíl od doposud vládnoucí komunistické strany se chce více věnovat integraci země do evropských struktur.\n\nOd 28. do 30. prosince 2010 zastával post prozatímního prezidenta země.\n"}
{"id": "484518", "url": "https://cs.wikipedia.org/wiki?curid=484518", "title": "Petra Felkeová", "text": "Petra Felkeová\n\nPetra Felkeová, provdaná Meierová (* 30. července 1959, Saalfeld, Durynsko) je bývalá východoněmecká atletka; olympijská vítězka a světová rekordmanka v hodu oštěpem.\n\nPrvní mezinárodní úspěch zaznamenala v roce 1977 na juniorském mistrovství Evropy v Doněcku, kde vybojovala stříbrnou medaili (57,68 m). O čtyři roky později na světové letní univerziádě v Bukurešti získala zlato.\n\nV roce 1986 získala stříbro na evropském šampionátu ve Stuttgartu a o rok později stříbro také na druhém ročníku MS v atletice v Římě. V obou případech ji porazila Britka Fatima Whitbreadová. V roce 1988 se stala v jihokorejském Soulu olympijskou vítězkou. Její nejdelší hod měřil 74,68 m. Reprezentovala také na letních olympijských hrách 1992 v Barceloně, kde skončila na 7. místě.\n\nZa svoji kariéru třikrát posunula hodnotu ženského světového rekordu v hodu oštěpem. Poprvé 4. června 1985 ve Schwerinu (75,40 m), podruhé 29. července 1987 v Lipsku (78,90 m), a 9. září 1988 poslala v Postupimi oštěp do vzdálenosti rovných 80 metrů. Tento rekord už nebyl a ani nebude překonán, protože od roku 1999 se používá jiný standard ženského oštěpu (těžiště posunuto o čtyři centimetry dopředu), který obecně nelétá tak daleko (aktuální rekord v hodu novým typem oštěpu má hodnotu 72,28 m a drží jej Barbora Špotáková).\n\n"}
{"id": "484520", "url": "https://cs.wikipedia.org/wiki?curid=484520", "title": "Porte de Versailles (stanice metra v Paříži)", "text": "Porte de Versailles (stanice metra v Paříži)\n\nPorte de Versailles je nepřestupní stanice pařížského metra na lince 12 v 15. obvodu v Paříži. Nachází se pod náměstím \"Place de la Porte de Versailles\", kde se kříží \"Avenue Ernest Renan\", \"Boulevard Victor\", \"Boulevard Lefebvre\" a \"Rue de Vaugirard\".\n\nStanice byla otevřena 5. listopadu 1910 jako konečná stanice prvního úseku linky A, kterou provozovala společnost \"Compagnie Nord-Sud\", a která vedla ze stanice Notre-Dame-de-Lorette. Po jejím sloučení se společností \"Compagnie du Métropolitain de Paris\" obdržela linka v roce 1930 číslo 12. Dne 24. března 1934 byla linka rozšířena jižně za hranice Paříže do stanice Mairie d'Issy.\n\nKvůli tomuto rozšíření bylo nutné stanici přestavět, takže současná nástupiště nejsou původní. Byla přeložena asi o 100 metrů jižním směrem již v roce 1930 při přípravách na prodloužení linky. Nástupiště bývalé stanice byla odstraněna a místo nich byly položeny další koleje, takže prostor bývalé stanice slouží jako depo. Pouze dlaždice na stropě depa jsou posledními pozůstatky původní stanice.\n\n16. prosince 2006 byl umožněn přestup na tramvajovou linku T3.\n\n21. listopadu 2009 sem bude prodloužena tramvajová linka T2 z města Issy-les-Moulineaux, čímž dojde k přímému spojení se stanicí La Défense.\n\n23. dubna 1930 vlak jedoucí na sever stál na červenou mezi stanicemi \"Porte de Versailles\" a Convention a zezadu do něj v plné rychlosti narazil další vlak, jehož strojvůdce přehlédl znamení k zastavení. Při nehodě zemřeli dva lidé a mnoho dalších bylo zraněno.\n\nDruhá nehoda se stala 10. ledna 1963, kdy došlo ke kolizi vlaků, při níž bylo zraněno 40 cestujících.\n\nJméno stanice je odvozeno od názvu staré brány („la porte“ = brána), kterou vedla cesta z Paříže do města Versailles.\n\nNa informačních tabulích je oficiální název stanice doplněn ještě podnázvem psaným malým písmem: \"Parc des Expositions de Paris\" podle pařížského výstaviště.\n"}
{"id": "484524", "url": "https://cs.wikipedia.org/wiki?curid=484524", "title": "Clam-Gallasův palác", "text": "Clam-Gallasův palác\n\nClam-Gallasův palác či Clam-Gallasovský palác je název několika staveb spojených s rodinou Clam-Gallas. Jako Clam-Gallasův palác mohou být označovány i zámecké stavby postavené nebo vlastněné členy rodu.\n\nHlavní paláce se nacházejí v Praze a ve Vídni:\n"}
{"id": "484538", "url": "https://cs.wikipedia.org/wiki?curid=484538", "title": "Kfar Ecjon", "text": "Kfar Ecjon\n\nKfar Ecjon ( , doslova \"Ecjonova vesnice\", Kefar Ezyon nebo Kfar Etzion) je izraelská osada a kibuc na Západním břehu Jordánu v distriktu Judea a Samaří a v oblastní radě Guš Ecjon.\n\nNachází se v nadmořské výšce 955 m v severní části Judska a v centrální části Judských hor. Kfar Ecjon leží přibližně 10 km jihozápadně od města Betlém, 18 km jihozápadně od historického jádra Jeruzaléma a 57 km jihovýchodně od centra Tel Avivu. Osada je na dopravní síť Západního břehu Jordánu napojena pomocí lokální silnice číslo 367, která probíhá severně od obce a která se pak dále na východě napojuje na dálnici číslo 60 - hlavní severojižní tepnu Judska.\n\nKfar Ecjon je součástí územně kompaktního bloku izraelských sídel zvaného Guš Ecjon, který je tvořen hustou sítí izraelských vesnic a měst. Uvnitř bloku se ale nacházejí i některé palestinské sídelní enklávy a další palestinská sídla lemují okraje bloku. Neblíže ke Kfar Ecjon je to vesnice Khirbet Safa.\n\nKfar Ecjon byl založen roku 1967. Vesnice ale leží v oblasti historického bloku Guš Ecjon, který má tradici moderního židovského osídlení ještě z doby před vznikem současného státu Izrael. Už v roce 1927 se skupina nábožensky založených Židů z Jeruzalému usadila na tomto místě (třebaže ne přesně na místě nynější vesnice), na pozemcích, které vykoupila od místních Arabů organizace Zichron David. Půda měla posloužit pro zřízení zemědělské vesnice, která tu vyrostla pod jménem Migdal Eder ( , podle biblické lokality doložené například v knize Genesis 35, 21). Vesnice byla osídlena jemenitskými Židy, ale už v roce 1929 byla během arabských nepokojů zničena a její obyvatelé uprchli. Druhý pokus o osídlení této oblasti nastal v roce 1934. Nová vesnice byla pojmenována Kfar Ecjon, podle jednoho z jejích zakladatelů Šmuela Cvi Holtzmana (Holtz - : dřevo, : , \"ec\"). I tato vesnice ale musela být vyklizena po arabském povstání v roce 1936. Potřetí zde byla osada Kfar Ecjon založena v dubnu 1943. Po roce 1945 dosahoval počet obyvatel ve vesnici 220. Postupně spolu s dalšími nově založenými židovskými vesnicemi vytvořila blok Guš Ecjon.\n\nVšechny čtyři zdejší židovské osady včetně Kfar Ecjon ale byly v roce 1948 během první arabsko-izraelské války dobyty arabskými silami a jejich obyvatelé zčásti zabiti, zčásti evakuováni a zčásti vzati do zajetí.\n\nNynější osada v této lokalitě mohla vzniknout až po dobytí Západního břehu Jordánu izraelskou armádou, tedy po roce 1967. Už 24. září 1967 oznámil izraelský premiér Levi Eškol, že židovské osady v bloku Guš Ecjon budou znovu postaveny. Ještě téhož měsíce se tak v případě obce Kfar Ecjon skutečně stalo. 27. září 1967 se skupina budoucích osadníků sešla na vojenském hřbitově v Jeruzalému a pak po ceremoniálu vyrazil konvoj na místo vesnice, zničené v roce 1948. Zpočátku se vesničané nastěhovali do opuštěné základny jordánské armády. Během první zimy byla osada na čas zcela izolována od Jeruzaléma kvůli sněhové kalamitě. Teprve postupně došlo k výstavbě zděných domů.\n\nÚzemní plán předpokládal v Kfar Ecjon možnou výstavbu 120 bytů (realizováno cca z 30 %) a v druhé fázi dalších 146 bytů (plně realizováno). Vesnice funguje jako kibuc a zemědělství si zachovává svou roli v místní ekonomice.\n\nPočátkem 21. století byl Kfar Ecjon stejně jako téměř celá oblast Guš Ecjon zahrnut do bezpečnostní bariéry, která má probíhat jižně od Kfar Ecjon. Podle stavu k roku 2008 sice tato bariéra ještě nebyla v tomto úseku postavena, ale její trasa již je definitivně stanovena.\n\nObyvatelstvo obce Kfar Ecjon je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel v Kfar Ecjon Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1060 lidí. Během roku 2014 populace stoupla o 3,7 %.\n\n\n"}
{"id": "484561", "url": "https://cs.wikipedia.org/wiki?curid=484561", "title": "Forest Golf Resort Praha", "text": "Forest Golf Resort Praha\n\nForest Golf Resort Praha a.s (dále jen FGRP) je česká akciová společnost, mediálně známá díky snaze prosadit výstavbu golfového hřiště v Klánovickém lese. Vznikla 22. prosince 2005. \n\nHistorie FGRP je spjata se státním podnikem PREFA Ústí nad Labem, který byl po sametové revoluci transformován akciovou společnost a následně ho Fond národního majetku (FNM) prodal společnosti Amczech Holdings Ltd registrované na ostrově Guernsey (dále jen Amczech). \n\n20. prosince 1991 rozhodla valná hromada společnosti PREFA o odvolání celého představenstva, změně stanov a změně názvu společnosti na EUROCAST a.s. V novém představenstvu zasedli William G. Alguire (předseda) a Miloš Drbal (místopředseda). Současně došlo k založení dceřiné společnosti Eurocast Sales, spol. s r.o. \n\nFNM se marně snažil přimět nové vlastníky k zaplacení kupní ceny, o deset let později označil pohledávku za společností Amczech v nominální hodnotě 51 milionů korun (90% kupní ceny) za typický příklad přiznané, avšak fakticky nedostupné pohledávky.\n\nV červnu 1993 společnost Eurocast a.s., jejíž základní kapitál činil 391 milionů Kč, navýšila základní kapitál dceřiné společnosti Eurocast Sales na plných 483 milionů Kč a o měsíc později ji převedla na společnost Amczech. Současně s převodem byl název společnosti změněn na Euroform spol. s r. o. Na společnost Eurocast a.s. byl 16. července 1996 prohlášen konkurs.\n1. září 2005 společnost Euroform založila společnost Forest Golf Resort Praha a.s. Předsedou představenstva FGRP se stal Miloš Drbal, který byl místopředsedou představenstva společnosti EUROCAST a.s. od privatizace až do jejího pádu. Místopředsedkyní byla jmenována Monika Bažantová (majitelka společnosti Training and Management Academy Praha, později členka klánovické ODS).\n\nV červnu 2007 byla společnost Euroform oficiálně stále jediným vlastníkem FGRP. Akcie FGRP jsou však vydané v listinné podobě na majitele, z hlediska samotné akciové společnosti jsou majitelé těchto akcií anonymní. Vlastníkem společnosti Euroform byla společnost Huron Holdings Limited, resp. HURON GROUP HOLDINGS LIMITED. Tato společnost sídlila v daňovém ráji Guernsey, nyní je registrovaná na Britských Panenských ostrovech.\n\nPrvních devět jamek z plánovaných osmnácti bylo otevřeno srpnu 1938, několik týdnů před uzavřením Mnichovské dohody. Za protektorátu hřiště sloužilo jako polní lazaret. Na počátku padesátých let bylo hřiště zrušeno a dráhy zalesněny. \n\nV roce 1991 byla klubovna a tříhektarový pozemek vráceny klubu Golf Club Praha (GCP). GCP nejprve podnikl kroky k obnově klánovického hřiště, nakonec se však rozhodl klubovnu s pozemky prodat společnosti FGRP. Ta na zakoupených pozemcích provozovala cvičné greeny a driving range. 2. května 2008 uzavřela FGRP smlouvu o budoucí nájemní smlouvě se státem vlastněnou společností Lesy České republiky (LČR). LČR se zavázaly po získání všech povolení vykácet území potřebné pro výstavbu golfového hřiště a tyto pozemky FGRP pronajmout.\n\nPřed kongresem Občanské demokratické strany se v květnu 2010 v klánovické golfové klubovně sešla skupina 36 politiků okolo senátora Alexandra Vondry. Ti zde dohadovali postup převzetí moci ve straně.\n\nMezi účastníky schůzky patřili mj. předseda strany Petr Nečas, europoslanec Jan Zahradil, exministr spravedlnosti Jiří Pospíšil, lídr moravskoslezské kandidátky Pavel Drobil, bývalý hejtman Evžen Tošenovský, náměstek ministryně zdravotnictví Marek Šnajdr, starosta Prahy 6 Tomáš Chalupa, starostka Prahy 2 Jana Černochová, senátoři Jaroslav Kubera a Tomáš Kladívko či primátor Olomouce Martin Novotný.\n\nNa kongresu o měsíc později se ve vedení ODS objevili jen ti, kdo se klánovické schůzky zúčastnili.\n\n"}
{"id": "484563", "url": "https://cs.wikipedia.org/wiki?curid=484563", "title": "Bartuva", "text": "Bartuva\n\nBartuva (lotyšsky \"Bārta\") je řeka, pramenící na západě Litvy v okrese Plungė (Telšiajský kraj), v Žemaitsku na Žemaitijské vysočině. Vlévá se do Baltského moře v Lotyšsku u okresního města Liepāja prostřednictvím propojení z jezera jménem Liepājas ezers. Bartuva se vlévá do jižní části tohoto jezera.\n\nDříve se nazývala \"Bartava\".\n\nVytéká z malého jezírka, které je 4 km severoseverozápadně od jezera Plateliai (okres Plungė). Teče zpočátku směrem západoseverozápadním až do města Mosėdis, před kterým protéká Mosėdským rybníkem (56 ha), zde se stáčí směrem severním až do okresního města Skuodas, před kterým protéká rybníkem, jménem Bartuvos tvenkinys (jinak také Skuodo marios (Skuodské moře) rozloha 92 ha), zde se stáčí směrem západoseverozápadním, (vzápětí za Skuodem potíná státní hranici mezi Litvou a Lotyšskem), později se pozvolna stále více stáčí na západ až do města Nīca, kde se stáčí na sever až do jezera jménem Liepājas ezers. Na horním toku je údolí řeky úzké se strmými svahy. Délka toku je 103 km, z toho 56 km v Litvě a 47 km v Lotyšsku. Plocha povodí je celkem 2 020 km², z toho na území Litvy 748 km². Šířka koryta na horním toku je 5\"–\"16 m, na dolním toku 20\"–\"46 m, hloubka na horním toku je 0,5 \"–\"1 m, na dolním toku 1\"–\"2 m. Rychlost toku je 0,1\"–\"0,3 m/s. Průměrný spád je 2,6 m/km. Průměrný průtok je 22,2 m³/s. Od soutoku s řekou Jēčupe je řeka regulovaná. Mezi přítoky Luoba a Apšė řeka spadá do ichtyologické rezervace Bartuvy. U řeky jsou hydrologické stanice Skuodas a Dukupiai.\n\n\nŠilktinė, Prialgava, Žebrokai, Šerkšniai, Mosėdis, Krakės, Puodkaliai, Skuodas (v Litvě); Plosti (Bārta), Rumbasgals, Nīca, Liepāja (v Lotyšsku)\n"}
{"id": "484564", "url": "https://cs.wikipedia.org/wiki?curid=484564", "title": "Seznam kapel hrajících ska", "text": "Seznam kapel hrajících ska\n\nTento seznam obsahuje české a světové kapely hrající Ska.\n\n\n\n\n"}
{"id": "484568", "url": "https://cs.wikipedia.org/wiki?curid=484568", "title": "Migdal Oz", "text": "Migdal Oz\n\nMigdal Oz ( מִגְדַּל עֹז nebo מגדל עוז doslova \"Věž síly\", podle biblického citátu z Knihy žalmů 61,4 - \"\"ty jsi moje útočiště a pevná věž proti nepříteli\"\", v oficiálním přepisu do angličtiny Migdal Oz) je izraelská osada a kibuc na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 940 metrů v severní části Judska a v centrální části Judských hor. Migdal Oz leží cca 9 kilometrů jihozápadně od města Betlém, cca 17 kilometrů jihozápadně od historického jádra Jeruzalému a cca 60 kilometrů jihovýchodně od centra Tel Avivu. Migdal Oz je na dopravní síť Západního břehu Jordánu napojen pomocí dálnice číslo 60 - hlavní severojižní tepny Judska, která vede obloukem severozápadně od vesnice.\n\nLeží v jihovýchodním výběžku územně kompaktního bloku izraelských sídel zvaného Guš Ecion, který je tvořen hustou sítí izraelských vesnic a měst. Na severu leží velké izraelské sídlo městského charakteru Efrat. Uvnitř bloku se ale nacházejí i některé palestinské sídelní enklávy a jeho okraj je lemován pásem palestinských sídel. Neblíže k Migdal Oz jsou to vesnice Umm Salamuna, město Bajt Fadža a uprchlický tábor al-Arub.\n\nMigdal Oz byl založen roku 1977. Leží v oblasti historického bloku Guš Ecion, který má tradici moderního židovského osídlení ještě z doby před vznikem současného státu Izrael. Samotná osada v této lokalitě ale vznikla až po dobytí Západního břehu Jordánu izraelskou armádou, tedy po roce 1967.\n\n27. června 1976 souhlasila izraelská vláda se záměrem zřidit v Guš Ecion novou osadu nazývanou pracovně Ecion Dalet (Etzion Dalet). K faktickému osídlení zde pak došlo v roce 1977. První obyvatelé sem přišli v srpnu 1977. Šlo o dvě skupiny mládeže, které se rozhodly po ukončení základní služby v izraelské armádě založit novou vesnici. Slavnostní založení osady se pak konalo v září 1977. Původně se měla vesnice jmenovat Migdal Eder, podle starší židovské osady, která v této oblasti stála ve 20. letech 20. století (viz článek Kfar Ecion). Ale vládní výbor pro pojmenování (Name Committee) toto pojmenování nedoporučil, protože odkazovalo i na stejnojmennou biblickou lokalitu, jejíž umístění v tomto regionu ale nebylo potvrzeno. Proto nakonec zvoleno jméno Migdal Oz.\n\nOsada funguje jako kibuc a zemědělství je nadále součástí místní ekonomiky (velkochov kuřat, kravín, pěstování ovoce). Dále zde existuje několik průmyslových firem. Ve vesnici funguje obchod se smíšeným zbožím a předškolní zařízení pro děti. Vyšší stupně vzdělání jsou k dispozici v okolních izraelských obcích.\n\nPočátkem 21. století byl Migdal Oz stejně jako téměř celá oblast Guš Ecion zahrnut do bezpečnostní bariéry, která má okolo Migdal Oz probíhat obloukem na jihu a východě. Podle stavu k roku 2008 sice tato bariéra ještě nebyla v tomto úseku postavena, ale její trasa již je definitivně stanovena.\n\nObyvatelstvo Migdal Oz je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 447 lidí. Během roku 2014 populace klesla o 11,5 %.\n\n\n"}
{"id": "484575", "url": "https://cs.wikipedia.org/wiki?curid=484575", "title": "Uhlířský důl", "text": "Uhlířský důl\n\nUhlířský důl je údolí v jižní části Orlických hor. Jméno získal díky pálení dřevěného uhlí.\n\nDno dolu klesá ve směru východ - západ. Jeho svahy jsou velmi prudké. Ze severu ho svírají úbočí Boudy a Vysokého kamene, z jihu pak úbočí hřebene Jedliny. Mísa na východním konci je uzavřena hřebenem spojujícím Boudu s Bradlem. Na západním konci důl končí nad obcí Těchonín. Celý Uhelný důl se nachází na území přírodního parku Suchý vrch - Buková hora. Délka dolu je asi 3 kilometry.\n\nUhlířský důl se rozkládá v geomorfologickém celku Orlické hory, podcelku Bukovohorská hornatina, okrsku Orličský hřbet a podcelku Suchovršský hřbet.\n\nOsou Uhlířského dolu protéká Těchonínský potok. Pramení v jeho horní části a teče ve směru východ - západ do obce Těchonín, kde se vlévá do Tiché Orlice. V prostoru dolu nemá potok žádný významný přirozený přítok. V horní části dolu se do něj zprava vlévá uměle vytvořená asi 300 metrů dlouhá vodoteč vyvěrající pod vchodovým objektem dělostřelecké tvrze Bouda. Vodoteč vznikla svedením podzemních pramenů objevených při ražbě podzemí tvrze do kanalizace a jejím vyvedením před vchodový objekt.\n\nCelý Uhlířský důl je až na několik nevelkých pasek na úbočích zalesněn. Ve výše položené východní části dominují smrčiny, v níže položené západní části se zvyšuje poměr listnatých dřevin, z nich zejména Buk lesní.\n\nPo dně údolí v jeho spodních více než dvou třetinách délky vede z Těchonína pevnostní silnice vybudovaná v druhé polovině třicátých let - tzv. \"Bunkrovka\". Poté, co opouští dno údolí stoupá po jeho severním svahu ke vchodovému objektu dělostřelecké tvrze Bouda, k jejímuž zásobování měla původně sloužit. Dnes je využívána jako lesní cesta a též po ní vede zeleně značená pěší turistická trasa z Těchonína na tvrz Bouda. Jediná jiná významnější lesní cesta z ní odbočuje v horní třetině dolu a stoupá po jižním svahu do masívu Jedliny. Krátké svážnicové cesty sjízdné jen za pomoci lesní techniky spojují pevnostní silnici s několika pasekami severním úbočí. Cesta podobného charakteru pokračuje i po dně dolu z místa, kde jej pevnostní silnice při svém stoupání k vchodovému objektu tvrze Bouda opouští. Je ovšem slepá a v lesním masívu postupně zaniká.\n\nVýše zmíněná dělostřelecká tvrz Bouda vybudovaná v rámci československého opevnění se nenachází přímo v Uhlířském dole, ale spíše v severním svahu nad ním. V samotném dole lze nalézt jen jediný seník v blízkosti odbočné lesní cesty na Jedlinu a turistický přístřešek u zelené turistické značky.\n\n"}
{"id": "484576", "url": "https://cs.wikipedia.org/wiki?curid=484576", "title": "Kacibovité", "text": "Kacibovité\n\nKacibovité (\"Zygophyllaceae\") je čeleď vyšších dvouděložných rostlin z řádu kacibotvaré (\"Zygophyllales\"). Jsou to byliny i dřeviny vesměs se vstřícnými složenými listy a pravidelnými nebo lehce dvoustranně souměrnými květy. Čeleď je rozšířena po celém světě od tropů po teplé oblasti mírného pásu. Do České republiky je pouze přechodně zavlékán kotvičník zemní. Některé druhy, např. guajak léčivý, mají využití v medicíně.\n\nZástupci čeledi kacibovité jsou keře, polokeře, stromy nebo vytrvalé či jednoleté byliny. Listy jsou až na výjimky vstřícné, sudozpeřené nebo i dlanitě složené, výjimečně redukované na 1 až 2 lístky. Rostliny často silně mléčí a mají charakteristicky ztlustlé nody. Žilnatina je zpeřená nebo dlanitá, lístky celokrajné. Palisty jsou přítomny, občas přeměněny v trny. Květy jsou pravidelné nebo lehce souměrné, oboupohlavné, jednotlivé v úžlabích či vrcholové anebo v koncových vrcholících. Kalich i koruna jsou obvykle složeny z 5 volných plátků. Tyčinek je 10 (nebo 15), někdy s přívěsky, jsou volné nebo srostlé na bázi. Mezi pestíky a kruhem tyčinek je často přítomen nektáriový terč nebo jednotlivé žlázky. Semeník je svrchní, srostlý z 5 (vzácně jen ze 2) plodolistů, uvnitř s 5 komůrkami obsahujícími po 1 nebo několika vajíčkách. Plodem je tobolka (plod) nebo poltivý plod (schizokarp), plody jsou nezřídka křídlaté nebo ostnité. Obsahují 2 až 25 semen. Semena mají endosperm a u některých druhů míšek.\n\nČeleď obsahuje 24 rodů a asi 235 druhů. Má celosvětové rozšíření v tropech, subtropech i teplých oblastech mírného pásu. Největší rody jsou kaciba (\"Zygophyllum\", asi 80 druhů), podlák (\"Fagonia\", 30 druhů), balanites (\"Balanites\", 25 druhů) a kotvičník (\"Tribulus\", 25 druhů).\nCharakteristických stanovištěm jsou suché a polosuché oblasti subtropů a tropů. Mnoho druhů upřednostňuje zasolené půdy.\n\nV České republice žádný druh kacibovitých neroste, přechodně bývá ze Středomoří zavlékán pouze kotvičník zemní. V jižní Evropě dále roste podlák krétský (\"Fagonia cretica\"), na Krétě a ve Španělsku kaciba bílá (\"Zygophyllum album\"). Další tři druhy kaciby rostou v Rusku, jeden z nich přesahuje i do Rumunska.\n\nNápadné květy obsahují hojný nektar a jsou opylovány hmyzem. Způsoby šíření semen jsou různé. Většina druhů má semena s tvrdým osemením, která jsou šířena zvířaty pojídajícími plody. Některé druhy mají křídlaté plody šířené větrem (např. \"Bulnesia\"), nebo ostnitá merikarpia přichycující se na peří a srst zvířat (kotvičník). Semena guajaku mají barevný míšek a jsou šířena pravděpodobně zvířaty.\n\nSemena mnohých druhů mají blokované klíčení (dormance).\n\nZástupci čeledi mají různé obsahové látky - triterpenoidní saponiny, seskviterpeny a charakteristické harminové alkaloidy.\n\nCronquist řadil čeleď kacibovité do řádu mýdelníkotvaré (\"Sapindales\") podtřídy \"Rosidae\".\n\nV systému APG I byla čeleď \"Zygophyllaceae\" ponechána nezařazená do řádu v rámci větve dvouděložných rostlin nazývané Rosids. V systému APG II z roku 2003 je tato čeleď také ponechána nezařazená, avšak v rámci větve nazývané Eurosids I a je do ní vřazen i rod \"Krameria\". V aktualizované verzi systému APG II, dostupné na stránkách Angiosperm Phylogeny, je čeleď \"Zygophyllaceae\" spolu s nejblíže příbuznou, avšak morfologicky dosti vzdálenou čeledí \"Krameriaceae\" součástí řádu kacibotvaré (\"Zygophyllales\") v rámci větve Eurosids I.\n\nNěkteré rody tradičně řazené do čeledi kacibovité byly s nástupem molekulárních metod přesunuty do čeledi \"Nitrariaceae\" (\"Peganum\", \"Tetradiclis\", \"Nitraria\") v řádu mýdelníkotvaré (\"Sapindales\").\nRod \"Balanites\" (24 druhů v tropické Africe a Asii) byl v některých systémech řazen do samostatné čeledi \"Balanitaceae\".\n\nČeleď je v současné době členěna na 5 podčeledí: \"Morkillioideae\", \"Tribuloideae\", \"Seetzenioideae\", \"Larreoideae\" a \"Zygophylloideae\".\n\n\nMnoho druhů má lokální využití v lékařství. Pryskyřice \"Guaiacum officinale\" a \"Guaiacum sanctum\", známých jako 'palo santo' neboli svaté dřevo, byly využívány pro léčbu syfilis a dalších obtíží, což vedlo spolu s oblibou jejich tvrdého těžkého dřeva v některých oblastech výskytu k ohrožení těchto dřevin.\nSaponiny obsažené v \"Guaiacum angustifolium\" slouží lokálně v Texasu a severním Mexiku při výrobě mýdla. Pryskyřice rozšířeného mexického keře larey trozubé (\"Larrea tridentata\") obsahuje antioxidanty, pro které je využívána pro prodloužení trvanlivosti čokoládových cukrovinek.\n\"Kotvičník zemní\" (\"Tribulus terrestris\") je tradičně užíván v indické ayurvédské medicíně jako afrodiziakum. Kotvičník obsahuje celou paletu účinných látek - sapogeniny, alkaloidy harmin a harman, glykosidy aj., působící na řadu životních funkcí. Některé druhy zejména z rodů larea (\"Larrea\"), guajak (\"Guaiacum\") a kotvičník (\"Tribulus\") jsou využívány jako okrasné rostliny.\n\n\"Balanites\", \"Bulnesia\", \"Guaiacum\" (včetně \"Izozogia\"), \"Kallstroemia\", \"Kelleronia\", \"Larrea\", \"Melocarpum\", \"Metharme\", \"Miltianthus\", \"Morkillia\", \"Neoluederitzia\", \"Pintoa\", \"Plectrocarpa\", \"Porlieria\", \"Roepera\", \"Seetzenia\", \"Sericodes\", \"Sisyndite\", \"Tribulopis\", \"Tribulus\", \"Viscainoa\", \"Zygophyllum\" (včetně \"Augea\", \"Fagonia\", \"Tetraena\").\n\n\n"}
{"id": "484582", "url": "https://cs.wikipedia.org/wiki?curid=484582", "title": "Funai", "text": "Funai\n\nFunai Electric Co. LTD. (船井電機株式会社) je Japonská společnost se sídlem v Daitó (Ósaka), v Japonsku. Společnost byla založena v roce 1961. Pobočky má v Německu, Malajsii, Tchaj-wanu a Mexiku. Zboží dodává do celé Evropy včetně České republiky, jedná se převážně o LCD televizory, Blu-ray, DVD a jako jeden z posledních výrobců i videorekordéry.\n\n"}
{"id": "484586", "url": "https://cs.wikipedia.org/wiki?curid=484586", "title": "Hohe Angelusspitze", "text": "Hohe Angelusspitze\n\nHohe Angelusspitze ( \"Hohe Angelusspitze\"; \"L'Angelo Grande\") je hora nacházející se v pohoří Ortles, v provincii Jižní Tyroly (Südtirol / Alto Adige), v Itálii.\nJejí vrchol leží ve výšce 3521 m n. m.\n\nHohe Angelusspitze se nachází na východní straně Valle di Zai, severně od Vertainspitze, od níž ji dělí sedlo Angelusscharte (3337 m).\n\nVýchozím bodem při výstupu na vrchol je středisko Solda (1861 m), ležící jihozápadně od Vertainspitze. Cesta vede přes Düsseldorfskou chatu (Düsseldorfer Hütte), odkud vede severovýchodním směrem \"Reinstadlerská cesta\" (Reinstadlerroute) jištěná místy lany. Cesta vzhůru je kamenitá, ve vyšších polohách převažuje kombinace led/sníh a sráz je příkrý až 40 °. obtížnost I-II. UIAA.\n\n"}
{"id": "484595", "url": "https://cs.wikipedia.org/wiki?curid=484595", "title": "Hans-Hendrik Neumann", "text": "Hans-Hendrik Neumann\n\nHans-Hendrik Neumann (4. srpen 1910 – 20. červen 1994) byl nacista a důstojník Waffen-SS v hodnosti SS-Standartenführer (\"Plukovník\") za druhé světové války. Známý je především svým působením jako pobočník šéfa bezpečnostní služby (\"Sicherheitsdienst\") Reinharda Heydricha.\n\n\n\n"}
{"id": "484600", "url": "https://cs.wikipedia.org/wiki?curid=484600", "title": "Šafrán 78", "text": "Šafrán 78\n\nŠafrán 78 je české exilové hudební vydavatelství, které ve švédské Uppsale provozoval v letech 1979–1985 Jiří Pallas, organizátor koncertů písničkářského sdružení Šafrán. Celkem na této značce vyšlo 23/24 titulů [zničené LP/J.Voskovec], většinou právě od zakázaných českých písničkářů.\n\n\nV roce 1984 vyšla Krylova alba v reedicích také na kazetách, na každé straně kazety jedno album (\"Bratříčku, zavírej vrátka!\" / \"Rakovina\"; \"Plaváček\" / \"Karavana mraků\").\n"}
{"id": "484601", "url": "https://cs.wikipedia.org/wiki?curid=484601", "title": "Rieslochfälle", "text": "Rieslochfälle\n\nRieslochfälle jsou vodopády na německé straně Šumavy (Bavorský les). Nachází se přibližně dva kilometry severovýchodně od Bodenmaisu v soutěsce Riesloch na potoce Schwellbach. Soutěska vznikla hloubkovou erozí v rule, je v nadmořské výšce 780 – 920 m a má délku 1,6 km. \n\nRieslochfälle vytvářejí pět vodopádových stupňů, které mají celkovou výšku 55 m, nejvyšší z nich je 15 m vysoký.\n\nDne 28. března 1939 byla soutěska Riesloch vyhlášena rezervací. Chráněna je především pralesní vegetace s několika relikty z doby ledové.\n"}
{"id": "484602", "url": "https://cs.wikipedia.org/wiki?curid=484602", "title": "Pevnostní silnice", "text": "Pevnostní silnice\n\nPevnostní silnice byly budovány v rámci výstavby československého opevnění během druhé poloviny třicátých let dvacátého století. Jednalo se komunikace o patřičné kapacitě a únosnosti umožňující zásobování dělostřeleckých tvrzí budované v místech, kde se podobná komunikace buď vůbec nevyskytovala, neměla potřebné parametry nebo nebyla z hlediska terénního krytí vhodně vedena.\n\nPevnostní silnice byly budovány zásadně v týlovém prostoru dělostřelecké tvrze a byly trasovány tak, aby byly maximálně kryty před nepřátelským ostřelováním. Napojovaly vjezd vchodového objektu tvrze na veřejnou silniční síť.\n\nDále jsou uvedeny bližší popisy některých silnic.\n\nZmíněná silnice byla budována Uhelným dolem z větší části podél Těchonínského potoka. Ve svém počátku byla napojena na slepou silnici končící ve východní části obce Těchonín. V závěrečné části trasy se silnice od potoka odklání a dvěma téměř protisměrnými zatáčkami vystoupá severním svahem Uhelného dolu do nadmořské výšky 790 m k vchodovému objektu K-Ba-S 22a \"Krok\". Autorem projektu byl Ing. Jaroslav Mojžíš. Celková délka silnice je 3983 metrů a šířka v koruně 3,5 metru (ve výhybnách a točnách 6 metrů). Silnice byla budována firmou Litická akciová společnost v období mezi 22. 7. 1936 a 16. 6. 1937. Kolaudace proběhla 26. 8. 1938. Dnes je silnice využívána jako lesní cesta a přístupová komunikace ke tvrzi. Vede po ní zelená turistická značka. Vjezd na ní je pro běžný provoz zakázán. Není a nikdy nebyla zpevněna asfaltem. Některé výhybny jsou zřetelné a využívané dosud. Podél silnice se dochovaly zbytky původního vybavení (patníky, odrazníky, zábradlí, hraniční kameny vojenské správy). Některé exempláře byly přeneseny do expozice umístěné v interiéru dělostřelecké tvrze Bouda, která je provozována jako muzeum. U vchodového objektu tvrze Bouda na ní přímo navazuje cesta vybudovaná firmou Ing. Zdenko Kruliš Praha z důvodu zásobování výstavby tvrze a vedoucí přes hřeben Bukovohorské hornatiny do jejích severovýchodních svahů, kde se napojovala na tehdejší systém lesních cest.\n\nTato silnice byla napojena na dnešní silnici II/312 Žamberk - Králíky v místní části Pastvin Vítanově a vede údolím Vítanovského potoka k vchodovému objektu K-Am-S 43a \"Na Sekyře\". Rovněž tuto silnici projektoval Ing. Jaroslav Mojžíš a je dlouhá 3893 metrů. Vzhledem k silnější výzbroji tvrze, než jak je tomu u tvrze Bouda, a tudíž k většímu množství uvažovaného přepravovaného materiálu, byla tato silnice projektována jako kapacitnější o šířce v koruně 6 metrů. Zároveň zde nebyly projektovány výhybny. Dnes je silnice vyasfaltována a stále používána k zásobování tvrze, která je využívána Armádou České republiky. Prostor tvrze stejně jako horní část silnice je veřejnosti nepřístupný. V poválečném období došlo k jejímu prodloužení k silnici II/311 u hraničního přechodu Petrovičky.\n\nSilnice byla napojena na dnešní silnici II/319 Rokytnice v Orlických horách - Bartošovice v Orlických horách nad místní částí Horní Rokytnicí. Zpočátku vede údolím potoka Rokytenky, od kterého se v horní části odvrací směrem k východu a vede k vchodovému objektu R-H-S 79a \"U silnice\". Délka silnice je přibližně dva kilometry. V současné době je zpevněna asfaltem a je využívána k zásobování muzejně zpřístupněné tvrze a k přístupu do lesního masívu v jejím okolí. Pro běžný provoz je vjezd na komunikaci zakázán.\n\nSilnice byla napojena na veřejnou silnici Hrabyně - Háj ve Slezsku přibližně jeden kilometr od dnešního okraje Háje. Je dlouhá asi půl kilometru a za pomoci jedné téměř protisměrné zatáčky stoupá ke vchodovému objektu MO-S 41 \"Nad Valchou\". Tvrz Smolkov je dodnes využívána Armádou České republiky a prostor vchodového objektu je nepřístupný.\n\n"}
{"id": "484603", "url": "https://cs.wikipedia.org/wiki?curid=484603", "title": "Královská fotografická společnost", "text": "Královská fotografická společnost\n\nKrálovská fotografická společnost anglicky Royal Photographic Society (RPS) byla založena ve Velké Británii v roce 1853 jako organizace \"The Photographic Society\", pro to aby „\"propagovala umění a vědu fotografie\"“. V roce 1874 se přejmenovala na \"Photographic Society of Great Britain\", o dvacet let později, v roce 1894 se z ní se souhlasem královny Viktorie stala \"The Royal Photographic Society of Great Britain\". \"Royal Photographic Society\" byla garantována Královskou listinou v červenci 2004.\n\nOrganizace nabízí a provozuje na různé úrovni rozsáhlý program fotografických přednášek a akcí po celé Velké Británii a v zahraničí prostřednictvím místních a zájmových skupin. Společnost vlastní významnou sbírku historických fotografií, fotografického vybavení a knih, které jsou uloženy v Národním muzeu médií v Bradfordu. Sbírka má název \"Royal Photographic Society Collection\" a čítá více než 250 000 fotografií z doby předchozích sto padesáti let. Obsahuje díla umělců jako byli například Roger Fenton, Julia Margaret Cameronová, Alvin Coburn nebo William Henry Fox Talbot.\n\nOrganizace vydává magazín \"Photographic Journal\" pod vedením žurnalisty Jacka Schofielda.\n\nMezi zakládajícími členy byl například Hugh Welch Diamond nebo Benjamin Brecknell Turner, při zakládání pomáhal také amatérský fotograf a právník Peter Wickens Fry.\n\nClementina Hawarden poprvé vystavovala na výroční výstavě Fotografické společnosti v Londýně v lednu 1863 a členkou Společnosti byla zvolena v březnu následujícího roku.\n\nOkolo roku 1900 uspořádal pro Královskou fotografickou společnost F. Holland Day expozici \"The New School of American Photography\", kde byla také zastoupena fotografka Zaida Ben-Yusufová. V roce 1859 se stal členem Camille Silvy. Se společností často vystavoval také Angličan James Booker Blakemore Wellington. Další členkou byla Angličanka Sarah Angelina Acland.\n\nZa celoživotní dílo byl zvolen čestným členem Královské fotografické společnosti Henry Peach Robinson, dalším členem byl také Angličan Frederick Hollyer. V roce 1937 byl prvním Australanem s uděleným čestným členstvím v této společnosti Harold Cazneaux.\n\nOd roku 1883 byl členem společnosti Photographic Society anglický divadelní fotograf Alfred Ellis.\n\nOcenění ARPS získal nizozemský dvorní fotograf a inovátor v oblasti sodíkového osvětlení Franz Ziegler.\n\nKromě členství ve společnosti je možné získat různá ocenění.\n\nJmenovitě (od nižšího po vyšší):\n\n\nSpolečnost oceňuje - vedle vizuální stránky - také vědce, kteří se zabývají mechanickými, chemickými a technickými aspekty související s fotografií.\n\nSeznam ocenění:\n\nNejvyšší ocenění FRPS obdrželi například fotografové Martin Parr, Don McCullin, Bob Moore, Bill Wisden nebo Barry Senior.\n\nDalší ocenění získali například americký portrétní fotograf mužů Pirie MacDonald.\n\nV roce 1900 se konala reprezentativní výstava Královské fotografické společnosti. Z celkem 375 prací čtyřiceti dvou fotografů patřilo 103 snímků F. Hollandu Dayovi.\n\nSeznam výstav (čerpá z více zdrojů):\n\n\n\n"}
{"id": "484607", "url": "https://cs.wikipedia.org/wiki?curid=484607", "title": "Gunnar Weman", "text": "Gunnar Weman\n\nNils Gunnar Ludvig Weman (* 25. února 1932 Uppsale) je švédským luterským teologem a duchovním Švédské církve.\n\nV letech 1986–1993 byl biskupem diecéze se sídlem ve městě Luleå, v letech 1993–1997 byl švédským arcibiskupem se sídlem v Uppsale.\n\nRoku 2009 protestoval proti vysvěcení otevřené lesby do úřadu biskupa ve Švédské církvi a proti rozhodnutí této církve oddávat homosexuály.\n"}
{"id": "484608", "url": "https://cs.wikipedia.org/wiki?curid=484608", "title": "Máslovická stráň", "text": "Máslovická stráň\n\nPřírodní rezervace Máslovická stráň leží ve středočeském kraji okresu Praha-východ, na pravém břehu řeky Vltavy, mezi obcemi Máslovice a Vodochody a přes řeku u města Libčice nad Vltavou. Předmětem ochrany této přírodní rezervace vyhlášené roce 1999 jsou série skalních výchozů a fragmentů skalní stepi s výskytem chráněných a ohrožených druhů rostlin a živočichů, lučních a lesních biotopů.\n\nChráněné území o rozloze 27,25 hektarů zaujímá zalesněný jižní svah, pod nímž leží údolí Máslovického potoka v délce 2 km od skály nad Vltavou až po okraj obce Vodochody. Na tomto území se nachází Dolský rybník, odkud pramení Máslovický potok, který následně teče kolem Dolského mlýna a vlévá se do Vltavy. Dále se zde nacházejí 4 ha vinic patřící k Výzkumnému ústavu včelařskému v Dole (založen v roce 1919), přívoz doložený již v roce 1515, starý kamenolom a tuhová štola. V roce 2003 byla otevřená naučná stezka procházející Máslovickou strání v délce 1,2 km.\n\nArcheologické průzkumy dokazují vliv člověka již po dobu 5000 let, tedy od počátku neolitu. Slovanské národy jsou nepřetržitě doloženi na tomto území od 9. století př. n. l. Před nimi toto území osídlovali např. Keltské národy.\n\nÚzemí tedy bylo již od mladší doby kamenné zemědělsky využíváno a to především pastvou koz a ovcí. Krajina byla tehdy odlesněná, často se zde zakládaly požáry, které měly spolu s pastvou a dalšími činnostmi (lov zvěře, sběr hub, odběr přírodního steliva pro dobytek, sběr paliva, rybaření, sběr kamene a hlíny) vliv na utváření ekosystému. Dnes spíše zalesněné území bylo převážně travnaté, v dávné minulost byly svahy dokonce pokryty vinicemi. Pozitivní vliv člověka měly v minulosti vodohospodářské úpravy, které spočívají v úpravách toků a vytváření rybníků, čímž se mimo jiné zvyšovala místní biodiverzita. Zachovalý je i jeden ze dvou mlýnů doložený v pozemkové knize roku 1298.\n\nOd konce 19. století dochází k omezení pastvy, zabránění eroze a výsadbě lesů. Na přelomu 19. a 20. století dochází k zalesnění díky rodině Grégrových. Julius Grégr (politik 2. poloviny 19. století, majitel, vydavatel a odpovědný redaktor Národních listů, majitel Dolského mlýna a letního sídla v jeho blízkosti) významně zasáhl do vzhledu krajiny vysazením ovocného sadu a 1,5 ha terasovaných vinic, které obsahují sazenice z lobkovického vinařství v Dolních Beřkovicích a dokonce i z Francie. Za svou vilou nechal na stráních vysázet duby, javory, černé borovice, jedle, habry, břízy, buky, smrky, modříny, ale také trnovník akát a zasloužil se tak o zdravý smíšený les, který je zde zachován dodnes.\n\nV horní části Máslovického údolí, přímo ve Vodochodech, vystupuje vyvřelina žulové povahy z období paleozoika. Na četných místech tu zpod podloží proterozoických hornin pronikají vyvřelinové žíly, hlavně žulových a dioritových porfyrů (především ve vltavském údolí, na libčické skále a v bočních údolích, včetně údolí máslovického). Vyvřelinové žíly doprovází magmatické těleso, pro něž byl zaveden název dolnovltavský pluton, který se dostává na povrch právě již zmíněným žulovým výchozem ve Vodochodech. Na západním okraji vodochod vstupují skalky výlevné vyvřeliny – spilitu,také z období paleozoika. V dolní části údolí, se po pravé straně nachází starý kamenolom, který je již v současnosti opuštěný a zarostlý vegetací. Vystupují v něm proterozoické sedimenty, droby a břidlice, a výše je v nich čočka buližníku. V době kdy byl kamenolom odkryt, ho geologové zvolili za typovou lokalitu celého středočeského proterozoika. Od ústí Máslovického údolí směrem k Dolánkám se objevují spolu se spility i břidlice obsahující hodně černé grafitické hmoty a také pyritu. Obsah grafitické hmoty v břidlicích kdysi vedl k falešné domněnce, že by se tu mohlo narazit na uhelnou sloj, či ložisko grafitu. Jako důkaz můžeme nalézt v tomto místě krátkou průzkumnou štolku.\n\nNa protějším břehu Vltavy se nachází Libčická skála vysoká přes 30 m na jejímž vrcholu se nacházejí zbytky zříceniny hradu Liběhrad. Ve skále vybíhají tři vyvřelé horniny: tmavozelený proterozoický spilit, který je proražen mohutnou žílou světle šedého jemnozrnného masivního žulového porfyru a obě tyto horniny pak prostupuje asi 1 m mocná, šikmo probíhající žíla horniny bohaté tmavou slídou – biotitem.\n\nÚzemí PR je většinou zalesněné, převládá zde nevhodný porost borovice černé (Pinus nigra) a akátu (Robinia pseudoacacia), dále se zde vyskytuje např. borovice lesní (Pinus sylvestris), javor mléč (Acer platanoides), jasan ztepilý (Fraxinus excelsior), hloh (Crataegus sp.) aj. Nepůvodní dřeviny blízko Výzkumného ústavu včelařského jsou např. zlatice obecná (Forsythia europia), pámelník poříční (Symphoricarpos rivularis) aj.Z podrostu těchto suťových lesů a tolitových doubrav lze zmínit bršlice kozí noha (Aegopodium podagraria), kakost smrdutý (Geranium robertianum), orsej jarní (Fiacria bulbifera), kuklík městský (Geum urbanum) aj.\n\nNa území přírodní rezervace nenajdeme žádný endemitní druh. Co se týče obratlovců, najdeme v PR některé plazy, např. ještěrku obecnou (Lacerta agilis), užovku hladkou (Coronella austriaca) a v údolní nivě užovku obojkovou (Natrix natrix).\n\nZe savců jsou zastoupeny všechny běžnější druhy, např. kuna skalní (Martes foina), zajíc polní (Lepus europaeus), liška obecná (Vulpes vulpes), veverka obecná (Sciurus vulgaris) aj. Najdeme zde i vzácnější druhy jako je např. plšík lískový (Muscardinus avellanarius), netopýr velký (Myotis myotis) či netopýr ušatý (Plecotus aureus). \n\nZ ptáků zmiňme např. budníčka menšího (Phylloscopus collybita), datla černého (Dryocopus martius), káně lesní (Buteo buteo) aj. Ze vzácnějších druhů zde nalezneme např. strakapouda malého (Dendrocopos minor), výra velkého (Bubo bubo), sýkoru parukářku (Parus cristatus), ledňáčka říčního (Alcedo atthis) a ojediněle i lelka lesního (Caprimulgus europaeus), sýčka obecného (Athene noctua), strakapouda jižního (Dendrocopus syriacus) a žluvu hajní (Oriolus obolus). \n\nZ bezobratlých lze uvést několik zástupců stepních druhů měkkýšů, např. trojzubky stepní (Chondrula trident), páskovky keřové (Capaea hortensis) nebo páskovky žíhané (Capaea vindobonensis). Z třídy hmyzu se zde vyskytuje vzácný lišaj pryšcový (Celerio euphorbiae), dále střevlíci, sarančata aj. součástí jsou i chránění čmeláci (r. Bombus).\n\nPředmětem ochrany zvláště chráněného území jsou především skalní stepi, suché louky a lesostepi na stráních a skalních výchozech, spolu s význačnými zástupci teplomilné stepní a lesostepní flory a fauny. Dále dochovaný krajinný ráz s typickým reliéfem, geologický a geomorfologický fenomén. Dosavadní zásahy mezi lety 1985 až 1999 lze zhodnotit jako ojedinělé, kdy se eliminovala sukcese a byly posíleny populace některých živočichů. Významnější druhy, jako např. otakárek ovocný, získaly i programy reintrodukcí a posílení. Mezi roky 1999 až 2004 se prováděly plošně rozsáhlejší zásahy, spočívající ve vymýcení trnovníku akátu, pajasanu žláznatého, javoru jasanolistého a invazivních bylin jako např. křídlatky sachalinské.\n\nDále probíhala redukce rozsáhlejších keřových partií (ptačí zob, bez černý, růže šípková, ostružiník, janovec metlatý, akát, hlohy aj.). Díky těmto zásahům se zachovala a dále se mohla vyvíjet teplomilná společenstva. V roce 1999 bylo území PR zákonným způsobem označeno pásovým značením. Dlouhodobější cíle se týkají zachováni a rozšíření stávajících skalních stepí a lesostepí, či obnova tam, kde již zanikly, nebo zanikají, rekonstrukce lesů (hlavně nasazováním pestré skladby dřevin), vyšší věková i prostorová struktura lesních porostů, zavlečení stepních druhů organismů, které zde byly dříve zastoupeny. Provádění mimo biomonitoringu i monitoring abiotického poškozování, aby byl zjištěn případný vliv okolní průmyslové výroby (Kaučuk Kralupy, Spolana Neratovice), letecké a lodní dopravy. Vstup veřejnosti by neměl narušovat nejcennější plochy.\n\n\n"}
{"id": "484610", "url": "https://cs.wikipedia.org/wiki?curid=484610", "title": "Bez zábran", "text": "Bez zábran\n\n„Bez zábran“, v originále „The Naked Now“, je třetí epizodou první sezóny seriálu \"\".\n\nUSS Enterprise D zachytí zprávy výzkumné lodi USS Tsiolkovsky, která monitoruje zánik obří supernovy. Obě lodi se setkají a zdá se, že posádka výzkumné lodi podlehla nějaké zvláštní nákaze. Všichni členové se chovali jako šílení, a pak do jednoho zahynuli. Výsadek se přenese z Enterprise na druhou loď, kde najdou zmrazená těla členů tamní posádky. Geordi jedno padající tělo zachytí.\n\nPo návratu výsadku nařídí doktorka Crusherová každému z nich lékařskou prohlídku. Při ní se Geordi začíná chovat podivně a nakonec uteče z ošetřovny. Dorazí do Wesleyho kajuty. Wesley předvede Geordimu svůj vlastní vynález: přenosné transportní zařízení, za což ho nadšený Geordi poplácá po rameni. Podivná nákaza se tak šíří dále.\n\nKapitán Picard přikáže Datovi podívat se do lodních záznamů, zda se s něčím podobným nesetkaly minulé výpravy Federace. Dat zjistí, že posádka kapitána Kirka narazila na obdobný případ viru. Doktorka Crusherová zatím zjišťuje, že nákaza se přenáší pouhým dotykem. Virus se rychle šíří mezi posádku a jediný imunní je android Dat. Toho však poblouzní Tasha Yarová, u které zřejmě virus probudil skrytou sexuální energii. Tasha se v kajutě vyptává na Datův sexuální program a pak neváhá překvapeného androida svést. Doktorka Crusherová pročítá lodní záznamy Kirkovy Enterprise o tomto případu a nachází informace o protilátce, která je však příliš slabá. Doktorka se snaží vyvinout účinnější protilátku a zároveň ze všech sil bránit příznakům nákazy.\n\nNakažený Wesley zatím pomocí svého zařízení obsadí strojovnu a vytvoří kolem ní silové pole. Z jeho místa tak má nad lodí plnou kontrolu, aniž by ho kdokoli mohl zastavit. Spolu s dalším nakaženým členem strojovny vytáhnou všechny izolineární čipy z ovladače lodního motoru. Riker je již jediným členem posádky, který vzdoruje příznakům viru a je schopen dávat rozkazy. Supernova se navíc blíží k oběma lodím a hrozí nebezpečí srážky. Bez správné umístěných izolineárních čipů se Enterprise nemůže pohnout z místa.\n\nŠéfinženýr strojovny vyřadí z provozu silové pole a Riker vyšle Data, aby čipy správně umístil. Dat to ale díky svému poblouznění není schopen stihnout včas. Na poslední chvíli dorazí doktorka Crusherová s protilátkou, která zbaví Data viru a android tak může rozmístit izolineární čipy. Uzdravený Wesley pak pomocí svého zařízení odvleče Enterprise z dosahu supernovy. Všichni členové posádky se postupně uzdraví. Picard uděluje Wesleymu pochvalu za záchranu lodi.\n\n"}
{"id": "484611", "url": "https://cs.wikipedia.org/wiki?curid=484611", "title": "Fany", "text": "Fany\n\nFany je český film z roku 1995, natočený podle scénáře Jiřího Hubače. Příběh vypráví o oligofreničce Fany, která se po letech strávených v bezpečí u tetičky (Antonie Hegerlíková) dostává do péče své sestry, energické a nepřístupné primářky (Jiřina Jirásková). Fany žije ve vlastním světě, v němž jí ke spokojenosti stačí televizní reklamy, práce v domácnosti a blízkém kostele a hlavně láska k zatoulaným pejskům. Má nejlepší vůli vycházet se svou sestrou v dobrém, ale jejich životní styl a žebříček hodnot jsou natolik odlišné, že přinášejí v jejich soužití celou řadu problémů.\n\nCelému filmu dominuje herecký výkon Jiřiny Bohdalové v úloze Fany, za niž obdržela ocenění Český lev 1995 za nejlepší ženský herecký výkon.\n\n"}
{"id": "484613", "url": "https://cs.wikipedia.org/wiki?curid=484613", "title": "Ašaréd-apil-Ekur", "text": "Ašaréd-apil-Ekur\n\nAšaréd-apil-Ekur (dosl. «\"První následník Ekurův\"») byl král Asýrie v období mezi 1076–1074 př. n. l. Pravděpodobně to byl jeden z mladších synů Tiglatpilesara I., kterému se podařilo uzurpovat moc v Asýrii na úkor svého staršího bratra Aššur-bél-kaly. Po dvou letech bojů mezi bratry o následnictví byl Aššur-bél-kalou svržen.\n\n"}
{"id": "484615", "url": "https://cs.wikipedia.org/wiki?curid=484615", "title": "Kach", "text": "Kach\n\nKach (, zkratka pro \"Kahane la-Kneset\", , tzn. Kahane do Knesetu) byla izraelská krajně pravicová politická a polovojenská organizace, založená v roce 1970 rabínem Meirem Kahanem.\n\nVznikla jako izraelská odnož amerického extremistického hnutí Židovská obranná liga . Ideologie organizace je založena na tzv. kahanismu, což je radikální forma sionismu, která Židy považuje za nadřazený národ a požaduje vyhnání Arabů z celého území biblického Izraele (dosahující i mimo hranice současného státu).\n\nPo zavraždění Meira Kahaneho v roce 1990 se na jeho počest od hlavní strany oddělilo hnutí \"Kahane Chaj\" (hebrejsky: כהנא חי, tj. Kahane žije), ale prakticky obě frakce tvořily stále stejnou organizaci.\n\nPo několika volebních neúspěších se straně Kach ve volbách v roce 1984 podařilo vstoupit do Knesetu, ze všech následujících voleb však byly Kach a Kahane Chaj vyloučeny pro podněcování rasismu a v r. 1994 byly obě strany zakázány.\n\nOrganizace byla obviněna z několika násilných činů, pokusů o bombové útoky a z navádění k násilí proti arabskému obyvatelstvu. Vedení Kach vyjádřilo podporu pro čin svého člena Barucha Goldsteina, který provedl krvavý masakr v Jeskyni patriarchů ve městě Hebron, když tam 25. února 1994 zastřelil nejméně 29 Palestinců. Kach má také úzké vazby k hnutí Ejal, jehož člen Jigal Amir zavraždil izraelského premiéra Jicchaka Rabina.\n\nKach a Kahane Chaj jsou v současnosti vládami Izraele, Kanady, USA a Evropskou unií považovány za teroristické organizace.\n\n\n"}
{"id": "484620", "url": "https://cs.wikipedia.org/wiki?curid=484620", "title": "Prokletí domu Hajnů", "text": "Prokletí domu Hajnů\n\nProkletí domu Hajnů je český film z roku 1988, natočený podle románu Jaroslava Havlíčka \"Neviditelný\". Tragický příběh rozvratu rodiny stižené dědičnou duševní poruchou se odehrává ve vile továrníka Hajna ve fiktivním východočeském městečku Jesenici v 1. polovině 20. století. Šílenství Hajnova bratra Cyrila, projevující se mimo jiné utkvělou představou vlastní neviditelnosti, postihne také Hajnovu dceru Soňu, provdanou za mladého ambiciózního inženýra Petra Švejcara. Tragické vyústění je jasnou obžalobou měšťáckého způsobu života, plného předsudků a sobectví.\n\n"}
{"id": "484628", "url": "https://cs.wikipedia.org/wiki?curid=484628", "title": "Prázdniny pro psa", "text": "Prázdniny pro psa\n\nPrázdniny pro psa je česká filmová komedie, kterou natočila režisérka Jaroslava Vošmiková v roce 1980. Natáčelo se především v Praze a v obcích Bohuliby a Kozolupy.\n\nMalý Petr (Tomáš Holý) tráví své letní prázdniny u babičky a dědy na vesnici. Společnost mu dělá welsh terrier Black, kterého mu svěřila na tři týdny do opatrování maminčina kamarádka. Petr má problémy nejen se psem, kterého se lstí zmocní zlý pan Plavec (Oldřich Navrátil), ale i s partou venkovských dětí, které mají zpočátku k pražskému chlapci nedůvěru. Postupně se však spřátelí a společnými silami se snaží Bleka vysvobodit. To se jim i za pomoci dobráckého siláka Drtikola (Vladimír Kratina) podaří a Plavec je za svou hamižnost náležitě potrestán.\n\n"}
{"id": "484630", "url": "https://cs.wikipedia.org/wiki?curid=484630", "title": "Martin Čáslavka", "text": "Martin Čáslavka\n\nMartin Čáslavka (* 25. dubna 1978) je český politik, člen Strany zelených. \n\nNa podzim 2008 stál u zrodu vnitrostranické iniciativy \"Výzva předsednictvu Strany zelených\", jejímiž hlavními požadavky bylo navrátit politiku strany k původnímu programu a dodržování stranických pravidel, jejichž porušování údajně ztělesňoval tehdejší předseda Martin Bursík. Podílel se na ustavení vnitrostranická frakce \"Demokratická výzva\" dne 31. ledna 2009, v jejímž čele stál společně s Danou Kuchtovou. Pro tuto činnost byl společně s Kuchtovou ze strany 8. března 2009 vyloučen.\n\nPřestože předseda zelených Ondřej Liška návrat Čáslavky a Kuchtové zpět do strany odmítal, Čáslavka se nadále ve straně angažoval například jako volební manažer společné komunální kandidátky zelených, KDU-ČSL a nezávislých kandidátů \"Žižkov (nejen) sobě\", která v říjnu 2010 dosáhla 20,35 % hlasů a získala 8 mandátů v zastupitelstvu Městské části Praha 3.\n\nOd konce roku 2010 spolupracoval s primátorem Janem Korytářem jako jeho tajemník a jako tiskový mluvčí liberecké radnice, v rámci přešetřování veřejných zakázek zároveň obsadil post člena představenstva Teplárny Liberec, po skandálech ohledně výše svého platu byl donucen v dubnu 2011 odejít. Čáslavka také dále spolupracoval s koalicí \"Žižkov (nejen) sobě\", která byla od června 2012 do konce volebního období ve vedení městské části Praha 3. Pracoval zde na projektu přeměny akciového holdingu městské části jako člen představenstva \"Správy majetkového portfolia Prahy 3\", byl také členem redakční rady \"Radničních novin\".\n\nV létě 2012 bylo odvolacím orgánem Strany zelených vyloučení Martina Čáslavky a Dany Kuchtové zrušeno a jejich členství bylo obnoveno.\n\nV listopadu 2013 byl zvolen členem Finanční kontrolní komise Strany zelených.\n\nV roce 2015 se jako politický exponent svého přítele Matěje Stropnického stal členem představenstva firmy Pražské Služby, a.s.\n\nPůvodním povoláním prodavač žvýkaček Wrigley je členem Strany zelených od roku 2008 a zakládajícím členem iniciativy \"Veřejnost proti korupci\". V neziskovém sektoru se podílel na projektech občanského sdružení \"Bolíto\", které pomáhá dětem překonávat následky popálenin. Je autorem fundraisingového projektu \"Prohaiti.cz\", díky kterému byly shromážděny finanční prostředky na humanitární a rozvojovou pomoc pro Haiti postižené katastrofálním zemětřesením v lednu 2010.\n\nJe svobodný, má dvě děti, syna a dceru.\n\n"}
{"id": "484637", "url": "https://cs.wikipedia.org/wiki?curid=484637", "title": "Botanická zahrada hl. m. Prahy", "text": "Botanická zahrada hl. m. Prahy\n\nBotanická zahrada hl. m. Prahy (původně Pražská botanická zahrada) je botanická zahrada v Praze-Troji. Její nejznámější částí je skleník Fata Morgana, ale k zahradě patří také venkovní expozice včetně vinice sv. Kláry s kapličkou. Název zahrady je rovněž názvem městské organizace, která ji spravuje. \n\nK zahradě patří celková plocha asi 52 hektarů (podle jiného zdroje 46,7 ha), z toho oplocená část tvořila 27 ha, od ledna 2011 bylo oploceno dalších 17 hektarů. Ředitelem Botanické zahrady je Bohumil Černý.\n\nMěstská botanická zahrada nebyla první botanickou zahradou založenou v Praze. Univerzitní botanická zahrada byla v Praze již před vznikem městské botanické zahrady, od roku 1775; původně na Smíchově, po roce 1890 pak byla přesunuta do prostoru dnešní Botanické zahrady Přírodovědecké fakulty Univerzity Karlovy v Praze na Novém Městě v ulici Na Slupi.\n\nO zřízení zoologické i botanické zahrady v Troji se jednalo brzy poté, co velkostatkář Alois Svoboda věnoval 7. října 1922 československému státu rozsáhlé pozemky (o rozloze 82 ha, včetně Trojského zámku) ke vzdělávacím účelům. Počátky snah o vybudování městské botanické zahrady spadají do období 30. let 20. století, kdy začalo být jasné, že stísněné prostory univerzitní zahrady Na Slupi nebudou brzy vyhovovat. K realizaci těchto plánů však došlo až v polovině 60. let, kdy byla v roce 1966 zřízena Pražská botanická zahrada jako osvětově naučné zařízení pro krátkodobou rekreaci obyvatel Prahy.\n\nPodle původního záměru měla zahrada zaujímat v Troji plochu 130 hektarů. K tomu však nikdy nedošlo; značně okleštěný původní záměr se začal realizovat až v 70. a 80. letech 20. století.\n\nV roce 1992 byla na ploše 3 ha otevřena tzv. úvodní expozice. Vévodí jí velká louka, na které se pravidelně konají výstavy soch. Obklopují ji menší expozice, rybníček apod.\n\nV lednu 2011 vedení zahrady nechalo, v souladu s generelem, který město schválilo v roce 2002, oplotit dalších 17 hektarů dosud volně přístupné části areálu, včetně borového lesoparku a vyhlídkové stráně, a zpoplatnilo vstup do nich. Tím přerušilo i historickou cestu mezi Salabkou a Havránkou, spojnici mezi horní a dolní Trojou. Tento krok vyvolal ostrý nesouhlas zejména mezi obyvateli horní části Troji, vznikla petice „Za zachování přístupnosti a průchodnosti botanické zahrady“, kterou podepsalo přes 5000 lidí. Vedení zahrady zpočátku označovalo uzavření za dočasné opatření z důvodu pěstebních opatření s tím, že od 1. dubna mají být tyto části zase zpřístupněny, poté však vedení zahrady a město Praha ústy náměstka primátora Ivana Kabického prohlásily opatření za trvalé. Náměstek Kabický opatření zdůvodnil tím, že jen za rok 2010 způsobili vandalové v zahradě škody za 300 000 korun a další škody pocházejí od divokých prasat, jež pronikala do areálu. Zahrada zavedla také roční permanentky za 200 Kč. Ačkoliv zahrada leží na území městské části Praha-Troja, starostovi městské části Praha 8 Jiřímu Janků se podařilo koncem dubna vyjednat zvýhodněný vstup pro občany své městské části – nejprve byl uveřejněn v měsíčníku městské části kupón pro jednorázový bezplatný vstup, od července 2011 pak obyvatelé 174 ulic v horní části Prahy 8 měli možnost získat bezplatnou roční permanentku pro vstup do areálu.\n\nPředmětem kritiky se také staly rozsáhlé probírky stromů, které probíhají od roku 2008.\n\nV květnu 1997 přibyla expozice japonské zahrady, založené roku 1995. Japonská zahrada a expozice Turecka a Středomoří zaujímají asi 1,5 hektaru, z toho samotná japonská zahrada 0,67 hektaru. Japonskou zahradu navrhla a z velké části realizovala ing. Kamila Skálová.\n\nV hlavní části japonské zahrady je umělý horský potůček, japonské javory, rododendrony a bambusy. Ve vodě žijí červení koi-kapři, symboly štěstí a blaženosti. Rovněž další prvky zahrady vyjadřují japonskou symboliku. Části zahrady jsou propojeny plochou se sbírkou vřesovištních rostlin.\n\nV zahradě pravidelně probíhají výstavy bonsají.\n\nOd dubna 2004 je pro veřejnost zpřístupněna památkově chráněná vinice svaté Kláry, pocházející přinejmenším ze 13. století, avšak v průběhu historie několikrát rušená a znovu obnovovaná. Od 17. století patřila k Trojskému zámku. V letech 1950–1953 byla obnovena, od roku 1995 je ve správě Pražské botanické zahrady. Svou rozlohou 3,56 ha je druhou největší pražskou vinicí a tvoří významný podíl z celkových 11 ha aktuálně registrovaných pražských vinic.\n\nV červnu 2004 byl otevřen tropický skleník Fata Morgana, který leží mimo území vlastní botanické zahrady. Jeho vnitřní expozice jsou rozděleny do 3 oddělených částí – tropické suché, tropické vlhké a chlazené. Tropická vlhká část obsahuje i velké akvárium (jezírko) s podvodním tunelem.\n\nV roce 2007 byla částečně otevřena tzv. Expozice sever u sídliště Bohnice s pivoňkovou loukou, mokřady a květenou Severní Ameriky – poplopouště a prérie.\n\nBotanická zahrada má ve správě i území přírodní památky Havránka. Je zřizovatelem 3 kilometry dlouhé naučné stezky s 9 zastaveními s informačními tabulemi, vedoucí touto oblastí, vně placené části zahrady.\n\n\nV roce 2008 bylo oznámeno, že se již několik let uvažuje o sloučení obou těsně sousedících institucí, Pražské zoologické zahrady a Botanické zahrady hl. m. Prahy. Proti sloučení a proti výsledkům auditu botanické zahrady se vyslovili někteří zaměstnanci botanické zahrady i Ministerstva zemědělství. Mluvčí botanické zahrady Marcela Uhlíková však tyto námitky odmítla.\n\nRada hlavního města Prahy měla návrh projednat 22. září 2009. V budoucnu by sloučenému subjektu měl přibýt do správy i Trojský zámek.\n\n\nV dubnu roku 2011 byla na území zahrady odhalena tříprstá stopa dinosaura (\"Anomoepus\" isp.), zachovaná na pískovcové desce z lomu \"U Devíti Křížů\". Stopu objevil na území zahrady geolog Radek Mikuláš. Dnes je u Vinice Sv. Kláry odhalen přesný odlitek stopy, staré asi 210 milionů let (svrchní trias).\n\n\n\n"}
{"id": "484638", "url": "https://cs.wikipedia.org/wiki?curid=484638", "title": "Wengernalpbahn", "text": "Wengernalpbahn\n\nWengernalpbahn (WAB): Lauterbrunnen - Wengen - Kleine Scheidegg - Grindelwald je světově nejdelší ozubená železnice s nepřetržitým ozubeným hřebenem, tedy nemá pouze adhezní úseky. V současnosti patří tato společnost pod Jungfraubahnen.\n\nProvoz na trati je řízen tak, aby bylo možno v případě potřeby rychle posílit počet souprav na trati podle provozní situace. Soupravy nejezdí přímo z jedné konečné stanice do druhé, ale s přestupem na Kleine Scheideggu. Z bezpečnostních důvodů podle provozních předpisů musí být elektrický vůz vždy umístěn na dolním konci vlaku. Z tohoto důvodu nejezdí vlaky přes Kleine Scheidegg přímo a je zde nutný přestup. Z provozně-technologických důvodů je zde vybudován triangl (tesán ve skále u zastávky), kde je možno soupravu otočit a použít na druhé straně trati.\nNejvytíženější úsek železniční tratě je z Lauterbrunnen do Wengenu, používá se k přepravě turistů, osobní dopravě i přepravě materiálu a zásobování.\n\nPro urychlení provozu na trati byly mezi Lauterbrunnen a Wengen vybudovány dvě tratě (nikoliv dvoukolejka), kdy byla jedna používána pro nákladní vlaky, druhá pro osobní. S nasazením moderních lokomotiv pro nákladní vlaky, které dosahují stejné rychlosti jako osobní, se druhá trať již používá minimálně.\n\nregion\n\ndoprava v regionu\n"}
{"id": "484644", "url": "https://cs.wikipedia.org/wiki?curid=484644", "title": "Jonas Brothers", "text": "Jonas Brothers\n\nSkupina Jonas Brothers je skupina skládající se ze 3 členů – jsou jimi bratři Kevin Jonas, Joe Jonas a Nick Jonas. Společně začali hrát roku 2006, kdy vyšlo jejich debutové album \"It's About Time\", zanikla v roce 2013. V roce 2019 ovšem oznámili comeback a 28. 2. vydali píseň \"Sucker.\" Nejstarší z bratrů je Kevin, dále Joe, dále Nick. Mají i čtvrtého bratra, který ale není součástí skupiny, zahrál si však třeba v druhém pokračování úspěšného filmu Camp Rock. Je mu 18 let a jmenuje se Frankie Jonas - má i přezdívku Bonus Jonas nebo \"Frank Tank\". Skupinu ve 13 letech založil Nick Jonas, který už od 6 let skládal písničky. Nadání a lásku k hudbě zřejmě podědili po svých rodičích, kteří měli svoji vlastní skupinu. Oni i jejich agent zvažovali název Sons of Jonas, ve volném překladu \"Synové Jonasových\". Nakonec usoudili že Jonas Brothers bude lepší a tak se tedy zrodil jejich název. Jonas Brothers jsou skupinou, která své city vkládá do textů svých písní. Stali se miláčky po celé Americe a prorazili i u nás v Evropě a dokonce i v Asii.V roce 2008 natočili komediální sérii J.O.N.A.S, která má pokračování v další řadě J.O.N.A.S L.A. Novinka se stala nedávno po počátku roku 2019 kdy skupina Jonas Brothers v původním seskupení oznámila svůj návrat a vydala první píseň.\n\nSkupina začala jako sólový projekt Nicka Jonase. Nicholas, už jako sedmiletý, začal hrát na Broadwayi. Hrál v několika hrách, včetně \"A Christmas Carol\" (v roce 2000 jako Tiny Tim, pak jako Scrooge), \"Annie Get Your Gun\" (2001 - Little Jake), \"Kráska a Zvíře\" (2002 - Chip) a \"Les Misérables\" (2003 - Gavroche). Po skončení \"Les Misérables\" hrál v \"The Sound Of Music\" (Kurt) a v \"Paper Mill Playhouse\".\n\nBěhem účinkování ve hře \"Kráska a Zvíře\" napsal Nick společně s otcem píseň nazvanou \"\"Joy To The World (A Christmas Prayer)\".\" Nick tuto píseň předvedl na Broadwayi v roce 2002 a píseň byla zařazena do křesťanských rádií po celé Americe. Zatímco Nick pracoval na své sólové dráze, Joe ho následoval na Broadway a objevil se ve hře \"La Bohéme\". Ten rok začali bratři psát písně společně.\n\nV září 2004 se manažer Columbia Records dozvěděl o Nickově nahrávce. Nick brzy nato podepsal smlouvu s INO Records a Columbia Records a vydal single \"\"Dear God\"\". Druhým singlem byla předělávka songu \"\"Joy To The World (A Christmas Prayer)\".\" V prosinci vyšlo Nickovo první sólové album nazvané\" Nicholas Jonas.\" Album ale vyšlo jen v omezeném vydání. Nick se svými bratry napsal další písničky pro nové album. Na počátku roku 2005 byl změněn prezident Columbia Records, který se po poslechnutí songu \"\"Please Be Mine\"\" rozhodl zapsat tři bratry jako skupinu.\n\nPo podepsání smlouvy s Columbia Records se bratři rozhodli pojmenovat se \"\"Sons Of Jonas\",\" nakonec se ale rozhodli pro \"\"Jonas Brothers\".\" Během roku 2005 se účastnili akcí, které by jim pomohly dostat se více do povědomí lidí. Druhou část roku strávili na anti-drogové tour s Aly&AJ a The Cheetah Girls. Na začátku roku 2006 se spojili s The Veronicas. Pro album \"It's About Time\", se kapela spojila s několika textaři, včetně Adama Schlesingera, Michaela Manginiho, Desmonda Childiho, Billyho Manna a Stevea Greenberga. Album mělo vyjít v únoru 2006, ale vydání bylo několikrát posunuto. Na albu se nachází dva songy, které kapela přezpívala - \"\"Year 3000\"\" a \"\"What I Go To School For\"\"(od UK skupiny Busted).\n\nPrvní singl \"Mandy\" byl vydán 27. prosince 2005. Hudební video mělo premiéru na MTV 22. února 2006. Další píseň \"Time For Me To Fly\" se objevila na soundtracku k filmu \"Aquamarine\". V březnu byl singl \"Mandy\" uveden v seriálu televizní stanice Nickelodeon Zoey 101: Spring Break-Up a na soundtracku k Zoey 101: Music Mix. Skupina dále účinkovala v Cartoon Cartoon Fridays od stanice Cartoon Network. Dále nazpívali cover k songu \"\"Yo Ho(A Pirate´s Life For Me)\" z filmu Piráti z Karibiku pro DisneyMania 4, vydané 4. dubna 2006. Během letních prázdnin roku 2006 byli na tour s Aly&AJ. Jonas Brothers také nahráli úvodní song k animovanému seriálu z produkce Disney - .\n\n\"It's About Time\" se dočkalo vydání 8. srpna 2006. Bylo to omezené vydání - jen 50 000 kopií. Album mělo být nabídnuto na aukčních webech, například eBay. Vzhledem k tomu, že Sony neměl další zájem o skupinu, Jonas Brothers zvažovali změnu vydavatele. 3. října 2006 vyšla Nickova skladba \"Joy To The World (A Christmas Prayer) na \"Joy to the World: The Ultimate Christmas Collection.\" Ještě v říjnu Jonas Brothers nazpívali \"Poor Unfortunate Souls\" z filmu \"\"The Little Mermaid(Ariel)\".\" Byl natočen i videoklip a společně s ním se objevil na soundtracku k filmu. Druhým singlem byl \"\"Year 3000\".\" Singl se stal populárním na \"Radio Disney\" a hudební video debutovalo na Disney Channel v lednu 2007. Skupina nakonec ukončila spolupráci s Columbia Records začátkem roku 2007.\n\nPo kratší době bez vydavatelství, Jonas Brothers podepisují v únoru 2007 smlouvu s Hollywood Records. Přibližně ve stejné době se začínají bratři objevovat v reklamě na Babby Bottle Pop. 24. března se objevují dvě nové skladby na dvou různých albech: \"\"Kids Of The Future\"\" ze soundtracku k filmu Robinsonovi a \"\"I Wanna Be Like You\"\" z DisneyMania 5.\n\n9. dubna 2007 vystupovali v Bílém Domě na Easter Egg Roll, kde zpívali národní hymnu. 27. června vystoupili\nna slavnosti Celebrating Women in Sports Tee Ball Game, kde opět zpívali národní hymnu, poté, během pikniku bavili společnost některými ze svých hitů. Jejich druhé album bylo vydáno 7. srpna 2007. V žebříčku Billboard 200 debutovalo na 5. místě hned v prvním týdnu. Dále byly vydány dva singly společně s videoklipy- \"\"Hold On\"\" byl vydán dva týdny před vydáním alba a \"\"SOS\"\" čtyři dny před vydáním alba.\n\nV srpnu, skupina hostovala v několika seriálech v televizi. 17. srpna si zahráli sami sebe v seriálu Hannah Montana ve 42. epizodě nazvané \"\"Me and Mr. Jonas and Mr. Jonas and Mr. Jonas.\"\" Také nazpívali společně s Miley Cyrusovou song \"We Got The Party With Us\". Premiéra byla po filmu High School Musical a během jedné noci ji zhlédlo 10.7 milionů diváků. 24. srpna zahráli Jonas Brothers dva songy na Miss Teen USA. Následující den vystupovali na závěrečném ceremoniálu Disney Channel Games 2007. 26. srpna předávali Jonas Brothers cenu na Teen Choice Awards. Společně s nimi ji předávala i Miley Cyrusová. Začátkem října 2007 vyjíždí společně na tour jako předskokani Miley Cyrusové \"\"Best Of Both World:Meet Miley Cyrus\",\" na kterém jsou do poloviny prosince. 18. listopadu 2007 vystupovali se skladbou \"\"SOS\"\" na American Music Awards. 22. listopadu pak vystupovali na 81. Macy´s Thanksgiving Day Parade. Na konci roku 2007 vystupují bratři se svými singly \"\"Hold On\"\" a \"\"SOS\"\" v Dick Clark's New Year's Rockin' Eve. Jonas Brothers zahajují své tour \"\"When You Look Me In The Eyes Tour\"\". První zastávkou je Tucson,Arizona. Vystupovali jak se staršími songy, tak i se songy z připravovaného alba \"\"A Little Bit Longer\".\"\n\nTřetí studiová deska od Jonas Brothers, \"\"A Little Bit Longer\"\" byla vydána v USA 12. srpna 2008. 24. června společnost iTunes oznámila, že by mohla vydat každé dva týdny jeden song z připravovaného alba a nákup každé písničky by se vztahoval zhruba na celý náklad za celé album, které by mohlo být zakoupeno prostřednictvím celé kompletní série písniček na iTunes po vydání samotného alba. Každá písnička samozřejmě představovala podcast. Harmonogram: 24. června 2008- \"\"Burnin´Up\"\", 15. července 2008- \"\"Pushin´ Me Away\"\", 29. července 2008- \"\"Tonight\"\" a 5. srpna 2008- \"\"A Little Bit Longer\"\". Všechny písničky se na iTunes držely na prvním místě po několik dnů.\n\nPo \"\"When You Look Me In The Eyes Tour\"\", které skončilo 22. března 2008, oznámili Jonas Brothers, že budou předskokani na druhé části tour od Avril Lavigne. Ta se konala v Evropě od května do pozdního června 2008. Při filmování filmu Camp Rock, Jonas Brothers spolupracovali na albu jejich kamarádce a spoluúčinkující Demi Lovato. Album \"Don´t Forget\" od Demi bylo vydáno 23. září 2008. Soundtrack ke Camp Rock byl vydán 17. jedou tour po Severní Americe, \"\"Burning Up Tour\"\", na představení desky \"\"A Little Bit Longer\"\" a Camp Rocku. Vystupují také s písničkami z předchozích alb. Turné odstartovalo 7. července 2008 v Torontu, Ontariu. Disney Digital 3D natočil záznam ze dvou show v Kalifornii, které se konaly 13. a 14. července 2008. Obou show se zúčastnila i Taylor Swift, která zazpívala pár svých písniček. Záznam byl zpracován a vyšel jako film ve 3D a to 22. února 2009. Někdy kolem 14. července Nick oznámil, že už píšou nové písničky pro jejich nové album.\n\nSkupina se také v červenci 2008 ocitla na obálce časopisu \"Rolling Stone Magazine\" a stala se tak nejmladší skupinou, která se na obálce objevila. Jonas Brothers také navštívili Rock and Roll Hall of Fame a to ještě před svým vyprodaným koncertem v \"Blossom Music Center\", 22. srpna 2008. Skupina reprezentovala na obalu svého alba \"\"A Little Bit Longer\"\" oblečení, které navrhl Jim Henke, viceprezident Rock and Roll Hall of Fame. Oblečení je součást expozice \"Right Here, Right Now!\", která obsahuje dnes velmi známé umělce. V prosinci 2008 byli Jonas Brothers nominováni na Grammy Award v kategorii \"Best New Artist\". Bylo potvrzeno, že Jonas Brothers budou spolupracovat s R&B producentem Timbalandem a to na songu \"Dumb\". Chris Brown řekl, že by chtěl s Jonas Brothers taky spolupracovat. Jonas Brothers dále účinkovali jako hudební hosté v Saturday Night Live a to někdy během únorové show.\n\nBratři dokončili natočení jejich čtvrtého studiového alba, \"Lines, Vines & Trying Times\" a o albu začali mluvit začátkem roku 2009. Uvedli, že písničky nahrávali během jejich turné \"\"Burning Up Tour\"\", které se konalo v roce 2008. Nakonec 11. března 2009 oznámili, že jejich čtvrté album \"Lines, Vines & Trying Times\" vyjde 15. června 2009.\nNick poté v interview s Rolling Stone vysvětlil titul alba:\"Linky jsou věci, kterými vás někdo živí, vinice jsou věci, které vám stojí v cestě a snažící se časy, no, to je snad jasné.\" Nick Jonas také uvedl pro Billboard, \"Snažíme se naučit vše možné, pokračujeme v dospívání a růstu.\" Kevin dodal,\"Celková zpráva tedy zní, že jsou to pořád ti samí Jonas Brothers, jen jsme přidali více a více hudby a různé hudební nástroje, máme různé základy, vycházíme ze zvuků, co už máme.\" Nick také řekl, že songy na albu vycházejí z jejich vlastních zkušeností, vším tím, čím si museli projít a to je jejich inspirace. Také se snažili pracovat na metaforách...dát tam trošku doslovné věci.\n\nSkupina také 11. března 2009 uvedla, že se vydá během roku 2009 na světové turné. Jako předskokany si v Americe vybrali populární korejskou dívčí skupinu Wonder Girls\".\n\nJeště než vydali album \"Lines, Vines & Trying Times\", vydali dva singly, měsíc před vydáním \"Paranoid\" a 7 dní před vydáním \"Fly With Me\". \"Lines, Vines & Trying Times\" se stalo jejich druhým albem číslo 1. Debutovalo na prvním místě a sestoupilo na druhé během druhého týdne. Jonas Brothers 7. července 2009, že podepsali s Honor Society nahrávací smlouvu u Hollywood Records. O měsíc později byl na Radio Disney vydán singl \"Send It On\". V singlu zpívají také Miley Cyrusová, Demi Lovato a Selena Gomezová. Disney Channel zveřejnil hudební video 14. srpna 2009. Jonas Brothers 9. srpna 2009 odmoderovali a vystoupili na Teen Choice Awards. Dále Hollywood Records oznámil Demi Lovato a Jonas Brothers Wal-Mart CD-DVD Soundcheck.\n\nSkupina oznámila svůj comeback se svým novým singlem Sucker. \n\n\n\n"}
{"id": "484651", "url": "https://cs.wikipedia.org/wiki?curid=484651", "title": "Medvědi (film)", "text": "Medvědi (film)\n\nMedvědi též překládáno jako Medvěd (v originále \"L'ours\") je film z roku 1988 natočený podle románu Jamese Olivera Curwooda. Režie se ujal Jean-Jacques Annaud. Animované sekvence filmu, zobrazující sny medvíděte, vytvořil světoznámý český animátor Břetislav Pojar.\n\nPříběh se odehrává v Britské Kolumbii v Kanadě v druhé polovině 19. století. Na matku malého medvíděte spadne při vybírání medu velký kámen a zabije ji. Její mládě se tak musí postarat samo o sebe. Snaží se navázat přátelství s obrovským medvědím samcem. Ten ho zpočátku odhání, posléze však navážou přátelství. Velký medvěd je však lákadlem pro lovce, kteří naši dvojici stále pronásledují.\n"}
{"id": "484652", "url": "https://cs.wikipedia.org/wiki?curid=484652", "title": "Lukov (okres Zlín)", "text": "Lukov (okres Zlín)\n\nObec Lukov leží severovýchodně od Zlína, v západní části Valašska. Žije zde obyvatel.\n\nDříve nazýván také Velký Lukov a Hrubý Lukovec. První zmínka o zdejším markrabském hradě jsou z roku 1219 a 1235. Roku 1332 hrad drží páni ze Šternberka. Poté ho získal Karel IV.. Ale Šternberkové se zanedlouho opět vrací. Ves pod hradem je prvně doložena roku 1348, jako jeho podhradí. Roku 1469 hrad patrně dobylo vojsko Matyáše Korvína. Majiteli panství se pak stali Nekšové z Landeka a po nich Albrecht z Valdštejna. Za třicetileté války v okolí Lukova působili vzbouření Valaši, kteří obsadili i hrad. Hrad obsadili i Švédové a při odchodu ho vypálili. Poté sloužil hrad již jen pro hospodářské účely a ke konci 18. století byl opuštěn. Následně sloužil vesničanům jako zdroj stavebního kamene.\n\n\nLukov je situován pod Hostýnskými vrchy. V okolí se rozkládá několik chovných a lovných rybníků a chatová oblast. Dále se zde nachází domov pro seniory, průmyslová zóna a pivovar. Události 20. století v Lukově zmiňuje ve svých pamětech \"Konec patriarchátu: z mé lukovské kroniky\" (1987 v samizdatu; oficiálně: Archa 1992, Academia 1998 a 2003) František Pavlíček (v prosinci 2019 vysílá jako osmidílné čtení na pokračování Český rozhlas Plus).\n\n\n\n"}
{"id": "484654", "url": "https://cs.wikipedia.org/wiki?curid=484654", "title": "Knihovna Bedřicha Beneše Buchlovana", "text": "Knihovna Bedřicha Beneše Buchlovana\n\nKnihovna Bedřicha Beneše Buchlovana (KBBB), příspěvková organizace, je veřejnou knihovnou s univerzálními knihovními fondy a také regionálním centrem knihoven okresu Uherské Hradiště. Jejím zřizovatelem je město Uherské Hradiště. V současné době je knihovna společně se čtyřmi profesionálními (Štěpnice, Mařatice, Jarošov, Studentské náměstí) a dvěma neprofesionálními pobočkami (Míkovice, Vésky) plně automatizována a poskytuje návštěvníkům kompletní servis (tradiční knihovnické služby, audiovizuální techniku, bezplatný přístup k internetu, požadované zdroje informací apod.).\n\nČtenáři na území města si mohou vybírat téměř ze 190 000 knih, kompaktních disků, magnetofonových kazet a jiných dokumentů, v čítárně je k dispozici asi 160 titulů periodik. Knihovna se úzce specializuje na práci s nevidomými a zrakově postiženými osobami. Knihovnou projde denně více než 500 návštěvníků.\n\nDlouhodobá a promyšlená práce knihovny v oblasti čtenářství se stala předmětem zájmu médií a nejvýznamnější mezinárodní akce Noc s Andersenem, která vznikla v oddělení pro děti, se stala největší a nejatraktivnější akcí knihoven v České republice. K dalším zajímavým počinům, které pořádá KBBB, patří týdenní minifestival Hradišťské sluníčko, literární soutěž Píšu povídky, píšu básně, výtvarná soutěž pro děti i dospělé Ex libris nebo pravidelný cyklus besed přednášek a autorských čtení Setkávání v knihovně, dejme tomu v úterý. Při knihovně funguje od roku 1997 také Spolek přátel literatury a knihovny.\n\nKnihovna sídlí v budově někdejší synagogy, která je zapsána v rejstříku jako kulturní památka České republiky. a své jméno nese po významné uherskohradišťské osobnosti - spisovateli, bibliofilovi a knihovníkovi Bedřichu Beneši Buchlovanovi.\n\n\n\n"}
{"id": "484658", "url": "https://cs.wikipedia.org/wiki?curid=484658", "title": "2009 v loďstvech", "text": "2009 v loďstvech\n\nTento článek obsahuje významné události v oblasti loďstev v roce 2009.\n\n S celkem 54 zaznamenanými incidenty se duben 2009 stal měsícem s největším počtem pirátských útoků za posledních pět let (k lednu 2010).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "484659", "url": "https://cs.wikipedia.org/wiki?curid=484659", "title": "Lukov (hrad)", "text": "Lukov (hrad)\n\nLukov je hrad v ČR, který leží asi tři kilometry od obce Lukov. Hrad je ve stavu zříceniny, ale je soustavně opravován Spolkem přátel hradu Lukova a Hnutím Brontosaurus. Od roku 1964 je chráněn jako kulturní památka.\n\nDoba vzniku hradu ani jeho zakladatel nejsou známy, použitá technika zdění však naznačuje, že nejstarší části hradu byly postaveny ve druhé čtvrtině 13. století. Hrad byl postaven jako zeměpanský, o čemž mluví Karel IV. ve svém životopise, který tento hrad vykoupil ze zástavy zpět do korunního majetku.\nPrvní věrohodná písemná zmínka pochází z roku 1332, kdy vdova Markéta po zemřelém Zdeslavu ze Šternberka nechala sepsat listinu, která určila olomouckému klášteru sv Kláry ves Štarnov na šternberském panství. Hrad sice král Karel IV. ze zástavy vykoupil, ale po roce 1342 ho prodal Zdeslavovu synovi Matoušovi ze Šternberka. Po otcově smrti připadl hrad jeho synům Zdenkovi a Ješkovi. Zdeňkův syn Albrecht ze Šternberka a Lukova si musel roku 1409 vydobýt právo na užívání poloviny Lukova na svém strýci vojenskou silou. Po roce 1425 získali Lukov bratři Jiřík a Lacek ze Šternberka a Lukova, kteří postoupili svému příbuznému Albrechtovi ze Šternberka a Holešova polovinu Holešova. Lackův syn Albrecht starší ze Šternberka a Lukova udělal opak a vyměnil Lukov se svým prastrýcem Matoušem ze Šternberka a Holešova za Holešov. Matoušův syn Albrecht mladší ze Šternberka a Lukova opravoval hrad poničený za česko-uherských válek. Protože Albrecht mladší zemřel bez mužského potomka, dědila ho jeho dcera Ludmila. Ta se zasnoubila se Smilem Kunou z Kunštátu, zásnuby sice časem zrušila, ale majetek připadl roku 1511 rodu pánů z Kunštátu.\n\nMajetkovými převody uvnitř rodu se Lukov dostal do rukou Jana Kuny z Kunštátu. Jeho synové však majetek prodali již roku 1547 rodu Nekšů z Landeka. Poslední členka tohoto rodu Lukrécie Nekšovna z Landeka si po ovdovění vzala roku 1609 za druhého manžela Albrechta z Valdštejna, který panství vyženil.\n\nV roce 1724 koupil panství Lukov hrabě Jan Fridrich ze Seilern-Aspangu, který nechal přemístit vrchnostenské kanceláře z chátrajícího hradu Lukov do vsi. Od roku 1793 pak byl starý hrad neobydlen a už v roce 1804 je uváděn jako zřícenina.\n\n"}
{"id": "484662", "url": "https://cs.wikipedia.org/wiki?curid=484662", "title": "Bohumil Vávra", "text": "Bohumil Vávra\n\nBohumil Vávra (4. listopadu 1916 Praha – 14. září 2007 Praha) byl český divadelní a filmový herec.\n\nPo vystudování Státní konservatoře nastoupil do svého prvního angažmá ve Slovenském národním divadle v Bratislavě. Poté vystřídal divadla v Praze, Olomouci, Plzni a v Brně. V roce 1948, po návratu do plzeňského divadla, se postavil proti tehdejším budovatelským inscenacím. Za trest byl z činohry přeřazen do operety a následně v roce 1953 odsouzen k osmnáctiměsíčnímu trestu odnětí svobody a celoživotnímu zákazu hrát v divadle. Později byl zákaz zrušen.\n\nVe filmu se objevil poprvé v roce 1947, kdy si zahrál menší roli cestujícího ve snímku Rozhovor ve vlaku. Mezi jeho nejznámější role patří role dědečka Slámy ve filmu Prázdniny pro psa z roku 1980.\n\n"}
{"id": "484666", "url": "https://cs.wikipedia.org/wiki?curid=484666", "title": "Coworking", "text": "Coworking\n\nCoworking znamená v doslovném překladu \"spolu-práce.\" Jde o sdílený pracovní prostor pro nezávislé profesionály a jiné distanční pracovníky, kteří zde nezávisle na sobě vykonávají svou běžnou práci.\n\nAčkoliv první sdílené pracovní prostory začaly vznikat v roce 1989, termín coworking byl poprvé použit v roce 2005, kdy byla otevřena první společná kancelář v San Franciscu. V Česku vznikají tato centra od roku 2009převážně ve větších městech (Praha, Brno, Ostrava).\n\nPilíři coworkingu jsou: komunita, spolupráce, otevřenost, dostupnost. Coworking by měl v podstatě tvořit ideální pracovní plochu pro samostatnou práci či spolupráci pro různé osoby, výhodou je, že i freelanceři mají možnost dodržovat běžnou pracovní dobu a mít své vlastní pracovní prostředí. Coworking tak nabízí možnost zbavit se pocitu izolace při práci z domu a zároveň poskytuje prostředí umožňující soustředění.\n\nKancelář pro coworking (či jinak řečeno tzv. coworkingové centrum) je obvykle vybavena potřebným kancelářským nábytkem a počítačovou sítí s internetovým připojením, případně také sdílenou síťovou tiskárnou. Součástí centra bývá rovněž vybavená kuchyňka, sociální zařízení, místo pro odpočinek či zasedací místnost s projektorem. Stálí uživatelé centra hradí pravidelný měsíční členský poplatek, zatímco jednorázové návštěvy bývají zpoplatněny od hodiny. Sdílená kancelář vyjde jednak levněji, ale důležitá je také už zmíněná společenská a psychologická funkce takového pracoviště.\n\nVariantou jsou neformální coworking setkání - Jelly .\n\n\n"}
{"id": "484669", "url": "https://cs.wikipedia.org/wiki?curid=484669", "title": "Masakr v Jeskyni patriarchů", "text": "Masakr v Jeskyni patriarchů\n\nMasakr v Jeskyni patriarchů, zvaný též Hebronský masakr, byl teroristický útok zacílený na palestinské muslimy, ke kterému došlo dne 25. února 1994 ve městě Hebron na Západním břehu Jordánu, na posvátném místě Židů, muslimů a křesťanů, známém jako Jeskyně patriarchů. Útok byl spáchán Baruchem Goldsteinem, izraelsko-americkým osadníkem a členem hnutí Kach, který byl toho času vojákem Izraelských obranných sil v záloze. Zatímco izraelské zdroje tvrdí, že došlo ke zranění 125 a usmrcení 29, resp. 30 osob, palestinské zdroje uvádějí usmrcení 52 osob. K útoku, při němž byl usmrcen i sám Goldstein, došlo během svátků Purim a Ramadán. Izrael okamžitě po masakru vyjádřil lítost nad tímto činem, a pozůstalým rodinám obětí přislíbil kompenzace. Židovští osadníci v Hebronu ale po útoku vyjádřili s jeho činem souhlas a Goldsteina označili za hrdinu.\n\nJeskyně patriarchů je rozdělena na dvě části, jednu pro židovské obyvatelstvo a druhou pro muslimy. V židovské části se nachází Abrahámova síň, kde se konají obřady brit mila a dále pak Jákobova síň, kde byla zřízena škola ješivy, kde se každý den konají četné náboženské obřady. V muslimské části se nachází rozměrově mnohem větší Izákova síň. Po deset dnů je vždy celá jeskyně vyhrazena pouze pro židovské obřady a na dalších deset dnů pouze pro muslimy.\n\nDne 25. února 1994 v 5.00 proudily do jeskyně východní branou davy palestinských muslimů, aby se zde zúčastnily první modlitby Fajr, která je součástí pětidenního sledu modliteb. Jeskyně měla být toho dne hlídána vojáky Izraelských pozemních sil, z devíti vojáků se však čtyři dostavili pozdě a na místě velel pouze jeden důstojník.\n\nKrátce po začátku modliteb vstoupil Baruch Goldstein, obyvatel osady Kirjat Arba a člen extremistického hnutí Kach, do Izákovy síně. Byl oděn do vojenské uniformy a byl vyzbrojen izraelskou útočnou puškou IMI Galil a čtyřmi záložními zásobníky po 35 nábojích. Vojenská hlídka jej nezastavila v domnění, že se jedná o izraelského důstojníka, který se chce pomodlit v místnosti ten den vyhrazené pro židovské modlitby.\n\nGoldstein se postavil před jediný východ z Izákovy síně tak, aby k němu modlící se muslimové byli otočeni zády a zahájil do nich palbu. Celkem jím bylo zabito 29 a zraněno 125 osob. Přeživší věřící se na Goldsteina vrhli a utloukli jej k smrti. Izraelský státní zástupce Dorit Benish poté odmítl jakkoliv perzekvovat ty, kteří Goldsteina po jeho odzbrojení utloukli.\n\nMnohé zprávy, které se po činu objevily, se značně rozcházely v tom, zda jednal Goldstein na vlastní pěst či nikoliv; někteří svědkové tvrdili, že jej viděli ve společnosti dalších muže v uniformě, který mu měl údajně pomáhat v přenosu munice na místo činu. Podle jiných výpovědí měl Goldstein do davu věřících navíc hodit i ruční granát. Tehdejší palestinský vůdce Jásir Arafat později prohlásil, že se jednalo o akci až dvanácti mužů a měli do něj být zapojeni i izraelští vojáci. Pozdější podrobné vyšetřování provedené izraelskou armádou však vyloučilo, že by Goldstein mezi poutníky vhodil granát a rovněž konstatovalo, že jednal sám, bez pomoci dalších osob.\n\n\"V seznamu jsou uvedena jména a věk obětí:\"\nPrůzkum provedený po útoku Mezinárodním centrem pro mír na Blízkém Východě zjistil, že 78,8 % Izraelců útok odsuzovalo, zatímco 3,8 % Izraelců ho považovalo za správný. Rabín Lior na Goldsteinově pohřbu v Kirjat Arbě řekl, že „Goldstein udělal to, co udělal, v božím jméně a je ho proto třeba považovat za spravedlivého muže“ (\"cadika\") a dále tvrdil, že Goldstein je „mučedník Boží“. „Jeho ruce nenesou žádnou vinu, jeho srdce je čisté.“\n\nMike Guzofsky, mluvčí Kahane Chaj v New Yorku a blízký Goldsteinův přítel, se po útoku vyjádřil, že Goldstein chtěl zastavit mírový proces a že si nemohl k útoku vybrat lepší den než Purim, kdy se Židé brání.\n\nV brožuře nazvané \"Baruch Hagever\", vydané v roce 1994 a v knize s názvem \"Baruch Hagever: Sefer Zikaron la-Kadosh Baruch Goldstein\", vydané v roce 1995, různí rabíni chválili Goldsteinův čin jako preventivní útok v reakci hrozby pogromu ze strany Hamasu, a tvrdili, že je možné čin hodnotit jako odpovídající pěti halachickým zásadám.\n\nRabín Jicchak Ginsburgh byl několikrát zadržen izraelskými autoritami ve spojitosti se schvalováním masakru, který byl podle něj v souladu se spisy lubavičského rabína Menachema Mendela Schneersona. Podle Ginsburgha bylo zavraždění neozbrojených Palestinců v souvislosti s bezpečnostní situací na Západním břehu „zcela legitimní“.\n\nGoldsteinův pohřeb se nesl v militantním duchu – rakev byla do Kirjat Arby doprovázena vojenskou eskortou a stovkami ozbrojených „truchlících“ – a byl doprovázen nenávistnými projevy (např. rabín Jakov Perrin před shromážděním vykřikoval, že „ani milion Arabů nemá cenu jednoho židovského nehtu“). V týdnech následujících po masakru tisíce Izraelců vyrazily ke Goldsteinovu hrobu oslavit jeho teroristický útok. Někteří chasidé kolem hrobu zpívali a tančili. Ačkoli izraelské úřady tvrdily, že se jedná jen o zlomek izraelské populace, podle \"The New York Times\" mohly izraelské úřady tento problém schválně zlehčovat. Jeden návštěvník u Goldsteinova hrobu tvrdil, že „pokud [Goldstein] zastavil tyto takzvané mírové rozhovory, pak je skutečně svatý, protože toto není skutečný mír“.\n\nNěkteří návštěvníci líbali a objímali jeho náhrobní kámen, dokonce i líbali zemi, v níž je Goldstein pohřben, a prohlašovali ho za „svatého“ a „hrdinu izraelského lidu“. Epitaf na náhrobku zní: „Položil svůj život za lid Izraele, jeho Tóru a zemi.“\n\nFenomén uctívání Goldsteinova hrobu trval dlouhé roky, a to navzdory snahám izraelské vlády zakročit proti poutníkům k jeho hrobu. V roce 1999, po schválení zákona zakazující stavět pomníky teroristům, nechala izraelská vláda strhnout svatyni, která mezitím vyrostla nad Goldsteinovým hrobem. V následujících letech radikální židovští osadníci pokračovali v oslavování jeho činu, například na svátek Purim přestrojovali sebe a své děti, aby vypadaly jako Goldstein.\n\nGoldsteinova akce byla izraelskou vládou i většinou veřejnosti okamžitě odsouzena. Mluvčí všech denominací judaismu prohlásili Goldsteinův čin jako nemorální a teroristický. Organizace Kach, jíž byl členem, byla okamžitě prohlášena za teroristickou. Vláda Izraele se rozhodla odebrat veškeré zbraně některým ultrapravicovým organizacím a vytvořit nad nimi bezpečnostní dohled.\n\nV Knesetu pronesl tehdejší ministerský předseda Jicchak Rabin na adresu Goldsteina, že se jednalo o „cizí implantát“ a „potulný plevel“. Dále pokračoval slovy: „Vzkazujeme té zrůdě a všem, kteří ji mají rádi – jste ostudou sionismu a ponížením judaismu.“ Benjamin Netanjahu, tehdejší vůdce strany Likud prohlásil: „Jedná se o ohavný zločin. Vyjadřuji mou nejhlubší soustrast.“\nNavzdory výše uvedenému se izraelským vládám nepodařilo hebronské osadníky ani jejich část evakuovat. Například pokus Rabinovy vlády o evakuaci hebronské osady Tel Rumeida (osídlené pouze 7 rodinami) skončil fiaskem. Radikální osadníci tak zůstali v Hebronu do dneška.\n\nIzraelská vláda ustanovila krátce po útoku zvláštní komisi, vedenou soudcem Nejvyššího soudu Státu Izrael, Me'irem Šamgarem. Shledala následující:\n\n\nJonathan Sacks, nejvyšší rabín ve Velké Británii, prohlásil, že: „Takový čin je obscénností a plivancem na židovské hodnoty. Fakt, že byl čin navíc spáchán během náboženských svátků na svatém místě z toho činí urážku Boha nejhrubšího zrna.“ Poté pokračoval slovy: „Násilí, páchané ve jménu Boha je dvojnásobným zlem. Násilí páchané na věřící během modliteb je naprosto nevyslovitelným zlem.“\n\nV jednom z článků v novinách \"The Jewish Chronicle\", byl zveřejněn článek Chajima Bermanta, který označil organizaci Kach, ke níž Goldstein náležel, za neonacisty a jako americkou kreaturu, která je sponzorována americkými penězi a produkty „americké zbraňové kultury“. V novinách bylo rovněž sděleno, že některé synagogy v Británii již započaly veřejnou sbírku na pomoc obětem Goldsteinova činu.\n\nKrátce po masakru vypukly po celém Izraeli pouliční nepokoje, které měly za následek smrt více než 26 Palestinců a 9 Izraelců. V jordánském městě Ammán byl arabskými protestujícími na ulici těžce pobodán 77letý britský turista Howard Long. Útočník Chálid Husní al-Koraší byl okamžitě zatčen a jordánské ministerstvo vnitra vydalo prohlášení, ve kterém žádalo všechny občany o zachování klidu a rozvahy ve svých reakcích.\n\n"}
{"id": "484680", "url": "https://cs.wikipedia.org/wiki?curid=484680", "title": "Stavební firma", "text": "Stavební firma\n\nStavební firma je obchodní společnost, která své podnikání zaměřuje na oblast stavebnictví. Z toho vyplývají její specifika. Zaměstnává kromě vedení firmy zpravidla různé řemeslníky. Je závislá mimo jiné na počasí, její ekonomiku ovlivňuje sezónnost prací.\n\nStavební firmu lze využít na provádění jakýchkoli stavebních úprav ale i k realizaci jednotlivých řemesel. Stavební firma na rozdíl od samostatného řemeslníka zajišťuje komplexnost dodávky (dokončovací práce) a většinou je schopna práce pokrýt i větší zárukou. \n\n"}
{"id": "484686", "url": "https://cs.wikipedia.org/wiki?curid=484686", "title": "Intel 8351", "text": "Intel 8351\n\nIntel 8351 je osmibitový jednočipový mikropočítač společnosti Intel, patří do rodiny MCS-51. Je identický s verzí 8051, obsahuje však navíc ještě pulsní generátor (s pulzně šířkovou modulací). Prodával se ve čtyřicetipinovém DIP pouzdře.\n\n"}
{"id": "484687", "url": "https://cs.wikipedia.org/wiki?curid=484687", "title": "Slepotisk", "text": "Slepotisk\n\nSlepotisk je technika reliéfní ražby do kůže, papíru a pod. Provádí se tiskovou formou bez barvy nebo razicí formou zpravidla do kvalitního (zejm. ručního) papíru, do kožených či jiných desek. \n\nSlepotisk čili embosování je klasická technika jednostranného reliéfního zdobení kožených předmětů: knižních vazeb, ale také brašnářských a sedlářských výrobků. Používal se od starověku, velmi se rozšířil v pozdním středověku a renesanci a znovu ožil na luxusních vazbách knih v 19. století. Aplikuje se ručně na navlhčenou kůži ocelovým nebo mosazným razidlem, zahřátým na 80°C, ale používá se také v koželužském průmyslu, kde se jím například napodobuje krokodýlí kůže.\n\nSlepý nebo ražený tisk se užíval jako ozdoba dopisních papírů, drobných tiskovin, pohlednic a podobně, od 19. století také při tisku bankovek a zejména poštovních známek. Reliéf se vytlačí mezi pozitivní a negativní formou a může to být jen ozdobný prvek (např. pečetě, loga). Používá se však i při tisku různých cenin a úředních dokumentů (např. vysokoškolské diplomy) jako ochranný prvek proti napodobeninám a padělkům. Razí se pomocí malých ručních pákových lisů (na malé série) nebo strojem v tiskařských a ocelotiskařských lisech. Příkladem průmyslového použití mohou být reliéfní tapety, balicí papíry a podobně. \n\n"}
{"id": "484689", "url": "https://cs.wikipedia.org/wiki?curid=484689", "title": "Jan Kunc", "text": "Jan Kunc\n\nJan Kunc, pseudonym K. Jánoš (27. března 1883 Doubravice nad Svitavou – 11. září 1976 Brno) byl český hudební skladatel a pedagog. Je autorem světoznámé znělky Radia Vatikán \"Kristus kraluje, Kristus vítězí\" (Christus regnat, Christus vincit, Christus imperat). V roce 1935 vytvořil oficiální aranžmá české státní hymny.\n\nV letech 1898 až 1902 navštěvoval v Brně učitelský ústav. Souběžně navštěvoval i varhanický ústav (1901-1903), kde se jeho učitelem stal Leoš Janáček. Dále v letech 1905-1906 studoval na Pražské konzervatoři.\n\nZpočátku vyučoval na brněnských základních školách. Poté i na varhanické škole (1910–1913) a na hudební škole Besedy Brněnské (1908–1911, 1915–1917). V letech 1923–1945 se stal ředitelem Státní konservatoře v Brně. Za německé okupace byl předsedou Klubu moravských skladatelů a za svou statečnost si získal velký respekt. V letech 1947–1948 byl děkanem Hudební fakulty Janáčkovy akademie múzických umění v Brně. Od roku 1948 do roku 1954 působil jako profesor na Pedagogické fakultě Masarykovy univerzity. \n\nPublikoval řadu muzikovědných, pedagogických a kritických článků v odborném i denním tisku. Působil i jako klavírní doprovazeč. Byl čestným členem Klubu moravských skladatelů. Za celoživotní dílo byl v roce 1958 vyznamenán Cenou osvobození města Brna.\n\n\n\n\n\n\nKromě mnoha písní a sborů byl autorem znělky Rádia Vatikán a oficiální harmonisace Československé státní hymny zveřejněné ve Věstníku ministerstva školství a národní osvěty v roce 1935.\n\n\n"}
{"id": "484696", "url": "https://cs.wikipedia.org/wiki?curid=484696", "title": "Mírové náměstí (Jablonec nad Nisou)", "text": "Mírové náměstí (Jablonec nad Nisou)\n\nMírové náměstí je hlavním náměstím Jablonce nad Nisou. Náměstí, které se nachází v samotném centru, vévodí funkcionalistická budova nové radnice na severní straně. Na západní straně dolní poloviny náměstí se nachází klasicistní socha z roku 1870, alegorie průmyslu a obchodu. Náměstí je první zastávkou vnitřního městského turistického okruhu vybudovaného v roce 2006.\n\nV první polovině 20. století vedla z Mírového náměstí tramvajová trať do Rychnova.\n"}
{"id": "484700", "url": "https://cs.wikipedia.org/wiki?curid=484700", "title": "Neve Danijel", "text": "Neve Danijel\n\nNeve Danijel ( , podle staršího místního jména \"„Nebi Daniel“\" též \"„an-Nabí Daniel“\", v oficiálním přepisu do angličtiny Newe Daniyyel) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v oblastní radě Guš Ecion.\n\nNachází se v nadmořské výšce 930 metrů v severní části Judska a v centrální části Judských hor. S nadmořskou výškou téměř 1000 metrů jde o jedno z nejvýše položených izraelských sídel (podle internetových stránek obce dokonce úplně nejvyšší). Ve skutečnosti ale nejvyšším židovským sídlem je osada Nimrod na Golanských výšinách cca 1100 metrů nad mořem a vůbec nejvyšším sídlem je drúzské město Madždal Šams 1170 metrů nad mořem.\n\nNeve Danijel leží cca 7 kilometrů jihozápadně od města Betlém, cca 13 kilometrů jihozápadně od historického jádra Jeruzalému a cca 55 kilometrů jihovýchodně od centra Tel Avivu. Neve Danijel je na dopravní síť Západního břehu Jordánu napojen pomocí dálnice číslo 60 - hlavní severojižní tepny Judska, která prochází jihovýchodně od obce.\n\nJe součástí územně kompaktního bloku izraelských sídel zvaného Guš Ecion, který je tvořen hustou sítí izraelských vesnic a měst. Uvnitř bloku se ale nacházejí i některé palestinské sídelní enklávy. Neblíže k Neve Daniel je to město Nahalin.\n\nNeve Danijel leží v oblasti historického bloku Guš Ecion, který má tradici moderního židovského osídlení ještě z doby před vznikem současného státu Izrael. Na místě stávající osady už v roce 1935 vznikla Cohenova farma. Ta ale byla po krátké době opuštěna, protože oblast zachvátilo po roce 1936 arabské povstání a židovské osídlení zde nebylo bezpečné. V okolí ale vznikl ve 40. letech 20. století blok židovských osad Guš Ecion. V březnu 1948 došlo nedaleko dnešního Neve Danijel k přepadení konvoje vyslaného Haganou z Jeruzalému na pomoc obležené skupině židovských osad v Guš Ecion. Při návratu konvoje do Jeruzalému na něj v místě zvaném Neve Danijel, v zatáčce zdejší silnice, zaútočily arabské síly. Hagana tehdy ztratila 15 bojovníků a velké množství zbraní.\n\nVšechny židovské osady v Guš Ecion zanikly v roce 1948 během první arabsko-izraelské války. Nynější osada Neve Danijel mohla být znovuzřízena až po dobytí Západního břehu Jordánu izraelskou armádou, tedy po roce 1967.\n\n8. srpna 1982 izraelská vláda schválila, že v oblasti Guš Ecion zřídí novou zemědělskou osadu, pracovně nazývanou Danijel. Pro její zbudování se měly využít pozemky bývalé Cohenovy farmy. Vláda zároveň vzala na vědomí, že pro osídlení plánované vesnice se už vytvořila skupina cca 50 rodin. 13. března 1983 pak vláda oficiálně určila lokalitu pro výstavbu osady. V té době již prý na místě pobývalo 15 rodin (z celkových 33 rodin tvořících osadnické zakladatelské jádro). Zástavba sestávala z 15 provizorních příbytků. Elektřinu dodával generátor, voda se přiváděla napojením na vodovod z nedaleké vesnice El'azar. V osadě se výhledově počítalo s výstavbou 100 domů. Územní plán potom tyto plány konkretizoval (výhledová kapacita 159 bytových jednotek, později opakovaně měněn a navyšován).\n\nZástavba obce sestává z individuálních domů. V osadě funguje mateřská škola. V roce 1998 byla v Neve Danijel založena střední dívčí škola s náboženským zaměřením \"Ulpana Šavej Rachel\", která se specializuje na umělecké vzdělání pro dívky z náboženských rodin. V ústavu studuje cca 120 dívek. V Neve Danijel ůsobí několik synagog, mikve nebo supermarket. Spojení s Jeruzalémem zajišťuje veřejná autobusová doprava.\n\nV červnu 2002 byla cca jeden kilometr severně od stávající osady založena nová izolovaná čtvrť nazývaná Micpe Hanan'el (Mitzpe Hanan'el) nebo též Neve Danijel Cafon (Neve Daniel Tzafon). Podle vládní zprávy z doby okolo roku 2006 zde žily tři rodiny a několik dalších jednotlivců. Zástavbu tvořily většinou provizorní mobilní karavany. V databázi organizace Peace Now je tato skupina domů nazývána také Sde Bo'az a uvádí se v ní k roku 2007 16 trvale žijících obyvatel.\n\nPočátkem 21. století byl Neve Danijel stejně jako téměř celá oblast Guš Ecion zahrnut do bezpečnostní bariéry a má být oddělen od okolních palestinských území. Podle stavu k roku 2008 už výstavba této bariéry v přilehlém úseku probíhá.\n\n29. května 2001 byli během druhé intifády poblíž Neve Danijel zastřeleni ve svém automobilu dva lidé. K útoku se přihlásila organizace Tanzim napojená na palestinské hnutí Fatah. V červnu 2009 navštívil Neve Danijel bývalý americký prezident Jimmy Carter. Po návštěvě prohlásil, že považuje tuto obec za jednu z těch, které pravděpodobně budou ponechány jako součást Izraele i po případné mírové smlouvě s Palestinci.\n\nObyvatelstvo obce Neve Danijel je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJedná se sice o sídlo bez statutu města ani místní rady ale ve své kategorii jde o poměrně lidnatou obec, navíc s rychlým populačním nárůstem. K 31. prosinci 2014 zde žilo 2174 lidí. Během roku 2014 populace stoupla o 1,2 %.\n\n\n"}
{"id": "484702", "url": "https://cs.wikipedia.org/wiki?curid=484702", "title": "Olga Modrachová", "text": "Olga Modrachová\n\nOlga Modrachová, provdaná Olga Davidová (9. května 1930 Praha – 30. ledna 1995 Brno), byla československá atletka. Dvojnásobná účastnice letních olympijských her.\n\nV roce 1950 na ME v atletice v belgickém Bruselu vybojovala bronzovou medaili v pětiboji (80 m překážek, skok daleký, vrh koulí, skok do výšky, běh na 200 m). Reprezentovala ve skoku do výšky na letních olympijských hrách 1952 v Helsinkách, kde v sedmnáctičlenném finále obsadila s výkonem 158 cm páté místo. Na ME v atletice 1954 v Bernu získala bronzovou medaili ve výšce, když překonala 163 cm. V roce 1956 skončila na letních olympijských hrách v australském Melbourne na desátém místě (164 cm). V letech 1947 – 1960 reprezentovala v 41 mezistátních utkáních.\n\n\nV letech 1975 – 1979 byla první předsedkyní českého klubu olympioniků. Jejím manželem byl československý atlet, sprinter Jiří David (1923 – 1997), který získal na ME 1946 v Oslo bronz v běhu na 200 metrů a bronz ve štafetě na 4×100 metrů.\n\n\n"}
{"id": "484703", "url": "https://cs.wikipedia.org/wiki?curid=484703", "title": "Françoise Xenakis", "text": "Françoise Xenakis\n\nFrançoise Xenakis (27. září 1930 Blois – 12. února 2018) byla francouzská spisovatelka a novinářka.\n\nByla vdovou po hudebním skladateli Iannisovi Xenakisovi, za kterého se provdala v roce 1953. Jejich dcera Mâkhi Xenakis je malířka a sochařka.\n\nFrançoise Xenakis pracovala jako novinářka pro tisk i televizi (například \"Le Matin de Paris\" a \"Télématin\" na France 2) a taktéž napsala řadu románů.\nByla prezidentkou výboru pro udělování literární ceny 30 millions d'amis.\n"}
{"id": "484705", "url": "https://cs.wikipedia.org/wiki?curid=484705", "title": "Pavel Nauman (spisovatel)", "text": "Pavel Nauman (spisovatel)\n\nPavel Nauman, vlastním jménem Miloš Nauman (2. května 1907 Praha – 24. září 1976 Praha), byl český spisovatel, novinář a historik. \n\nJe znám hlavně jako autor dětské knihy \"Pohádky o mašinkách\". Jeho otcem je spisovatel Jaroslav Nauman. V období před 2. světovou válkou působil v \"Lidových novinách\". Byl také velkým znalcem a ochráncem přírody, dlouhá léta pracoval v redakci časopisu \"Ochrana přírody\" a přičinil se o vznik několika státních přírodních rezervací. Jeho literární dílo je poměrně nevelké, roztěkaná povaha a mnoho dalších zájmů způsobovaly, že mu na psaní nezbývalo moc času. Jeho synem byl architekt Pavel Nauman.\n\n\n\n\n"}
{"id": "484709", "url": "https://cs.wikipedia.org/wiki?curid=484709", "title": "Pryšec zářivý", "text": "Pryšec zářivý\n\nPryšec zářivý (\"Euphorbia milii\"), zvaný také kristova koruna, je sukulentní rostlina patřící do čeledě pryšcovitých (\"Euphorbiaceae\"), původem z Madagaskaru.\n\nMůže dosáhnout výšky až 150 cm; stonky jsou ve výšce zakončeny listovou růžicí. Listy jsou protáhle lopatkovité, po obou stranách zelené. Rostlina má na bezlistém stonku výrazné trny, některé dosahují velikosti až 3 centimetry a v přírodě ještě více. Pryšec zářivý má také nápadné, zpravidla zářivě červené listeny obklopující květy, byly už ale vyšlechtěny i druhy s bílými, žlutými nebo růžovými listeny. Květy samotné jsou nenápadné, ploché, vyrůstající ve skupinkách na křehkých stopkách.\n\nPři poranění vytéká ze všech částí rostliny jedovatá latexová tekutina, obsahující alergenní látky.\n\nPěstování je velmi snadné, stačí rostlinu umístit na dobře chráněné místo v polostínu. Snáší i plné slunce nebo zastínění, pak ale hůře kvete. Nepotřebuje zvlášť velkou zálivku. Jako teplomilná rostlina nesnáší teploty pod 10 °C. V zimě ztrácí většinu listů. Rostlina v pokojovém prostředí trpí na houbová onemocnění.\nZ podobnosti s trnovou korunou, kterou měl Kristus na hlavě, když byl ukřižován, pramení její název \"Kristova koruna\".\n\n \n"}
{"id": "484711", "url": "https://cs.wikipedia.org/wiki?curid=484711", "title": "Pozdrav slunci", "text": "Pozdrav slunci\n\nPozdrav slunci, v sanskrtu \"súrja namaskára\" nebo \"súrja namaskar\", je nejznámější série jogínských ásan (držení těla) v systému Hatha jógy. \"Súrja\" je v sanskrtu slunce a \"namaskar\" znamená pozdrav. Tato serie jogínských ásan může být praktikována v různých stavech vědomí a vztahuje se jak na fyzická cvičení, tak i na duchovní cestu popsanou v Pataňdžaliho , kam patří mimo jiné pránajáma, mantra meditace a čakra meditace.\n\nV hinduismu je uctívání slunce známé z rukopisů véd.\n\nZnámým hymnem oslavujícím slunce je Áditja Hridaja z Rámájany.\n\nPataňdžali vysvětluje v osm odvětví jógy (\"Jógánga ánušthánád\"), závislých na stavu vědomí (džňánah díptih), které vedou ke sjednocení (vivékah khjátéh):\n\n\n\n"}
{"id": "484717", "url": "https://cs.wikipedia.org/wiki?curid=484717", "title": "Roš Curim", "text": "Roš Curim\n\nRoš Curim ( רֹאשׁ צוּרִים‎, doslova „\"Vrchol skal\"“, v oficiálním přepisu do angličtiny Rosh Zurim nebo Rosh Tzurim) je izraelská osada a kibuc na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 940 metrů v severní části Judska a v centrální části Judských hor. Roš Curim leží cca 8 kilometrů jihozápadně od města Betlém, cca 15 kilometrů jihozápadně od historického jádra Jeruzalému a cca 55 kilometrů jihovýchodně od centra Tel Avivu. Na dopravní síť Západního břehu Jordánu je napojena pomocí lokální komunikace do sousední obce Alon Švut a z ní pak prostřednictvím místní silnice číslo 367 vyúsťuje do silnice číslo 60 - hlavní severojižní tepny Judska.\n\nRoš Curim je součástí územně kompaktního bloku izraelských sídel zvaného Guš Ecijon, který je tvořen hustou sítí izraelských vesnic a měst. Uvnitř bloku se ale nacházejí i některé palestinské sídelní enklávy. Neblíže k Roš Curim je to město Nahalin necelé 2 kilometry na severu.\n\nRoš Curim byl založen v roce 1969. Leží v oblasti historického bloku Guš Ecion, který má tradici moderního židovského osídlení ještě z doby před vznikem současného státu Izrael. Na místě stávající osady už v roce 1946 vznikla židovská vesnice Ejn Curim, jedna ze čtyř zdejších židovských osad, které byly pak zničeny a vysídleny v roce 1948 během první arabsko-izraelské války.\n\nNynější osada Roš Curim mohla být zřízena až po dobytí Západního břehu Jordánu izraelskou armádou, tedy po roce 1967 a její jméno částečně upomíná na zničenou vesnici Ejn Curim, která byla mezitím znovuvybudována ve vlastním Izraeli. Už 24. září 1967 oznámil na zasedání izraelské vlády premiér Levi Eškol, že v oblasti Guš Ecion bude obnoveno izraelské osídlení. K faktickému zřízení staronové obce došlo v roce 1969. První stálí obyvatelé se sem nastěhovali v létě 1969.\n\nÚzemní plán obce předpokládal výstavbu 160 bytů v 1. fázi (plně realizováno) a dalších 100 bytových jednotek v 2. fázi (realizováno zatím z poloviny). V obci působí synagoga, mikve, dvě mateřské školy a základní škola. Střední a vyšší školství je k dispozici v okolních osadách. Přímo v Roš Curim ještě funguje dívčí střední náboženská škola Ulpanat Orot Ecion a také zvláštní škola Sadnat Šiluv. V Roš Curim je k dispozici obchod se smíšeným zbožím, sportovní zařízení a veřejná knihovna. Obec je napojena na síť veřejné autobusové dopravy provozované firmou Egged. Význam zemědělství v místní ekonomice již je omezen. Ve vesnici se koná každoroční festival sklizně třešní, ale vlastní kibuc Roš Curim už prošel privatizací a nefunguje jako kolektivní zemědělská osada. Součástí proměny z agrární komuny na rezidenční sídlo je i výstavba nové čtvrti Nof Curim (Nof Tzurim), která se má z počátečních 35 rodin rozrůst až na 100 domácností.\n\nPočátkem 21. století byl Roš Curim stejně jako téměř celá oblast Guš Ecion zahrnut do bezpečnostní bariéry a má být oddělena od okolních palestinských území.\n\n11. února 2001 byl během druhé intifády zastřelen ve svém automobilu jeden obyvatel Roš Curim, když se vracel z Jeruzalému.\n\nObyvatelstvo obce Roš Curim je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s populací, která po dlouhodobé stagnaci začala po roce 2004 výrazně narůstat. K 31. prosinci 2014 zde žilo 910 lidí. Během roku 2014 populace stoupla o 0,2 %.\n\n\n"}
{"id": "484730", "url": "https://cs.wikipedia.org/wiki?curid=484730", "title": "Cormac McCarthy", "text": "Cormac McCarthy\n\nCormac McCarthy (* 20. červenec 1933, rozený Charles McCarthy) je americký spisovatel a scenárista, jehož díla se řadí k westernu, jižanské gotice či postapokalyptickému žánru.\nLiterární kritik Harold Bloom ho zařadil mezi čtyři nejvýznamnější americké romanopisce současnosti (ostatními podle něj jsou Thomas Pynchon, Don DeLillo a Philip Roth). Recenzenti McCarthyho často srovnávají s Williamem Faulknerem.\n\nV roce 2007 obdržel Pulitzerovu cenu za román \"Cesta\". V roce 2008 získalo filmové zpracování jeho románu \"Tahle země není pro starý\" (2005) čtyři Oscary. V roce 1992 také obdržel \"National Book Award\" (tj. Národní knižní cenu) za román \"Všichni krásní koně\", první díl tzv. \"Hraniční trilogie\".\n\nMcCarthy se narodil v Providence ve státě Rhode Island, ale když mu byly čtyři roky, přestěhoval se s rodinou do Knoxvillu v Tennessee. McCarthy je třetím ze šesti dětí svých rodičů, má dva bratry a tři sestry. V Knoxvillu navštěvoval Knoxville Catholic High School (tj. Střední katolickou školu v Knoxvillu). V letech 1934 až 1967 působil jeho otec jako úspěšný právník v Tennessee Valley Authority.\n\nV akademickém roce 1951-1952 nastoupil na University of Tennessee jako student svobodných umění. V roce 1953 vstoupil na čtyři roky do Letectva Spojených států amerických. Dva roky služby strávil na Aljašce, kde měl vlastní rozhlasový pořad. V roce 1957 se vrátil na University of Tennessee. Během svého působení na škole publikoval dvě povídky ve studentských novinách a v letech 1959 a 1960 vyhrál cenu Nadace Igrama Meriilla. V roce 1961 se oženil se svou spolužačkou Lee Hollemanovou, která mu porodila syna Cullena. Školu opustil aniž by získal titul a přestěhoval se se svou rodinou do Chicaga, kde napsal svůj první román \"Strážce sadu\" (1965). Později se vrátil do okresu Sevier ve státě Tennessee; jeho manželství s Lee Hollemanovou skončilo.\n\nMcCarthyho první román \"Strážce sadu\" (\"The Orchard Keeper\") publikovalo nakladatelství Random House v roce 1965. Zaslat rukopis do tohoto nakladatelství se McCarthy rozhodl, protože „to byl jediný nakladatelský dům, o kterém do té doby slyšel“. V Random House si rukopis našel svou cestu k Albertu Erskinovi, jenž byl redaktorem Williama Faulknera až do jeho smrti v roce 1962. Erskine redigoval McCarthyho texty po následujících dvacet let.\n\nKritika přijala román poměrně vlídně, nejednalo se však o žádnou velkou literární událost. V létě 1965 proto McCarthy odplul – s využitím autorského stipendia „Traveling Fellowship award“ (tj. Cestovního grantu) udělovaného „The American Academy of Arts and Letters“ (tj. Americkou akademií umění a písemnictví) – parníkem \"Sylvania\", aby navštívil Irsko. Na lodi se seznámil s Anne DeLisleovou, která zde pracovala jako zpěvačka. Vzali se v Anglii roku 1966. Téhož roku McCarthy obdržel „grant Rockefellerovy nadace“, kterým financoval cestu po jižní Evropě. Cestování zakončil na Ibize, kde napsal svůj druhý román \"Vnější temnota\" (\"Outer Dark\"). Knihu publikoval v roce 1968, po svém návratu do Spojených států. Kritika hodnotila knihu vesměs kladně.\n\nV roce 1969, kdy získal ocenění „Guggenheim Fellowship“ (tj. Guddenheimův grant), se McCarthy se svou ženou přestěhoval do Louisville v Tennessee, kde zakoupili stodolu, kterou McCarthy zrenovoval, dokonce ji i sám podezdil. Zde také napsal svou třetí knihu \"Dítě Boží\" (\"Child of God\"), založenou na skutečných událostech. Kniha byla publikována v roce 1973 a stejně jako \"Vnější temnota\" byla zasazena do Appalačského kraje (kulturní oblast na východě Spojených států v centrální a jižní části Appalačských hor). V roce 1976 se McCarthy rozešel s Anne DeLisleovou (v roce 1981 byli nakonec rozvedeni) a přestěhoval se do El Pasa v Texasu. V roce 1979 konečně vyšel jeho částečně autobiografický román \"Suttree\" na kterém pracoval po dvacet let.\n\nStipendium „MacArthur Fellowship“ (tj. MacArthurův grant), jež získal v roce 1981, mu umožnilo napsat jeho další román \"Krvavý poledník aneb Večerní červánky na západě\" (\"Blood Meridian, Or the Evening Redness in the West\"), který publikoval v roce 1985. V anketě deníku New York Times o nejlepší americký román posledních 25 let, v rámci níž bylo loni osloveno přes sto významných osobností literárního světa, se \"Krvavý poledník\" umístil na třetím místě (za romány \"Milovaná\" Toni Morrisonové a \"Podsvětí\" Dona DeLilla).\n\nV roce 1992 konečně došel McCarthy všeobecného uznání – za první díl tzv. Hraniční trilogie \"Všichni krásní koně\" (\"All the Pretty Horses\"), který získal National Book Award (tj. Národní knižní cenu). Trilogie pokračuje romány \"Hranice\" (\"The Crossing\", 1994) a \"Města na planině\" (\"Cities of the Plain\", 1998). Během práce na trilogii také napsal hru \"Kameník\" (\"The Stonemason\", 1995), což byl jeho druhý dramatický počin. Předtím již napsal filmový scénář \"Zahradníkův syn\" (\"The Gardener's Son\", 1976) pro americkou veřejnoprávní televizi PBS.\n\nMcCarthyho následující kniha \"Tahle země není pro starý\" (\"No Country for Old Men\", 2005) zůstává stále zasazena do westernového prostředí, ale oproti předchozím „existenciálním westernům“ se tentokrát jedná spíše o „morální thriller“. Kniha byla překvapivě věrně zfilmována bratry Coenovými; film získal čtyři Oscary (v kategoriích „Nejlepší film“, „Nejlepší režie“, „Nejlepší herec ve vedlejší roli“ a „Nejlepší adaptovaný scénář“) a celkově přes 75 filmových cen.\n\nDo apokalyptického prostředí zasadil McCarthy román \"Cesta\" (\"The Road\", 2006). Kniha se setkala s obrovským úspěchem u kritiky a získala Pulitzerovu cenu či Cenu Akademie SFFH v kategorii Kniha roku 2008. Kniha byla v roce 2009 zfilmována v režii Johna Hillcoata (scénář Joe Penhall).\n\nV roce 2006 McCarthy vydal také hru \"\" (\"The Sunset Limited: A Novel in Dramatic Form\").\n\nV roce 2008 McCarthy obdržel „PEN/Saul Bellow Award for Achievement in American Fiction“ (tj. Cenu PEN/Saula Bellowa za úspěch v americké beletrii) za spisovatelskou dráhu „snoubící znamenitost, ambice a dlouhodobé zásluhy, jež ho řadí na nejvyšší příčky Americké literatury“.\n\nV současnosti žije McCarthy v Tesuque ve státě Nové Mexiko se svou třetí ženou Jennifer Winkleyovou a jejich synem Johnem. Své soukromí si chrání. V jednom z nemnoha rozhovorů (pro \"The New York Times\") je McCarthy popisován jako „společenský samotář“ a odhaluje, že není příznivcem autorů, kteří se „nezabývají otázkami života a smrti“, jmenuje například Henryho Jamese a Marcela Prousta. „Nerozumím jim,“ říká. „Pro mě to není literatura. Mnoho spisovatelů, kteří jsou považováni za dobré, považuji za divné.“ McCarthy zůstává aktivní v akademické komunitě Santa Fe a tráví většinu svého času v Santa Fe Institutu, který založil jeho přítel, fyzik Murray Gell-Mann.\n\nOprah Winfreyová vybrala ve své talk show McCarthyho román \"Cesta\" do svého Knižního klubu (což je část pořadu). McCarthy nakonec souhlasil, že udělí své první televizní interview, jež bylo odvysíláno v \"The Oprah Winfrey Show\" dne 5. června 2007. Rozhovor se odehrál v knihovně Santa Fe Institutu. McCarthy prozradil, že nezná žádné další spisovatele a mnohem více preferuje společnost vědců. Během rozhovoru vylíčil několik historek dokládajících jakou nouzi si musel vytrpět během své literární kariéry. Také vylíčil své zkušenosti, jaké to je být otcem v pokročilém věku a jak mu jeho (nyní osmiletý) syn byl inspirací při psaní \"Cesty\". McCarthy Winferyové vysvětlil, že preferuje „jednoduché sdělné věty“ a tak používá velká písmena, tečky, příležitestné čárky, dvojtečku pro zdůraznění výčtu, ale „nikdy středník“. Nepoužívá uvozovky pro značení dialogů, protože věří, že není důvod „špinit papír malými divnými znaménky“.\n\n\n\nVzhledem k nevelkému rozsahu McCarthyho díla je česká bibliografie začleněna přímo do popisu jeho děl a jmenujeme tu i práce, které dosud nebyly přeloženy do češtiny, překlad titulu je pak uveden tučně v lomené závorce /Takto/ (výjimku tvoří tituly, které jsou již nahlášeny v edičních plánech a mají stanovené překladové jméno). Zejména u nepřeložených knih se stává, že je k nim odkazováno pod různými českými jmény, bibliografie se snaží zaznamenat všechna známá.\n\n\n\n\n\n\n"}
{"id": "484737", "url": "https://cs.wikipedia.org/wiki?curid=484737", "title": "Chrám svatého archanděla Michaela (Petřín)", "text": "Chrám svatého archanděla Michaela (Petřín)\n\nChrám sv. archanděla Michaela též \"karpatský kostelík sv. Michala\" apod., je celodřevěný pravoslavný chrám tzv. bojkovského typu, postavený v druhé polovině 17. století v obci Velké Loučky u Mukačeva na Ukrajině. V roce 1929 byl v Podkarpatské Rusi rozebrán, převezen a znovu postaven v Kinského zahradě na Smíchově v Praze 5.\n\nKostel byl zbudován v bojkovském stavebním slohu s prvky lidového baroka. Charakteristickým znakem tohoto slohu je členění chrámového půdorysu na tři přibližně čtvercové roubené části, nad nimiž se zvedají roubené věže, střechy jsou kryty šindeli. Budova je přibližně 14 metrů dlouhá a asi 8 metrů široká. Nejvyšší z věží přesahuje 17 metrů a zakrývá prostor ve chrámu určený pro ženy, pro nějž se v lidové slovesnosti vžilo označení babinec. K výzdobě věží a interiéru byly použity tři pro pravoslaví typické barvy: bílá, zelená a červená. Tyto barvy v lidovém chápání symbolizují základní křesťanské ctnosti: víru, naději a lásku.\n\nChrám sv. Michaela byl kompletně rozebrán, převezen a následně sestaven do původní podoby hned dvakrát. V roce 1793 jej občané Velkých Louček prodali větší a bohatší vesnici Medvedovcům. Ke druhému stěhování došlo v roce 1929, když Rusíni kostel, jako typickou lidovou stavbu Podkarpatské Rusi, věnovali Praze, která tehdy byla jejich hlavním městem. Stavba byla pečlivě rozebrána, jednotlivé části očíslovány a naloženy do čtyř k tomu speciálně upravených železničních vagónů. Náklady spojené s touto operací hradilo Národní muzeum za podpory Ministerstva školství a osvěty Československé republiky. Slavnostní předání chrámu obyvatelům Prahy proběhlo 10. září 1929. Ceremoniálu byli přítomni čelní představitelé města Prahy, guvernér Podkarpatské Rusi dr. Anton Beskid a krojovaní občané Medvedovců. Chrám se stal součástí sbírek národopisného oddělení Národního muzea v Praze.\n\nPočátkem roku 2008 získala dřevěný chrám do užívání Pravoslavná církev v českých zemích a na Slovensku, resp. Rumunská pravoslavná církev. Každou neděli a každé pondělí se zde koná svatá liturgie.\n\nChrám je po předběžné dohodě se správcem přístupný veřejnosti. Duchovním správcem je jerej Andrei Ioan Danciu.\n\n"}
{"id": "484738", "url": "https://cs.wikipedia.org/wiki?curid=484738", "title": "Šyša", "text": "Šyša\n\nŠyša je řeka na západě Litvy, v okrese Šilutė, od okresního města Šilutė na území Regionálního parku Němenské delty, pravý přítok ramene delty Němenu Atmata.\n\nŠyša pramení 3 km východně od městysu Vainutas. Až do vsi Katyčiai teče na jihozápad. V tomto úseku je mnoho bobřích hrází, malebné údolí řeky a jejího přítoku Lazduona, na pravém břehu u obce Akmeniškiai stojí žemaitské hradiště Akmeniškių piliakalnis. Od vsi Katyčiai se řeka stáči na západ. Vlévá se u vsi Šyša (6 km na jihovýchod od Šilutė) do Atmaty 10 km od jejího ústí jako její pravý přítok. Řeka je s výjimkou středního toku regulovaná (celkem dvě třetiny toku); od města Šilutė je splavná. Průměrný spád je 95 cm/km. Plocha povodí je 410 km². Šířka koryta na horním toku je 2 - 3 m, u Šilutė 15 m, pod Šilutė 20–25 m, u ústí 30 m. Hloubka na středním toku je 0,8 – 1,5 m, pod Šilutė 2 m. Průtok u obce Jonaičiai (19 km od ústí) je: maximální 37 m³/s, průměrný 1,88 m³/s, minimální 0,18 m³/s. Na jaře hladina stoupá o 1,5 2,3 m nad průměrnou letní úroveň, při letních povodních o 2,1 m, na podzim o 0,3 - 0,8 m. Zimní povodně občas bývají vyšší než jarní. U řeky je na dolním toku zřízena přečerpávací stanice, která přečerpává vodu z Šyšského polderu do řeky.\n\nVainutas, Lazduonėnai, Akmeniškiai, Katyčiai, Pašyšiai, Rumšai, Jonaičiai, Macikai, Šilutė, Šyša\n\n\nV roce 1995 zaměstnanci státního rybářství do řeky vpustili potěr pstruha potočního (\"Salmo trutta\" morpha \"fario\") a pstruha mořského (\"Salmo trutta\" morpha \"trutta\"), který zdárně roste. V roce 1999 byl v řece uloven 2,4 kg exemplář pstruha. Pro řeku platí pravidla pstruhového pásma, ve které je (od obce Pašyšiai až do ústí) od 1. října do 31. prosince zakázáno lovit přívlačí (spinning), vláčením, na nástrahy živočišného původu.\n\n"}
{"id": "484742", "url": "https://cs.wikipedia.org/wiki?curid=484742", "title": "Toshiba", "text": "Toshiba\n\nToshiba Corporation je japonská nadnárodní výrobní společnost se sídlem v Tokiu. Hlavní činností společnosti je v oblasti infrastruktury, spotřebního zboží, elektronických zařízení a součástek. Toshiba je pátým největším světovým výrobcem osobních počítačů po Hewlett-Packard a Dellu z USA, Aceru z Tchaj-wanu a Lenovu z Číny. Toshiba vznikla sloučením dvou společností v roce 1939.\n\nToshiba vyrábí notebooky v několika řadách:\n\n\n"}
{"id": "484758", "url": "https://cs.wikipedia.org/wiki?curid=484758", "title": "Brazilská vysočina", "text": "Brazilská vysočina\n\nBrazilská vysočina (Planalto) je rozsáhlá oblast o rozloze 4 000 000 km zahrnující východní, jižní a centrální část Brazílie. Oblast, jejíž výška je od 300 m n. m. do přibližně 2 900 m n. m., je tvořena převážně výlevovými bazalty. Působením eroze byly z rozsáhlého masivu vypreparovány stolové hory. Nejvyšším vrcholem oblasti je Bandeira (2892 m n. m.). Brazilská vysočina je významná svou diverzitou biomů, klimatických podmínek, druhů půd a existencí mnoha živočišných a rostlinných druhů.\n\nV Brazilské vysočině lze rozlišit tři hlavní oblasti - východní oblast, jižní oblast a centrální oblast.\n\n"}
{"id": "484765", "url": "https://cs.wikipedia.org/wiki?curid=484765", "title": "Lena Riceová", "text": "Lena Riceová\n\nHelena Bertha Graceová Riceová, \"Lena Riceová\" (21. června 1866 – 21. června 1907) byla irská tenistka, do současnosti jediná Irka, která zvítězila ve wimbledonské dvouhře.\n\nNarodila se v irském Marlhillu jako druhá nejmladší ze sedmi sourozenců Rice a Anny Gordeových. Měla dva bratry Henryho a Springa a čtyři sestry Bess, Connie, Annie a Lucy. Tenis začala hrát spolu s Annie doma na rozlehlé zahradě. Poté se stala členkou tenisového oddílu \"Cahir Lawn Tennis Club\", který měl čtyři kurty a dvě travnatá hřiště na kriket. Jejími silnými údery se staly podání a forhend.\n\nPrvním turnajem se stalo mistrovství Irska v tenise pořádané oddílem \"Fitzwilliam Lawn Tennis Club\" v květnu 1889. V semifinále nestačila na pětinásobnou wimbledonskou vítězku Blanche Hillyardovou, se kterou prohrála těsně ve dvou setech. Porážku jí vrátila ve smíšené čtyřhře, kterou vyhrála s Willoughby Hamiltonem, když ve finále porazili pár Hillyardová–Henry Stone 6–4, 5–7, 6–4.\n\nV červnu téhož roku se probojovala do finále turnaje Lawnsdowne Handicap Challenge. Poté se společně se sestrou Annie přesunuly do Anglie, kde se obě poprvé zúčastnily Wimbledonu. Lena se dostala do finále, kde po téměř dvouhodinovém zápase nestačila na Hillyardovou, přestože v něm měla tři mečboly. Konečný výsledek byl 4–6, 8–6, 6–4. Takto napínavé ženské finále bylo poté na turnaji hráno dvakrát. Poprvé v roce 1919, kdy Dorothea Douglassová Chambersová nastoupila proti Suzanne Lenglenové. Toto finále je nejdelším wimbledonským ženským finálem až do současnosti, v němž bylo odehráno 44 gamů. I přes dva mečboly Lambertové Chambersové za stavu 6–5 ve 3. setu nakonec triumfovala Lenglenová výsledkem 8–10, 6–4, 9–7. Druhý takový zápas se odehrál v ročníku 2005, ve kterém Lindsay Davenportová neproměnila mečbol proti Venus Williamsové a zápas ztrazila ve rozhodujícím setu 9–7.\n\nNásledujícího roku 1890 se na turnaji Irish Fitswilliam Championships probojovala do finále, kde prohrála s Louisou Martinovou. Největšího úspěchu však dosáhla na následujícím turnaji ve Wimbledonu, kde ve finále ženské dvouhry porazila Britku Mayu Jacksovou. V den vítězství jí bylo 24 let a 14 dní. Poměr zahraných všech vítězných míčů byl 58:42 ve prospěch Irky.\n\nOkamžitě po wimbledonském vítězství ukončila tenisovou kariéru. Poté žila svobodná v Marlhillu. Zemřela 21. června 1907 ve věku 41 let na tuberkulózu.\n"}
{"id": "484778", "url": "https://cs.wikipedia.org/wiki?curid=484778", "title": "Kubáňsko-Černomořská sovětská republika", "text": "Kubáňsko-Černomořská sovětská republika\n\nKubáňsko-Černomořská sovětská republika byla součástí Ruské sovětské federativní socialistické republiky. Vznikla 30. května 1918 sloučením Kubáňské sovětské republiky a Černomořské sovětské republiky. Hlavním městem byl Jekatěrinodar a jejím nejvyšším představitelem byl Avran Rubin. 6. července téhož roku byla začleněna do Severokavkazské sovětské republiky, čímž formálně zanikla.\n"}
{"id": "484780", "url": "https://cs.wikipedia.org/wiki?curid=484780", "title": "Ibej ha-Nachal", "text": "Ibej ha-Nachal\n\nIbej ha-Nachal (: איבי הנחל, :Ibei HaNahal) je izraelská osada na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce cca 800 metrů v Judsku, na rozhraní Judských hor a Judské pouště. Ibej ha-Nachal leží cca 10 kilometrů jihojihozápadně od města Betlém, cca 18 kilometrů jižně od historického jádra Jeruzalému a cca 67 kilometrů jihovýchodně od centra Tel Avivu. Osada Ibej ha-Nachal je na dopravní síť Západního břehu Jordánu napojena pomocí lokální silnice číslo 3698.\n\nIbej ha-Nachal je malou satelitní vesnicí, která vznikla cca 1 kilometr severozápadně od stávající izraelské osady Ma'ale Amos. Nachází se na východním okraji hustě zastavěné hornatiny v Judských horách. Dál k východu už následuje neosídlená pouštní krajina, která se pak prudce sklání k Mrtvému moři.\n\nOsada Ibej ha-Nachal vznikla v lednu 1999 jako satelitní čtvrť již existující osady Ma'ale Amos, za jejíž součást je nadále považována. Má ale fakticky samostatné zastoupení v Oblastní radě Guš Ecion. Podle vládní zprávy z doby okolo roku 2006 vznikla tato nová osada na pozemcích, které územní plán Ma'ale Amos výhledově řešil pro obytnou výstavbu. Zástavba sestávala z 26 mobilních karavanů a dalších provizorních staveb. Na místě přebývalo 12 rodin a 4 další jedinci. Podle zprávy organizace Šalom achšav z roku 2007 zde žilo 11 rodin a několik jednotlivců. Zástavbu tvořilo 25 karavanů a jeden zděný objekt. Izraelský stát přispěl na výstavbu inženýrských sítí v této osadě.\n\nPočátkem 21. století nebyla osada Ibej ha-Nachal stejně jako téměř celá oblast východního bloku Guš Ecion pro její izolovanou polohu ve vnitrozemí Západního břehu Jordánu zahrnuta do bezpečnostní bariéry.\n\nObyvatelstvo obce Ibej ha-Nachal je složeno z ultraortodoxních Židů. Přesné údaje o počtu obyvatel neexistují, protože formálně je vesnice součástí osady Ma'ale Amos. Databáze Šalom achšav zde v roce 2007 uvádí 48 obyvatel.\n\n"}
{"id": "484781", "url": "https://cs.wikipedia.org/wiki?curid=484781", "title": "Silke Renková", "text": "Silke Renková\n\nSilke Renková (* 30. června 1967, Erfurt, NDR) je bývalá německá atletka, olympijská vítězka v hodu oštěpem a bronzová medailistka mistrovství světa 1991.\n\nV roce 1988 reprezentovala coby východoněmecká oštěpařka na letních olympijských hrách. V jihokorejském Soulu se umístila na pátém místě. O rok později získala za hod dlouhý 66,10 m zlatou medaili na světové letní univerziádě v Duisburgu. Na Mistrovství Evropy v atletice 1990 ve Splitu se umístila na čtvrtém místě (64,76 m). Uspěly zde mj. další východoněmecké oštěpařky, bronz získala Petra Felkeová a stříbro Karen Forkelová. Úspěchem pro ni skončila účast na MS v Tokiu, kde vybojovala bronz (66,80 m).\n\nNejvětší úspěch zaznamenala na letní olympiádě v Barceloně 1992. V poslední sérii poslala oštěp do vzdálenosti 68,34 m a získala olympijské zlato. Na druhé místo odsunula Natalii Šikolenkovou, která hodila o osm cm méně v první sérii. Těsně pod stupni vítězů, na čtvrtém místě (62,90 m) se umístila na evropském šampionátu v Helsinkách 1994. Později reprezentovala na olympiádě 1996 v Atlantě, kde skončila jako první nepostupující z kvalifikace. Stejného výsledku dosáhla také na MS v atletice v Athénách o rok později.\n\n\n"}
{"id": "484782", "url": "https://cs.wikipedia.org/wiki?curid=484782", "title": "Mírové náměstí (Dobříš)", "text": "Mírové náměstí (Dobříš)\n\nMírové náměstí je hlavní náměstí v Dobříši. Tvar náměstí je již po staletí téměř stejný. Náměstím procházel potok z rybníka Bzdinka a také zlatá stezka. Potok byl koncem 19. století zatrubněn a tehdy dostalo náměstí svou dnešní podobu s alejí uprostřed.\n\nV 17. století se městečko, původně umístěné okolo hradu Vargač, začalo rozrůstat a přesouvat na západ. V roce 1661 byla postavena radnice a v jejím okolí vznikl rynek obklopený domky.\nRoku 1661 byla postavena dřevěná radnice, na jejímž místě stojí i současná „stará radnice“ z roku 1821. V blízkosti radnice se nacházel rybníček, na jehož místě bylo uvažováno v roce 1795 se stavbou kostela. Ze záměru sešlo, protože by se, jak praví tradice, neměly husy a kachny kde koupat. Ve skutečnosti byl rybníček zachován nejspíše z důvodu funkce požární nádrže.\n\nV roce 1936 byla vydlážděna vozovka náměstí.\n\nPrvní název dostalo náměstí v roce 1903 - Riegrovo, podle čestného občana, politika Františka Riegera. V letech 1955-65 bylo nazváno Stalinovo náměstí a od roku 1965 má své současné jméno.\n\nNa západní straně k náměstí přiléhá parčík se sochou Jana Husa. V tomto místě původně stála i socha sv. Šebastiána, která dnes stojí uprostřed aleje v centru náměstí. Na východní straně náměstí je budova radnice.\n"}
{"id": "484784", "url": "https://cs.wikipedia.org/wiki?curid=484784", "title": "Černomořská sovětská republika", "text": "Černomořská sovětská republika\n\nČernomořská sovětská republika byla součástí Ruské sovětské federativní socialistické republiky. Vznikla na území Černomořské gubernie v březnu 1918. Hlavním městem byl Novorossijsk. 30. května stejného roku byla začleněna do Kubáňsko-Černomořské sovětské republiky, čímž formálně zanikla.\n"}
{"id": "484785", "url": "https://cs.wikipedia.org/wiki?curid=484785", "title": "Attnang-Puchheim", "text": "Attnang-Puchheim\n\nAttnang-Puchheim je město v okrese Vöcklabruck v Horním Rakousku na křižovatce železniční tratě Vídeň – Solnohrad \"(Salzburg)\" s dráhou Solné komory v Hausruckviertelu s 9266 obyvateli. Příslušný soudní okresem Vöcklbruck. V blízkosti Attnang-Puchheimu je soutok Aurachu do Ageru. Žije zde obyvatel.\n\nAttnang-Puchheim leží ve výšce 416 m v Hausruckviertelu. Od severu na jih měří 4,8 km a od západu na východ 4,1 km. Jeho celková rozloha je 12,4 km², 38,7 % oblasti je zalesněno.\n\nPříslušející obce: \"Aham, Aichet, Attnang, Hohenbaumgarten, Landersham, Nieserstraß, Oberstraß, Puchheim, Sonnleithen, Steinhübl\".\n\nOsady Attnang a Puchheim vznikly mezi 8. a počátkem 11. století osídlováním bavorskými přistěhovalci. Jako první vznikl Puchheim, poprvé znám 1135 a Attnang jako Otenang, přibližně o sto let později roku 1242 je uveden v dokumentech. Teprve roku 1912 byl se vzrůstajícím významem místa použitý název Puchheim jako nová část obce Attnang a změněn název na Attnang-Puchheim.\n\nV několika písemnostech je rok 1050 uváděno datum stavby pevnosti v lesíku u bukového pahorku, ale nemůže být listinně doložené. V roce 1585 pevnost úplně vyhořela. V následujících letech postaven zámek značnou měrou odpovídající dnešnímu.\n\nHistorie Attnangu a Pouchheimu byla až do roku 1870 do značné míry ovlivňována jejími držiteli. Dnes je zámek s jeho pěkným arkádovým nádvořím ve vlastnictví kláštera redemptoristů. Ty v roce 1851 sem zavolal arcivévoda Maxmilián Josef von Österreich-Este (1832-1867), tehdejší zámecký pán. Obec v podzámčí patří pod diecézi Linec (Linz).\n\nVýstavbou dráhy v Solné komoře, uvedené do provozu v roce 1877, se z místa stal důležitý železniční uzel, protože v Atnang-Puchheimu bylo konečné překladiště uhlí v Rakousku. Ke konci druhé světové války, přesně 21. dubna 1945 byl Attnang-Puchheim mohutným americkým bombardováním značně poškozen, protože se spojenci obávali možnosti zásobování nacistů v alpských pevností. Minimálně 700 lidí zemřelo při bombardování, mezi nimi mnoho uprchlíků z východu (Slezska), kteří se zdržovali na nádraží. Nádraží také sloužilo jako překladiště pro tajnou raketovou základnu v Zipfu.\n\nPoslední rakouská císařovna, Zita Bourbonsko-Parmská (1892-1989) navštívila v roce 1982 z exilu Rakousko, když jí to spolkový kancléř Bruno Kreisky (1911-1990) umožnil pod podmínkou, že přijíždí aniž by se zřekla trůnu. Navštívila v Puchheimu hrob své matky, Marie Antonie von Bourbon-Parma (1895-1937) ke vzpomínce. Mimo to navštívila zbožná 90letá další místa: Innsbruck, Mariazell a Vídeň.\n\nPo skončení války byl Attnang-Puchheim obnoven v město s průmyslem a řemesly, jakož i velké nádraží s lokomotivami na přepřahání, protože elektrizace zde končila. V roce 1955 skončila velká poválečná obnova a město se změnilo opět v tržiště.\n\nV březnu 1990 následovalo povýšení na město.\n\nMěstské zastupitelstvo má 37 křesel.\n\nZa rektora P. Matthiase Papriana byl v letech 1886 až 1890 postaven velký poutní kostel Marie Puchheim, který v roce 1951 papež Pius XII. (1876-1958) povýšil na baziliku. Jsou zde od roku 1891 Breinbauerovy varhany. S 1647 píšťalami a 24 registry je nástroj střední, jaké se v 19. století v romantismu skvěle stavěly. Stavitel varhan Kuhn z Männedorfu v roce 2006 varhany renovoval. Vzácný nástroj je využíván i při koncertech.\n\nPoprvé je písemně zmíněn v roce 1367. Byl však pravděpodobně postavený mezi 9. a 11. stoletím a obyvateli je dnes využíván pro pohřby a svatby.\n\nPo požáru v roce 1585 zcela zničený, po rekonstrukci dostal zámek dnešní podobu. Dnes slouží jako galerie současného umění a výstavu uměleckých sbírek.\n\nV zámecké kapli, zasvěcené svatému Jiří, byl v roce 1936 pochován poslední následník španělského trůnu první karlovské dynastie, Alfons Karlos (I.) z Bourbon-Österreich-Este (1849-1936) a jeho manželka Marie Neves Portugalská, jakož i vévodkyně Marie Antonie z Bourbon-Parma (1892-1959), a princ René z Bourbon-Parma (1894-1962).\n\nPřes Attnang-Puchheim vede dvoukolejná železniční trať z Vídně do Solnohradu \"(Salzburg)\", čímž město získává regionální význam. Nádraží dále nabízí připojení na dráhu Solné komory přes okres Gmunden až do Štýrska do Stainach-Irdning a na železniční trať do Schärding přes močálovitý kraj Innu. Jednokolejná trať do Stainach-Irdning je elektrifikovaná, ale jednokolejka do Schärdingu nikoliv. Podle jízdního řádu 2007 je již z Lince až po Stainach-Irning a zpět vedena kvůli redukci přestupu v Attnangu. Přestože dráha Solné komory v obci Timelkam od západu odbočuje, jsou všechny vlaky do Schörfling u Altersee vedeny přes Attnang-Puchheim. Přes mnohé možnosti spojení je Attnang-Puchheim důležitým železničním uzlem, kde také zastavují vlaky Inter-City. V současné době je plánována renovace nádraží.\n\n"}
{"id": "484788", "url": "https://cs.wikipedia.org/wiki?curid=484788", "title": "Charles Fort", "text": "Charles Fort\n\nCharles Fort (6. srpna 1874 New York – 3. května 1932 New York) byl americký spisovatel a výzkumník.\n\nNashromáždil spousty záznamů dosud nevysvětlených jevů, hledal především v časopisech a novinách. Snažil se dokázat lidem a vědcům, že nic není nemožné. Co jiní přehlíželi jako bláznivé výmysly, on zkoumal jako reálný úkaz, například žáby nebo podivné kameny padající z oblohy. V roce 1919 vyšla jeho první kniha. Vyvolala jak obrovské nadšení, tak velký nesouhlas. Podněcovala čtenáře k zamyšlení nad přehlíženými úkazy a tajemnem.\n\nO podivných deštích žab se dochovala z minulosti řada zpráv. Jeden z posledních případů se například odehrál v neděli 5. června 2005 v městečku Odžaci v severozápadním Srbsku.\n\nCharles Fort vydal dalších několik knih, to mu však na slávě nepřidalo. Přestože nikdy nebyl příliš uznávaný, jeho myšlenky přetrvávají dodnes.\n"}
{"id": "484790", "url": "https://cs.wikipedia.org/wiki?curid=484790", "title": "Diskografie Europe", "text": "Diskografie Europe\n\nToto je diskografie švédské skupiny Europe. Europe vydali 9 studiových alb, 27 singlů, 3 živá alba, jedno Extended Play, 17 videoklipů a 8 video alb. V tomto seznamu nejsou zahrnuty sólové projekty.\n\n"}
{"id": "484799", "url": "https://cs.wikipedia.org/wiki?curid=484799", "title": "Státní institut mezinárodních vztahů v Moskvě", "text": "Státní institut mezinárodních vztahů v Moskvě\n\nStátní institut mezinárodních vztahů v Moskvě (MGIMO) (rusky: \"Московский государственный институт международных отношений (Университет) Министерства иностранных дел Российской федерации \") je diplomatická škola Ministerstva zahraničních věcí Ruska. Univerzita založená roku 1944 je považována za nejstarší a nejznámější ruskou školu určenou pro studium mezinárodních vztahů a přípravu diplomatů. Sídlo školy je na Vernadského prospektu v Moskvě.\n\nMGIMO má v současnosti pověst elitního, i když kontroverzního, ústavu. Ředitel centra postsovětských studií této univerzity Stanislav Čerjňavskij před pěti lety při návštěvě Prahy otevřeně přiznával, že MGIMO bylo úzce propojené se sovětskou tajnou službou.\n\nMnozí ze současných studentů pocházejí z rodin politických, ekonomických nebo intelektuálních elit Ruska. Na škole se vyučuje 53 jazyků. V dobách Sovětského svazu byla škola určena především studentům pocházejících z rodin členů komunistických stran Východního bloku.\n\nV současnosti jsou součástí univerzity tři instituty, osm fakult a mj. tři programy postgraduálního studia Master of Business Administration. Celkový počet studentů se pohybuje okolo pěti tisíc.\n\nRektorem je Anatolij Vasiljevič Torkunov.\n\nV době totalitního režimu KSČ byla MGIMO jediná diplomatická škola ve východním bloku, takže na ní studovaly stovky československých studentů, kteří pak nastupovali na vysoké politické posty v Česku i na Slovensku. Podle bývalého ředitele české kontrarozvědky Karla Randáka „ruské tajné služby zahraniční studenty rutinně po absolvování sledují, udržují s nimi kontakt a tipují si je jako možné spolupracovníky”. Absolventem je například Štefan Füle, Jan Kohout, Marek Dospiva, Jaroslav Haščák, Jozef Oravkin, Miloš Červenka, Peter Chrenko, Jaromír Johanes, ale také synové Gustáva Husáka, Vasila Biľaka, vnuk Antonína Zápotockého. Ne všichni velvyslanci školu ve svém životopise uvádí.\n"}
{"id": "484804", "url": "https://cs.wikipedia.org/wiki?curid=484804", "title": "Lucien Goldmann", "text": "Lucien Goldmann\n\nLucien Goldmann (20. červenec 1913, Bukurešť – 8. říjen 1970, Paříž) byl francouzský filosof a literární teoretik pocházející z Rumunska. Zabýval se marxistickou teorií poznání (\"Recherches dialectiques\", 1959, \"Marxisme et sciences humaines\", 1970) a vyvinul – v návaznosti na rané spisy György Lukácse a vývojovou psychologii Jeana Piageta – metodu a teorii genetického strukturalismu.\n\nGoldmann vystudoval právní vědy na bukurešťské universitě a studoval pak filosofii ve Vídni. 1934 pokračoval ve studiu práv a politické ekonomie na právnické fakultě v Paříži a filosofie na Sorbonně. V době německé okupace se mu podařilo prchnout do Švýcarska, kde skoro dva roky pracoval jako asistent Jeana Piageta v Ženevě. Roku 1945 promoval v Curychu prací o Kantovi. Působil pak na École pratique des hautes études v Paříži, kterou od roku 1958 vedl jako její ředitel. Přednášel sociologii literatury a sociologii filosofie. V roce 1956 se habilitoval na Sorbonně.Od roku 1965 zároveň vedl sociologický ústav bruselské university (Université Libre de Bruxelles).\n\nVe své disertaci (\"La communauté humaine et l'univers chez Kant\", Paris 1948) rozlišuje tři etapy buržoasní filosofie: individualistickou, z níž vzešel osvícenský racionalismus a empirismus, tragickou, kterou představují především Pascal a Kant, a dialektickou, kterou representují Hegel, Marx a Lukács. Roku 1952 publikuje své úvahy o metodologii humanitních věd (\"Sciences humaines et philosophie\"). 1955 vychází jeho hlavní dílo Skrytý Bůh (Le Dieu caché), věnované Pascalově filosofii a Racinovým dramatům. Goldmann tu srovnává mj. křesťanskou a socialistickou „víru“. Oběma je společné odmítnutí individualismu buržoasní kultury a víra v nadindividuální hodnoty: Bůh v křesťanství resp. lidská pospolitost v socialismu. Obě stavějí na sázce ve smyslu Pascalově: náboženská sázka na Boží existenci a socialistická sázka na možnost sociálního osvobození lidstva. Mají v sobě riziko porážky a naději na úspěch. Vydal pak ještě množství jednotlivých publikací a přednášek, které souborně vyšly v knihách Dialektická zkoumání (\"Recherches dialectiques\", 1959) a K sociologii románu (\"Pour une sociologie du roman\", 1964). Dále dvě studie o Racinovi (\"Racine\", 1956 a \"Situation de la critique Racinienne\", 1971).\n\n\n"}
{"id": "484811", "url": "https://cs.wikipedia.org/wiki?curid=484811", "title": "Madison County (Georgie)", "text": "Madison County (Georgie)\n\nMadison je okres (county) amerického státu Georgie založený v roce 1811. Správním střediskem je Danielsville.\n\nJe jedním z 19 okresů tohoto jména v USA.\n\n\n"}
{"id": "484815", "url": "https://cs.wikipedia.org/wiki?curid=484815", "title": "Prótáthlima Elládas Chókei epí págoy andrón", "text": "Prótáthlima Elládas Chókei epí págoy andrón\n\nPrótáthlima Elládas Chókei epí págoy andrón (řecky: \"Ελληνικό Πρωτάθλημα Χόκεϊ επί Πάγου\", česky: Řecké mistrovství mužů v ledním hokeji) je jedinou profesionální hokejovou ligou v Řecku. Byla založena v roce 1989.\n\n\n Oficiální web\n"}
{"id": "484819", "url": "https://cs.wikipedia.org/wiki?curid=484819", "title": "Leitė", "text": "Leitė\n\nLeitė (německy \"Leithe\") je řeka na západě Litvy, v okrese Šilutė, zčásti (dolní tok) na území Regionálního parku Němenské delty, pravý přítok ramene říční delty řeky Němenu Rusnė, vlévá se 17 km od jejího ústí.\n\nPramení v katastru obce Atleičiai, 3 km severovýchodně od městysu Usėnai. Teče na zpočátku na jih a brzy (u vsi Reizgiai) se stáčí směrem západním, teče přes les jménem Kavolių miškas, u vsi Leitgiriai tvoří říční ostrov, hned na to protéká rybníkem, ze kterého se odštěpuje vedlejší rameno, které se navrací zpět až u vsi Sausgalviai. Vlévá se do Rusnė 17 km od jejího ústí u říčního ostrova jménem Ragininkų sala (na rameni Rusnė). Šířka koryta je 7 – 12 m, hloubka 0,3-1,5 m, průměrný spád je 63 cm/km, rychlost proudu je 0,1 m/s.\n\nDo řeky přitéká velké množství bezejmenných potoků a jen 7 přítoků je zaregistrováno v Seznamu litevských řek.\n\nAtleičiai, Usėnai, Žemaitkiemis, Leitgiriai, Paleičiai (hlavní rameno), Kūlynai, Sausgalviai (ostrov), Kanteriškiai, Užliekniai (vedlejší rameno). Řeku překlenují 4 železobetonové mosty.\n\nDolní tok řeky je oblíbený mezi rybáři, zde je možno ulovit veliké štiky, okouny, perlíny a jiné. Mimoto, až do roku 1945 až do Sausgalviů byla řeka využívána pro lodní dopravu. V povodí Leity jsou poldery, z nich vodu do řeky přečerpávají přečerpávací stanice u Leitgiriů a Sausgalviů.\n\n"}
{"id": "484822", "url": "https://cs.wikipedia.org/wiki?curid=484822", "title": "USS Kitty Hawk (CV-63)", "text": "USS Kitty Hawk (CV-63)\n\nUSS \"Kitty Hawk\" (CV-63) je letadlová loď Námořnictva Spojených států, která působila ve službě v letech 1961–2009. Jedná se o vedoucí loď stejnojmenné třídy. Byla poslední americkou letadlovou lodí s konvenčním (nejaderným) pohonem v aktivní službě.\n\nPostavena a zařazena byla jako útočná letadlová loď s označením CVA-63, v roce 1973 byla překlasifikována na víceúčelovou letadlovou loď CV-63.\n\nUSS \"Kitty Hawk\" byla pojmenovaná po městě Kitty Hawk na východním pobřeží USA v Severní Karolíně, kde bratři Wrightové poprvé vzlétli s letadlem těžším než vzduch.\n\nLoď byla vyzbrojena dvěma odpalovacími zařízeními střel Sea Sparrow, dvěma protiraketovými 20mm kanóny Phalanx CIWS, devíti 12,7mm kulomety (dostřel 1829 m) a dvěma kulomety M-60 (dostřel 595 m).\n\nNesla letadla F-14 Tomcat, F/A-18 Hornet, A-6E Intruder, S-3A/B Viking, E-2C Hawkeye, C-2A Greyhound a vrtulníky SH-3H Sea King.\n\nStavba lodi byla zahájena 27. prosince 1956. Na vodu byla spuštěna dne 21. května 1960 a do služby zařazena 29. dubna 1961. Postavena byla v loděnicích New York Shipbuilding Corporation v Camdenu ve státě New Jersey.\n\nBěhem své služby se účastnila operací ve Vietnamu, při íránské krizi, operace Restore Hope v Somálsku a vzdušného úderu proti Iráku. V roce 1997 byla oceněna titulem „Battle Efficiency Award“, vyznamenáním pro nejlepší letadlové lodě v Pacifické flotě.\n\nZ aktivní služby byla \"Kitty Hawk\" vyřazena dne 12. května 2009, nahradila ji nová letadlová loď USS \"George H. W. Bush\". Od té doby zůstala odstavena v rezervách. V roce 2017 byla vyškrtnuta z rejstříku námořních plavidel a americké námořnictvo rozhodlo o jejím sešrotování.\n\n"}
{"id": "484823", "url": "https://cs.wikipedia.org/wiki?curid=484823", "title": "Prótáthlma Elládas Chókei epí págoy andrón 2008", "text": "Prótáthlma Elládas Chókei epí págoy andrón 2008\n\nSezóna 2008/2009 byla 8. sezonou Řecké ligy ledního hokeje. Vítězem se stal Iptameni Pagodromoi Athény.\n"}
{"id": "484834", "url": "https://cs.wikipedia.org/wiki?curid=484834", "title": "1900 v loďstvech", "text": "1900 v loďstvech\n\nTento článek obsahuje významné události v oblasti loďstev v roce 1900.\n\n\n\n\n"}
{"id": "484852", "url": "https://cs.wikipedia.org/wiki?curid=484852", "title": "Mandragora Scream", "text": "Mandragora Scream\n\nMandragora Scream je italská gothic metalová kapela založená v roce 1997. Původně se jednalo o sólový projekt zpěvačky Morgan Lacroix, až v roce 2000 začalo Mandragora Scream fungovat jako kapela. Dosud vydala šest alb.\n\n"}
{"id": "484855", "url": "https://cs.wikipedia.org/wiki?curid=484855", "title": "Peckham Library", "text": "Peckham Library\n\nPeckham Library je knihovna v jihovýchodní městské části Londýna nazývané Peckham. Byla financována místním úřadem a rozpočtem z Evropské unie. Celkové náklady dosáhly 8,25 miliónů dolarů, stavbu navrhl architekt Will Alsop.\n\nBudova v roce 2000 získala Stirlingovu cenu, což je nejprestižnější ocenění za architekturu ve Spojeném království Velké Británie a Severního Irska. Porotu zaujal hlavně architektův přístup k budově samotné. Alsop vzal půdorys běžné knihovny a vyvýšil ho tak, aby pod ním vznikl veřejný prostor, čímž také přesunul a izoloval klidné prostory pro čtení od denního ruchu ulice. Realizace probíhala v roce 1999, veřejnosti byla otevřena 8. března 2000, oficiálně knihovnu otevřel dne 15. března 2000 Chris Smith, britský ministr kultury, médií a sportu. Budova již během svého prvního roku pohostila 500 000 návštěvníků.\n\nKnihovna záměrně přitahuje pozornost svým atraktivním vzhledem – kaleidoskopem barevných skel. Architekt vytvořil vizuální pozvání, které nabádá k bližšímu prozkoumání interiéru knihovny. Oranžový jazyk vykukující ze střechy budovy má lákat k objevování nových překvapení, která se schovávají vevnitř. Investor požadoval, aby stavba zaujala hlavně věkovou skupinu ještě před dosažením deseti let, jinak podle něj již nikdy ve svém životě do knihovny nevkročí. Proto bylo úkolem architekta vytvořit budovu atraktivní především pro děti.\n\nSamotnou stavbu si lze představit jako převrácené velké tiskací písmeno „L“. Horní část je vyzdvižena o 12 metrů nad úroveň terénu a je podporována tenkými ocelovými sloupy. Budova je pětipodlažní. Z prvních tří nadzemních podlaží je ukrojena část hmoty a nacházejí se zde informační a mediální centrum, kanceláře a administrativní prostory pro personál knihovny. Další dvě vyšší podlaží skrývají samotné prostory knihovny, které jsou drženy v rovnováze na sedmi bláznivě šikmých sloupech. Samozřejmě nemají jen vizuální efekt, ale především statickou funkci. Z těchto podlaží je návštěvníkům knihovny poskytnutý výhled na Londýn, který jim má být inspirací k vlastní tvorbě.\n\nJednotlivé fasády budovy jsou dětinsky neukázněné. Jižní, východní a západní fasáda jsou obloženy předem patinovanou mědí v pastelově zelené barvě s diagonálním, opakujícím se vzorem. Vícebarevné zasklení na severní fasádě i ostatní zasklené otvory byly navrženy tak, aby maximalizovali přístup denního světla do interiéru budovy, ale zároveň se vyhýbali nechtěným solárním ziskům. To bylo odzkoušeno na vytvořeném modelu s napodobeným denním světlem, přičemž videokamera vevnitř měřila efekt podle počtu a velikosti vyřezaných otvorů. Fasáda je také navržena tak, aby umožňovala pohled do budovy a ukazovala zábavnou atmosféru vnitřního prostředí.\n\nProstor uvnitř budovy je zaplaven světlem také díky střešním světlíkům. Celkem zajímavé jsou tři velké „kokony“, kde jsou situovány místnost pro dětské aktivity, afro-karibské centrum a přednáškový sál. „Kokony“ připomínají tajemství a záhadu. Tyto tvary mají mystifikovat a prohloubit zájem o to, co je schováno vevnitř. Dva z nich procházejí střechou a vytvářejí střešní světlíky. Jsou vyrobeny ze stavebního dřeva na ocelových deskách a pozvednuté na betonových nohách. Uvnitř je vytvořen bílý povrch, který absorbuje zvuky a hluk. Každý z nich má rám z vertikálních a horizontálních žeber, který je vložen do dvou vrstev laminátovaného, dýhovaného dřeva. Vše je propojeno měděnými skobami, které mají připomínat stehy.\n\n\n"}
{"id": "484856", "url": "https://cs.wikipedia.org/wiki?curid=484856", "title": "Mário Sabo", "text": "Mário Sabo\n\nMário „Sabotér“ Sabo (18. srpna 1974) je slovenský hudebník, kytarista. Hraje na sólovou kytaru ve slovenské rockové kapele Horkýže Slíže.\nPředtím, než se začal věnovat kapele, byl pojišťovacím agentem. Má ženu a dva syny.\n\n"}
{"id": "484862", "url": "https://cs.wikipedia.org/wiki?curid=484862", "title": "Tongva", "text": "Tongva\n\nTongva je název indiánského kmene, který žil v okolí Los Angeles, nyní je usazen v jižní Kalifornii. Tongva znamená v jazyku kmene \"lidé žijící na zemi\". Tento kmen byl také nazýván \"Gabrielinos\" po misii San Gabriel, která zde byla založena v roce 1771. Ta přinesla poevropštění kmene a úpadek zvyků kmene Tongva.\n\nV roce 1781, kdy do oblasti původního usazení dorazili španělští osadníci, zde žilo odhadem asi 5 000 indiánů kmene Tongva. Nyní se odhaduje, že v Kalifornii žije od několika stovek po několik tisíc Gabrielinos.\n\n"}
{"id": "484863", "url": "https://cs.wikipedia.org/wiki?curid=484863", "title": "Hráčské statistiky Martiny Navrátilové", "text": "Hráčské statistiky Martiny Navrátilové\n\nMartina Navrátilová je bývalá československá a později americká tenistka, ženská světová jednička, vítězka 59 grandslamových turnajů, z toho 18 dvouher, 31 ženských a 10 smíšených čtyřher, což jí mezi ženami historicky řadí na 2. místo. V rámci otevřené éry je však na 1. místě. Mezi všemi tenisty drží absolutní rekord v počtu vyhraných turnajů, a to 167 ve dvouhře a 177 ve čtyřhře. Je jednou ze tří tenistek historie, které mají kompletní sadu grandslamových titulů ze všech soutěží všech čtyř Grand Slamů. Zbývajícími hráčkami jsou Margaret Courtová a Doris Hartová. V otevřené éře je však jedinou, která toho kdy dosáhla.\n\n\"Výhrou na US Open 1983 zkompletovala Grand Slam v ženské dvouhře. Stala se teprve sedmou tenistkou v historii, které se tento výsledek povedl.\"\n\n\"Výhrou na Australian Open 1980 zkompletovala Grand Slam v ženské čtyřhře. Stala se teprve devátou tenistkou v historii, které se tento výsledek povedl.\"\n\n\"Výhrou na Australian Open 2003 zkompletovala Grand Slam ve smíšené čtyřhře. Stala se teprve čtvrtou tenistkou v historii, které se tento výsledek povedl.\"\n\n\"Poznámka:\" Australian Open se v roce 1977 uskutečnilo dvakrát, v lednu a v prosinci. Naopak roku 1986 nebylo hráno. Turnaje WTA Tour Championships (Virginia Slims Championships) a Virginia Slims of New England se uskutečnily v roce 1986 dvakrát.\n\n\"Martina Navratilová nehrála oficiální turnaje WTA Tour ve dvouhře od roku 1995 do roku 2001.\"\n\n\"Povrch: antuka, tráva, tvrdý, koberec – v tabulce je udán počet vítězství – počet proher\"\n\n\"Stav k 10. únoru 2009.\"\nNíže jsou tenistky, které byly alespoň jednou klasifikovány v první desítce žebříčku WTA. Tučným písmem jsou zvýrazněny hráčky na 1. místě žebříčku, první číslo je počet výher, druhé počet proher Martiny Navrátilové vůči konkrétní tenistce:\n"}
{"id": "484867", "url": "https://cs.wikipedia.org/wiki?curid=484867", "title": "Rue de la Pompe (stanice metra v Paříži)", "text": "Rue de la Pompe (stanice metra v Paříži)\n\nRue de la Pompe je nepřestupní stanice pařížského metra na lince 9 v 16. obvodu v Paříži. Nachází se na křižovatce \"Avenue Georges Mandel\" a \"Rue de la Pompe\".\n\nStanice byla otevřena 8. listopadu 1922 při prodloužení linky mezi stanicemi Exelmans a Trocadéro.\n\nStanice nese jméno ulice \"Rue de la Pompe\" neboli \"ulice Čerpadla\". Tato stará ulice ve vesnici Passy se objevuje v písemných záznamech v roce 1730 jako cesta podél zdí zámku La Muette. Svůj současný název získala na konci 18. století podle čerpadla, které zásobovalo vodou zámek La Muette.\n\nNa informačních tabulích je oficiální název stanice doplněn ještě podnázvem psaným malým písmem: \"Avenue Georges-Mandel\" podle ulice, pod kterou se nachází linka metra. Georges Mandel (1885–1944) byl francouzský politik.\n\nStanice má tři východy na \"Avenue Georges Mandel\" – dvě schodiště a jeden eskalátor.\n"}
{"id": "484868", "url": "https://cs.wikipedia.org/wiki?curid=484868", "title": "Hispanoarab", "text": "Hispanoarab\n\nHispanoarab je označení plemene teplokrevného koně, vyšlechtěného křížením anglického plnokrevníka s plemenem španělských arabů.\n\nV první polovině 19.století začali chovatelé v Anglii s zkvalitněním výtečného zdejšího plnokrevníka přidáním vlastností arabských plnokrevníků. Vzápětí po nich obdobné křížení vyzkoušeli chovatelé v Francii, Německu, Polsku a také v Čechách. \n\nAž daleko později španělští chovatelé začali s křížením anglických plnokrevníků s arabskými klisnami chovanými ve Španělsku. Prim měly hřebčíny v Estremaduře a Andalusii. \n\nHispanoarab je vysoký kolem 160 cm, vzhledem podobný angloarabským koním, je statný a svalnatý. Zbarvení má různé – hnědák, ryzák či bělouš, někdy i smíšeně nejčastěji však vraník.Má dlouhé končetiny podobné angloarabovi.\n\nJe dobře ovladatelný, inteligentní a odvážný. Má rychlé reakce\n\nJe zejména využíván pro sportovní účely, k dostihům, drezůře i dalším soutěžím či sportovním hrám. Na území Španělska se používá ke zkouškám býčků před zápasy.Vyniká ve skokových soutěžích.Velmi zdatný..\n"}
{"id": "484870", "url": "https://cs.wikipedia.org/wiki?curid=484870", "title": "Francouzský angloarab", "text": "Francouzský angloarab\n\nFrancouzský angloarab je označení plemena teplokrevného koně, vyšlechtěného na území Francie křížením anglického plnokrevníka a arabským.\nV první polovině 19.století začali chovatelé v Anglii s zkvalitněním výtečného zdejšího plnokrevníka přidáním vlastností arabských plnokrevníků. Vzápětí po nich obdobné křížení vyzkoušeli chovatelé v Francii, Německu, Polsku a také v Čechách. \n\nVe Francii systematický chov angloarabů začal roku 1836 v hřebčíně Pompadour. Tehdejší ředitel E.Gayot nechal arabské hřebce Massouda a Aslana Turka připustit na plnokrevné klisny Dair, Common a Selim. Vzniklé potomstvo bylo velmi kvalitní, mělo polovinu krve arabské, polovinu anglické. Chov se v tomto hřebčíně podařilo ustálit, tedy dále nekřížit s jinými plemeny. Později se chovem začaly zabývat další hřebčíny a vzniklo tak několik linií Francouzského angloaraba.\n\nJe to kůň vysoký a štíhlý. Hlavu mívá jemnější než anglický plnokrevník, s rovným profilem a má velké oči. Krk je delší než u koní arabských, ocas posazený vysoko. Nohy jsou dlouhé a štíhlé. Barvy má povolené všechny. Při Olympijských hrách v Berlíně byl tento druh koně vyhlášen nejkrásnějším koněm her.\n\nNení tolik vznětlivý, jako plnokrevníci a ani tak rychlý, zato má dokonalé chody, je odolný a vytrvalý. \nKaždý z hřebčínů produkuje trochu odlišné typy, někteří koně jsou tak lehčí a rychlejší.\n\nJe zejména využíván pro sportovní účely, k dostihům, drezuře i dalším soutěžím. Pompadurští koně sloužili v armádě a byli využíváni jako lehcí kočároví jukři.\n"}
{"id": "484874", "url": "https://cs.wikipedia.org/wiki?curid=484874", "title": "Angloarabský kůň", "text": "Angloarabský kůň\n\nAngloarabský kůň je označení plemena teplokrevného koně, vyšlechtěného křížením anglického plnokrevníka s arabským.\n\nV první polovině 19. století začali chovatelé v Anglii se zkvalitněním výtečného zdejšího plnokrevníka přidáním vlastností arabských plnokrevníků. Vzápětí po nich obdobné křížení vyzkoušeli chovatelé ve Francii, Německu, Polsku a také v Čechách. Rychlost a výška anglického plnokrevníka v kombinaci s elegancí a vytrvalostí arabského koně daly vzniknout všestranému a nadanému jezdeckému koni schopnému se účastnit nejvyšších kategorií mezinárodních soutěží. Angloarabští koně jsou známí svou dobrou povahou a atletickými schopnostmi, vynikají ve skoku i v drezuře.\n\nVýška se liší podle oblastí, zpravidla je vyšší, než mají arabi – kolem 170 cm. Hlavu mívají jemnější než anglický plnokrevník, s rovným profilem a má velké oči. Krk je delší než u koní arabských, ocas posazený vysoko. Nohy jsou dlouhé a štíhlé. Barvy má povolené všechny.\n\nNení tolik vznětlivý, jako plnokrevníci a ani tak rychlý, zato má dokonalé chody, je odolný, vytrvalý, inteligentní, vyrovnaný, ochotný, statečný, temperamentní a nezáludný. \n\nJe zejména využíván pro sportovní účely, k dostihům, drezuře i dalším soutěžím, méně i jako kůň lovecký. Je znám jako vynikající soutěžní kůň.\n"}
{"id": "484881", "url": "https://cs.wikipedia.org/wiki?curid=484881", "title": "Porte de Montreuil (stanice metra v Paříži)", "text": "Porte de Montreuil (stanice metra v Paříži)\n\nPorte de Montreuil je nepřestupní stanice pařížského metra na lince 9 ve 20. obvodu v Paříži. Nachází se pod náměstím \"Place de la Porte de Montreuil\".\n\nStanice byla otevřena 10. prosince 1933 při prodloužení linky ze stanice République. Než byl 14. října 1937 otevřen úsek do stanice Mairie de Montreuil, sloužila jako konečná stanice. Proto jsou také na nástupišti čtyři koleje.\n\nStanice byla pojmenována podle náměstí, na jehož místě stávala jedna z pařížských městských bran („la porte“ = brána), skrz kterou vedla silnice do sousedního města Montreuil.\n"}
{"id": "484895", "url": "https://cs.wikipedia.org/wiki?curid=484895", "title": "Treska polak", "text": "Treska polak\n\nTreska polak (\"Pollachius pollachius\") je mořská ryba z čeledi treskovití.\n\nBarva těla je proměnlivá, na hřbetě tmavší a na břišní straně světlejší, podél postranní čáry zelenavé. Dorůstá délky až 130 cm a hmotnosti 18,1 kg.\n\nTreska polak obývá evropské pobřeží od Skandinávie až po západní část Středozemního moře. Obývá pobřežní oblasti s pevným dnem, kde se zdržuje zejména při dně.\n\n"}
{"id": "484902", "url": "https://cs.wikipedia.org/wiki?curid=484902", "title": "Tamburína", "text": "Tamburína\n\nTamburína (dříve též \"tamburina\") je hudební nástroj patřící mezi perkusní nástroje.\n\nTamburína je jednoduchý bicí jednoblanný membranofon. Je tvořena bubínkem, nejčastěji dřevěným nebo plastovým, po obvodu může být osazen rolničkami, či kulatými kovovými činelky. Díky těmto rolničkám (činelkům) patří tamburína také mezi idiofony.\n\nPoužívá se v italské lidové hudbě, romské hudbě, perské, k doprovodu gospelů. Název tamburína pochází ze středoperského slova \"tambúr\", označujícího buben.\n"}
{"id": "484914", "url": "https://cs.wikipedia.org/wiki?curid=484914", "title": "Biret", "text": "Biret\n\nBiret je liturgická pokrývka hlavy používaná v římskokatolické církvi. Používá se při běžném nošení spolu s klerikou a při různých liturgických úkonech, jako je například pohřeb, svatba, křest, požehnání atd. Při mši svaté se může nosit pouze na příchod a odchod, dále když se sedí a kněz jej může nosit, když káže. Kněz nosí biret černé barvy podle jednotlivých diecésních zvyků např. se třemi rohy a se střapcem a pod. Kněží s titulem monsignore nosí biret černý s fuchsiovým (růžovofialovým) střapcem. Biskupové, kanovníci a církevní soudní vikáři s titulem monsignore nosí biret fuchsiové barvy se střapcem. Kardinálové nosí biret červené barvy bez střapce. Někteří řeholníci pak používají biret jiné barvy, např. premonstráti nosí biret bílý se čtyřmi rohy, kněží Institutu Krista Krále s modrým střapcem, resp. představený celomodrý. Ministranti mohou také používat biret černé barvy se střapcem a čtyřmi rohy (používají ho většinou při pohřbech, viz obr.).\n\n"}
{"id": "484915", "url": "https://cs.wikipedia.org/wiki?curid=484915", "title": "Bringing Down the House (kniha)", "text": "Bringing Down the House (kniha)\n\nBringing Down the House je kniha sepsaná bývalým studentem MIT Benem Mezrichem, který byl členem skupiny, která byla přezdívána MIT Blackjack Team, který v 90. letech obíral lasvegaská kasina počítáním karet o obrovské peníze.\n\nHlavní postavou knihy je Kevin Lewis, který je studentem MIT a je v roce 1993 přizván, aby se účastnil blackjacku v MIT Blackjack Teamu. Na nabídku 2 hráčů Jason Fisher a Andre Martinez se k týmu přidá. Tým je financován ze zdrojů profesora Mickyho Rosy. Tento profesor organizuje hráče a získává z toho podíl na zisku. Tým se později rozhádá a celý příběh tím končí.\n\nKniha byla námětem pro film Oko bere.\n\n\n"}
{"id": "484919", "url": "https://cs.wikipedia.org/wiki?curid=484919", "title": "Horní Lhotice", "text": "Horní Lhotice\n\nHorní Lhotice (s předložkou 2. pád \"do Horních Lhotic\", 6. pád \"v Horních Lhoticích\") jsou vesnice, část Kralic nad Oslavou. Ve vesnici žije obyvatel.\n\nKatastrální území Horních Lhotic leží při hranicích kraje Vysočina a Jihomoravského kraje v okrese Třebíč. Na východě hraničí s územím jihomoravského Újezda u Rosic, zbylá sousední katastrální území jsou vysočinská: Lesní Jakubov na jihu, Kralice nad Oslavou a Otradice na západě a Hluboké na severu.\n\nVesnice se rozkládá na plošině mezi údolími dvou potoků: Chvojnice z východu a jeho pravostranného přítoku \"Jinošovského potoka\". Nadmořská výška zastavěné plochy vesnice se pohybuje od 430 m n. m. na jihovýchodě do 445 m n. m. na severu. Sama vesnice leží asi 1,5 km na severovýchod od Kralic nad Oslavou. S nimi jsou spojeny silnicí č. III/02327.\n\nPrvní písemná zmínka o Horních Lhoticích pochází z roku 1104.\n\nÚzemněsprávně byly Horní Lhotice vedeny pod názvem Lhotice jako osada Kralic nad Oslavou v okrese Třebíč, v letech 1880–1930 jako obec v tomtéž okrese, v roce 1950 jako obec v okrese Velká Bíteš, od roku 1961 pak jako část Kralic nad Oslavou znovu v okrese Třebíč.\n\n\n"}
{"id": "484927", "url": "https://cs.wikipedia.org/wiki?curid=484927", "title": "Júdži Ide", "text": "Júdži Ide\n\nJúdži Ide (井出 有治; * 21. ledna 1975, Saitama, Japonsko) je japonský automobilový závodník, který v roce 2006 jezdil ve Formuli 1 za tým Super Aguri F1 do té doby, než mu FIA odebrala superlicenci za časté kolize a nebezpečnou jízdu.\n\nSvou závodnickou kariéru odstartoval v roce 1990 na motokárách. Již v roce 1991 dokázal vyhrát národní šampionát v regionu Kantó. O roku později v roce 1992 skončil druhý v regionálním mistrovství východního Kantó v sérii AJ a vyhrál japonskou Grad Prix SS stock National GP. Následující roky prošel dalšími různými národními kartingovými šampionáty.\n\nIde v letech 1994–1998 jezdil v japonské formuli 3. Během let 1999–2005 závodil v japonské Super-GT-sérii, ale zároveň měl možnost si vyzkoušet japonskou a francouzskou formuli 3 (2001, 2002) a také Formule Nippon (2003–2005), kde se v roce 2005 stal vicemistrem.\n\nV roce 2006 se stal druhým pilotem nově vzniklého týmu Super Aguri F1, kde obdržel startovní číslo 23. První jezdcem byl jeho krajan Takuma Sató.\n\nOvšem ve své první závodní sezoně ukazoval Ide velmi špatné výkony a pravidelně byl porážen svým týmovým kolegou. Při Grand Prix San Marina 2006 způsobil těžkou nehodu jezdce týmu Midland Christijana Alberse a FIA ho zbavila superlicence. Na jeho místo nastoupil při Grand Prix Evropy 2006 Francouz Franck Montagny.\n\nTučně – Pole position\n\"Kurzívou\" – Nejrychlejší kolo závodu\nV letech 2006–2008 se vrátil do Formule Nippon a závodil také v šampionátu Super-GT.\n\n"}
{"id": "484936", "url": "https://cs.wikipedia.org/wiki?curid=484936", "title": "Osudové okamžiky", "text": "Osudové okamžiky\n\nOsudové okamžiky je cyklus krátkometrážních televizních dokumentárních pořadů vysílaných Českou televizí připomínající některé mimořádné události 20. století.\n\nAutoři pořadu se věnovali tragickým nehodám, neštěstím či jiným událostem, které poznamenaly osudy zúčastněných a nezřídka měly i vliv na vývoj dalších historických událostí. V jednotlivých dokumentech obvykle promlouvali přímí účastníci daných neštěstí či jejich příbuzní. Pořad byl navíc doplněn archivními filmovými materiály, dobovými dokumenty, autentickými předměty, animacemi nebo rekonstrukcemi konkrétních příhod.\n\nOd počátku roku 2001 pořad do vysílání České televize připravovalo Televizní studio Ostrava. Natáčení cyklu bylo roku 2004 ukončeno z ekonomických důvodů, ačkoliv tvůrci měli připraveno k natáčení dalších 80 zajímavých mimořádných událostí a náklady na realizaci byly poměrně nízké. Po dvou letech byl cyklus Osudové okamžiky nahrazen obsahově i formálně velmi podobným dokumentárním seriálem \"Příběhy železné opony\", ke kterému však tvůrci OO nebyli přizváni.V Příbězích železné opony i ve volném pokračování \"V zajetí železné opony\" se objevilo hned několik, \"novým pohledem\" realizovaných epizod z Osudových okamžiků. Česká televize na svých programech ČT1 a ČT2 uvádí nepravidelně reprízy některých epizod, obvykle v nočních nebo brzkých ranních vysílacích časech.\nAutorem námětu celého cyklu je dokumentarista Miroslav Kačor, který se podílel i na realizaci scénářů a režii několika desítek dílů (např. Škapová 1956, Ivanka 1977, Truhlářská 1928, Sokolov 1966, Košice 1941, Chabenec 1944, Kremnička a Německé 1945, Lověšice 1945, Krčmaň 1947, Magura 1947, Prace 1950, Bechyně 1992...)\n\nV letech 2001 až 2004 bylo natočeno celkem 137 epizod, které byly vysílány jednou týdně.\n\n\n"}
{"id": "484937", "url": "https://cs.wikipedia.org/wiki?curid=484937", "title": "Alfons V. Leónský", "text": "Alfons V. Leónský\n\nAlfons V. Leónský (šp. \"Alfonso el Noble\", 994/996 – 5. července 1028, Viseo) byl králem Leónu a Galicie.\n\nAlfons byl jediným legitimním synem krále Bermuda II. a v okamžiku otcova skonu byl nezletilý. Regentkou se s podporou hraběte Menenda Gonzálezese stala Alfonsova matka Elvíra a to až do roku 1007, kdy odešla do klášterního ústraní.\n\nAlfons se s podporou sousedních vládců zúčastnil reconquisty, prosazoval dodržování zákonů a podařilo se mu znovu osídlit zničené a vylidněné město León. Zemřel při obléhání Visea.\n\n\n"}
{"id": "484939", "url": "https://cs.wikipedia.org/wiki?curid=484939", "title": "Seznam návštěvních posádek Mezinárodní vesmírné stanice", "text": "Seznam návštěvních posádek Mezinárodní vesmírné stanice\n\nNávštěvní posádky Mezinárodní vesmírné stanice jsou jedno až tříčlenné týmy kosmonautů, které v rámci návštěvních expedic krátkodobě navštěvují Mezinárodní vesmírnou stanici (ISS) v kosmických lodích Sojuz. \n\nLidé na Mezinárodní vesmírné stanici pobývají přechodně od prosince 1998, trvale od listopadu 2000. Trvalé osídlení Mezinárodní vesmírné stanice zajišťují základní posádky, střídající se obvykle po šesti měsících. Kromě nich a návštěvních posádek ze Sojuzů na stanici přilétaly americké raketoplány Space Shuttle, jejichž osazenstvo především zajišťovalo montáž raketoplánem přivezených modulů a konstrukcí.\n\nJednorázové trojmístné Sojuzy slouží na ISS jako záchranné čluny, které se střídají po půl roce. Pokud doprava členů základních posádek nevyčerpá kapacitu Sojuzů, jsou lodě obsazeny kosmonauty, kteří se po týdnu až deseti dnech vracejí střídanou lodí (zpravidla zástupci neruských kosmických agentur nebo soukromníky, a tedy platícími za cestu). Tito kosmonauté jsou „návštěvní posádkou“ a jejich výpravy „návštěvní expedicí“ ( , zkráceně ). V období 2000–2002, kdy byly základní posádky střídány raketoplány, mohly být návštěvní expedice tříčlenné. V letech 2003–2009 zbývalo kromě dvou členů základních posádek v Sojuzech pouze jedno místo. Od roku 2009 jsou základní posádky šestičlenné a jejich dopravou jsou Sojuzy plně vytíženy. Další krátkodobá návštěva proběhla až v září 2015 v souvislosti s ročním letem ruského a amerického kosmonauta (Michaila Kornijenko a Scotta Kelly) a poté roku 2019.\n\nU kosmonautů je uvedena státní příslušnost, jméno, funkce v posádce lodi (velitel, palubní inženýr nebo účastník kosmického letu) a nakonec mateřská organizace či agentura – Středisko přípravy kosmonautů (CPK), RKK Eněrgija nebo Kosmická vojska Ruska u ruských kosmonautů. Neruští kosmonauti byli do vesmíru vysláni buď státními kosmickými agenturami – evropskou ESA, kanadskou CSA, brazilskou INPE, malajsijskou ANGKASA, jihokorejskou KARI, kazašským Kazkosmosem či Kosmickým centrem Muhammada bin Rašída Spojených arabských emirátů, nebo letěli jako takzvaní „vesmírní turisté“ na základě dohod mezi nimi a Roskosmosem, zprostředkovaných společností Space Adventures. \n"}
{"id": "484940", "url": "https://cs.wikipedia.org/wiki?curid=484940", "title": "Jeskyně Blanických rytířů", "text": "Jeskyně Blanických rytířů\n\nJeskyně Blanických rytířů je uměle vytvořená pískovcová jeskyně nacházející se u Rudky, nedaleko Kunštátu.\n\nPrvní nápad na vytvoření umělé jeskyně dostal uzenář a starosta Kunštátu František Burian, poté co Stanislav Rolínek dokončil třináctimetrovou sochu Tomáše Garrigue Masaryka, slavnostně odhalenou 28.10.1928. Práce na jeskyni byly zahájeny bezprostředně poté v listopadu 1928. První vznikl lev u vstupu a stejně jako T.G. Masaryka, ani lva Rolínek do té doby neviděl. Předlohou se mu staly fotografie. Jako druhý vznikl strážce jeskyně a po něm další postavy. V jeskyni bylo vytvořeno 17 soch blanických rytířů, včetně sochy svatého Václava a soch tří legionářů. Část soch však musela být, stejně jako Masaryk, za okupace odstraněna. Největší rytíři jsou strážci svatováclavské koruny měřící přes tři metry. V červenci roku 1931 Rolínek na následky vleklé nemoci zemřel a sochy v rytířském sále podle jeho návrhů dokončovali jiní. Za sálem měly podle původního návrhu být ještě stáje, zbrojnice a chodba slavných. K jejich realizaci však již nedošlo. Osobně tesal však i mecenáš Burian a to dětskou jeskyňku se Sněhurkou a sedmi trpaslíky. Trpaslíci byli ale v roce 1962 zničeni. Jména trpaslíků - Prófa, Kejchal, Rejpal, Šmudla, Stydlín, Štístko, Dřimal. Trpaslíci byli obnoveni v roce 1994, po navrácení jeskyně vnučce Františka Buriana Zdeňce Popelkové.\n\nPoblíž jeskyně byla postavena rozhledna, penzión a koupaliště se dvěma bazény. Koupaliště však později zaniklo.\n\nJeskyně se nyní nachází v oploceném areálu společně s Burianovou rozhlednou i zbytky sochy TGM. Ta byla za druhé světové války skryta za nadstavbou, avšak po udání byla zničena, dochovány zůstaly pouze boty postavy a její obrys na skále. V areálu jsou k vidění i sochařské výtvory z mezinárodních sympózií. V okolí jeskyně je vysazeno množství exotických dřevin.\n\n"}
{"id": "484943", "url": "https://cs.wikipedia.org/wiki?curid=484943", "title": "Bajura", "text": "Bajura\n\nBajura je jedním ze sedmdesáti pěti okresů v Nepálu, vnitrozemském státu v Jižní Asii. Bajura má rozlohu 2188 km a 108 781 obyvatel (údaje z roku 2001).\n\nDogadi, Gotree, Gudukhati, Jagannath, Jayabageswori, Jugada, Kailashmandau, Kanda, Kolti, Kotila, Kuldeumadau, Manakot, Martadi, Pandusain, Rugin, Sappata, Tolodewal\n"}
{"id": "484945", "url": "https://cs.wikipedia.org/wiki?curid=484945", "title": "Bojko Borisov", "text": "Bojko Borisov\n\nBojko Metodijev Borisov (bulharsky: \"Бойко Методиев Борисов\", ; narozen 13. června 1959 Bankja) je bulharský politik a od května 2017 potřetí předseda vlády Bulharska. V čele svého prvního kabinetu stál již v letech 2009–2013 a podruhé vládu řídil mezi roky 2014–2017. Třetí kabinet sestavil po předčasných parlamentních volbách na jaře 2017.\n\nMezi lety 2001 a 2005 byl Borisov generálním sekretářem bulharského ministerstva vnitra v hodnosti generála. V období 2005-2009 působil ve funkci primátora hlavního města Sofie.\n\nPoté co jeho strana Občané za evropský rozvoj Bulharska (GERB) jasně zvítězila v červencových parlamentních volbách 2009 ziskem 39,71 % hlasů voličů, což v přepočtu znamenalo obsazení 116 parlamentních křesel z celkového počtu 240 křesel, byl 27. července téhož roku jmenován 50. předsedou vlády Bulharska.\nDne 20. února 2013 podal se svým kabinetem demisi, a to pod tlakem několikadenních masových demonstrací, které jeho vládu vinily z neúnosného zvyšování cen elektřiny.\n\nJako absolvent policejní akademie byl v letech 1982-1985 velitelem menších jednotek hasičů a ministerstva vnitra. Poté byl až do roku 1990 profesorem na policejní akademii. Po nějakou dobu byl velitelem ochranky bývalého komunistického vůdce Todora Živkova. Na ministerstvu vnitra si posléze získal respekt tvrdým bojem se zločineckými gangy.\n\nOd listopadu 2014 stál podruhé v čele vlády. Na úřad v listopadu 2016 rezignoval poté, co stranická kandidátka GERBu Cecka Cačevová neuspěla v prezidentských volbách. Národní shromáždění rezignaci potvrdilo o tři dny později poměrem hlasů 218:0. Do konce ledna 2017 pak řídil kabinet v demisi, než se novým zastupujícím premiérem stal bývalý předseda parlamentu Ognjan Gerdžikov. Jeho úkolem bylo dovést zemi k předčasným volbám naplánovaným na březen 2017.\n\nV parlamentních volbách v březnu 2017 jím vedená strana \"Občané za evropský rozvoj Bulharska\" získala nejvyšší počet hlasů (32,65 %) i parlamentních křesel (95 z 240).\n\nBojko Borisov je synem úředníka ministerstva vnitra Metodije Borisova a učitelky na základní škole Venety Borisovové. Je rozvedený, z manželství má dceru Venetu. Žije s Cvetelinou Borislavovou, která je generální ředitelkou jedné banky (\"Bulgarian American Credit Bank\").\n\nJe nejstarším příležitostně aktivním profesionálním fotbalistou Evropy. V roce 2013 nastoupil jako útočník do druholigového zápasu s klubem FC Vitoša Bistrica. Kromě toho ovládá podle vlastního vyjádření karate. Byl trenérem národního týmu a je předsedou Bulharské asociace karate.\n\n\n"}
{"id": "484947", "url": "https://cs.wikipedia.org/wiki?curid=484947", "title": "Sancho III. Navarrský", "text": "Sancho III. Navarrský\n\nSancho III. Navarrský (990 – 18. října 1035) byl král navarrský, hrabě kastilský a aragonský, otec králů.\n\n"}
{"id": "484957", "url": "https://cs.wikipedia.org/wiki?curid=484957", "title": "Mut-Aškur", "text": "Mut-Aškur\n\nMut-Aškur byl asyrský král, který vládl přibližně mezi roky 1730 a 1720 př. n. l. Byl to syn a nástupce předchozího krále Išme-Dagána I. - byl tedy amoritského původu a jeho původním domovem bylo město Ekallatum.\n\nZe záznamů o něm víme pouze to, že jeho otec pro něj zaranžoval sňatek s jednou z dcer churritského krále \"Zazijaji\".\n\n"}
{"id": "484969", "url": "https://cs.wikipedia.org/wiki?curid=484969", "title": "Clam-Gallasův palác (Vídeň)", "text": "Clam-Gallasův palác (Vídeň)\n\nClam-Gallasovský palác ve Vídni je klasicistní stavba umístěná v anglickém parku mezi Währinger Straße a Liechtensteinstraße v IX. okrese. Byl postaven Heinrichem Kochem pro knížete Františka Josefa z Ditrichštejna jako letní sídlo, v letech 1850–1952 patřil rodu Clam-Gallasů a dnes je sídlem Francouzského lycea.\n\nUprostřed pozemku, který Ditrichštejnové získali již v 17. století, nechal kníže František Josef v letech 1834–1835 postavit na místě starší vily nový letní palác. Heinrich Koch vytvořil elegantní patrovou stavbu na obdélném půdoryse, z níž v ose vystupuje tympanon nesený čtyřmi jónskými sloupy. V interiérech se z části dochovalo původní vybavení z 19. století, kdy byl palác jedním z center společenského života města. Z původně rozsáhlého anglického parku zůstala zahrada o výměře cca 4,6 ha.\n\nV roce 1850 při dělení ditrichštejnského majetku připadl palác vnučce stavitele Klotildě, provdané za polního maršála Eduarda Clam-Gallase. Potomci Clam-Gallasů vlastnili budovu do roku 1952, kdy byla prodána francouzskému státu. Ten v ní zřídil Francouzský kulturní institut a  umístil do ní kulturní a vědecké oddělení svého vyslanectví. Ve spodní části parku bylo zřízeno Francouzské lyceum (\"Lycée Français de Vienne\"), dnes jedna z prestižních vídeňských škol.\n\n\n"}
{"id": "484973", "url": "https://cs.wikipedia.org/wiki?curid=484973", "title": "Inge Bauerová", "text": "Inge Bauerová\n\nInge Bauerová, rozená Inge Exnerová, (* 24. června 1940 Dětmarovice, Německá říše, dnes Česká republika) je bývalá východoněmecká atletka, která se věnovala tehdejšímu pětiboji.\n\nV roce 1966 vybojovala na mistrovství Evropy v Budapešti bronzovou medaili, když v pěti disciplínách nasbírala 4 713 bodů. O dva roky později reprezentovala na letních olympijských hrách v mexickém hlavním městě Ciudad de México. S celkovým součtem 4 849 bodů obsadila sedmé místo.\n\n"}
{"id": "484976", "url": "https://cs.wikipedia.org/wiki?curid=484976", "title": "Robert Enke", "text": "Robert Enke\n\nRobert Enke (24. srpna 1977, Jena, Německá demokratická republika – 10. listopadu 2009, Neustadt am Rübenberge, Spolková republika Německo) byl německý fotbalista, reprezentační brankář a od roku 2004 hvězda klubu Hannover 96. S národním týmem získal stříbrnou medaili z mistrovství Evropy 2008 konaného v Rakousku a Švýcarsku.\n\nZemřel na železničním přejezdu, podle předběžného šetření německé policie patrně spáchal sebevraždu. Podle rodiny a lékaře jej k sebevraždě dohnala duševní choroba projevující se těžkými depresemi, která se u něj naplno rozvinula po smrti jeho dcery s vrozenou srdeční vadou, která zemřela v 2 letech po operaci kochleárního implantátu v roce 2006. Své deprese zakrýval a nedával je najevo, aby nepřišel o svou druhou dceru, kterou společně s manželkou adoptovali, v době jeho smrti jí bylo pouhých 8 měsíců.\n\n"}
{"id": "484981", "url": "https://cs.wikipedia.org/wiki?curid=484981", "title": "2008 v loďstvech", "text": "2008 v loďstvech\n\nTento článek obsahuje významné události v oblasti loďstev v roce 2008.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "484983", "url": "https://cs.wikipedia.org/wiki?curid=484983", "title": "Z českých luhů a hájů", "text": "Z českých luhů a hájů\n\nZ českých luhů a hájů je symfonická báseň z šestidílného cyklu \"Má vlast\", která bývá hrávána jakožto čtvrtá v pořadí. Jejím autorem je Bedřich Smetana. Skladba představuje oslavu české krajiny a byla inspirována krajinou kolem Jabkenic, kde Smetana v době psaní skladby pobýval (v domě své dcery). Část skladby má podobu fugy. Symfonická báseň vznikla v roce 1875.\n\nSám autor o této skladbě napsal:\n\n\"„Toť všeobecné kreslení citů při pohledu na českou zem. Ze všech stran tu zazní zpěv plno vroucnosti, jak veselý tak melancholický z hájů a luhů. Lesní kraje v sólech hornistů – a vesele ourodné nížiny labské a jiné a jiné, vše se tu opěvuje. Každý může ze skladby té si vykreslit, co mu libo – básník má volnou cestu před sebou, arciť musí skladbu v jednotlivostech sledovat.\"“\n\n"}
{"id": "484985", "url": "https://cs.wikipedia.org/wiki?curid=484985", "title": "USS Kitty Hawk", "text": "USS Kitty Hawk\n\nOznačení USS \"Kitty Hawk\" nesla v historii amerického námořnictva dvě plavidla:\n"}
{"id": "484987", "url": "https://cs.wikipedia.org/wiki?curid=484987", "title": "Venkovská zahrada", "text": "Venkovská zahrada\n\nVenkovská zahrada je lidmi upravený pozemek s uměle vysázenou vegetací a dekorativními doplňky. Venkovská zahrada je typická barevností. Je to rázovitý rustikální styl zahrady, který používá neformální design, tradiční materiály, husté výsadby a někdy i směs okrasných a jedlých rostlin. Často bývá vyzdobena předměty a dekoracemi napodobujícími denní potřeby venkovanů a imitující původní přírodní materiály rustikálními, romantickými, vesnickými doplňky. Klasické venkovské zahrady dosáhly svého vrcholu popularity ve viktoriánském obdobím (1837-1904).\n\nVelikostí nebývá rozlehlá a neslouží často k rekreaci, ale jako ozdoba okolí sídla. Ve venkovské zahradě 21. století rostou stromy a nebo keře, které odpovídají charakteru místa a doplňky napodobují některé historické období (gotika, romantismus), nebo venkovské prostředí. Venkovská zahrada může obsahovat i část pro pěstování zeleniny a koření, nebo jsou byliny a zelenina volně namíchány v porostu.\n\nProtože venkovské zahrady nebo zahrady v takto stylizované úpravě mohla vlastnit, založit a udržovat většina obyvatel, výzdoba silně podléhala a podléhá vlnám módnosti. Některé venkovské zahrady nesou silný dotyk individuality jejich majitele. Stejně jako původní anglický styl jsou tyto zahrady zpravidla spíše půvabná dílka než architektonické skvosty. Úpravy zahradní architektury ve venkovské zahradě, jsou někdy prováděny podle zásad sadovnické tvorby.\n\nVenkovské zahrady v podobě ohrazené prostory s kvetoucími rostlinami, bylinami a zeleninou se objevují po celé historické období a přirozeně svým dílem pokrývají samozásobitelské potřeby domácnosti.\nBěhem římské říše se pěstování okrasných rostlin, především růží, z římských zahrad rozšířilo i do odlehlých oblastí. Po pádu Říma a během neklidného období středověku v Evropě byla ve středověké zahradě většina zahradnických plodin pěstována pro obživu.\n\nV klidnějším tudorovském období v Anglii (1485 až 1603) se venkovské zahrady mohly rozvíjet. Obyvatelé venkova pěstovali jednoduché, odolné rostliny, které často nazýváme „rostliny venkovské zahrady“.\n\nVesnické zahrady, které se objevily v alžbětinské době zřejmě vznikly jako místní zdroj pro byliny a plody.\nPodle pověsti o jejich původu z konce devatenáctého století, byly tyto zahrady původně vytvořeny venkovany, aby mohli do jídla přidávat bylinky a pěstovat květiny pro výzdobu. Helen Leachová analyzovala historický původ romantické vesnické zahrady a zahradní styl podrobila přísné historické analýze. Došla k závěru, že jejich počátky byly v menších zahradách dělníků v devatenáctém století. Důležitý byl objev a rozšíření skupiny jednoduchých vytrvalých rostlin přes literární práce J. C. Loudona. Loudon pomáhal s návrhem na panství v Oxfordshire, kde byli zemědělští dělníci a malé zahrady, kde mohli pěstovat potraviny a chovat prasata a slepice.\n\nVznik venkovské zahrady je proto spojován s dělnickými a rolnickými chalupami. Jejich přerod v stylizovanou verzi venkovské zahrady jako úmyslný styl výsadby vznikl nejspíše v Anglii na konci 19. století, v reakci na strukturovanější a důsledně udržované zahrady, které používají pravidelný symetrický styl, šablonovitý vzhled. Její vznik lze dát do souvislosti s humanistickou glorifikací venkovského života, tedy její poetické a fantazií upravené romantické podoby. V průběhu 18. století, kdy jsou moderní romantické úpravy parků ve stylu anglického přírodně krajinářského parku vznikají i ferme ornée, jejichž součástí jsou právě stylizovaná venkovská stavení. Jak lze vidět u zámku Petit Trianon vytvořeném na přání Marie Antoinetty v parku ve Versailles, jsou u nich upravené venkovské zahrady. Zahrady v Petit Trianon nebyly jen malé zelinářské zahrady mezi budovami. Květiny byly všude v Petit Hameau. Anglické přírodně krajinářské parky jsou považovány za předchůdce venkovské zahrady. Je důležité si ale uvědomit, že na rozdíl od anglických přírodně krajinářských parků Capability Browna, které byly jednoduše tvořeny trávníky, stromy a vodou, zahrady Petit Trianon byly plné květin.\n\nNejstarší původní zahrady ve venkovském stylu byly ekonomičtěji zaměřené než jejich moderní následovníci - byl kladen důraz na zeleninu a užitkové byliny, nacházelo se v nich několik ovocných stromů, někdy včelí úl a dokonce i domácí zvířata. Květiny byly použity k vyplnění mezery mezi nimi. V průběhu doby se květiny staly dominantními. Tradiční venkovská zahrada byla obvykle uzavřená, ale nebylo to nezbytným pravidlem. Typické květiny, které jsou společné vesnickým zahradám jsou slézové růže, macešky a stračka (ostrožka), všechny tyto tři druhy jsou rozšířené v devatenáctém století. Pěstovaly se původní druhy růží, jednoduše kvetoucí sedmikrásky a bylinky. Květiny v prvních takových zahradách sloužily spíše výzdobě kostela a náboženským účelům, stejně jako květiny ve středověkých zahradách. Umělecké tvarování keřů mělo spíše tradiční formy. Jako dekorace do původní zahrady ve venkovském stylu byly přidávány sluneční hodiny, rustikální lavičky a okrasné rostliny v nádobách.\n\nPřirozený design venkovské zahrady byl rozvinut Brity. Básník Alexander Pope byl časný zastánce méně formálních přírodních zahrad. Ale i další spisovatelé 18. století, včetně Josepha Addisona a lorda Shaftesburyho, podporovali méně formální a přírodní zahrady. Vývoj venkovské zahrady lze vysledovat v časopise (\"\") (1848 - 1961), editovaném Williamem Georgem Johnsonem, kde se klade důraz přímo na okrasné květiny - karafiáty a primule v pestrých odrůdách, které byly původně šlechtěny soutěživými úředníky jako hobby.\n\nWilliam Robinson a Gertrude Jekyll pomáhali popularizovat nepravidelné zahrady v mnoha knihách a časopisech. Robinsonova \"Divoká zahrada\" ('), publikovaná v roce 1870, obsahovala v prvním vydání esej na téma Zahrada britských planých květin (\"The Garden of British Wild Flowers\"), který byl vyřazen z novějších vydání. V jeho Anglické květinové zahradě (The English Flower Garden), byly ilustrovány zahrady v hrabství Somerset, Kent a Surrey. William Robinson poznamenal: \"Jedno z ponaučení malé zahrádky je, že jsou tak hezké, proto, že je možné získat dobré výsledky z jednoduchých materiálů.\" Od roku 1890 se svou celoživotním přítelkyní Gertrude Jekyll uplatňuje principy venkovské zahrady na více strukturované vzory u poměrně velkých zahrad. Její \"Barvy v kvetoucí zahradě\" (') (1908) jsou přetiskovány dodnes.\n\nWilliam Robinson a Gertrude Jekyll byli součástí hnutí ', stali se hybateli architektury a řemesel na konci 19. století. Prosazovali návrat k výsadbě v neformálním stylu který byl odvozen z romantické tradice skutečné anglické venkovské zahrady. Výstava ' zahájila pohyb směrem k idealizovanému přírodnímu stylu venkovské zahrady. Zahrady podle návrhů William Robinson a Gertrude Jekyll byly často spojovány s hnutím '. Oba byli ovlivněni Williamem Morrisem, jedním z vůdců hnutí '. Robinson citoval Morrisovy názory odsuzující kobercové výsadby, Gertrude Jekyll sdílela Morrisův mystický pohled na přírodu a použila kresby květinových motivů pro zahradnický styl. Když Morris postavil svůj „Red House“ v Kentu, byl ovlivněn novými nápady v oblasti architektury a zahradnictví \"staromódní\" zahrady se náhle stalo módním doplňkem mezi britskou uměleckou střední třídou a estetika venkovské zahrady se stala moderní i v Americe.\nSnad nikdy předtím ani potom nebyly rostliny a jejich pěstování takovým středobodem zájmu široké veřejnosti. Díky propagátorům jako Gertrude Jekyll a Vita Sackville-West se skromné venkovské zahrady staly populárními. Jako specifický architektonický styl se výrazně prosazuje ve dvacátém století s rozvojem rekreace pro širší vrstvy obyvatel. Prochází obdobími, kdy jsou architektonické doplňky střídavě vykládány jako romantické a nebo kýčovité. V současné době se vesnické zahrady často rozvíjí směrem k větší historické věrohodnosti, což jejich estetice výrazně prospívá.\n\nNa počátku dvacátého století byl termín venkovská zahrada (') byl použit i pro označení tak velké a sofistikované zahrady jako Hidcote Manor, který Vita Sackville-West popsala jako \"glorifikovanou venkovskou zahradu\", harmonie barev zde byly pečlivě vyladěné a kontrolované. Vita Sackville-West přijala tento vzor pro svou vlastní \"venkovskou zahradu\", jednu z mnoha zahrad na zámku Sissinghurst. Mínila vytvořit zahradu, kde se kvetoucí keře mísí s růžemi, byliny s cibulovinami, popínavými rostlinami, které šplhají přes ploty. Chtěla vytvořit takovou zahradu, kde sazenice vzrostou tam, kde dopadnou semena. Zahradu, které bude vzorem příroda. Její populární a obdivovaný park ve stylu venkovské zahrady působí jako kultivovaný přírodně krajinářský park.\n\nIdeály šířili také umělci, jako malířka akvarelů Helena Allingham (1848–1926).\n\nVenkovská zahrada ve Francii byla obdivována malířem Monetem, který založil vlastní zahradu v Giverny, která je výstižným příkladem evropské venkovské zahrady. Rozlehlá zahrada je přeplněna rozmanitou výsadbou bohatou na barvy. V zahradě lze najít i rozlehlé vodní plochy. V moderní době se označení vesnická zahrada používá k popisu jakéhokoliv neformálního zahradního stylu, s použitím designu a rostlin velmi odlišných od tradiční anglické vesnické zahrady.\n\nV moderní vesnické (chatové, chalupářské zahradě) vidíme nespočet regionálních a osobní variací na tradiční anglické vesnické zahrady. Jsou stylizovanou formou původní zahrady ve venkovském stylu. Hravou napodobeninou. Je zde časté použití rostlinných materiálů, jako například okrasné trávy nebo mnoho druhů rostlin, které nebyly nikdy součástí venkovských zahrad. Tradiční růže s jejich plnou vůní a svěží zelení jsou oporou venkovské zahrady. V současnosti se však více využívají kříženci, moderní rezistentní odrůdy. Nové odrůdy mají tradiční atributy, jsou podobné vlastnostmi původním druhům. Popínavé rostliny, ať už tradiční druhy, nebo jejich moderní hybridy, jsou ve venkovské zahradě také oblíbené. Často jsou použity letničky a trvalky, které se šíří samovýsevem a volně se rozšiřují. Takové druhy si našly trvalé místo i v moderní zahradě ve venkovském stylu, stejně jako tomu bylo v původních tradičních venkovských zahradách.\n\nV naší moderní době venkovské zahrady neztratila své kvality, ani oblibu, ale jsou stále méně časté. Je mnoho důvodů proč. Venkovské zahrady jsou náročné na údržbu a lidé obecně chtějí trávit méně času údržbou zahrady. Služby kvalifikovaných zahradníků jsou pro průměrné obyvatele (v ČR i EU) drahé a těžko dostupné. Domy jsou většinou větší než venkovské chaty a často ne ve stylu vhodném pro tradiční venkovské zahrady. Snižuje se potřeba pěstovat vlastní potraviny, léčivky a koření a zvyšuje závislost na obchodu s potravinami.\n\nZatímco klasická venkovská zahrada je postavena kolem venkovského stavení, je mnoho stylů venkovské zahrady vytvořených kolem domů, nebo dokonce i statků a usedlostí (např. Hidcote Manor) Design venkovské zahrady je založen více na zásadách, než vzorcích. Vesnické zahrady mohou být pravidelné i nepravidelné. Častěji se ale setkáme s nepravidelnými zahradami s pravidelnými prvky.\nÚstředním prvkem klasické venkovské zahrady bývá hlavní cesta v jejímž okolí leží nejvíce udržované plochy květin a je z ní možné zahlédnout většinu dekorativních prvků. Dalšími významnými plochami jsou plochy náležící k dalším komunikacím a plochy které lze zahlédnout z prostoru vně zahrady. Ve vesnické zahradě v anglickém stylu zpravidla nenacházíme žádná jezírka, vřesoviště a skalky. Vynikající doplněk jsou ale vyvýšené záhony a terasy, které modelují terén. Do evropské venkovské zahrady lze umístit zřejmě jakékoliv myslitelné doplňky a stavební prvky, jediným omezením je prostor a vkus.\n\nZ nedostatku prostoru jsou venkovské zahrady často jen malými pravoúhlými plochami s praktickými rozvržením cest a plotů, nebo živých plotů. Rostliny, rozložení a materiály jsou vybírány tak, aby vzbudily dojem přirozenosti a původnosti. Moderní venkovská zahrada často používá místní květiny a materiály spíše než tradiční venkovská zahrada. Co sdílí s tradičním pojetím, je přirozený vzhled, využití každého čtverečního centimetru a bohatá paleta květin, bylin a zeleniny.\n\nVenkovská zahrada je navržena tak, aby se jevila bezstarostnou spíše než architektonicky dokonalou. Je vytvářena bez okázalosti, nebo trigonometrie. Hranice zahrady mohou sahat až do domu, trávníky jsou nahrazeny trsy trávy a květin a záhony mohou být široké podle potřeby. Místo toho, aby se zahrada podrobila kázni ve velkém rozsahu barevných schémat, je poetická jednoduchostí harmonií barevných kombinací mezi rostlinami. Celkový vzhled může dávat dojem zeleninové zahrady, kterou ovládly květiny.\n\nVenkovské zahrady tvoří zdánlivě neudržovaná směs květin, dřevin, bylin a zeleniny, často na malém prostoru. I přes tyto zásady má venkovská zahrada konstrukci a formální zásady, které pomáhají tvořit její eleganci a šarm.\n\nJednou z dalších hlavních zásad je poměrně přísný výběr rostlinného materiálu, který je důležitější než terénní úpravy. Použité materiály by měly vytvořit celek. Celek musí působit přirozeně a původně, nebo aspoň nesmí narušovat celkový dojem. Podobně jako v čínské zahradě by neměl být žádný prvek dominantní, působit násilně. Jednotlivé prvky, materiály, nebo použité rostliny mohou být i dosti pestré tvarově velikostně, texturou a barevně. Je vhodné nepoužívat příliš mnoho pravidelných předmětů a vyvarovat se přesnosti a jakékoliv dokonalosti.\n\nVenkovská zahrada je umělecké dílo, způsobem tvorby někdy podobné mandale. Výsledek určitě. Umění nemůže být bez invence, překvapivosti, nápadu. Venkovské zahrady ozdobené materiály vyvrženými mořem vytváří inspirativně scenárista a spisovatel Derek Jarman.\nVenkovská zahrada je někdy doplňkem anglického parku, jeho součástí. Nahusto (zahuštěná výsadba) vysázené květiny, keře a stromy mohou napodobovat venkov, stejně jako divokou kvetoucí přírodu. Stylová anglická venkovská zahrada je původem pravděpodobně variantou výsadby anglického parku. Stejně tak může být podobná výsadba součástí architektury středověké zahrady, záhony budou ale přesně vyznačené a pravidelné, jednotlivé druhy rostlin budou nejspíše pečlivé odděleny. Francouzské zahrady také někdy začleňují výsadbu květin podobnou venkovské zahradě. Buď jako součást výsadby parteru, nebo k oživení kolem budov. Například ve francouzském parku v Lednici byly provedeny výsadby záhonů ve stylu venkovské zahrady v širokém záhonu mezi kobercovými výsadbami letniček. Oproti anglickému přírodně krajinářskému parku a ferme ornée je vzhledná venkovská zahrada stejné velikosti značně náročnější na údržbu (podle výsadby).\n\nStejně jako mohou být klasické zahrady a parky směšné svou přehnanou okázalostí, pseudostyly a nepovedenými napodobeninami umění, mohou venkovské zahrady sklouzávat k bezradné bezcílnosti, nesmyslnosti, stereotypu, neúmyslné karikatuře a neefektivnosti.\n\nV architektuře venkovské zahrady v Anglii ale i v Evropě 20. století byly na cesty, stromy a ploty používány tradičních materiály, nebo starožitně vyhlížející předměty. Dřevěné ploty a vrata, cihly a kameny. Použitím přírodních materiálů venkovská zahrada měla získat přirozenější vzhled . Hrnce, dekorace, nábytek a také využití přirozeného vzhledu tradičních materiálů a povrchové úpravy vše mělo vyvolat dojem staromódní zahrady. Materiály použité ve venkovské zahradě pocházejí zpravidla z nedalekých zdrojů. Za rušivé lze považovat velké plochy kovu, skla, použití plastů (zjevné), nebo neumělé napodobeniny přírodních materiálů. Zahrada nemá být divadelní kulisou.\n\nVenkovské zahrady počátku 21. století zobrazují více individuální přístup a nepoužívají napodobeniny přírodních materiálů, nebo jen výjimečně. S věrohodností se pokouší upravit zahradu, nebo obydlí v dobově, nebo stylově věrohodnou repliku, která umožňuje zvýšit emocionální prožitek z použití.\n\nRostliny pro venkovské zahrady jsou vybírány na základě své staromódnosti (módní časopisy razí pro styl venkovské zahrady heslo - kytičky naší babičky) a vhodnosti do nepravidelné zahrady. Mnoho moderních zahradníků používá „staromódní“ rostliny a odrůdy, ačkoliv nemusí být autentické pro venkovské zahrady. Kromě toho existují i moderní odrůdy květin, které do vzhledu venkovské zahrady zapadají. Například moderní růže vyšlechtěné Davidem Austinem byly používány pro venkovské zahrady kvůli svému staromódnímu vzhledu (plnokvěté formy s rozetovými květy) a vůním. Moderní venkovské zahrady v Evropě často používají původní rostliny a jsou přizpůsobené místnímu klimatu, spíše než by se pokoušely použít tradiční anglické rostliny nevhodné pro dané prostředí. Mnoha starým oblíbeným druhům a odrůdám květin se ale daří v venkovských zahradách po celém světě.\nEvropská vesnická zahrada, je-li její součástí zelinářská část, bude mít obě části - okrasnou a zelinářskou, pečlivě oddělené. Záhony se zeleninou sice mohou plnit dekorativní účel, ale zelenina určená ke konzumaci bývá zpravidla pěstována v oddělené části. V původní vesnické zahradě lze najít okrasné dřeviny, zpravidla keře okrasné květem, ale lze použít i méně nápadné keře ozdobné listem jako doplnění skupin keřů a porostu, například mahónii, krušpánek, nebo brslen. Použité ovocné dřeviny mohou být vysokokmeny, které jsou extenzivně pěstované a dorůstají velkých rozměrů a značného stáří. Zcela výjimečně je součástí vesnické zahrady malé množství původních druhů okrasných listnatých dřevin jako bříza, buk, dub, habr nebo lípa. Ve vyšších polohách lze nalézt i smrky a borovice. Velký důraz vesnická zahrada obvykle klade i na množství kvetoucích trvalek, cibulovin a letniček v nádobách. Vhodnou estetickou ozdobou samozřejmě mohou být i jahody, které jsou dekorativní květem i plodem.\nVhodné rostliny lze vybrat podle intenzity údržby, způsobu výsadby a pěstování. Anglická venkovská zahrada někdy používá zapojené výsadby různých druhů rostlin současně, což je celkem nevhodné pro některé druhy tradičních okrasných rostlin (aksamitník, devaterník, vřes, polyantky a mnoho dalších). Mnoho rostlin přerůstající jedna druhou se ale ve venkovské zahradě nemá (není li to záměr) změnit v chaotickou směs. Venkovská zahrada není zmatek. Zmatek ostatně nenapoví mnoho hezkého o vlastnostech majitele a nemůže na něj samotného ani působit nijak uspokojivě a harmonicky. Důležité je proto rozhodnutí architekta venkovském zahrady, čeho vlastně chce dosáhnout a jaké je schopen udělal ústupky ze své představy dokonalosti.\n\nVenkovské zahrady, které nelze efektivně udržovat náročným pletím a okopáváním proto nebude zdobit nízká keřová růže, ale po zdi, plotu nebo pergole se může pnout popínavá růže s plnými, nebo jednoduchými květy. Dalším vhodným keřem pro méně udržované zahrady je například kalina, rostlinou vlčí bob, nebo i kosatec. Květiny se v původní venkovské zahradě vyskytují jen na exponovaných místech. Větší zahradu tohoto typu tvoří obvykle zatravněný sad ovocných stromů. Zahrada s málo nápadnou výsadbou není žádnou chybou. Dekorativní hodnota méně pestré zahrady spočívá ve tom, že zahrada je nenápadným doplňkem budovy, které však jedním nebo několika prvky (réva, břečťan, srdcovka, hosta) může dodat potřebný nádech romantiky anebo důvěrně známý pocit domova. Taková varianta však není rozhodně vhodná pro majitele s komplexem méněcennosti.\n\nUdržované zahrady může zdobit i oslnivá záplava kvetoucích rostlin mnoha druhů a variet, barev a velikostí, cibulovin, trvalek a letniček v témže záhonu. Udržování skupin kvetoucích rostlin, zvláště bylin, je pracnější než třeba udržování beztrných okrasných keřů, které majiteli svým kvetením poskytnou také uspokojení. Rozhodování pro ten či onen typ výsadby a nebo druh rostliny by proto nemělo být ukvapené, aby nadšení pěstitele nevystřídalo vyčerpání, zoufalství a zklamání. Dokonce ani v 21. století totiž mnohdy není práce, byť šlechtící duši a tříbící trpělivost, přehnaně oblíbeným druhem zábavy.\n\nVenkovské zahrady jsou vždy spojeny s růžemi, ať už keřovými, polyantkami, čajovými, stromkovými, nebo pnoucími růžemi. Venkovské zahrady téměř vždy obsahovaly keře růže galské (\"Rosa gallica\"). Růže galská tvoří husté keře 1.5–2 m vysoké a široké, se světle růžovými až fialovými květy. Růže galské jsou také velmi vonné a plody obsahují množství vitamínu C. Další stará růže typická pro venkovské zahrady je vonná damascenská růže (\"Rosa x damascena\"), které jsou stále ještě pěstovány v Evropě pro použití v parfémech. Dorůstají výšky 2 m nebo vyšší, s jemně prohnutými letorosty, které pomáhají poskytnout neformální pohled do zahrady. Ještě vyšší jsou bílé růže (\"Rosa x alba\"), které nejsou vždy bílé a které kvetou dobře i v polostínu.\n\nRůže stolistá (\"Rosa x centifolia\") je plnokvětá růže proslavená na obrazech holandských mistrů v sedmnáctém století. Tyto velmi vonné keřové růže rostou do výšky 1.5 m, jsou i stejně široké. Měly by být vyvázány na oporu, nebo mohou popínat treláž. Růže stolistá (\"Rosa x centifolia\") byla šlechtěna a křížena do mnoha odrůd, které jsou také oblíbeným doplňkem venkovské zahrady. Na rozdíl od většiny moderních hybridů starší růže kvetou na loňských letorostech, takže není vhodné je silně prořezávat každý rok, jako moderní odrůdy. Protože na rozdíl od moderních růží nekvetou opakovaně, bývají někdy popínány plaménky (\"Clematis\"), které používají větve růží jako oporu. Růže ve venkovské zahradě není oddělena od ostatních růží holou zemí nebo mulčem, ale je jakoby ve směsi s jinými květinami, vinnou révou a porostem.\n\nSe zavedením čínské růže (\"Rosa chinensis\") na konci osmnáctého století vzniklo mnoho hybridů, které měly vlastnosti opakovaného kvetení (remontování), ale udržují vzhled původní staré růže a tvar květu. Jednalo se o bourbonské růže a noisette růže, které byly používány také ve venkovské zahradě.\n\nNedávno se staly populárními růžemi pro venkovské zahrady hybridní „anglické“ růže zavedené Davidem Austinem. Jeho keřové růže kombinují nejlepší vlastnosti moderních hybridních, čajových a floribund se starými zahradními růžemi.\n\nTradiční součástí venkovské zahrady jsou popínavé rostliny zimolez ovíjivý (\"Lonicera periclymenum\") a plamének plotní (\"Clematis vitalba\"). Ve venkovské zahradě bylo používáno mnoho hybridů původních druhů plaménku s řídkým listovím, které jsou schopny porůstat pnoucí růže, stromy a nebo ploty. V moderní venkovské zahradě je používáno mnoho druhů \"Clematis\", včetně \"Clematis armandii\", \"Clematis chrysocoma\" a \"Clematis flammula\". Populární popínavé zimolezy ve venkovské zahradě jsou kromě zimolezu ovíjivého například zimolez japonský (\"Lonicera japonica\") a zimolez druhu \"Lonicera tragophylla\"). Dekorativní a málo náročnou dřevinnou je loubinec (\"Parthenocissus\"). Jeho listy se na podzim barví červeně a jsou hezkým kontrastem k jinak zbarveným keřům. Druh loubinec pětilistý (\"Parthenocissus quinquefolia\") je expanzivní a zapleveluje. Druh loubinec trojlaločný (\"Parthenocissus tricuspidata\") roste pomalu.\n\nBarevně mají být květiny co nejpestřejší a druhy voleny tak, aby zahrada kvetla většinu roku. Vyplatí se ovšem pro některé zvláště exponované období vytvořit větší skupinu výraznějších květin - například vrbina tečkovaná (\"Lysimachia punctata\"). Tato trvalka kvetoucí v červnu je velmi dekorativní a na stanovišti vydrží mnoho let. Vhodné je, aby květy a použité doplňky barevně ladily, nebo tvořily vhodný kontrast. Venkovská zahrada se pomocí kontrastu barev, nejen barev květů, ale například i díky podzimnímu vybarvení, může stát uměleckým dílem.\n\nPopulární květiny pro venkovské zahrady byly pěstovány a šlechtěny nadšenci. Fialky, růže a petrklíče stejně jako druhy, které se jinak pěstují pro praktické účely. Například měsíček, který se dnes pěstují téměř výhradně pro své jasně oranžové květy, byl ceněn především jako přísada do jídla pro přibarvení másla a sýrů, přidával se přidávání do polévek a dušených jídel. Jinak byl používán i pro všechny druhy léčebných mastí a přípravků. Stejně jako mnoho starých letniček a bylin venkovské zahrady se samovolně vysévá. Další populární zahradní letničky venkovské zahrady jsou fialky, macešky a rezeda\nTrvalky jsou tradičně největší skupinou květin venkovské zahrady – ty s dlouhou historií ve venkovské zahradě jsou vzrůstné a odolné slézové růže (\"Althea rosea\"), barevné hvozdíky, především hvozdík bradatý (vousatý) (\"Dianthus barbatus\"), bohatě kvetoucí chryzantémy (\"Chrysanthemum frutescens\"). Často byl pěstován i léčivý měsíček lékařský (Calendula officinalis), vznešená lilie, plnokvěté pivoňky, křehké tulipány a krokusy, jednoduché i plnokvěté sedmikrásky, vysoký náprstník červený a oměj šalamounek, vonná levandule, odolný zvonek a kokořík, nebo pupalky. Ve venkovské zahradě nesměla chybět konvalinka, prvosenky a některá z mnoha odrůd růží.\n\nByliny z venkovské zahrady byly používány jako léky, nebo kosmetické a čisticí prostředky. Vonící bylinky se rozložily na zemi na pokrytí pachů. Některé byliny se používaly k barvení tkanin. Tradiční bylinky venkovské zahrady jsou šalvěj lékařská, tymián, pelyněk (\"Artemisia abrotanum\"), šanta kočičí, kopretina řimbaba (\"Tanacetum parthenium\" ), plicník, mydlice lékařská, yzop lékařský, a nebo levandule.\n\nPříklady bylin pro venkovské zahrady\nOvocné stromy venkovské zahrady jsou tradičně jabloně a hrušně. Byly jejich plody byly zpracovávány na jablečný mošt a hruškovici. Své místo zde měl i angrešt, rybíz a maliny. Moderní venkovské zahrady často obsahují mnoho druhů okrasných druhů ovoce společně s netradičními ovocnými stromy jako je dřín.\n\nVe venkovské zahradě živé ploty sloužily jako oplocení proti hospodářským zvířatům, která by mohla poškodit zelinářskou zahradu, pro ochranu soukromí, a měly i praktické využití. Listy hlohu bylo možné například využít jako chutný čaj, květy byly používány k výrobě vína. Rychle rostoucí bez černý sloužil také k vytvoření živého plotu. Jeho bobule byly využívány na jídlo a víno. Květy bezu černého se jedí smažené v těstíčku, nebo slouží na krémy a mastí. Dřevo má mnoho využití (ale je jedovaté), například na výrobu hraček, kolíků, k rybolovu. Cesmína (\"Ilex\") byla další užitečnou rostlinou, protože se rychle rozšířila a sama se množila. Ptačí zob bylo možné také použít k rychle rostoucím živým plotům. V průběhu času se mnohé více, nebo méně užitečné okrasné rostliny staly populárními pro živé ploty venkovské zahrady, včetně vavřínu (ne v ČR), šeříku, pámelníku, zimolezu japonského (\"L. japonica\"), a dalších\n\nNároky na údržbu se u venkovské zahrady liší podle použitého materiálu a podle nároků majitele na estetiku zahrady. Pěstování rostlin ve venkovské zahradě při zapojené výsadbě může mírně snížit množství plení (na úkor zdravotního stavu porostu). Výběr rostlin také umožní omezit potřebu zalévání (na úkor rozmanitosti), ale řez živých plotů porostlých popínavými rostlinami a pravidelné potřeby rostlin vyžadují dobře načasovanou a časově náročnou údržbu. Venkovské zahrady patří mezi pracné zahradní úpravy a jsou vhodnou dekorací na často navštěvovaných místech.\n\n\nVenkovská zahrada používá zahuštěné výsadby bylin k dosažení žádoucího efektu. Takové výsadby\n\nVýběr rostlin, nízké nároky majitele a inteligentní architektonický návrh může snížit intenzitu nevýhod nebo potlačit některé nevýhody venkovské zahrady zcela.\n\nVážnou nevýhodou mohou být menší estetické hodnoty původních druhů rostlin. Trvalky kvetou zpravidla jen krátké období (někdy i jen několik dnů) v roce a cennější letničky je zpravidla na stanoviště třeba vysévat.\n\nMnožství dřevin používaných v zahradách založených ve stylu venkovská zahrada patří mezi nebezpečně invazivní dřeviny - plamének plotní, ptačí zob. Zejména se jedná o rostliny používané v anglické „divoce rostoucí“ zahradě. Další patří mezi velmi nepříjemné plevele - např. černý bez, růže šípková.\n\n\n\n"}
{"id": "484988", "url": "https://cs.wikipedia.org/wiki?curid=484988", "title": "Vesmírné sémě", "text": "Vesmírné sémě\n\n„Vesmírné sémě“ (v originále „Space Seed“) je pětadvacátý díl první sezóny seriálu Star Trek, později známého jako \"\". Premiéra epizody proběhla 16. února 1967.\n\nDíl představuje postavu Khana, vojevůdce dávné pozemské minulosti, který se následně objevuje v celovečerním filmu , kde touží po pomstě kapitánu Kirkovi za události, které se odehrály právě v této epizodě.\n\nHvězdného data 3141.9 kosmická loď USS Enterprise NCC-1701 vedená kapitánem Jamesem Tiberiem Kirkem nachází ve vesmíru volně plující loď identifikovanou jako \"SS Botany Bay\", pocházející z konce 20. století, kdy Zemi zmítaly eugenické války.\n\nKapitán Kirk povolává do výsadku Dr. McCoye, pana Scotta a historičku Marlu McGiversovou. Na \"Botany Bay\" nachází větší množství spících lidí v jejich transportních schránkách. Při jejich návštěvě se začne jeden ze spících probouzet, ale jeho schránka selže a Dr. McCoy jej musí zachránit. McGiversová je už během výsadku z velitele \"spící lodi\" unešena. Na ošetřovně McCoy zjišťuje, že dotyčný je značně vyspělý a disponuje až nadlidskou silou. Kapitán Kirk se domnívá, že jde o pozůstatek z oněch eugenických válek, kdy se skupina lidí snažila vytvořit nadčlověka. Když se dotyčný probouzí, nejprve ohrožuje McCoye nožem, ale když zjišťuje, že z něj nemá strach, nechá toho. Při rozhovoru s kapitánem Kirkem se vyhýbá odpovědím na otázky ohledně jejich lodi, účelu cesty nebo data startu a prosí kapitána o novodobou technickou literaturu. Když historička McGiversová navštíví Khana, ten se netají náklonností k ní. Giversová navrhuje společnou večeři pro přivítání Khana v budoucnosti. Při oficiální večeři se opět Khan vyhýbá otázkám kapitána Kirka a pana Spocka, kteří se nemohou ztotožnit s jeho představou jediného vůdce světa. Po menší hádce Khan odchází do své kajuty a později za ním přichází McGiversová. Nemůže odolat jeho diktátorskému charisma a po nátlaku mu slibuje spolupráci pro ovládnutí lodi.\n\nKhanovi se daří uniknout z jeho kajuty a McGiversová zatím obsadila phaserem transportní místnost. Bývalý diktátor probouzí zbytek přeživších spolucestujících z \"Botany Bay\". Kapitán Kirk už mezitím ví, že Khan byl jedním z diktátorů ovládající čtvrtinu Země a jeho výprava měla být azylem a hledáním nového světa k ovládnutí. Khanovi se daří za pomoci historičky McGiversové obsadit strojovnu a odpojit z můstku přísun vzduchu. Kapitán Kirk má na vybranou, předat velení Khanovi nebo zemřít s ostatními na udušení. Když sám Kirk omdlí, Khan nechává všechny přesunout do jiné místnosti, kde jim nabízí život, když mu pomohou řídit loď. Khan umístil Kirka do dekompresní komory a chce jej nechat zemřít, pokud ostatní nebudou spolupracovat. Žádné výhrůžky, ani sliby však na ostatní nezabírají a Khan začíná být zoufalý. Když vypadne obraz komory, označuje Kirka za mrtvého a posílá do komory pana Spocka. Kirk je však zachráněn McGiversovou a spolu se Spockem vpouští do místnosti anestetikum. Khan stihne utéct a schová se ve strojovně, kam za ním míří kapitán Kirk. Když se strhne boj mezi Khanem a Kirkem, začne kontrolní světlo signalizovat přetížení a jde v tu chvíli o celou loď. Kirkovi se daří Khana zneškodnit a nebezpečí eliminovat. Při oficiálním slyšení Kirk rozhoduje Khana s jeho lidmi vysadit na planetě Ceti Alpha V, která je značně nehostinná, ale dle kapitána ne více, než byla původní australská kolonie Botany Bay. Khan se pouze Kirka zeptá, jestli četl někdy Miltona. Poručík McGiversová má na výběr, ale rozhoduje se zůstat s Khanem ve vyhnanství. Šéfinženýr Scott se ptá, co znamenala ona zmínka s Miltonem. Kirk vysvětluje, že jde o Luciferův výrok, když byl svržen do pekla: \"„Raději vládnout peklu, než sloužit v nebi.“\"\n\nPan Spock ještě dodává, že by bylo zajímavé vrátit se na toto místo za 100 let a prohlédnout výsledek vyhnanství. Kirk přikyvuje, ale ani jeden ze zúčastněných netuší, že se s Khanem setkají mnohem dříve v událostech filmu .\n\n\n"}
{"id": "484989", "url": "https://cs.wikipedia.org/wiki?curid=484989", "title": "Seznam osobností Athén", "text": "Seznam osobností Athén\n\n"}
{"id": "484990", "url": "https://cs.wikipedia.org/wiki?curid=484990", "title": "Kotleta", "text": "Kotleta\n\nKotleta (z francouzského \"côtelette\", tedy „žebírko“, to původem z francouzského \"côte\", resp. latinského \"costa\", tedy „bok“, „žebro“) je plátek masa z boku zvířete poblíž páteře, zpravidla s kostí. Kotleta může být vepřová, telecí, jehněčí, řidčeji hovězí.\n\n\nKotlety se většinou zpracovávají pečením nebo grilováním, možné je však též smažení nebo vaření.\n"}
{"id": "484998", "url": "https://cs.wikipedia.org/wiki?curid=484998", "title": "Baruch Goldstein", "text": "Baruch Goldstein\n\nBaruch Kappel Goldstein (9. prosince 1956 – 25. února 1994) byl izraelský lékař narozený ve Spojených státech, který dne 25. února 1994 spáchal masakr v Jeskyni patriarchů, nacházející se ve městě Hebron, na Západním břehu Jordánu. Při útoku, který provedl během ranních modliteb, zavraždil 29 palestinských muslimů a dalších 150 zranil. Sám byl po útoku zabit přeživšími.\n\nGoldstein se narodil v newyorském Brooklynu v ortodoxní židovské rodině. Nejdříve navštěvoval židovskou školu (ješivu), poté byl přijat ke studiu na soukromou vysokou školu Yeshiva University a stal se členem Židovské obranné ligy, jejímž zakladatelem byl rabín Meir Kahane. Na Yeshiva University získal lékařské vzdělání.\n\nPo emigraci do Izraele nastoupil k povinné vojenské službě v Izraelských obranných silách, poté byl převeden do aktivních záloh. Po skončení svého působení v armádě se přestěhoval do osady Kirjat Arba poblíž Hebronu, kde pracoval jako pohotovostní lékař.\n\nBaruch Godlstein byl stoupencem Židovské obranné ligy a strany Kach.\n\n25. února 1994, v den židovského svátku Purim, vstoupil Goldstein, oblečený do uniformy z dob své služby v izraelské armádě, do mešity zvané Jeskyně patriarchů. Krátce po vstupu zahájil palbu z útočné pušky IMI Galil na modlící se muslimy, přičemž jich 29 usmrtil a dalších 150 zranil (Magazín TIME nicméně hovořil o 39 usmrcených a palestinské zdroje hovořily až o 52). Goldstein byl poté přeživšími nejprve paralyzován hasicím přístrojem a odzbrojen, poté jej utloukli k smrti.\n\nTento čin okamžitě vyvolal velké pouliční nepokoje, při kterých bylo usmrceno dalších 25 Palestinců a 5 Izraelců. Tehdejší ministerský předseda Izraele, Jicchak Rabin, okamžitě telefonoval palestinskému vůdci Jásiru Arafatovi a popsal útok jako „odporný zločin vraždy“.\n"}
{"id": "485005", "url": "https://cs.wikipedia.org/wiki?curid=485005", "title": "Zákon cti", "text": "Zákon cti\n\n„Zákon cti“, v originále „Code of Honor“, je v pořadí čtvrtá epizoda první sezóny seriálu \"\".\n\nUSS Enterprise D přilétá k planetě Ligon II, aby získala vakcínu nezbytnou k boji s Anchillskou horečkou, jenž náhle vypukla na Styrisu IV. Proto se na lodi chystají uvítat delegaci ligonských vyslanců. Posádka má o Ligonské kultuře jen strohé informace. Jejich kultura je podobná, jako ve starověké Číně. Dodržují přísná pravidla hierarchie původu.\n\nMuži z delegace se transportují na Enterprise pomocí jejich vlastní technologie, spolu se vzorkem vakcíny. Velitelka bezpečnosti Tasha Yarová předvádí delegaci v simulátoru některá bojová cvičení. Trojice delegátů se zdá být uchvácena. Největší dojem udělá Tasha na Lutana, vrchního představitele Ligonu. Po skončení prohlídky lodi se delegáti chystají transportovat zpět, ale k překvapení všech unesou Tashu na jejich planetu.\n\nPosádka lodi je znepokojena, Picard se snaží s Lutanem vyjednávat o jejím vrácení. Z planety však neobdrží žádné vysvětlení. Na lodi debatují o důvodech únosu. Shodnou se, že Lutan jednal podle Ligonského kodexu cti. Lutan se poté sám ozve a pozve členy posádky na návštěvu planety. Na jeho počest se bude v jeho paláci konat oslava. Po skončení slíbí vrátit Tashu zpátky. Na oslavě Lutan ale všem oznamuje, že si Tashu vybral jako svou první ženu.\n\nPosádka je udivena, v šoku je však také Yareena. Ta se dosud považovala za Lutanovu první ženu, podle pravidel Ligonské kultury je majitelkou veškerého Lutanova majetku. Yareena vyzve Tashu na souboj, a pokud zvítězí, získá Lutana pro sebe. Picard je proti souboji, ale Lutan s ním souhlasí. Navíc odmítne poskytnout posádce zbytek vakcíny, pokud by se Tasha neúčastnila boje.\n\nVýsadek se pustí do zkoumání bojového rituálu a zjistí, že obě ženy budou při boji vybaveny zbraněmi se smrtícím jedem. Stačí jeden dotyk se zbraní a protivník zemře. Přichystají vše, aby mohla být Tasha z planety okamžitě transportována na loď, pokud se v boji zraní. Začne souboj, v němž má Yareena zpočátku navrch, ale Tashe se podaří ji povalit na zem. Přikryje ji tělem a dá povel k rychlému transportu obou žen na Enterprise. Doktorka Crusherová ošetří zraněnou Yareenu a podaří se jí dostat jed z jejího těla. Luthan chce vědět, co se s Yareenou stalo. Řeknou mu, že Yareena zemřela. Ta se mezitím dozví vše o Luthanových skutečných plánech. Rozhodne se, že už nechce být jeho ženou, a vybere si za svého muže Hagona, jednoho z Lutanových osobních strážců. Hagon se tak stává místo Lutana správcem jejího majetku. Propustí Tashu a předá posádce Enterprise zbylou dodávku vakcíny.\n"}
{"id": "485009", "url": "https://cs.wikipedia.org/wiki?curid=485009", "title": "Kacibotvaré", "text": "Kacibotvaré\n\nKacibotvaré (\"Zygophyllales\") je řád vyšších dvouděložných rostlin.\n\nPřevážně keře. Obě čeledi řádu mají jen málo společných morfologických charakteristik. Charakteristický je obsah harmanových alkaloidů a specifických lignanu a některé znaky v anatomii dřeva.\n\nV Cronquistově systému je čeleď \"Zygophyllaceae\" řazena v řádu mýdelníkotvaré (\"Sapindales\"), zatímco čeleď \"Krameriaceae\" v řádu vítodotvaré (\"Polygalales\"). V systému APG I jsou obě čeledi vedeny jako nezařazené do řádu v rámci větve dvouděložných nazývané \"Rosids\", v systému APG II z roku 2003 v rámci podskupiny \"Rosids\" nazývané \"Eurosids I\".\n\nV aktualizované verzi systému APG II, dostupné na stránkách Angiosperm Phylogeny, je řád kacibotvaré (\"Zygophyllales\") bazální větví skupiny \"Eurosids I\".\n\n\n"}
{"id": "485022", "url": "https://cs.wikipedia.org/wiki?curid=485022", "title": "Skála (Boháňka)", "text": "Skála (Boháňka)\n\nSkála je malá vesnice ležící leží na pokraji východní části Chlumského vrchu nedaleko Velkého Vřešťova a Hořic v Podkrkonoší. Je součástí obce Boháňka. Název je odvozen podle velkého množství pískovcových lomů, kolem kterých začala postupem času vyrůstat vesnička budovaná kameníky z okolí; ti se tu později usadili.\n\nV okolí obce byl donedávna těžen velmi kvalitní a pevný pískovec světlé barvy, „Bílý pískovec“, který byl po desetiletí vyhledávaným materiálem kameníků ze širokého okolí. Tento pískovec byl pro své výjimečné vlastnosti používán při stavbě významných staveb, mezi které patří například Bílá věž v Hradci Králové, dále k opravám některých pražských historických staveb a v neposlední řadě k umělecko-sochařské figurální činnosti.\n\nVesnice je obklopena smrkovo-borovicovými lesy, na některých místech s převahou borovic, kterým prospívá složení místního půdního podloží typického pro Chlumský vrch. Zbylé lomy, některé z nich zatopené, jsou památkou na původ vzniku názvu vesničky Skála. Z jižní části obce je krásný výhled do údolí a okolí ve směru na Hradec Králové a Nechanicko. Obcí prochází prochází vyhledávané turistické a cykloturistické (4135) trasy.\n\nLokalita je velmi vyhledávaná milovníky MTB, protože je to první místo (20 km) od rovinatého Polabí, kde si můžou bikeři opravdu dobře zajezdit. Využíván je především severní lesnatý svah, kde je množství terénních cest a sjezdů.\n\nV blízkosti vsi se nachází Třebovětický rondel. Tato vzácná památka je velmi špatně označena a chátrá. Památka je dokonale prohledána moderními detektory kovů a veškeré nalezené artefakty jsou uschovány v muzeu.\n\nV období prázdnin provozuje obec letní kino, které je umístěno v lokalitě jednoho z bývalých lomů. Jako připomínka dřívější těžařské minulosti zde leží monumentální pískovcový blok 20 × 10 × 7m. V prostorech kina byla natáčena část filmu režiséra Otakara Schmidta \"Eliška má ráda divočinu\" s Bolkem Polívkou v hlavní roli.\n\n"}
{"id": "485031", "url": "https://cs.wikipedia.org/wiki?curid=485031", "title": "Křesťanský socialismus", "text": "Křesťanský socialismus\n\nKřesťanský socialismus je učení zdůvodňující možnost spojení křesťanských idejí se socialismem na základě toho, že socialistické ideje obsahují již evangelia.\n\nKřesťanský socialismus hlásá usmíření tříd, křesťanskou lásku a ideje přeměny společnosti mravním zdokonalováním lidí.\n\nModerní křesťanský socialismus vznikl ve 30. – 40. letech 19. století ve Velké Británii, odkud se šířil do dalších evropských zemí i do USA.\n\nKatolická církev byl zpočátku velmi kritická k myšlenkám socialismu, ještě v roce 1878 vydal papež Lev XIII. encykliku \"Quod Apostolici Muneris\", ve které ostře kritizoval \"socialismus, komunismus a nihilismus\" a varoval, že vzrůstající protektorská role státu povede k potlačení zbožnosti a uctívání státu místo Boha. Ovšem v závěru 19. století katolická církev ztrácela pozici důležitého činitele v evropské společnosti a ve veřejném životě – tradiční katolické země Francie a Rakousko-Uhersko byly poraženy protestanským Pruskem a následné reformy (ale také nesouhlas s dogmatem o papežské neomylnosti) vedly k vypovězení konkordátu ze strany habsburské monarchie a odluce církve a státu ve Francii. Vedoucí představitelé katolické církve pochopili, že se církev se dostává ideově na okraj zájmu a také prostí věřící se obracejí s nadějí spíše k myšlenkovým proudům vůči církvi nepřátelsky naladěným – liberalismu a socialismu. Ojedinělé hlasy a skupiny v katolické církvi, které požadovaly přijetí aspoň některých socialistických myšlenek (které mohly být interpretovány v souladu s Ježíšovým učením i katolickou věroukou) dostaly institucionální zaštítění v roce 1891, kdy Lev XIII. vydal encykliku \"Rerum novarum\", neboli Práva a povinnosti kapitálu a dělnictva, ve které se církev poprvé vážně zaobírala postavením dělníků. Tato encyklika sice zdůraznila nedotknutelnost soukromého vlastnictví a zavrhla socialistické hnutí, protože podporuje nenávist chudých vůči bohatým, ale současně odsoudila špatné zacházení s dělníky a přiznala nutnost jim zajistit určitá práva (například minimální mzdu), právo zakládat odbory, které by tato práva hájily, a rovněž povolila zakládání křesťanských politických stran, které by v národních parlamentech hájily zájmy pracujících i zájmy katolické církve. Myšlenky encykliky \"Rerum Novarum\" později doplnily nebo upravily další \"sociální\" encykliky, zejména \"Quadragesimo anno\" Pia XI. (1931), \"Mater et magistra\" Jana XXIII. (1961) a \"Centesimus annus\" Jana Pavla II. (1991).\n\nV Českých zemích byla hlasatelkou křesťanského socialismu zejména Československá strana lidová. V České republice se hlásí k křesťanskému socialismu zejména Křesťansko-sociální platforma ČSSD. V 90. letech se k němu hlásila Křesťanskosociální unie (KSU), malá politická strana vzniklá odštěpením od KDU-ČSL a působící zejména na jihovýchodní Moravě. Její nástupnickou stranou je od roku 2005 strana Moravané.\n\n"}
{"id": "485038", "url": "https://cs.wikipedia.org/wiki?curid=485038", "title": "Ivana Svobodová", "text": "Ivana Svobodová\n\nPhDr. Ivana Svobodová je česká bohemistka, která se věnuje jazykovému poradenství a současné češtině. Působí v oddělení jazykové kultury Ústavu pro jazyk český AV ČR. Známá je především tím, že odpovídá na e-mailové dotazy v jazykové poradně ústavu, takže její názory na jazykové jevy v češtině bývají často vnímány jako oficiální kodifikace jazyka. Je také řešitelem projektu internetové příručky českého jazyka v rámci jazykové poradny a autorkou nebo spoluautorkou několika publikací zabývajících se jazykovou pedagogikou a osvětou.\n\nNapsala mnoho popularizačních a poradenských článků a podílela se na několika popularizačních příručkách čerpajících ze zkušeností v jazykové poradně: \"Ze zkušeností jazykové poradny\" (Scientia, Praha, 2002), \"Čeština jak ji znáte i neznáte\" (Academia, Praha, 1996).\n\nPíše knihy o češtině pro malé děti (\"Nebojím se češtiny\", 2 díly, Albatros, Praha 2005, byla spoluautorkou \"Slovníčku pro první stupeň ZŠ\", Alter, Všeň, 1999, je autorkou odborných komentářů k \"Veselým diktátům\" Jiřího Dědečka, Albatros, Praha, 2002, spoluautorkou \"Českého jazyka 6 pro základní školy\", SPN 2006–2007), působila jako editorka sborníků (\"Praktické kapitoly z českého jazyka\", Praha, Učitelská unie, 1992, \"Oratio et ratio : sborník k životnímu jubileu Jiřího Krause\", Praha, ÚJČ AVČR 2005) a v 90. letech se jako spoluautorka podílela na metodických návodech Miloslava Synka, jak psát odborné práce (vydala Vysoká škola ekonomická v Praze).\n\nJe jedním z téměř 20 členů redakční rady odborného časopisu Český jazyk a literatura, který vydává SPN, a členkou patnáctičlenné odborné rady časopisu Naše řeč. Na Katedře mediálních studií Fakulty sociálních věd UK externě vede semináře Současný český jazyk.\n"}
{"id": "485041", "url": "https://cs.wikipedia.org/wiki?curid=485041", "title": "Termodynamické beta", "text": "Termodynamické beta\n\nTermodynamické beta je fyzikální veličina vyjadřující vztah mezi termodynamickou teplotou a energií stavů systému. Značí se řeckým písmenem β a je definována vztahem\nkde formula_2 je termodynamická teplota (v Kelvinech) a formula_3 je Boltzmannova konstanta. Při snižování teploty systému blízko k absolutní nule roste β nade všechny meze. Jednotka termodynamického beta v soustavě SI je reciproký joule značený J.\nV částicové fyzice se místo reciprokého joulu běžně používá reciproký elektronvolt značený eV.\n\nTermodynamické β se zavádí jako zkratka, protože vystupuje v mnoha vztazích statistické fyziky a termodynamiky, jako je Boltzmannův faktor, Planckův vyzařovací zákon, ekvipartiční teorém, Maxwellovo-Boltzmannovo rozdělení, Boseho-Einsteinovo rozdělení, Fermiho-Diracovo rozdělení, partiční suma, kanonické rozdělení, Boltzmannův vztah apod. Například Boltzmannův faktor, který souvisí s pravděpodobností výskytu částice ve stavu s energií formula_5 při termodynamické rovnováze systému, lze zavedením β zapsat stručně jako formula_6.\n\nVe statistické fyzice se teplota definuje právě pomocí termodynamického beta. Entropie systému je rovna výrazu formula_7, kde formula_8 je přirozený logaritmus a Ω je bezrozměrný objem fázového prostoru, v němž je energie systému menší než formula_5. Teplota je pak definována vztahem\nVýraz\nlze tedy chápat jako statistickou definici termodynamického β.\n"}
{"id": "485047", "url": "https://cs.wikipedia.org/wiki?curid=485047", "title": "1899 v loďstvech", "text": "1899 v loďstvech\n\nTento článek obsahuje významné události v oblasti loďstev v roce 1899.\n\n"}
{"id": "485052", "url": "https://cs.wikipedia.org/wiki?curid=485052", "title": "1903 v loďstvech", "text": "1903 v loďstvech\n\nTento článek obsahuje významné události v oblasti loďstev v roce 1903.\n\n\n\n\n\n\n\n\n\n\n\n\n\n\n\n"}
{"id": "485054", "url": "https://cs.wikipedia.org/wiki?curid=485054", "title": "1885 v loďstvech", "text": "1885 v loďstvech\n\nTento článek obsahuje významné události v oblasti loďstev v roce 1885.\n\n\n"}
{"id": "485056", "url": "https://cs.wikipedia.org/wiki?curid=485056", "title": "1886 v loďstvech", "text": "1886 v loďstvech\n\nTento článek obsahuje významné události v oblasti loďstev v roce 1886.\n\n"}
{"id": "485057", "url": "https://cs.wikipedia.org/wiki?curid=485057", "title": "1895 v loďstvech", "text": "1895 v loďstvech\n\nTento článek obsahuje významné události v oblasti loďstev v roce 1895.\n\n\n"}
{"id": "485058", "url": "https://cs.wikipedia.org/wiki?curid=485058", "title": "1890 v loďstvech", "text": "1890 v loďstvech\n\nTento článek obsahuje významné události v oblasti loďstev v roce 1890.\n\nVyšla kniha amerického admirála Alfreda T. Mahana \"The Influence of Sea Power upon History, 1660-1783\", jež ovlivnila politiku námořních velmocí za celé 20. století.\n\n"}
{"id": "485059", "url": "https://cs.wikipedia.org/wiki?curid=485059", "title": "1892 v loďstvech", "text": "1892 v loďstvech\n\nTento článek obsahuje významné události v oblasti loďstev v roce 1892.\n\n"}
{"id": "485060", "url": "https://cs.wikipedia.org/wiki?curid=485060", "title": "1905 v loďstvech", "text": "1905 v loďstvech\n\nTento článek obsahuje významné události v oblasti loďstev v roce 1905.\n\n27. – 28. května – V bitvě u Cušimy bylo ruské loďstvo na hlavu poraženo japonským admirálem Heihačiró Tógem.\n\nprobíhá \"Rusko-japonská válka\" \n\n"}
{"id": "485061", "url": "https://cs.wikipedia.org/wiki?curid=485061", "title": "Seznam prezidentů Albánie", "text": "Seznam prezidentů Albánie\n\nPrezident Albánie je hlavou státu a vrchním velitelem armády. Funkční období je pětileté s možností jednoho znovuzvolení. Prezidenta volí Národní shromáždění, tedy jednokomorový parlament, ke zvolení je třeba 3/5 ze 140 členů.\n\n\n"}
{"id": "485063", "url": "https://cs.wikipedia.org/wiki?curid=485063", "title": "1913 v loďstvech", "text": "1913 v loďstvech\n\nTento článek obsahuje významné události v oblasti loďstev v roce 1913.\n\n\n\n"}
{"id": "485064", "url": "https://cs.wikipedia.org/wiki?curid=485064", "title": "1912 v loďstvech", "text": "1912 v loďstvech\n\nTento článek obsahuje významné události v oblasti loďstev v roce 1912.\n\n\n"}
{"id": "485066", "url": "https://cs.wikipedia.org/wiki?curid=485066", "title": "1898 v loďstvech", "text": "1898 v loďstvech\n\nTento článek obsahuje významné události v oblasti loďstev v roce 1898.\n\n"}
{"id": "485067", "url": "https://cs.wikipedia.org/wiki?curid=485067", "title": "1874 v loďstvech", "text": "1874 v loďstvech\n\nTento článek obsahuje významné události v oblasti loďstev v roce 1874.\n\n"}
{"id": "485068", "url": "https://cs.wikipedia.org/wiki?curid=485068", "title": "1875 v loďstvech", "text": "1875 v loďstvech\n\nTento článek obsahuje významné události v oblasti loďstev v roce 1875.\n\n\n"}
{"id": "485069", "url": "https://cs.wikipedia.org/wiki?curid=485069", "title": "1881 v loďstvech", "text": "1881 v loďstvech\n\nTento článek obsahuje významné události v oblasti loďstev v roce 1881.\n\n"}
{"id": "485071", "url": "https://cs.wikipedia.org/wiki?curid=485071", "title": "1851 v loďstvech", "text": "1851 v loďstvech\n\nTento článek obsahuje významné události v oblasti loďstev v roce 1851.\n\n"}
{"id": "485073", "url": "https://cs.wikipedia.org/wiki?curid=485073", "title": "1911 v loďstvech", "text": "1911 v loďstvech\n\nTento článek obsahuje významné události v oblasti loďstev v roce 1911.\n\n\n\n\n\n\n\n\n\n\n"}
{"id": "485074", "url": "https://cs.wikipedia.org/wiki?curid=485074", "title": "Švandaluzie", "text": "Švandaluzie\n\nŠvandaluzie je fiktivní země v příbězích pro děti napsaných Alenou Vostrou.\n\nZemě je charakteristická tím, že v ní platí absurdní zákony a národní plodinou je brambora. K obyvatelům této země patří čaroděj Lógr, školní inspektor Motejl či přestárlý žák pan Plachetka.\n\nPříběhy o Švandaluzii vycházely v časopise Mateřídouška, následně byly vydány knižně pod názvem \"U nás ve Švandaluzii\".\n"}
{"id": "485075", "url": "https://cs.wikipedia.org/wiki?curid=485075", "title": "Kedar", "text": "Kedar\n\nKedar ( קֵדָר, podle biblického citátu z Písně písní 1,5 - „\"Černá jsem, a přece půvabná, jeruzalémské dcery, jak stany Kédarců\"“, v oficiálním přepisu do angličtiny Qedar přepisováno též Keidar) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 530 metrů v severní části Judska, v Judské poušti, cca 2 kilometry jižně od Ma'ale Adumim, cca 8 kilometrů jihovýchodně od historického jádra Jeruzalému a cca 62 kilometrů jihovýchodně od centra Tel Avivu. Osada je na dopravní síť Západního břehu Jordánu napojena zejména pomocí lokální silnice, která směřuje do aglomerace Ma'ale Adumim a dál k dálnici číslo 1, která spojuje Tel Aviv, Jeruzalém a oblast Mrtvého moře.\n\nKedar sice je součástí Oblastní rady Guš Ecion, ale leží spíše v oblasti územně kompaktního bloku izraelských sídel okolo města Ma'ale Adumim (tzv. Guš Adumim). Tento blok je směrem na jih a východ lemován pouštní a prakticky neosídlenou krajinou Judské pouště. Významnější palestinská sídla se nacházejí jen na jeho západním okraji. Nejblíže je to vesnice 'Arab al-Jahalin, která už je součástí palestinské aglomerace východního Jeruzaléma.\n\nKedar byl založen v roce 1985. Leží na území Západního břehu Jordánu, který byl v roce 1967 dobyt izraelskou armádou.\n\n16. května 1982 rozhodla izraelská vláda, že v této oblasti zřídí novou osadu nazývanou pracovně Ne'ot Kedumim. Mělo jít o zemědělskou osadu s plánovaným rozsahem 150 bytů v 1. fázi. 31. ledna 1984 se vláda zabývala přípravou vzniku nové osady nazývané nyní Micpe Jehuda (Mitzpe Yehuda) s tím, že přesné umístění se ještě bude řešit. Finální rozhodnutí padlo 30. srpna 1984, kdy vláda stanovila, že se musí vyřešit ambice dvou přípravných skupin osadníků na zřízení vesnice v této oblasti. K faktickému založení osady došlo v roce 1984. Skládá se ze dvou částí, z větší severní a z menší jižní, která je tvořena spíše provizorní zástavbou. Územní plán umožňuje v severní části obce výstavbu 262 bytových jednotek z nichž byla zatím postavena zhruba polovina.\n\nZa vznikem obce stáli aktivisté pravicových hnutí Betar a Cherut. Ve vesnici funguje mateřská škola, vyšší školské stupně jsou k dispozici v Ma'ale Adumim a Jeruzalému. V těchto nedalekých městech je i většina pracovních míst.\n\nPočátkem 21. století byl Kedar stejně jako téměř celý blok izraelských sídel Guš Adumim okolo města Ma'ale Adumim zahrnut do projektu bezpečnostní bariéry, na jejímž jižním okraji má ležet. Podle stavu k roku 2008 ale tato bariéra ještě nebyla v tomto úseku postavena a ani její trasa ještě nebyla definitivně stanovena. Obec ovšem již nyní těží ze své polohy poblíž lidnatého a územně kompaktního bloku izraelských sídel, který si Izrael hodlá ponechat i po případné mírové smlouvě s Palestinci. V roce 2009 navrhlo izraelské ministerstvo vnitra, aby byl Kedar připojen k městu Ma'ale Adumim.\n\nV polovině roku 2009 začaly v Kedar přípravné práce na výstavbě skupiny 42 rodinných domů.\n\nObyvatelstvo obce je v databázi rady Ješa popisováno jako smíšené, tedy složené ze sekulárních i nábožensky založených Izraelců. V populaci převažují Sefardi, ale roste i podíl Aškenázů, pro které se chystá výstavba nové synagogy. Podle údajů z roku 2014 tvořili naprostou většinu obyvatel Židé osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1384 lidí. Během roku 2014 populace stoupla o 7,0 %.\n\n\n"}
{"id": "485077", "url": "https://cs.wikipedia.org/wiki?curid=485077", "title": "Spojené loďstvo", "text": "Spojené loďstvo\n\nSpojené loďstvo ( \"Rengó Kantai\") byla hlavní složka japonského císařského námořnictva pro působení na širém moři, obdobně jako německé Širokomořské loďstvo v \"Kaiserliche Marine\". Před druhou světovou válkou se většinou nejednalo o stálé loďstvo. V době míru spadaly jednotlivé jednotky císařského námořnictva pod různá velení, ale v době konfliktu nebo kvůli námořním cvičením se dočasně zformovaly do jedné síly s jedním velením – do Spojeného loďstva. Kromě období probíhajících cvičení bylo Spojené loďstvo aktivní zejména během první čínsko–japonské války, rusko–japonské války a pak nastálo od roku 1933 až do konce druhé světové války.\n\nSpojenému loďstvu velel vrchní velitel Spojeného loďstva ( \"rengó kantai šireičókan\"), pod kterého spadal štáb Spojeného loďstva v čele s náčelníkem štábu ( \"rengó kantai sambóčó\"). V roce 1903 – tedy těsně před rusko–japonskou válkou – podléhal vrchní velitel (a tudíž i celé Spojené loďstvo) přímo císaři. V roce 1941 podléhal vrchní velitel Spojeného loďstva císařskému generálnímu štábu ( \"daihonei\"), konkrétně jeho námořní polovině tvořené zástupci námořního generálního štábu ( ~ \"gunreibu\").\n\nSpojené loďstvo poprvé vzniklo 19. července 1894 spojením \"Džóbi kantai\" ( ~ stálé loďstva) a \"Saikai kantai\" ( ~ západní loďstvo). \"Džóbi kantai\", která vznikla roku 1889, obsahovala nejmodernější a bojeschopné lodě. \"Saikai kantai\" vznikla téhož dne přejmenováním \"Keibi kantai\" ( ~ strážní loďstvo), která byla zformována 13. července téhož roku (Evans & Peattie klade vznik \"Saikai kantai\" už do roku 1893) a byla druhým japonským loďstvem s prvoliniovými jednotkami. Po svém založení těsně před první čínsko–japonskou válkou disponovalo Spojené loďstvo celkem deseti prvoliniovými jednotkami.\n\nPrvním velitelem Spojeného loďstva se již 18. července 1894 stal dosavadní vrchní velitel Stálého loďstva \"čúdžó\" ( ~ viceadmirál) Sukejuki Itoh. Ten vedl Spojené loďstvo i během první čínsko–japonské války a po jejím ukončení ho vystřídal \"čúdžó\" Šinanodžó Ariči. Dne 16. listopadu 1895 bylo Spojené loďstvo rozpuštěno.\n\nZnovu bylo Spojené loďstvo zformováno o osm let později v roce 1903, když zhoršující se vztahy s carským Ruskem předznamenávaly nový konflikt. Dne 28. prosince 1903 bylo Stálé loďstvo deaktivováno a místo něj opět vzniklo Spojené loďstvo. Téhož dne se velení ujal dosavadní velitel námořního arsenálu Maizuru \"čúdžó\" Heihačiró Tógó. Spojené loďstvo se skládalo ze dvou loďstev (艦隊 ~ \"kantai\"):\n\nMimo Spojené loďstvo pak existovala ještě 3. \"kantai\", které velel \"čúdžó\" Šičiró Kataoka a která se skládala převážně z menších a starších plavidel ve třech divizích (5., 6. a 7.).\n\nTakto organizované Spojené loďstvo se pod Tógóovým vedením úspěšně zúčastnilo rusko–japonské války, po jejímž ukončení bylo 20. prosince 1905 opět rozpuštěno. Přesto že bylo rozpuštěno, model organizace Spojeného loďstva do dvou hlavních \"kantai\" nebyl zapomenut a využíval se až do konce druhé světové války.\n\nHlavním plánovačem Spojeného loďstva, který navrhl plány všech významných námořních operací během rusko–japonské války, byl Sanejuki Akijama.\n\nPo rusko–japonské válce Spojené loďstvo vznikalo a zanikalo vždy pouze na pár měsíců v roce kvůli cvičení nebo přehlídkám. Poprvé se tak stalo v roce 1908, poté až roku 1915 a pak již každoročně. Teprve v roce 1933 bylo – v souvislosti se vzrůstajícím mezinárodním napětím a hlavně kvůli možnosti konfliktu s USA – Spojené loďstvo opět obnoveno jako stálá složka císařského námořnictva.\n\nZa druhé světové války velel Spojenému loďstvu až do své smrti \"taišó\" (大将 ~ admirál) Isoroku Jamamoto. Hlavní údernou sílu představovaly 1. a 2. \"kantai\", zatímco 3. \"kantai\" představovala spíše směsici pomocných plavidel (hlídková a výcviková plavidla, ale i nosiče hydroplánů). Byla též zřízena oblastní loďstva (方面艦隊 \"hómen kantai\") pro operace v jednotlivých částech nově dobytého japonského impéria. Po bitvě u Midway došlo 14. července 1942 k velké pomidwayské reorganizaci loďstva. Během ní se ze 3. \"kantai\" stala \"katai\" letadlových lodí.\n\nDne 18. dubna 1943 byl Jamamoto sestřelen a zabit Američany a ve funkci vrchního velitele Spojeného loďstva ho nahradil \"taišó\" Mineiči Koga. Koga zahynul při leteckém neštěstí 31. března 1944 a nahradil ho \"taišó\" Soemu Tojoda.\n\nNikdo z velitelů Spojeného loďstva ale nedokázal zastavit postup Spojenců – zejména Američanů – v Pacifiku. Spojené loďstvo postupně vykrvácelo jak po stránce materiální, tak v případě vycvičeného personálu. Loďstvo zužoval nedostatek paliva v Japonsku, ponorky a vzdušná a technická převaha nepřítele. Poslední tři Tojodovy pokusy o zvrácení výsledku války – bitva ve Filipínském moři, bitva u Leyte a operace \"Ten-gó\" – skončily téměř úplnou destrukcí císařského námořnictva a Spojeného loďstva jakožto akceschopné formace.\n\nDne 29. května 1945 se velení zbytků Spojeného loďstva ujal \"čúdžó\" Džisaburó Ozawa. Po japonské kapitulaci bylo Spojené loďstvo 10. října 1945 rozpuštěno.\n\nVrchní velitelé Spojeného loďstva podle Nišidy:\n\nVlajkovými loděmi velitelů Spojeného loďstva byly – v dobách existence Spojeného loďstva – tyto lodě:\n\nDne 29. září 1944 se velení Spojeného loďstva přesunulo z \"Ójodo\" do podzemního velitelství v areálu univerzity Keio ve čtvrti Hijošidai na předměstí Tokia, kde zůstalo až do konce války.\n\n"}
{"id": "485083", "url": "https://cs.wikipedia.org/wiki?curid=485083", "title": "Ariane 1", "text": "Ariane 1\n\nAriane 1 byla čtyřstupňová nosná raketa, vyvinutá Evropskou vesmírnou agenturou. Vývoj Ariane navazoval na zrušený projekt rakety Europa. Raketa byla navržena tak, aby mohla vynést dvě družice najednou, ESA si od toho slibovala snížení ceny. Vývoj začal v roce 1973. Poprvé vzlétla v roce 1979. Celkový počet startů byl 11, z čehož dva skončily nehodou. Poslední start se konal v roce 1986.\n\nPrvní stupeň byl poháněn čtyřmi motory Viking, spalujícími UDMH a NO. Druhý stupeň byl osazen jedním motorem Viking. Třetí stupeň byl poháněn motorem HM7-A na kryogenické pohonné látky, kapalný vodík a kyslík. Čtvrtý stupeň měl raketový motor na tuhé pohonné látky. Toto uspořádání bylo shodné u raket řady Ariane až do typu Ariane 4. Po nehodě druhé rakety kvůli nestabilitě spalování v květnu 1980 bylo inovováno palivo a místo čistého UDMH se používala směs 75% UDMH a 25% hydrazinu. Toto palivo, nazývané UH-25, je svými vlastnostmi velmi podobné americkému Aerozinu 50.\n\n"}
{"id": "485089", "url": "https://cs.wikipedia.org/wiki?curid=485089", "title": "Alfa Romeo GT", "text": "Alfa Romeo GT\n\nAlfa Romeo GT je sportovní kupé, představené v roce 2003 na Ženevské Autoshow. Vůz byl jakousi „kombinací“ modelů 156, ze kterého dostal podvozkovou platformu, a 147, ze kterého dostal převážnou část interiéru. Vnější design byl velmi svébytný, čímž se na první pohled odlišoval od zmíněných modelů. První vozy se dostaly ke svým zákazníkům počátkem roku 2004. Vůz byl dostupný se třemi motory - turbodiesel 1.9 JTDm 150 nebo 170 koní ,benzínový 2.0 JTS (Jet Thrust Stoichiometric) s přímým vstřikem benzinu 166 koní a též benzínový 1.8 TS (Twin Spark) 140 koní. Do roku 2007 byla k dispozici i verze s motorem 3.2 V6, ale po uzavření továrny v Arese a smrti slavného inženýra Bussa se tyto motory přestaly vyrábět (nové V6 na bázi General Motors nejsou pro AR GT k dispozici). Alfa Romeo GT se vyráběla bez faceliftu a jen s malými změnami v roce 2007 od roku 2003 až do roku 2010. K dispozici byly tři úrovně výbavy: Selective, Progressive a Distinctive. Další úrovní je byla Distinctive Selespeed, která byla k dispozici pouze pro motorizaci 2.0 JTS. \nInteriér je s drobnými změnami přejat z modelu Alfa Romeo 147. Vévodí mu šedostříbrná středová konzole s rádiem, CD/MP3 přehrávačem a dvouzónovou klimatizací. Dále má vůz bezrámové dveře, což jen dále podporuje jeho sportovní charakter.\n"}
{"id": "485098", "url": "https://cs.wikipedia.org/wiki?curid=485098", "title": "Kfar Eldad", "text": "Kfar Eldad\n\nKfar Eldad (: כפר אלדד, podle Jisraele Eldada, aktivisty pravicové vojenské organizace Lechi – doslova „\"Eldadova vesnice\"“) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce cca 570 metrů v severní části Judska a ve východní části Judských hor, v místech přechodu do Judské pouště, cca 7 kilometrů jihovýchodně od města Betlém, cca 13 kilometrů jižně od historického jádra Jeruzalému a cca 65 kilometrů jihovýchodně od centra Tel Avivu. Osada je na dopravní síť Západního břehu Jordánu napojena pomocí lokální silnice číslo 398, která vede od roku 2007 částečně v nové trase (obchvaty palestinských sídel) do Jeruzalému.\n\nKfar Eldad je součástí volné skupiny izraelských sídel ve východní části Guš Ecion, která je situována na východním okraji hustě zalidněných Judských hor a je obklopena četnými palestinskými obcemi. Nedaleko Kfar Eldad leží větší izraelská osada Nokdim, jako jejíž součást Kfar Eldad původně vznikl. Necelé dva kilometry severozápadně od Kfar Eldad se tyčí starověká pevnost Herodium.\n\nV roce 1992 na místě nynější osady Kfar Eldad pobývalo v provizorních podmínkách několik rodin, které se usadily poblíž zdejší základny izraelské armády. Pak většina těchto rodin přesídlila do nedaleké osady Nokdim. Dvě rodiny ale zůstaly na místě a rozhodly se, že zde založí trvalou civilní osadu. V roce 1994 zde pak vznikla skutečně osada Kfar Eldad.\n\nKfar Eldad vznikl jako satelitní osada již existující osady Nokdim. Za součást Nokdim je i nadále administrativně formálně považována, třebaže fakticky jde o nezávislou obec s vlastním zastoupením v Oblastní radě Guš Ecion. Podle organizace Yesha ale osada vznikla až v roce 1999. Zástavba v Kfar Eldad od počátku měla charakter provizorních domů a tuto podobu si udržuje i v současnosti. V obci funguje synagoga.\n\nPočátkem 21. století nebyl Kfar Eldad stejně jako téměř celá oblast východního Guš Ecion zahrnut do bezpečnostní bariéry.\n\nObyvatelstvo Kfar Eldad je v databázi rady Ješa popisováno coby smíšené, tedy složené ze sekulárních i nábožensky založených Izraelců. Obec je formálně a z hlediska statistických šetření stále považována za pouhou součást osady Nokdim, proto nejsou k dispozici přesné údaje o demografickém vývoji. Databáze rady Ješa zde uvádí 200 stálých obyvatel. Internetové stránky obce hovoří o cca 120 obyvatelích.\n\n\n"}
{"id": "485103", "url": "https://cs.wikipedia.org/wiki?curid=485103", "title": "Ariane 2", "text": "Ariane 2\n\nAriane 2 byla evropská trojstupňová nosná raketa používaná v letech 1986 až 1989. Po technické stránce byla vylepšenou verzí Ariane 1 s prodlouženým prvním i druhým stupněm a bez čtvrtého stupně na tuhé palivo. Hlavním účelem rakety byla doprava komunikačních družic na dráhu přechodovou ke geostacionární, na niž byla schopna vynést až 2175 kilogramů nákladu. Byla používána současně s Ariane 3 a roku 1989 byly obě nahrazeny raketou Ariane 4. Palivo prvních dvou stupňů se nazývalo UH-25. Jednalo se o směs asymetrického dimethylhydrazinu a hydrazinu, která je svými vlastnostmi velmi podobná americkému Aerozinu 50.\n\n"}
{"id": "485115", "url": "https://cs.wikipedia.org/wiki?curid=485115", "title": "Den válečných veteránů", "text": "Den válečných veteránů\n\nDen válečných veteránů, 11. listopad, je den věnovaný památce válečných veteránů. Slaví se celosvětově jako Den veteránů nebo Den vzpomínek. Od listopadu 2001 je tento významný den připomínán i v České republice.\n11. listopad byl přitom vybrán symbolicky, neboť toho dne roku 1918 bylo ve vlakovém voze v Le Francport u severofrancouzského města Compiègne podepsáno příměří mezi Spojenci a Německem, jímž byly na západní frontě ukončeny boje 1. světové války. Hlavními signatáři příměří byli vrchní velitel spojeneckých sil maršál Ferdinand Foch a německý zástupce Matthias Erzberger.\n\nDen veteránů je spíše americký termín, ve Spojeném království je tento den připomínán jako Den vzpomínek (\"Remembrance Day\"). Vždy nejbližší neděle 11. listopadu je pak Nedělí vzpomínek (\"Remembrance Sunday\").\n\nTradice oslav konce 1. světové války se začala rodit již při prvním výročí dne příměří, 11. listopadu 1919, kdy byl tento den připomínán v Londýně, Paříži i dalších městech dohodových států. Americký prezident Woodrow Wilson téhož roku oficiálně vyhlásil 11. listopad Dnem příměří. Oficiálním svátkem se stal v roce 1926. Roku 1954 přejmenoval Kongres Den příměří na Den veteránů.\nSymbolem Dne veteránů se stal květ vlčího máku. To má svůj původ v básni \"Na flanderských polích\", kterou v roce 1915 napsal kanadský chirurg John McCrae, jenž sloužil na západní frontě, nedaleko belgického města Ypres. Vlčí mák jako symbol pro padlé vojáky 1. světové války poprvé použila americká profesorka a humanistka Moina Michaelová. V roce 1921 zvolil bývalý velitel britských expedičních sil polní maršál sir Douglas Haig jako předseda Nadace veteránů vlčí mák za symbol pro sbírku na pomoc válečným veteránům a invalidům.\n\n"}
{"id": "485118", "url": "https://cs.wikipedia.org/wiki?curid=485118", "title": "Andrew Bonar Law", "text": "Andrew Bonar Law\n\nAndrew Bonar Law (16. září 1858 – 30. říjen 1923) byl britský státník, člen Konzervativní strany a premiér. Narodil se v britské kolonii Nový Brunšvik a je jediným britským premiérem, který se narodil mimo území britských ostrovů. Je také předsedou vlády, který tuto funkci ve 20. století vykonával nejkratší dobu a po 211 dnech v úřadu ze zdravotních důvodů odstoupil.\n\nJako vůdce Konzervativní strany se zaměřil na dvě oblasti – reformu cel, kterou podporoval a zřízení irské autonomie, jejímž byl odpůrcem. Jako vůdce opozice nemohl provádět konkrétní změny zákonů, ale jeho silná kampaň, zvláště proti irské autonomii, působila liberálům potíže v prosazení třetího návrhu zákona a jeho odložení na počátku první světové války.\n\nNarodil se 16. září 1858 v rodině duchovního Jamese Lawa a jeho manželky Elizy v Novém Brunšviku. Jméno Andrew mu matka vybrala na památku po duchovním Andrewu Bonarovi a tak se původně podepisoval A. B. Law až do třiceti let, kdy začal používat jméno A. Bonar Law.\n\nPo smrti své první manželky se James Law znovu oženil a jeho nová manželka rozhodla, že Andrew se má přestěhovat se svou sestrou do Skotska, kde mu jeho bohatá rodina byla schopna zajistit kvalitnější vzdělání. Studoval na škole v Hamiltonu, později střední školu v Glasgowě. Po ní nastoupil jako úředník do banky, jejímž vlastníkem byla jeho rodina. Později začal navštěvovat i Glasgowskou univerzitu a účastnil se debat v glasgowské parlamentní společnosti.\n\nRoku 1897 byl požádán, aby kandidoval za Konzervativní stranu za Glasgowský volební obvod. Poté co ve volbách roku 1910 ve svém obvodu zvítězil, přestěhoval se do Londýna.\n\nJeho první významnější příležitostí zviditelnění v parlamentu byl návrh zavést clo na dovoz některých komodit do Británie. Ve svém projevu obhajoval myšlenku protekcionismu uplatňovaného na země mimo Britské impérium i proto, že některé jiné státy jako Německo nebo Spojené státy americké uplatňovaly vysoká cla. Jeho zkušenosti v obchodu vedly Arthura Balfoura k nabídce vstoupit do jeho vlády roku 1902 jako parlamentní tajemník ministerstva obchodu, což Bonar Law přijal. Otázka zda prosadit protekcionismus nebo podporovat volný trh rozdělila konzervativce a vedla v prosinci 1905 k Balfourově rezignaci na funkci premiéra.\n\nVůdce konzervativců Balfour začal být v rozdělené Konzervativní straně nepopulární, na konci roku 1911 došlo k volbě jejího předsedy, a ačkoli Bonar Law nebyl favoritem, vyšel z těchto voleb jako kompromisní vítěz. Jeho prvním krokem bylo jmenování některých mladých a populárních konzervativců do čela strany a reorganizace strany. Roku 1912 se mu podařilo usmířit obě znepřátelená křídla strany a dosáhnout sjednocení. Vytyčil hlavní směry politiky konzervativců – kritiku liberální vlády, referendum ohledně irské autonomie, reformu cel a podporu ulsterských unionistů ve snaze nebýt poškozeni irskou autonomií. Po vypuknutí první světové války se sešel s vůdcem Liberální strany H. H. Asquithem a dohodli se na odložení sporů nad irskou autonomií a podpoře obrany země.\n\nV poválečném období se začaly projevovat v koalici rozpory podporované odhalenou korupcí v souvislosti s udělováním šlechtických titulů. Na jednání poslanců za konzervativní stranu konaném 19. října 1922 v Charlton Clubu bylo rozhodnuto o rozpuštění koalice s liberály. Austen Chamberlain, který převzal roli vůdce konzervativců v době, kdy byl Bonar Law nemocen, rezignoval na tuto funkci a Lloyd George odstoupil z funkce premiéra. Bonar Law převzal obě pozice 23. října 1922.\n\nParlament byl vzápětí rozpuštěn a byly vypsány nové volby, v nichž Konzervativní strana získala pohodlnou většinu. Jedním z hlavních problémů, které musela jeho vláda řešit, byly dluhy mezi jednotlivými státy aliance. Británie dlužila Spojeným státům a naopak Francie a Itálie dlužily Británii. Předchozí vláda slíbila, že nebude požadovat od svých dlužníků větší částky, než které bude platit Spojeným státům. Nezkušený ministr financí Stanley Baldwin na cestě do USA souhlasil s ročními splátkami dluhu ve výši 40 miliónů liber ročně, místo původně navržených 25 miliónů, což byla částka, kterou považovala Británie za ekonomicky přiměřenou. Tuto informaci zveřejnil po svém příjezdu bez toho, aby ji konzultoval s vládou. Poté Bonar Law navrhl svou demisi, ale starší ministři vlády ho přesvědčili, aby své rozhodnutí změnil.\n\nBrzy nato mu byla diagnostikována rakovina jícnu a protože nebyl schopen v parlamentu hovořit, 22. května 1923 rezignoval.\n\nZemřel krátce nato 30. října téhož roku a byl pohřben ve Westminsterském opatství.\n\nByl předsedou britské vlády s nejkratším funkčním obdobím ve 20. století a často je označován jako \"neznámý premiér\" (označení pocházející z Asquithovy poznámky na jeho pohřbu o pohřbu neznámého premiéra vedle hrobu neznámého vojína).\n"}
{"id": "485120", "url": "https://cs.wikipedia.org/wiki?curid=485120", "title": "Metaromán", "text": "Metaromán\n\nMetaromán (neboli metafikční román starším termíny též autotematický román či sebereflexivní román) je druh román, kde je sevřenost textu tvořena na základě přítomnosti metafikčních prvků. Hranice mezi metafikcí jakožto jedním z motivů díla a metafikcí jakožto žánrotvorným prvkem je rozvolněná, což vede k poněkud vágnímu užívání termínů a často může být předmětem sporu, zda se u konkrétního díla jedná o metaromán ve smyslu žánru či spíše jako označení pro román s hojným zastoupením metafikčních postupů.\n\nAčkoliv jsou známé i kratší metafikční prózy (stejně jako přesahy do jiných literárních druhů) - učebnicovým příkladem jsou Borgesovy povídky -, plné rozvinutí metafikčních postupů umožňuje především román.\n\n\n"}
{"id": "485125", "url": "https://cs.wikipedia.org/wiki?curid=485125", "title": "1863 v loďstvech", "text": "1863 v loďstvech\n\nTento článek obsahuje významné události v oblasti loďstev v roce 1863.\n\n"}
{"id": "485126", "url": "https://cs.wikipedia.org/wiki?curid=485126", "title": "1865 v loďstvech", "text": "1865 v loďstvech\n\nTento článek obsahuje významné události v oblasti loďstev v roce 1865.\n\n\n"}
{"id": "485127", "url": "https://cs.wikipedia.org/wiki?curid=485127", "title": "1869 v loďstvech", "text": "1869 v loďstvech\n\nTento článek obsahuje významné události v oblasti loďstev v roce 1869.\n\n"}
{"id": "485131", "url": "https://cs.wikipedia.org/wiki?curid=485131", "title": "1876 v loďstvech", "text": "1876 v loďstvech\n\nTento článek obsahuje významné události v oblasti loďstev v roce 1876.\n\n\n"}
{"id": "485133", "url": "https://cs.wikipedia.org/wiki?curid=485133", "title": "1878 v loďstvech", "text": "1878 v loďstvech\n\nTento článek obsahuje významné události v oblasti loďstev v roce 1878.\n\n\n"}
{"id": "485135", "url": "https://cs.wikipedia.org/wiki?curid=485135", "title": "1893 v loďstvech", "text": "1893 v loďstvech\n\nTento článek obsahuje významné události v oblasti loďstev v roce 1893.\n\n"}
{"id": "485136", "url": "https://cs.wikipedia.org/wiki?curid=485136", "title": "1894 v loďstvech", "text": "1894 v loďstvech\n\nTento článek obsahuje významné události v oblasti loďstev v roce 1894.\n\n\n\n"}
{"id": "485139", "url": "https://cs.wikipedia.org/wiki?curid=485139", "title": "1901 v loďstvech", "text": "1901 v loďstvech\n\nTento článek obsahuje významné události v oblasti loďstev v roce 1901.\n\n25. srpna - Ruská vláda rozhodla o vybudování vojenského přístavu v Port Arthuru.\n\n7. listopadu - Francouzské loďstvo zaútočilo na turecký ostrov Lesbos. Jednalo se o odvetnou akci za neuznání francouzského nároku v rámci tzv. otomanského státního dluhu.\n\n"}
{"id": "485141", "url": "https://cs.wikipedia.org/wiki?curid=485141", "title": "1902 v loďstvech", "text": "1902 v loďstvech\n\nTento článek obsahuje významné události v oblasti loďstev v roce 1902.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "485144", "url": "https://cs.wikipedia.org/wiki?curid=485144", "title": "1904 v loďstvech", "text": "1904 v loďstvech\n\nTento článek obsahuje významné události v oblasti loďstev v roce 1904.\n\n probíhá \"Rusko-japonská válka\"\n\n\n"}
{"id": "485148", "url": "https://cs.wikipedia.org/wiki?curid=485148", "title": "1906 v loďstvech", "text": "1906 v loďstvech\n\nTento článek obsahuje významné události v oblasti loďstev v roce 1906.\n\n\n"}
{"id": "485151", "url": "https://cs.wikipedia.org/wiki?curid=485151", "title": "1907 v loďstvech", "text": "1907 v loďstvech\n\nTento článek obsahuje významné události v oblasti loďstev v roce 1907.\n\n"}
{"id": "485155", "url": "https://cs.wikipedia.org/wiki?curid=485155", "title": "1908 v loďstvech", "text": "1908 v loďstvech\n\nTento článek obsahuje významné události v oblasti loďstev v roce 1908.\n\n"}
{"id": "485162", "url": "https://cs.wikipedia.org/wiki?curid=485162", "title": "1909 v loďstvech", "text": "1909 v loďstvech\n\nTento článek obsahuje významné události v oblasti loďstev v roce 1909.\n\n"}
{"id": "485163", "url": "https://cs.wikipedia.org/wiki?curid=485163", "title": "1910 v loďstvech", "text": "1910 v loďstvech\n\nTento článek obsahuje významné události v oblasti loďstev v roce 1910.\n\n"}
{"id": "485164", "url": "https://cs.wikipedia.org/wiki?curid=485164", "title": "Česnokovit", "text": "Česnokovit\n\nČesnokovit (Pekov & al., 2007), chemický vzorec Na[SiO(OH)].8HO, je kosočtverečný minerál.\nPůvod jména: Boris Valentinovič Česnokov (1928-2005), ruský mineralog.\n\nHydrotermální minerál ussingitových žil.\n\nChaoticky uspořádané agregáty hrubě lamelárních krystalků (až 0,05 × 1 × 2 cm), zpoštělých podle [010]. Hlavním (prvořadým) krystalovým tvarem je pinakoid {010}, bývá bez bočních ploch.\n\n\n\n\n"}
{"id": "485165", "url": "https://cs.wikipedia.org/wiki?curid=485165", "title": "Karel Vašák", "text": "Karel Vašák\n\nKarel Vašák (26. června 1929 – 1. května 2015) byl česko-francouzský univerzitní profesor se zaměřením na lidská práva. Působil ve Francii, kam z Československa odjel studovat práva a po únoru 1948 zůstal v emigraci. Získal francouzské občanství a poté pracoval v různých funkcích pro Radu Evropy. \n\nV roce 1969 se stal prvním ředitelem Mezinárodního ústavu pro lidská práva se sídlem ve Štrasburku.\n\nKarel Vašák je autorem často citovaného dělení lidských práv na tři generace.\n"}
{"id": "485168", "url": "https://cs.wikipedia.org/wiki?curid=485168", "title": "Drúadané", "text": "Drúadané\n\nDrúadané jsou lidská rasa ve Středozemi, která se objevuje v knize \"Nedokončené příběhy\" od J. R. R. Tolkiena. \n\nDrúadané byli poměrně malé, uzavřené etnikum, které žilo mezi Halethiným lidem, ačkoli vzhledem ani povahou jim nebyli podobní. Byli nepříliš vysocí, ale mohutně stavění a nepříliš pohlední, s řídkými vlasy a hustým obočím; většině z nich nikdy nerostly vousy. Mluvili hrdelním hlasem a smáli se hlučným, upřímným smíchem. Smáli se však zřídkakdy, nikdy nejásali nad vítězstvím, ani si nezoufali nad porážkou. Byli lesním lidem, nikdy se neučili psát, ač používali jednoduché lovecké značky. Byli vynikající stopaři a měli značnou znalost léčivých i jedovatých bylin. \n\nNeměli nic společného s hobity, kromě menší tělesné výšky (oproti běžnému člověku) a téměř úplné absenci vousů se jim prakticky v ničem \nnepodobali – jedli poměrně střídmě, nikdy neholdovali alkoholu a dožívali se poměrně nízkého věku. \n\nMezi jejich záliby patřila výroba kamenných soch. Vyprávělo se, že do svých děl vkládají část své duše. Některé byly tvarovány v podobě sedícího Drúadana, a protože tito lidé dokázali celé hodiny sedět bez pohnutí, někdy se stávalo, že si sedícího muže někdo spletl se sochou a mezi lidmi se o sochách vyprávěly tajuplné historky. Každopádně skřeti měli z těchto soch veliký strach a raději se jim vyhýbali. \n\nDrúdané bylo jméno tohoto lidu v Prvním věku Středozemě. Skřeti, jejich úhlavní nepřátelé, je nazývali Oghor-hai. Později se jim říkalo též Drûgové, Wosové a Divocí lidé. Rohirové jim říkali púkelové. \n\nDrúadané nikdy nebyli příliš početní a během válek Prvního věku jich většina zahynula. Malý zbytek pravděpodobně na konci Prvního věku odešel s ostatními lidmi ze Tří domů Edain na ostrov Númenor. Protože však měli velký strach z moře, zůstávali na ostrově a neúčastnili se númenorských cest do Středozemě ani nikam jinam. V pozdějších letech se však jejich vnitřním smyslům zdálo, že se jim ostrov začíná hroutit pod nohama, a tak překonali svůj strach a začali po malých skupinkách Númenor opouštět a vracet se do Středozemě. V době pádu Númenoru tak na ostrově už nezbýval žádný Drúadan. \n\nVe Středozemi se usadili na několika místech. V době Války o Prsten na konci Třetího věku žil jejich poslední zbytek v Drúadanském hvozdu na hranicích Gondoru a Rohanu. Mnozí rohanští lidé jimi dlouhé věky pohrdali. Když však král Théoden táhl do bitvy na Pelennorských polích zachránit obležené město Minas Tirith, vládce Drúadanů Ghân-buri-Ghân provedl jeho vojsko tajnou lesní cestou skrze skřetí obležení a král tak mohl účinně zasáhnout do bitvy. Za odměnu pak král Elessar věnoval Drúadanský hvozd Ghân-buri-Ghânovi a jeho lidu, aby byl navždy jejich. \n"}
{"id": "485169", "url": "https://cs.wikipedia.org/wiki?curid=485169", "title": "Melaine Walkerová", "text": "Melaine Walkerová\n\nMelaine Walkerová (* 1. března 1983, Kingston) je jamajská atletka, olympijská vítězka a mistryně světa v běhu na 400 metrů překážek.\n\nByla velmi úspěšná v juniorských kategoriích. Na juniorském mistrovství světa v Annecy v roce 1998 skončila pátá na dvoustovce a získala bronzovou medaili ve štafetě na 4×100 metrů. O rok později na mistrovství světa do 17 let v Bydhošti vybojovala stříbro v běhu na 200 metrů a ve finále stovky s překážkami obsadila šesté místo. Z juniorského mistrovství světa 2000 si odvezla bronz z běhu na 400 m př. a stříbro ze štafety na 4×400 metrů. V roce 2002 na MSJ v Kingstonu získala na čtvrtce s překážkami stříbro v čase 56,03 s.\n\nNa Mistrovství světa v atletice 2007 v Ósace skončila na čtvrtce s překážkami v semifinálovém běhu. Olympijské zlato na letních hrách v Pekingu získala v novém olympijském rekordu, když ve finále zaběhla čas 52,64 s. O rok později na světovém šampionátu v Berlíně vybojovala zlatou medaili v čase 52,42 s. Jedná se o druhý nejlepší čas celé historie. Za světovým rekordem Rusky Julie Pečonkinové zaostala o osm setin sekundy.\n\n\n"}
{"id": "485172", "url": "https://cs.wikipedia.org/wiki?curid=485172", "title": "Filip Topol &amp; Agon Orchestra", "text": "Filip Topol &amp; Agon Orchestra\n\nFilip Topol & Agon Orchestra je sólové album Filipa Topola v doprovodu Agon Orchestra. Obsahuje jedenáct známých písní Psích vojáků ve zvláštní hudební úpravě Petra Kofroně. Autorem všech textů je Filip Topol. Album bylo nahráno v červenci 2001 v pražském Divadle Archa a na konci roku vydáno.\n\nPsí vojáci a Agon Orchestra spolupracovali už dříve, na jaře roku 2000 zazněly na společných koncertech první orchestrální úpravy písní Psích vojáků (\"A mluvil hlas\", \"Krasobruslař\" a \"Kruhy\").\n\n\n\n"}
{"id": "485177", "url": "https://cs.wikipedia.org/wiki?curid=485177", "title": "Themis (planetka)", "text": "Themis (planetka)\n\n(24) Themis je planetka nacházející se v hlavním pásu asteroidů. Její průměr činí 510 km. Byla objevena 5. dubna 1853 italským astronomem A. de Gasparisem. Na jejím povrchu byla objevena voda a směs organických látek.\n\nSvé pojmenování nese po řecké bohyni Themis.\n\n\n"}
{"id": "485183", "url": "https://cs.wikipedia.org/wiki?curid=485183", "title": "Themis (rozcestník)", "text": "Themis (rozcestník)\n\nSlovo Themis může znamenat:\n"}
{"id": "485185", "url": "https://cs.wikipedia.org/wiki?curid=485185", "title": "Henri-Irénée Marrou", "text": "Henri-Irénée Marrou\n\nHenri-Irénée Marrou (12. listopadu 1904 Marseilles – 11. dubna 1977 Bourg-la-Reine), píšící též pod pseudonymem Henri Daveson, byl jeden z předních francouzských historiků 20. století, specialista na pozdně antickou kulturu a dějiny vzdělávání. Byl orientován křesťansky i humanisticky, napsal i práce v oboru teologie dějin.\n\n\n\n"}
{"id": "485187", "url": "https://cs.wikipedia.org/wiki?curid=485187", "title": "2007 v loďstvech", "text": "2007 v loďstvech\n\nTento článek obsahuje významné události v oblasti loďstev v roce 2007.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "485193", "url": "https://cs.wikipedia.org/wiki?curid=485193", "title": "Bonnie a Clyde", "text": "Bonnie a Clyde\n\nBonnie Parkerová (1. října 1910 – 23. května 1934) a Clyde Barrow (24. března 1909 – 23. května 1934) byli známí američtí zločinci, kteří se svým gangem procestovali střední část Spojených států amerických v době světové hospodářské krize v letech 1929–1933. Americkým tiskem a čtenářskou veřejností bylo jejich působení označováno za „éru nepřátel veřejnosti“ (v originále: \"public enemy era\", na základě častého používání termínu „nepřítel veřejnosti“ - \"public enemy\", kterým byli ve 30. letech 20. století v USA označováni společensky nebezpeční gangsteři). Tato éra spadá do období mezi lety 1931 a 1934.\n\nI když dnes známe i jeho bankovní loupeže, Clyde dával zprvu přednost přepadání malých obchodů nebo venkovských čerpacích stanic.\nMá se za to, že gang zabil nejméně devět policistů a má na svědomí i několik vražd civilistů. Nakonec byli Clyde a Bonnie dostiženi a zabiti v Louisianě 23. května 1934.\n\nNarodil se v městě Ellis County v státu Texas, poblíž města Telico, které leží jižně od Dallasu. Byl pátým ze sedmi dětí z chudé farmářské rodiny. Poprvé byl zatčen koncem roku 1926. Podruhé byl zatčen s bratrem Marvinem \"Buckem\" Barrowem těsně po prvním zatčení za přechovávání kradené drůbeže. Přestože měl legální zaměstnání, Clyde mezi lety 1927-1929 vykrádal trezory, obchody a kradl i auta. Následovala zatčení v letech 1928 a 1929, kdy byl zatčen a v dubnu 1930 odeslán do věznice Eastham Prison Farm. Ve vězení byl sexuálně zneužíván svým spoluvězněm, kterého nakonec úderem trubkou do hlavy zabil. Byla to jeho první vražda. Po podmíněném propuštění v únoru 1932 se stal ještě tvrdším zločincem.\nV pokračující zločinecké kariéře se soustřeďoval na malé obchody, potraviny, čerpací stanice; dalších asi deset až patnáct bankovních loupeží bylo přisouzených jemu a jeho bandě. Měl svou oblíbenou zbraň M1918 Browning Automatic Rifle (BAR). Jeho prioritou nebyla sláva nebo zisk z bankovních loupeží, ale především pomsta společnosti za texaský vězeňský systém, ve kterém nejvíce trpěl.\n\nBonnie Elizabeth Parkerová se narodila ve městě Rowena ve státě Texas jako druhé ze tří dětí. Její otec Charles byl zedník, který zemřel, když jí byly čtyři roky. Svou matku Emmu přiměla k tomu, aby se přestěhovali do jižního Dallasu, ale i tam žily v chudobě. Na střední škole vynikala v kreativním psaní, vyhrála krajskou literární soutěž pro školu Cement City School, a pořizovala také rozhovory s místními politiky. 25. září 1926, těsně před svými šestnáctými narozeninami, se provdala za Roya Thorntona. Jejich společný život byl však krátký, v lednu 1929 se rozešli, ale nikdy se nerozvedli. Bonnie měla na ruce svatební prsten i v den své smrti 23. května 1934. Její muž na její smrt reagoval slovy: „Jsem rád, že zemřeli, je to lepší, než kdyby je chytili.“ 5. března 1933 byl Thornton odsouzen na pět let do vězení za vloupání. 3. října 1937 byl zabit strážníky, když se pokoušel o útěk z vězení Eastham Farm Prison.\n\nRole Bonnie Parkerové byla vždy předmětem sporu. Členové její zločinecké skupiny W. D. Jones a Ralph Fults vypověděli, že ji nikdy neviděli vystřelit z nějaké zbraně. Jones řekl vyšetřovatelům, že střílela snad dvakrát či třikrát; sám byl zatčen v roce 1933.\nV roce 1968 si ještě vzpomínal: „V průběhu pěti velkých přestřelek, při nichž jsem byl s nimi, Bonnie ani jednou nevystřelila z pistole.“ Mladší sestra Clyda Marie rovněž konstatovala: „Bonnie nikdy nevystřelila ze zbraně, jen následovala mého bratra bez ohledu na to, kam šel.“ Obraz Bonnie jako zlodějky kouřící cigaretu byl zvěčněn na obrázku, který našla policie a předala tisku; Bonnie na něm měla v ústech cigaretu značky Camel, i když sama nikdy oficiálně nekouřila.\n\n"}
{"id": "485198", "url": "https://cs.wikipedia.org/wiki?curid=485198", "title": "Můstek (Šumava)", "text": "Můstek (Šumava)\n\nMůstek je s 1234 m n. m. nejvyšší hora Pancířského hřbetu. Nachází se v severní části Šumavy asi 8 km severně od Železné Rudy.\n\nVrchol Můstku leží ve střední části Pancířského hřbetu asi 3 km severně od Pancíře a 5 km jihovýchodně od Prenetu. Je tvořen vložkou žulových porfyrů v jemnozrnných svorech a svorových rulách moldanubika.\n\nNa západním výběžku Můstku, necelé 2 km západně od vrcholu, se nachází nepojmenovaný vrchol, označený autory projektu \"Tisícovky Čech, Moravy a Slezska\" jako Můstek – Z vrchol I, vysoký 1002 m. Ten má ještě vedlejší vrchol Můstek – Z vrchol II, ležící 300 m východně od hlavního a vysoký rovných 1000 m.\n\n"}
{"id": "485199", "url": "https://cs.wikipedia.org/wiki?curid=485199", "title": "Julija Pečonkinová", "text": "Julija Pečonkinová\n\nJulija Sergejevna Pečonkinová, rozená Nosovová ( ; * 21. dubna 1978, Krasnojarsk) je bývalá ruská atletka, mistryně světa v běhu na 400 metrů překážek z roku 2005. V současnosti je stále světovou rekordmankou na trati 400 metrů překážek časem 52,34 s. z roku 2003.\n\nDvakrát reprezentovala na letních olympijských hrách. V roce 2000 na olympiádě v australském Sydney skončila v semifinále na posledním místě. O čtyři roky později na olympiádě v Athénách se probojovala do finále, kde doběhla v čase 55,79 s na 8. místě.\n\nAtletickou kariéru ukončila po letní sezóně v roce 2009.\n\nHala\n\nDráha\n\n"}
{"id": "485205", "url": "https://cs.wikipedia.org/wiki?curid=485205", "title": "Anton Beskid", "text": "Anton Beskid\n\nAnton Beskid (16. září 1855 Hanigovce u Prešova – 16. června 1933 Užhorod) byl rusínský právník, politik a guvernér Podkarpatské Rusi v letech 1923-1933. \n\nBeskid pocházel z rodiny uznávaných řeckokatolických kněží a rusínských patriotů. Jeho děd Michail Beskid byl známý etnograf a publicista. Jeho otec Grigorij Beskid působil jako folklorista a historik. \n\nAnton Beskid navštěvoval právnickou akademii v Prešově (1874-1877) a později práva na univerzitě v Budapešti. Po získání titulu zde pracoval jako právní koncipient (1880-1883). V roce 1883 se vrátil na východní Slovensko, kde se věnoval právnické praxi v Kežmarku do roku 1907. Od roku 1906 také vykonával funkci právního poradce řeckokatolické eparchie prešovské. \n\nOd roku 1910 začal být aktivní v politice, když byl jako zástupce opoziční Krajinské katolické ľudové strany zvolen poslancem uherského sněmu za Spišskou župu. Beskid původně doufal ve spojení všech oblastí obývaných Rusíny a připojení k Rusku, ale po zániku Rakousko-Uherska se stal zastáncem československé myšlenky. \n\nDne 21. prosince 1918 založil v Prešově Rusínskou národní radu. Byl členem československé delegace na Pařížské mírové konferenci v roce 1919 a v květnu téhož roku byl zvolen předsedou Rusínské národní rady. Podle všeobecných očekávání se měl stát vůdčí politickou postavu Podkarpatské Rusi, avšak československá vláda dala přednost Grigoriji Žatkovičovi. Beskid následně založil v Prešově Rusínskou národní stranu, která byla silně kritická vůči místní slovenské administrativě a požadovala okamžité připojení slovenských Rusínů k Podkarpatské Rusi. Před koncem roku 1919 vykonal propagační cestu po rusínských komunitách v USA. Díky této cestě byl v roce 1920 schopen založit rusínskou národní banku v Užhorodě, jejímž ředitelem se vzápětí stal.\n\nV roce 1923 na setkání se zástupci československé vlády se rozhodl skončit s kritikou režimu a rezignoval na post předsedy Rusínské národní strany. Na oplátku byl jmenován druhým guvernérem Podkarpatské Rusi. V této pozici měl jen minimální politický vliv. Roku 1932 začal požadovat autonomii pro Podkarpatskou Rus v rámci Československé republiky, avšak nedlouho poté zemřel.\n\n"}
{"id": "485206", "url": "https://cs.wikipedia.org/wiki?curid=485206", "title": "Prenet (Šumava)", "text": "Prenet (Šumava)\n\nPrenet je nejsevernější horou Pancířského hřbetu a jeho vrchol se nachází v nadmořské výšce 1071 m. Nachází se v severní části Šumavy asi 8 km jihozápadně od Nýrska.\n\nPřes celý Pancířský hřbet vede červeně značená cesta a také cyklotrasa číslo 2100. Cesta obchází vrchol po severovýchodním svahu a v nejbližším místě je asi 110 m od vrcholu.\n\n\n"}
{"id": "485219", "url": "https://cs.wikipedia.org/wiki?curid=485219", "title": "Acre-pulgada", "text": "Acre-pulgada\n\nAcre-pulgada je jednotka objemu používaná na Kubě. Zaznamenává objem kvádru o obsahu plochy 1 acru a výšce 1 pulgady (palce). Její hodnota činí přibližně 102,8 m³.\n\n"}
{"id": "485224", "url": "https://cs.wikipedia.org/wiki?curid=485224", "title": "Saint-Georges (stanice metra v Paříži)", "text": "Saint-Georges (stanice metra v Paříži)\n\nSaint-Georges je nepřestupní stanice pařížského metra na lince 12 v 9. obvodu v Paříži. Nachází se pod náměstím \"Place Saint-Georges\".\n\nStanice byla otevřena 8. dubna 1911 při prodloužení tehdejší linky A ze stanice Notre-Dame-de-Lorette do Pigalle. Linku A provozovala společnost \"Compagnie Nord-Sud\", po jejím sloučení se společností \"Compagnie du Métropolitain de Paris\" obdržela linka v roce 1930 číslo 12.\n\nStanice byla po roce 2000 renovována ve stylu napodobujícím jen volně výzdobu na stanicích bývalé společnosti Nord-Sud, tj. název stanice není vyskládán z keramických dlaždic ani nerespektuje označení hnědou barvou pro nepřestupní stanice.\n\nJméno stanice je odvozeno od názvu ulice \"Rue Saint-Georges\" a náměstí \"Place Saint-Georges\".\n\nStanice má jen jeden vchod na náměstí \"Place Saint-Georges\" mezi ulicemi \"Rue Saint-Georges\" a \"Rue Notre-Dame-de-Lorette\".\n"}
{"id": "485228", "url": "https://cs.wikipedia.org/wiki?curid=485228", "title": "Ma'ale Amos", "text": "Ma'ale Amos\n\nMa'ale Amos ( מַעֲלֵה עָמוֹס, doslova „\"Amosův svah\"“ - podle biblického proroka Ámose, v oficiálním přepisu do angličtiny Ma'ale Amos) je izraelská osada typu společná osada (\"jišuv k\"ehilati) na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 715 metrů v severní části Judska a ve východní části Judských hor, v místech přechodu této hornatiny do Judské pouště. Leží cca 12 kilometrů jihojihovýchodně od města Betlém, cca 20 kilometrů jižně od historického jádra Jeruzalému a cca 68 kilometrů jihovýchodně od centra Tel Avivu. Osada je na dopravní síť Západního břehu Jordánu napojena pomocí lokální silnice číslo 3698, která se pak na severu napojuje na lokální silnici číslo 356.\n\nJe součástí rozptýlené skupiny menších izraelských sídel ve východní části Guš Ecion, která je tvořena například obcemi Tekoa, Mecad nebo nejblíže malou osadou Ibej ha-Nachal. Tento blok sice je prostoupen četnými palestinskými sídly, ale v těsné blízkosti Ma'ale Amos se palestinské osídlení prakticky nevyskytuje, protože vesnice leží na okraji neobydlené Judské pouště.\n\nMa'ale Amos byl založen v roce 1981. Leží na Západním břehu Jordánu, jehož osidlování Izraelem začalo až po jeho dobytí izraelskou armádou, tedy po roce 1967.\n\n24. srpna 1980 izraelská vláda zamítla námitky vicepremiéra Jigaela Jadina proti zvažovanému zřízení nové osady (pracovně nazývané Tekoa Bet) v této oblasti. 9. prosince 1980 pak vláda zamítla i další odvolání proti tomuto kroku, které bylo podáno k výboru Knesetu, čímž se definitivně otevřela cesta pro založení této osady. Fakticky byla zřízena v roce 1981. O vznik Ma'ale Amos se zasloužily pravicové organizace Betar a Cherut. Internetové stránky obce uvádějí jako rok založení 1982. Funguje zde aškenázská synagoga, zařízení pro péči o děti v předškolním věku, náboženské školy, mikve, zdravotní středisko a veřejná knihovna. Obec je napojena na síť autobusové dopravy do Jeruzalému (linka číslo 165 společnosti Egged).\n\nV roce 1999 byla cca jeden kilometr severozápadně od obce založena izolovaná skupina domů, která je sice oficiálně považována za pouhou čtvrť Ma'ale Amos, ale ve skutečnosti jde o samostatnou osadu Ibej ha-Nachal.\n\nPočátkem 21. století nebyl Ma'ale Amos stejně jako téměř celá oblast východního Guš Ecion zahrnut do Izraelské bezpečnostní bariéry.\n\nObyvatelstvo Ma'ale Amos je v databázi rady Ješa popisováno jako složené z ultraortodoxních Židů, respektive z převážně aškenázské (litevské) odnože ultraortodoxie nazývané „ješiviš“. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu, která od počátku 90. let 20. století zažívá dlouhodobé kolísání populace. K 31. prosinci 2014 zde žilo 352 lidí. Během roku 2014 populace stoupla o 9,0 %. Do celkového počtu obyvatel jsou zahrnuti i obyvatelé (cca 50) sousední malé osady Ibej ha-Nachal, která je oficiálně považována za součást Ma'ale Amos.\n\n\n"}
{"id": "485232", "url": "https://cs.wikipedia.org/wiki?curid=485232", "title": "Ačá", "text": "Ačá\n\nAčá je stará mongolská jednotka objemu. Do češtiny se dá přeložit jako nůše nebo náklad.\n\nPřevodní vztahy:\n\n1 ačá = 103,6 l = 2 chú = 10 súlga = 100 šin = 1000 bitú = 2000 alga = 10 000 chuv´ = 1/2 in\n\n"}
{"id": "485236", "url": "https://cs.wikipedia.org/wiki?curid=485236", "title": "Jackie Joynerová-Kerseeová", "text": "Jackie Joynerová-Kerseeová\n\nJackie Joynerová-Kerseeová (narozená jako Jacqueline Joynerová * 3. března 1962, East St. Louis, Illinois) je bývalá americká sportovkyně, atletka, dvojnásobná olympijská vítězka a dvojnásobná mistryně světa v sedmiboji a olympijská vítězka a dvojnásobná mistryně světa ve skoku do dálky.\n\nDnes bývá považována za jednu z nejlepších sportovkyň v historii ženské atletiky a nejlepší v sedmiboji. V roce 1994 se stala vítězkou ankety Atlet světa. Její světový rekord v sedmiboji s hodnotou 7291 bodů z roku 1988 je považován za jeden z nejlepších výkonů v historii atletiky a zřejmě ještě dlouho nebude překonán. Celkově šestkrát překonala sedmitisícovou hranici.\n\nV roce 1987 získala zlatou medaili ve skoku dalekém na Panamerických hrách v Indianapolisu. Čtyřikrát získala zlatou medaili v sedmiboji na Hrách dobré vůle (Moskva 1986, Seattle 1990, Petrohrad 1994, New York 1998).\n\nHala\n\nDráha\n\n"}
{"id": "485246", "url": "https://cs.wikipedia.org/wiki?curid=485246", "title": "Solférino (stanice metra v Paříži)", "text": "Solférino (stanice metra v Paříži)\n\nSolférino je nepřestupní stanice pařížského metra na lince 12 v 7. obvodu v Paříži. Nachází se na křižovatce ulic \"Boulevard Saint-Germain\", pod kterým vede linka metra, a \"Rue de Solférino\".\n\nStanice byla otevřena 5. listopadu 1910 jako součást prvního úseku linky A, kterou provozovala společnost \"Compagnie Nord-Sud\", a která vedla od Porte de Versailles do Notre-Dame-de-Lorette. Z této doby pochází původní výzdoba. Stanice \"Solférino\" je jednou z mála, kde se dochoval charakteristický styl společnosti \"Nord-Sud\". Po jejím sloučení se společností \"Compagnie du Métropolitain de Paris\" obdržela linka v roce 1930 číslo 12.\n\nJméno stanice je odvozeno od názvu ulice \"Rue de Solférino\", která byla pojmenována podle bitvy u Solferina z roku 1859, ve které francouzská vojska porazila Rakousko.\nNa informačních tabulích je oficiální název stanice doplněn ještě podnázvem psaným malým písmem: \"Musée d'Orsay\" podle nedalekého významného muzea.\n\n"}
{"id": "485249", "url": "https://cs.wikipedia.org/wiki?curid=485249", "title": "Klopina", "text": "Klopina\n\nObec Klopina (německy \"Kloppe\") se nachází v okrese Šumperk v Olomouckém kraji. Nachází se na křižovatce cest z Úsova, Uničova, Police a Rohle. Leží v údolí říčky Okenice. Žije zde obyvatel.\n\n\nPrvní písemná zmínka o obci pochází z roku 1335. Od první zmínky o obci z roku 1335 a po celé feudální období náležela Klopina k panství v sousedním Úsově a měla ryze zemědělský charakter s čistě českými osadníky.\n\nV Klopině:\n\nPůsobí zde společnost Úsovsko a.s.\n\n\n"}
{"id": "485252", "url": "https://cs.wikipedia.org/wiki?curid=485252", "title": "Lichnov (okres Nový Jičín)", "text": "Lichnov (okres Nový Jičín)\n\nObec Lichnov (něm. \"Lichnau\") se nachází v okrese Nový Jičín v Moravskoslezském kraji. Žije zde obyvatel.\n\nObec byla založena koncem 13. století (podle nedochované zakládací listiny údajně v roce 1293) jako kolonizační ves lánového typu.\n\n\n\n"}
{"id": "485254", "url": "https://cs.wikipedia.org/wiki?curid=485254", "title": "Estelle", "text": "Estelle\n\nEstelle Fanta Swaray (*18. ledna 1980) je anglická zpěvačka a producentka známá jako Estelle.\n\nDebutovala albem \"The 18th Day\", jež si i částečně produkovala. Průlomová byla deska \"Shine\" obsahující úspěšný singl „American Boy“, ve němž hostuje Kanye West. Za rok 2008 obdržela mnoho nominací, mj. na Objev roku, Nejlepší album nebo píseň „American Boy“. Ta v roce 2009 vyhrála cenu Grammy, nominace rovněž proměnila na MOBO Awards, UMA awards a World Music Awards. Je také hlasem Garnet v americkém kresleném seriálu Steven Universe stanice Cartoon Network a nazpívala úvodní znělku „We'll Be There“ dalšího jejich seriálu, Mezi námi medvědy.\n\n\n\n"}
{"id": "485256", "url": "https://cs.wikipedia.org/wiki?curid=485256", "title": "Terakotová armáda", "text": "Terakotová armáda\n\nMauzoleum prvního císaře dynastie Čchin ze 3. století př. n. l., známé také pod názvem Terakotová armáda (čínsky 兵馬俑, \"ping-ma-jung\"), patří mezi největší a nejbohatší mauzolea na celém světě. Hrobka s unikátní konstrukcí se nalézá poblíž čínského města Si-an v provincii Šen-si v místě nazvaném Lishan. Celková plocha areálu zabírá 56 km².\n\nPrůzkumy potvrdily, že součástí hrobky je pod zemí pohřbená armáda více než 8000 terakotových válečníků z období kolem roku 220 př. n. l. Sochy, původně barevné, jsou vyrobené z pálené hlíny.\n\nKrál Čeng, od roku 247 př. n. l. panovník západočínského státu Čchin postupně dobyl ostatní čínské státy, sjednotil tak zemi a roku 221 př. n. l. si uděll titul Čchin Š’-chuang-ti, První svrchovaný císař Čchinů.\n\nŘíši rozdělil na komandérie a okresy. Budoval silnice, zavedl jednotnou měnu, znaky písma (takzvané malé pečetní písmo a sjednotil míry objemu a hmotnosti. Za účelem obrany země před nájezdy severních kmenů vybudoval dlouhou čínskou zeď.\n\nVládl autoritativně, v souladu s legistickou filozofií, pomocí přísných zákonů jejichž dodržování bylo nekompromisně vyžadováno. V zájmu upevnění jednoty říše, na radu svého prvního ministra Li S’a , zakázal soukromé držení historických a filozofických spisů.\n\nSám žil velice rozmařile, nechal vybudovat přepychový císařský palác a už během svého života počal s výstavbou své hrobky. Celá výstavba zabrala téměř 40 let, ani v době císařovy smrti roku 210 př. n. l. ještě nebyla zcela hotová.\n\nKomory, v nichž je umístěna terakotová armáda, jsou součástí mnohem většího pohřebního komplexu. Do první poloviny 90. let byly zaznamenány nálezy z čchinského období na 57 kilometrech čtverečních plochy, radarový průzkum a archeologické nálezy v 21. století vymezily jeho plochu na přibližně 98 kilometrů čtverečních.\n\nPo staletí byly v oblasti hory Li nalézány zbytky starověkých staveb, střešní tašky, cihly a kusy zdiva. Stavbu hrobky prvního císaře Čchin Š’-chuang-tiho popsal historik S’-ma Čchien ve své nejvýznamnější práci Zápisky historika, napsané století po dokončení hrobky. Práce začaly v roce 246 př. n. l. krátce poté, co Čchin Š’-chuang-ti (tedy ve věku 13 let) nastoupil na čchinský královský trůn; na výstavbě areálu pracovalo na 700 000 dělníků. Geograf Li Tao-jüan, který psal šest století po smrti prvního císaře, zaznamenal ve svém \"Komentáři ke knize o řekách\" (\"Šuej-ťing ču\"), že hora Li byla oblíbeným místem kvůli své příznivé geologii „známá svými nefritovými doly, její severní strana byla bohatá na zlato a její jižní strana oplývá nádherným jadeitem, První císař, zlákán věhlasem tohoto místa, je vybral pro stavbu své hrobky.“ S’ma Čchien napsal, že byl pohřben ve skvostné pohřební komoře s cennými artefakty a úžasnými předměty. Podle jeho popisu bylo pomocí rtuti vymodelováno 100 tekoucích řek, strop nad nimi vyzdoben nebeskými tělesy, pod nimiž byla postavena krajina. V půdě mohyly byla prokázána vysoká kontaminace rtutí, což potvrzuje líčení S’ma Čchiena.\n\nCísařova pohřební komora leží pod mohylou, původně vysokou 116 m, se základnou 486 (ve směru východ-západ) × 515 (ve směru sever-jih) metrů; do konce 20. století eroze snížila výšku mohyly na 76 m. Kolem mohyly leželo vnitřní a vnější město, obě obehnaná hradbami. Hradby vnitřního města objímaly prostor 1355×580 metrů (s delší osou v severojižním směru), vnější hradby 2165×940 metrů. Každá strana hradeb byla prolomena branou, nad níž byla věž, pouze severní strana vnitřního města měla brány dvě. Císařova mohyla leží v jižní části vnitřního města, severně od ní ležel Palác císařova ducha a další stavby. Zastavěno bylo i vnější město. Nadzemní stavby byly zničeny a hrobka vypleněna armádou protičchingského povstalce Siang Jüa v souvislosti s pádem říše Čchin.\n\nZápadně od císařovy mohyly v prostoru mezi vnější a vnitřní hradbou bylo objeveno 31 pohřebních jam ve třech řadách obsahujících rakve s modely ptáků, zvířat a cca 70 cm vysokými plastikami lidí. Zřejmě představovaly císařské sady a parky a jejich obsluhu.\n\nDalší objevená podzemní komora leží 350 metrů východně od hradeb. Obsahuje dva velké, původně malované bronzové modely vozu císaře, včetně také bronzových k vozu příslušejících koní (čtyřspřeží) a vozků. Sochy jsou zdobeny stříbrem a zlatem, vůz byl namalován na bílo, s obrazy draků, fénixů a oblaků. Vozy, koně i lidé jsou zhruba poloviční proti životní velikosti.\n\nObjekty v nichž je umístěna terakotová armáda, se nalézají na východ od Si-anu, a asi 50 km od čchinského hlavního města Sien-jangu, asi 1,5 km východně od císařovy mohyly u hory Li, nedaleko vesnice Lin-tchung. Armáda umístěná východně od hrobky ji tak chrání před nepřáteli, na východě totiž ležely všechny čínské státy dobyté Prvním císařem.\n\nTerakotová armáda byla objevena 29. března 1974, když místní rolníci kopali studnu, narazili přitom na zlomky keramických plastik, bronzové spouště k samostřílům a bronzové hroty šípů. Nález ohlásili archeologům, kteří zahájili průzkum naleziště, o dva roky později kromě prvního a největšího podzemního objektu objevili další dvě podzemní komory a později čtvrtou a odhalili tak největší soubor keramických soch, který kdy byl v Číně objeven.\n\nPro terakotovou armádu starověcí stavitelé vybudovali čtyři podzemní prostory. Leží v hloubce cca 7 metrů. Výška vnitřních prostor byla 3,2 – 3,8 metrů. Objekty byly dlážděné cihlami, s dřevěným stropem podepřeným velkými trámy a sloupky. Dřevěné stropy byly pokryty rákosovými rohožemi a vrstvami hlíny a poté zasypány hlínou, která po dokončení prací vytvořila vyvýšeninu o 2 až 3 metry nad úrovní okolního terénu.\n\nPrvní objekt je 230 metrů dlouhý (ve východozápadním směru) a široký 62 metrů o ploše 14 260 m². Obsahuje hlavní armádu o více než 6 000 vojácích, desítkách válečných vozů, přes 50 tisících zbraní. Vpředu prostoru stojí tři řady vojáků po 70 mužích, otočených tváří k východu. Za nimi následuje v jedenácti oddělených vydlážděných koridorech, širokých přes 3 metry, celkem 38 zástupů se stejnou orientací směrem k východu, pouze vojáci v obou krajních řadách jsou otočeni tváří do stran, na sever a na jih.\nDruhá komora leží 20 metrů severně od východního konce první, zaujímá plochu celkem 6000 m². Má tvar obráceného písmene L o výšce 124 m (ve směru východ-západ) a šířce příčky L 98 m. Je v ní umístěno více než tisíc bojovníků, a sice 89 vozů a k nim 356 koní a 261 vozatajů; 116 koní a stejně jezdců; a 562 pěšáků. V centru komory stojí smíšená sestava vozů, pěchoty a jízdy, v jižní části válečné vozy, v severní jízdní oddíl a v severovýchodní jednotka lučištníků.\n\nTřetí objekt leží 25 metrů severně od západního konce první komory. Má tvar nepravidelného U o největších rozměrech 17,6 × 21,4 m a rozkládá se na ploše 520 m². Je zřejmě velitelským stanovištěm armády, s 64 vojáky-strážci, vysokými důstojníky a jedním válečným vozem.\n\nČtvrtý objekt umístěný severně od středu první komory, mezi druhým a třetím objektem, je prázdný, zřejmě nedokončený.\n\nNěkteré sochy v prvním a druhém objektu vykazují poškození ohněm, a také byly nalezeny pozůstatky spálených stropních krokví. To, společně s chybějícími zbraněmi, je považováno za důkaz v pramenech zmíněného rabování armádou Siang Jüa a následného vypálení místa, které zřejmě způsobilo zhroucení střechy a rozbití soch uvnitř. Terakotové figury, které jsou nyní vystavovány, byly obnoveny z fragmentů.\n\nBojovníci jsou vyrobeni z terakotové hlíny v mírně nadživotní velikosti, jsou vysocí 175–187 cm. Sochy dosahují váhy 100–300 kg. Jejich výzbroj byla pravá, vyrobená ze dřeva a bronzu, dřevěné části se ale nedochovaly. Přes vysoké množství soch se nenajdou dvě stejné – každá je unikátní, ale realistická, v přirozeném postoji s rysy a gesty charakteristickými pro hodnost a funkci vojáků, důstojníků a generálů.\n\nSochy byly vyráběny po částech. Dělníci nejdříve zhotovili podstavec cca 34×34×4 cm, na který přidělali chodidla. Na ně nasadili nohy (plné nebo i duté), přičemž povrch nahrubo modelovaných polotovarů překryli proužky hlíny z nichž vymodelovali oděv postav. Nohy poté nechali zaschnout. Poté k nim připevnili spodní díl trupu (po pás) a po zaschnutí zbytek trupu. Paže buď vytáhli z trupu jako jeho pokračování nebo je, již vytvarované, přitmelili. Ruce s prsty a hlavu vytvářeli vždy samostatně a přitmelili je k postavě. Povrchové detaily oděvu, rukou a tváře dotvarovávali ručně s velkou pečlivostí, soustředili se zejména na individuální výraz tváře a očí.\n\nAnalogickým způsobem sochaři vytvářeli sochy koní. Nejdříve plné nohy, které nesly celou váhu sochy, k niž připojovali jednotlivé díly trupu – břicho, boky a nakonec hřbet. Trup přitom zpevnili dřevěnými vzpěrami. Poté připevnili šíji a hlavu a ocas.\n\nHotové sochy pomalu vysušili a poté vypálili. Nakonec sochy pomalovali, barvy se zachovaly pouze zlomkovitě, zejména na sochách v objektu č. 2.\n\nTuristům jsou dnes zpřístupněny všechny tři objekty, nad kterými byly postaveny zastřešující haly, tedy první a největší s terakotovými válečníky, a pak také druhá a třetí komora, které jsou stále z velké části neodkryté. Nižší turistickou atraktivitu těchto dvou komor vyrovnává několik zasklených vystavených soch lučištníka a důstojníků různých hodností, které si turisté mohou prohlédnout zblízka. Lze také zhlédnout videoprojekci o průběhu vykopávek.\n\nVzhledem k obrovskému historickému významu byla hrobka Prvního císaře v roce 1987 zařazena na seznam světového dědictví UNESCO. Chráněm je arál o rozloze 56,25 km².\n\nBudoucnost armády je ale i po dvou tisících letech nejistá: průmyslem znečištěné ovzduší i vlhkost přinášená návštěvníky terakotové sochy narušuje a tak archeologové rozhodli o zasypání částí výkopů, aby byly sochy zachovány i pro další generace.\n\nJsou známy i další armády. Například menší armáda v hrobce císaře Ťing-ti.\n\n\n"}
{"id": "485258", "url": "https://cs.wikipedia.org/wiki?curid=485258", "title": "Kazašská pahorkatina", "text": "Kazašská pahorkatina\n\nKazašská pahorkatina nebo také Kazašská plošina (kazašsky \"Сарыарқа, Saryarqa\" – \"Žluté hřebeny,\" rusky \"Казахский мелкосопочник, Kazahskij melkosopočnik)\" je kopcovitá oblast pokrytá převážně stepí nacházející se ve střední a východní části Kazachstánu. Na jihu sahá k úpatí Ťan-šanu, na jihovýchodě je ohraničena jezerem Balchaš, na východě přechází v pohoří Tarbagataj a na severovýchodě v podhůří Altaje. Na severozápadě leží mezi Kazašskou pahorkatinou a Uralem Turgajská plošina, přetnutá z jihu na sever Turgajskou bránou. Na jihozápadě pahorkatina přechází v Turanskou a na severu v Západosibiřskou nížinu. Část pahorkatiny (4500 km²) je pod názvem \"„Sarjarka - stepi a jezera severního Kazachstánu“\" zapsána mezi lokality světového přírodního dědictví UNESCO.\n\nStřední nadmořská výška oblasti se pohybuje mezi 300 a 1000 m n. m. Z Kazašské pahorkatiny vystupuje několik hornatin – na západě Ulytau, na severu Kokčetau a na jihovýchodě Karakaly. Nejvyšším místem je hora Aksoran (1566 m n. m.)\n\n"}
{"id": "485266", "url": "https://cs.wikipedia.org/wiki?curid=485266", "title": "Rennes (stanice metra v Paříži)", "text": "Rennes (stanice metra v Paříži)\n\nRennes je nepřestupní stanice pařížského metra na lince 12 v 6. obvodu v Paříži. Nachází se na křižovatce \"Boulevardu Raspail\" a \"Rue de Rennes\".\n\nStanice byla otevřena 5. listopadu 1910 jako součást prvního úseku linky A, kterou provozovala společnost \"Compagnie Nord-Sud\", a která vedla od Porte de Versailles do Notre-Dame-de-Lorette. Po sloučení se společností \"Compagnie du Métropolitain de Paris\" obdržela linka v roce 1930 číslo 12.\n\nStanice \"Rennes\" společně se stanicí Liège na lince 13 měly časově omezený provoz, tzn. že byly ve všední dny uzavřeny po 20. hodině (poslední vlak zde zastavil přibližně v 19:50) a nedělích a svátcích po celý den. Na žádost zdejších obyvatel bylo toto opatření zrušeno 6. září 2004 a provoz ve stanici je stejný jako ve zbytku sítě. Ve stanici \"Liège\" k tomu došlo až v roce 2006.\n\nJméno stanice je odvozeno od názvu ulice \"Rue de Rennes\". Rennes je město v Bretani, kam odjíždějí vlaky z nedalekého nádraží Montparnasse.\n\nStanice má dva vchody, které jsou umístěny na \"Boulevardu Raspail\".\n"}
{"id": "485272", "url": "https://cs.wikipedia.org/wiki?curid=485272", "title": "Adolf Kašpar", "text": "Adolf Kašpar\n\nAdolf Kašpar (27. prosince 1877 Bludov – 29. června 1934 Železná Ruda) byl český malíř a ilustrátor.\n\nNarodil se v rodině kupce v Bludově Jana Kašpara a jeho maželky Petronie, rozené Pitkové.\n\nNa své výtvarné nadání upozornil již během studií na učitelském ústavu v Olomouci, poté pokračoval ve studiích na akademii v Praze. Známé jsou jeho ilustrace k \"Babičce\" Boženy Němcové, Jiráskově \"Filosofské historii\" a dalším dílům české i světové literatury.\n\nPři svém pobytu na Chodsku, kde sbíral materiál k ilustraci knihy J. Š. Baara, zemřel náhle na mrtvici během výletu k Čertovu jezeru. Je pochován na vyšehradském hřbitově v Praze.\nAdolf Kašpar byl ženat s Jitkou, rozenou Řepkovou (1884–1972).\n\nRoubená vila (č. p. 190) Adolfa Kašpara z roku 1932 v obci Rusava patří mezi nemovité kulturní památky.\n\n"}
{"id": "485273", "url": "https://cs.wikipedia.org/wiki?curid=485273", "title": "2006 v loďstvech", "text": "2006 v loďstvech\n\nTento článek obsahuje významné události v oblasti loďstev v roce 2006.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "485274", "url": "https://cs.wikipedia.org/wiki?curid=485274", "title": "2005 v loďstvech", "text": "2005 v loďstvech\n\nTento článek obsahuje významné události v oblasti loďstev v roce 2005.\n\n\n\n\n\n\n\n\n\n\n\n\n\n\n"}
{"id": "485275", "url": "https://cs.wikipedia.org/wiki?curid=485275", "title": "Ma'ale Rechav'am", "text": "Ma'ale Rechav'am\n\nMa'ale Rechav'am ( מַעֲלֶה רְחַבְעָם, doslova \"\"Rechav'amův svah\"\" - podle zavražděného izraelského politika Rechavama Ze'eviho, Ma'ale Rehav'am) je izraelská osada na Západním břehu Jordánu neoficiálního charakteru (tzv. outpost). Leží v distriktu Judea a Samaří a Oblastní radě Guš Ecion. Je satelitní součástí osady Kfar Eldad.\n\nNachází se v nadmořské výšce cca 490 metrů v severní části Judska a ve východní části Judských hor, na pomezí Judské pouště. Ma'ale Rechav'am leží cca 8 kilometrů jihovýchodně od města Betlém, cca 15 kilometrů jihojihovýchodně od historického jádra Jeruzalému a cca 65 kilometrů jihovýchodně od centra Tel Avivu. Osada Ma'ale Rechav'am je na dopravní síť Západního břehu Jordánu napojena pomocí provizorní cesty, která vede do sousední osady Kfar Eldad.\n\nObec je součástí rozptýlené skupiny malých izraelských sídel ve východním Guš Ecion. Vzhledem k polopouštnímu charakteru krajiny se v jejím okolí nenachází prakticky žádné palestinské osídlení.\n\nMa'ale Rechav'am vznikla v říjnu 2001 cca jeden kilometr jihovýchodně od Kfar Eldad jako její izolovaná satelitní součást, přičemž samotný Kfar Eldad je satelitem větší sousední osady Nokdim. Ma'ale Rechav'am tak nemá oficiální, vládou schválený statut izraelské obce (její území spadá pod Nokdim) a ani není samostatně zastoupena v Oblastní radě Guš Ecion. Založení této osady mělo být reakcí a vzpomínkou na izraelského ministra Rechavama Ze'eviho, který byl roku 2001 zavražděn palestinskými teroristy. Podle vládní zprávy cca z roku 2006 osada vznikla bez právní opory a dodatečné snahy jejích obyvatel o stavební povolení nebyly izraelskou vládou přijaty. V Ma'ale Rechav'am stojí 14 mobilních karavanů a další provizorní stavby. V osadě je generátor na elektřinu (elektřina je ale vyvedena na sloupech z Kfar Eldad) a cisterna na vodu. Podle zprávy organizace Šalom achšav je osada napojena i na vodovodní systém.\n\nV roce 2009 rozhodl izraelský soud, že deník Maariv se musí obyvatelům Ma'ale Rechav'am omluvit a zaplatit 20 000 šekelů za to, že napsal, že jejich vesnice vznikla na půdě zabrané palestinským majitelům, přičemž ve skutečnosti byla založena na státní půdě (tedy na okupovaném území ale nikoliv v soukromém vlastnictví).\n\nObyvatelé Ma'ale Rechav'am zahájili v okolí osady výsadbu ovocných stromů. Počátkem 21. století nebyl Ma'ale Rechav'am stejně jako téměř celá oblast východního Guš Ecion zahrnut do bezpečnostní bariéry.\n\nObyvatelstvo obce Ma'ale Rechav'am je stejně jako obyvatelé sousední osady Nokdim smíšené, tedy složené ze sekulárních i nábožensky založených Izraelců. Jde o malou osadu provizorního charakteru. Přesný počet obyvatel není znám, protože vesnice je formálně považována za součást osady Kfar Eldad respektive sousední osady Nokdim, jíž je Kfar Eldad součástí. Zpráva organizace Šalom achšav zde v roce 2007 uvádí 12 trvale žijících osob.\n\n"}
{"id": "485279", "url": "https://cs.wikipedia.org/wiki?curid=485279", "title": "Adalský sultanát", "text": "Adalský sultanát\n\nAdalský sultanát ( , : \"\") byl nejprve provincií a později sultanátem nacházejícím se na severozápadě dnešního Somálska, jihu Džibutska, a oblastech Afar, Oromie a Somale v Etiopii. V době svého vrcholu kontroloval rozsáhlá území Etiopie a Somálska. Existoval zhruba v letech 1415 až 1555.\n\nV době před rokem 1288 byl Adal muslimskou provincií Šalomounské křesťanské Etiopie. V jistém bodě poté se provincie vzbouřila a musela být znovu dobyta etiopským císařem Amda Seyonem za jeho tažení roku 1332. Během této kampaně sultanát Shewa a menší sultanát Ifat ovládali několik málo obchodních přístavů na pobřeží včetně Zeily. Adal byl později kontrolován Ifatským sultanátem, avšak po čase se osamostatnil a vzbouřil proti Amda Seyonovi, ale po smrti svého krále a dobytí hlavního města Talagu kapituloval. V roce 1403 (případně 1415) dobyli Etiopané znovu Ifat, který se před tím vzbouřil proti císaři, a porazili armádu ifatského sultána Sa'ada ad-Dina II. Sa'ad ad-Din byl pronásledován po celém království do momentu, kdy etiopský císař (buď Dawit I. vládnoucí v roce 1403 nebo Yeshaq I. v roce 1415) obsadil přístav Zeila a sultána zabil. To mělo za následek útěk členů ifatské královské dynastie Walashma do Jemenu, kteří se tak vyhnuli chycení a zavraždění. Avšak když se později vrátili, užívali spíše titulu \"Sultán Adalu\" než \"Sultán Ifatu\", což naznačuje, že byl Ifat součástí Adalu a ne naopak.\n\nV polovině roku 1520 začal Imam Ahmad ibn Ibrihim al-Ghazi svatou válku proti křesťanské Etiopii, které vládl císař Lebna Dengel. Zásobený střelnými zbraněmi od Osmanů, byl Ahmad schopný porazit Etiopany v bitvě u Shimbry Kure roku 1529 a získat tak kontrolu nad bohatou etiopskou vysočinou, ačkoli jeho nepřátelé dále kladli odpor. V roce 1541 poslalo Portugalsko, mající své zájmy v Indickém oceánu, do Etiopie pomoc ve formě 400 mušketýrů. Reakcí na tento tah bylo zaslání 900 vojáků Adalskému sultanátu od Osmanů.\n\nImam Ahmad byl zpočátku úspěšnější, během podzimní kampaně v roce 1542 se mu podařilo zabít portugalského velitele Cristóvãa da Gamu. Avšak portugalským mušketýrům se podařilo učinit rozhodující krok v porážce Adalu v bitvě u Wayna Daga, poblíž jezera Tana v únoru roku 1543, kde rovněž padl adalský panovník Ahmad. Následně Etiopané opětovně získali plošinu Amhara a vykompenzovali své ztráty. Osmané, kteří měli sami potíže ve Středomoří, nebyli schopní Ahmadovým následovníkům pomoci. V roce 1577 bylo hlavní město Adalu přesunuto z města Zeila do Hararu a následoval prudký úpadek Adalské moci.\n\n"}
{"id": "485280", "url": "https://cs.wikipedia.org/wiki?curid=485280", "title": "2004 v loďstvech", "text": "2004 v loďstvech\n\nTento článek obsahuje významné události v oblasti loďstev v roce 2004.\n\n\n\n\n\n\n\n\n\n\n\n\n\n\n\n\n"}
{"id": "485281", "url": "https://cs.wikipedia.org/wiki?curid=485281", "title": "2003 v loďstvech", "text": "2003 v loďstvech\n\nTento článek obsahuje významné události v oblasti loďstev v roce 2003.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "485282", "url": "https://cs.wikipedia.org/wiki?curid=485282", "title": "Kristjan Raud", "text": "Kristjan Raud\n\nKristjan Raud (22. října 1865 – 19. května 1943) byl estonský malíř a ilustrátor. V roce 1935 ilustroval estonský národní epos Kalevipoeg. Druhé vydání národního eposu s jeho ilustracemi bylo publikováno v roce 1975. Jeho dvojče, Paul Raud, byl rovněž malíř. Jeho podobizna je v Estonsku na bankovce v hodnotě jedné koruny.\n"}
{"id": "485285", "url": "https://cs.wikipedia.org/wiki?curid=485285", "title": "Chevrolet Cruze", "text": "Chevrolet Cruze\n\nChevrolet Lacetti neboli Daewoo Lacetii a na mnoha trzích také Chevrolet Optra je automobil vyráběný jihokorejskou automobilkou Daewoo.\n\nVůz se vyrábí od roku 2002. Do konce roku 2004 se jmenoval Daewoo Lacetti, pak byl přejmenován na Chevrolet Lacetti. Na mnoha místech se pod názvem Lacetti prodával jen hatchback, někde i sedan a kombi, které se jinak jmenovaly Nubira.\n\nNa některých trzích bylo pod jménem Chevrolet Cruze prodáváno malé SUV Suzuki Ignis.\n\n"}
{"id": "485288", "url": "https://cs.wikipedia.org/wiki?curid=485288", "title": "Gregoriánská misie", "text": "Gregoriánská misie\n\nGregoriánská misie či též mise byla misionářská výprava vyslaná z Říma papežem Řehořem Velikým roku 596 do Británie; jejím vedením byl pověřen převor Augustin a cílem byla christianizace Anglosasů. Po smrti posledního římského misionáře roku 653 již byla vybudována církev v jižní Anglii. Vedle irských a franských misionářů Řehořovi misionáři christianizovali Británii a pomohli pronikat iro-skotským misionářům i na evropskou pevninu.\n\nPoté, co Římská říše roku 410 odvolala své legie z provincie Britannia, ostrov vzápětí napadly pohanské germánské kmeny Anglosasů. Ke konci 6. století papež Řehoř vyslal do anglosaského království Kent skupinu misionářů, kteří pokřtili kentského krále Æthelberhta; jeho žena Berta byla původem franská princezna a byla křesťanka. Stejně jako delegace misionářů, tak i papež Řehoř doufal, že se mu nově pokřtěná území podaří dostat pod autoritu papežství. Augustin byl v Římě převorem Řehořova vlastního kláštera a Řehoř jednáním s franskými vládci, jejichž územím měli misionáři projít, připravoval cestu.\n\nV roce 597 do Kentu dorazilo 40 misionářů, kterým král Æthelberht povolil svobodně kázat křesťanskou víru v hlavním městě Kentu, Canterbury. Misionáři tak brzy byli schopni napsat papeži o svých úspěších v šíření křesťanství. Druhá skupina mnichů a duchovních do Británie dorazila roku 601 a přivezla s sebou knihy a další předměty věci pro misijní činnost. Řehoř Veliký měl v úmyslu jmenovat Augustina metropolitním arcibiskupem pro jižní část Britských ostrovů, čímž by Ital Augustin získal autoritu nad rodilými Anglosasy. Nicméně jednání mezi Augustinem a anglosaskými biskupy nedospěla k žádné dohodě.\n\nPřed smrtí krále Æthelberhta v roce 616 byla na území jeho království zřízena řada biskupství, avšak po jeho smrti se v zemi zdvihl odpor pohanů proti křesťanům, mnozí (mezi nimi např. londýnský biskup Mellitus) uprchli na kontinent. Æthelberhtova dcera Æthelburga byla provdána za pohanského krále Northumbrie Edwina; roku 627 však biskup Paulinus, který byl součástí Æthelburgina doprovodu, Edwina i mnoho jeho poddaných pokřtil. Když však roku 633 Edwin zemřel, královna vdova Æthelburga i Paulinus byli nuceni uprchnout z Northumbie zpět do Kentu. Ačkoliv se křesťanským misionářům nepodařilo udržet křesťanství ve všech zemích, které pokřtili, v době smrti posledního římského misionáře roku 653 bylo již křesťanství zakořeněno v Kentu a přilehlé oblasti, což přispělo k zapuštění tradice římského ritu na britských ostrovech.\n\nRoku 313 vydal římský císař Konstantin Veliký Edikt milánský, jímž zrovnoprávnil do té doby pronásledované křesťanství s římským kultem. Během vlády císaře Theodosia I. (edikty z roku 391 a 392) došlo k postavení pohanství mimo zákon a křesťanství se stalo jediným římským náboženstvím; římská provincie Britannia byla christianizována ve 4. století a dokonce z Britannie vzešlo pelagianistické kacířství. Z Britannie byli vysláni tři biskupové na koncil v Arles roku 314 a roku 396 na ostrov dorazil biskup z Galie, aby zde pomohl utužit křesťanskou disciplínu. Materiální pozůstatky, jako stavby s vytesanými křesťanskými symboly a olověné nádrže používané pro křty, svědčí o sílící křesťanské přítomnosti, a to až přibližně do roku 360.\n\nPo stažení římských legií z Britannie za vlády císaře Honoria roku 410 zůstali místní obyvatelé ponecháni osamoceni napospas útokům germánských kmenů Anglů, Sasů a Jutů. Pohanské kmeny hrnoucí se na britské ostrovy, obvykle označované souborně jako Anglosasové, se usadily v dnešní jižní Anglii poté, co římské legie odešly. Avšak západní Británie, kam nesahala moc anglosaských království, zůstala křesťanská. Množství různých křesťanských tradic, souhrnně nazývané jako keltské křesťanství, se dále vyvíjelo bez vlivu Říma a bylo typické tím, že jeho centra se soustředila v klášterech a nikoliv v biskupstvích. Dalšími odlišnostmi mezi keltskou a římskou církví byla odlišná metoda vypočítávání každoročního data Velikonoc, styl stříhání vlasů a tonzury u keltských duchovních. Důkaz pro přetrvávající existenci křesťanství ve východní části Velké Británie představuje přetrvávající kult svatého Albana a výskyt výrazu \"eccles\" – odvozené z latinského výrazu \"ecclesia\", církev – v názvech sídlišť. Neexistuje žádný důkaz, že by se rodilí keltští křesťané pokusili pohanské Anglosasy obrátit na křesťanství.\n\nČasová datace anglosaských invazí se shoduje se zánikem většiny pozůstatků římské civilizace, včetně ekonomických i náboženských vazeb, na území, která dobyli Sasové či jejich germánští příbuzní. Zůstává nejisté, zdali to opravdu byl důsledek samotného germánského vpádu, jak tvrdí britský raně středověký autor sv. Gilda, či zda je to pouze shoda s úpadkem římské kultury v pozdním císařství, který nastal ve stejné době, kdy se na britských ostrovech usadili Germáni. Archeologie naznačuje, že bylo více způsobů, jak germánské kmeny Velkou Británii osídlily, což se stalo souběžně se zmizením římské urbánní kultury. Když tak roku 597 do Británie dorazili první Řehořovi misionáři, měly anglosaské státy jen malou kontinuitu na předchozí římskou civilizaci.\n\nVětšina informací o gregoriánské misi pochází od středověkého učence Bedy Ctihodného (672–735) a jeho díla \"Historia ecclesiastica gentis Anglorum\". Pro svou práci Beda žádal pomoc od mnoha lidí, včetně soudobých opatů z Canterbury, stejně jako budoucího canterburského arcibiskupa Nothhelma, který Bedovi poskytl kopie papežových dopisů římským misionářům i dalších dokumentů z Říma. Dalšími prameny jsou životopisy Řehoře Velikého, včetně jednoho napsaného v severní Anglii kolem roku 700. V Knize papežů (\"Liber Pontificalis\") je o Řehořovi a jeho misi psáno pouze krátce, avšak i sám Řehoř byl spisovatel a jeho vlastní práce vrhá světlo na Gregoriánskou misi; navíc po roce 850 se zachované Řehořovy dopisy staly významným zdrojem pro studování dějin Gregoriánské misie. Několik dalších spisů, jako dopisy anglosaského misionáře Bonifáce z 8. století, přidávají další podpůrné detaily k Bedově dílu; některé z nich jsou v Bedově dílu uchovány.\n\nBeda vysvětluje porobení rodilých Britů Anglosasy jejich hříšností a zkažeností; tento námět Beda převzal od raně středověkého učence sv. Gildy a ve svém díle jej dále rozvíjel. Ačkoliv Beda shledával některé britské duchovní úctyhodnými, kritizoval keltské křesťany za jejich selhání při christianizaci pohanských dobyvatelů a za jejich vzdor římské církevní autoritě. Tato zaujatost poté vedla k jeho zlehčování misijních aktivit keltských křesťanů. Beda pocházel ze severní Anglie, což mohlo vést k jeho předsudku vůči událostem blízko jeho vlastní zemi. Beda svá díla psal více než století po událostech, jež popisoval, což znamená, že od pamětníků měl jen málo informací o misijních činnostech.\n\nObecně se předpokládá, že raný anonymní spis \"Život Řehořův\" je založen na ústní tradici, přinesené do severní Anglie buď z Canterbury, nebo z Říma, a bylo v letech 704–714 dokončeno ve Whitbyském opatství. Dílo zkoumal britský historik Alan Thacker, který tvrdí, že \"Život Řehořův\" vychází z dřívějších psaných děl, většinou pak z díla sepsaného v Římě krátce po smrti Řehoře Velikého.\n\nAčkoliv se z doby Gregoriánské misie zachovalo několik hagiografií či životopisů rodilých britských svatých, žádný z těchto pramenů nepopisuje keltské křesťany jako aktivní misionáře mezi pohanskými Anglosasy. Většina informací o britské církvi tohoto období pochází ze západních částí Velké Británie a Gregoriánskou misií se nezabývají. Dalšími prameny informací, včetně Bedových chronologií, jsou soubory zákonů Æthelberhta z Kentu či \"Anglosaské kroniky\", která byla zkompilována později v 9. století.\n\nV roce 595, když se papež Řehoř Veliký rozhodl vyslat misi, která by christianizovala Anglosasy, vládl v anglosaském Kentském království král Æthelberht, který se před rokem 588 (či snad dokonce před rokem 560) oženil s křesťanskou princeznou Bertou. Berta byla dcerou franského krále Chariberta I. z merovejské dynastie. Jednou z podmínek uzavření manželství bylo, že si s sebou Berta do Británie může přivést svého kaplana, jímž byl biskup Liudhard. Nová královna a její kaplan v Canterbury obnovili zničený kostel, pocházející z římských dob, možná současný kostel svatého Martina. Sám Æthelberht byl toho času pohanem, nicméně své manželce nebránil ve vyznávání křesťanství, Nezdá se, že by Luidhard šířil křesťanství mezi Anglosasy, ale i kdyby ne, jeho existence nemůže být vzhledem k nálezu zlatých mincí nesoucích nápis \"Leudardus Eps\" (\"Eps\" je zkratka latinského výrazu \"Episcopus\", biskup) zpochybněna. Podle jednoho z Bertiných životopisců požádal král Æthelberht, ovlivněn svojí manželkou, papeže Řehoře o vyslání misionářské výpravy. Podle historika Iana Wooda iniciativa vycházela od kentského dvora, stejně jako od královny.\n\nVětšina historiků nahlíží na Řehoře Velikého jako na toho, kdo akci zahájil, ačkoliv nezůstává zcela objasněno, proč. Podle slavného příběhu zaznamenaného Bedou, který sepsal historii britské církve, spatřil Řehoř na římském trhu s otroky plavovlasé anglosaské otroky z Británie, což mu vnuklo myšlenku na obrácení těchto lidí na křesťanství. Pravděpodobně se Řehoř zeptal na identitu otroků a bylo mu řečeno, že se jedná o Angly z ostrova Velká Británie. Řehoř odvětil, že oni nejsou Anglové, nýbrž andělé („non Angli, sed angeli“). Nejstarší verze tohoto příběhu pochází z anonymního \"Života Řehořova\", sepsaného v opatství ve Whitby kolem roku 705. Beda, stejně jako \"Život Řehořův\", poznamenal, že Řehoř sám se pokoušel odejít na misi do Británie před tím, než se stal papežem. Roku 595 Řehoř napsal jednomu ze správců svých statků v jižní Galii, v němž jej žádal, aby nakoupil v Británii nějaké otroky, aby poté mohli být vzděláváni v klášterech. Někteří historikové v tom vidí známku, že Řehoř již v té době plánoval misi do Británie, přičemž misionáři měli být vzdělaní britští otroci, ačkoliv tento dopis je přístupný různým výkladům.\n\nHistorik N. J. Higham tvrdí, že Řehoř zamýšlel vyslat do Británie chlapecké otroky jako misionáře, až do chvíle, kdy roku 596 přijal zprávu, že biskup Liudhard zemřel, což otevřelo cestu vážnějším misionářským aktivitám. Podle Highama byl v Británii nedostatek biskupů, což Řehořovi dovolilo vyslat Augustina s příkazy, aby Augustin byl vysvěcen na biskupa, pokud by to bylo třeba. Dalšími úvahami bylo, že by spíše získal pomoc od franských královských dvorů, pokud by již dále neměli své vlastní biskupy. Podle Highama Řehoř Veliký věřil v bezprostředně hrozící konec světa a sám sebe pokládal za hlavní součást Božího plánu apokalypsy. Jeho víra měla kořeny v přesvědčení, že svět projde šesti věky a jeho doba se nacházela na konci šestého, po němž měl přijít poslední soud – což mělo hrát roli v Řehořově rozhodnutí výpravu do Británie vyslat. Řehořovy misionářské aktivity se však neomezovaly pouze na Británii, ale podporoval misionářská úsilí, podporoval spolupráci biskupů s křesťanskými králi při šíření křesťanství mezi nekřesťanskými národy na území křesťanských panovníků; vynucoval přestup ke katolictví na heretických ariánech v Itálii i jinde, stejně jako na židech. Řehoř rovněž v dopisech vyzýval k přijetí křesťanství sicilské, sardinské a korsické pohany.\n\nNěkteří vědci se domnívají, že Řehořovým hlavním motivem byla snaha zvýšit počet křesťanů, jiní za tím hledají více politické důvody, jako rozšíření moci papežství do nových zemích a získání dalších národů, které budou uznávat papežský primát; vzrůstající moc Kentského království za krále Æthelberhta tak mohla mít vliv na výběr cíle křesťanské misie. Misie do Británie však mohla být rovněž přímým důsledkem mise proti Langobardům, neboť v době vyslání Gregoriánské misie zůstávala Británie poslední bývalou římskou provincií pod nadvládou pohanů a podle historika Erica Johna se Řehoř rozhodl přivést poslední pohanskou část starého impéria zpět pod křesťanský vliv.\n\nVýběr Æthelberhtova Kentského království jako cíle misie téměř jistě záviselo na vícero faktorech, včetně toho, že Æthelberht u své křesťanské ženy toleroval její náboženství a dovolil jí ho svobodně vyznávat. Mezi Kentským královstvím a Franky na pevnině byly vybudovány dobré obchodní vztahy a mezi oběma stranami nebyla ani výraznější jazyková bariéra, protože tlumočníci pro Gregoriánskou misi byli národností Frankové. Poté, co roku 592 upadla moc Ceawlina z Wessexu a jeho království, Æthelberhtův Kent se stal vedoucí silou v regionu; Beda uvádí, že Æthelberht disponoval impériem či nadvládou jižně od řeky Humber. A nakonec, díky blízkosti Kentu Frankům misie počítala s jejich podporou. Existují důkazy, včetně Řehořovy korespondence s franskými vládci, že někteří Frankové si v té době činili nárok na vedoucí úlohu v jihobritských královstvích. Přítomnost franského biskupa rovněž může utvrzovat nároky Franků za předpokladu, že se Luidhard považoval za zástupce franské církve a nikoliv pouze za duchovního rádce královny Berty. Archeologické nálezy potvrzují, že Frankové ovlivňovali kulturu na ostrově.\n\nRoku 595 Řehoř vybral Augustina, převora Řehořova vlastního Opatství svatého Antonína v Římě, aby vedl misi do Kentu. Řehoř vybral mnichy, kteří měli Augustina doprovázet a snažil se zajistit podporu Franků; papež napsal jménem Augustinovým dopisy mnoha franským biskupům, v nichž je seznamoval s účelem misie a žádal je, aby Augustina i jeho doprovodu poskytli podporu. Kopie Řehořových dopisů se v Římě zachovaly. Napsal také burgundskému králi Theuderichovi II. a králi Austrasie Theudebertovi II., stejně tak jejich společné babičce Brunhildě Austrasijské, hledaje u nich podporu. Řehoř Veliký děkoval za pomoc králi Chlotharovi II. Neustrijskému za jeho pomoc Augustinovi. Vedle pohostinství poskytli franští biskupové a králové také překladatele a byli požádáni, aby misi doprovázeli také franští kněží. Díky podpoře Franků se Řehořovi podařilo zajistit Augustinovi vřelé přijetí na Æthelbertově dvoře, neboť je nepravděpodobné, že by špatně naložil s výpravou, jež požívala otevřené podpory královniných příbuzných. Frankové se zatím snažili v Kentu utužit svůj vliv a podporovat cíle Augustinovy misie. Zvláště Clothar II. potřeboval udržoval přes kanál udržovat přátelské vztahy, aby mohl lépe zajistit bezpečí svého království před ostatními franskými králi.\n\nMisie se skládala přibližně ze čtyřiceti misionářů, z nichž někteří byli mniši. Brzy poté, co výprava opustila Řím, misionáři se zastavili zastrašeni břemenem svého úkolu; vyslali Augustina zpět do Říma, aby žádal papeže o povolení vrátit se zpět. Řehoř Veliký povolení neudělil, místo toho Augustina poslal zpět s dopisy, v nichž misionáře povzbudil ve vytrvalosti. Dalším důvodem pro zastávku, nejspíše v údolí Rhôny, byla zpráva o smrti krále Childeberta II., od kterého misionáři očekávali pomoc. Augustin se rovněž mohl vrátit zpět do Říma, aby zajistil nové instrukce, stejně jako informoval papeže o nové politické situaci v Galii. Řehoř využil této příležitosti a jmenoval Augustina opatem misie. Augustin se poté vrátil ke zbytku výpravy s novými instrukcemi, pravděpodobně včetně příkazu ucházet se o vysvěcení na biskupa v Galii, pokud to okolnosti v Kentu umožní.\n\nV roce 597 misionáři přistáli v Kentu a rychle zaznamenali první úspěch, když jim král Æthelberht povolil usadit se a kázat v hlavním městě Canterbury, kde k užívání dostali kostel svatého Martina, který se stal sídlem biskupa. Ani Beda, ani Řehoř Veliký nezaznamenali datum Æthelberhtova přijetí křesťanské víry, nicméně se tak pravděpodobně stalo ještě roku 597.\n\nV období raného středověku vyžadovalo masové šíření křesťanství nejprve konverzi vládce; v prvním roce působnosti misie v Kentu je zaznamenáno velké množství křesťanských proselytů. Roku 601 napsal Řehoř Veliký dopis královně Bertě i Æthelberht, v němž ho v souvislosti s přijetím křtu nazývá synem. Pozdně středověká tradice, zaznamenaná kronikářem Thomasem Elmhamem (1364–1427), datuje královu konverzi na Bílou neděli nebo k 2. červnu 597; není důvod o tomto datu pochybovat, ač o něm jiný důkaz není. Také Řehořův dopis alexandrijskému patriarchovi Eulogiovi z července 598 se zmiňuje o množství britských proselytů, nicméně o pokřtění krále (597) mlčí, ačkoliv je jisté, že roku 601 již byl křesťanem. Ačkoliv Beda nezmiňuje místo, kde se křest krále odehrál, stalo se tak pravděpodobně v Canterbury.\n\nKdy se Æthelberht rozhodl přiklonit ke křesťanství, je nejisté. Beda zastává názor, že král konvertoval z čistě náboženských důvodů, nicméně moderní historikové za tím vidí i jiné motivy; přijetí křesťanství by utužilo vztahy Kentu s Franky a je možné, že Æthelberht přijal křest, aby se zavděčil Merovejcům či aby získal vliv v Galii. Dalším důvodem mohly být nové metody státní správy, které po christianizaci často následovaly ať už přímo prostřednictvím nově vzniklé církevní organizace, či nepřímo od jiných křesťanských států.\n\nBeda naznačuje, že ačkoliv se král Æthelberht odhodlal k přijetí křesťanství, nebyl schopen své lidi ke konverzi přinutit. Podle historika Roberta A. Markuse to byla silná pozice pohanství v zemi, která nutila krále zajišťovat konverzi nepřímými prostředky, jako byla ochrana a přízeň královského dvora věnovaná proselytům.\n\nPo těchto konverzích vyslal Augustin zpět do Říma misionáře Vavřince, aby přinesl papeži zprávy o úspěších misie, ale i dotazy. Beda zaznamenal dopis i Řehořovy odpovědi v 27. kapitole ve své \"Historii ecclesiastica gentis Anglorum\"; Augustin žádal papežovu radu v několika záležitostech, například ohledně církevní organizace, trestů pro zloděje v řadách církve, pokynů těm, kterým bylo dovoleno se oženit, či ohledně svěcení biskupů, dalšími tématy byly vztahy mezi nově vznikající britskou a galskou církví, křty novorozenců, přímání lidí do církevního společenství a sloužení mší. Není známo, že by misionáři od svého příjezdu podnikli, s výjimkou té Vavřincovy, jinou cestu z Británie až do roku 601. Řehoř se zmiňuje o masových konverzích a existují rovněž zmínky o Augustinových zázracích, díky kterým získával proselyty, ale je jen málo záznamů o konkrétních událostech.\n\nPodle Bedy byla z Říma vypravena další misionářská skupina roku 601. Druhá skupina s sebou do Británie přinesla papežské pallium pro Augustina, kněžské hábity, relikvie a knihy. Pallium představovalo symbol biskupa metropolity a symbolizovalo Augustinovu jednotu s papežstvím. Spolu s palliem Řehoř Augustinovi poslal i dopis, v němž novému arcibiskupovi přikázal co možná nejdříve vysvětit dvanáct světících biskupů a vyslat biskupa do Yorku. Řehořovým záměrem bylo ustanovit dvě metropolitní sídla, jedno v Yorku a druhé v Londýně s dvanátci světícími biskupy podřízenými každému metropolitovi. Augustin dostal pokyn přesunout arcibiskupství z Canterbury do Londýna, k čemuž však nikdy nedošlo, možná proto, že Londýn nebyl součástí Æthelberhtova kentského panství. Kromě toho byl Londýn silnou baštou pohanství, jak ukázaly události po Æthelberhtově smrti. Londýn byl součástí Essexského království, jemuž vládl Æthelberhtův synovec Sæbert, jenž konvertoval ke křesťanství roku 604. Podle historika S. Brechtera bylo sídlo metropolitiy skutečně přesunuto do Londýna, avšak pouze do smrti krále Æthelberhta a opuštění Londýna křesťany, kdy se sídlem arcibiskupství stalo Canterbury; což však popírá Bedův popis událostí. Řehořova volba Londýna za sídlo arcibiskupství pravděpodobně vychází z jeho chápání Británie pod správou Římanů, kdy byl Londýn centrem římské moci v provincii.\n\nSpolu s dopisy pro Augustina přinesli misionáři z Říma i dopis pro krále Æthelberhta, v němž jej papež vyzýval, aby jednal stejně jako císař Konstantin Veliký a přinutil své poddané ke křtu a zničil všechny pohanské svatyně. Řehoř nicméně napsal dopis také Mellitovi, \"Epistola ad Mellitium\" z července 601, v němž papež zaujímá odlišný postoj v ohledech na pohany. Navrhuje, aby pohané byli očištěni od svých model a obráceni ke křesťanství a nikoliv zničeni; papež ve svých dopisech několikrát Anglosasy přirovnal ke starověkým Izraelitům. Rovněž doporučil, aby Anglosasové při svých každoročních krvavých podzimních svátcích stavěli malé stany, jako se staví při židovském svátku sukot, čímž by se jejich pohanské zvyky postupně přeměnili v křesťanské.\n\nHistorik Robert A. Markus naznačuje, že důvodem pro rozporné rady v dopisech byl nejprve dopis Æthelberhtův do Říma, odeslaný po vracejících se misionářích. Podle Markuse papež poslal \"Epistolae ad Mellitum\" až poté, co si promýšlel poměry křesťanské misie v Británii a mezitím již jeho první instrukce byly na cestě. V tom Markus vidí bod obratu v celé historii misie, kdy úmysl násilné christianizace ustoupil nenásilné. Podle Flory Spiegelové, autorky mnohých knih o anglosaské literatuře, byl motiv srovnání Anglosasů a Izraelitů součástí této strategie; Izraelité představují předchůdce Židů v analogii pohanů, jakožto předstupeň křesťanů. Podle Spiegelové tak v Řehořově obzoru judaismus stál na poloviční cestě mezi pohanstvím a křesťanstvím. Řehoř věřil, že pokud mají být Anglosasové postupnou cestou přivedeni ke křesťanství, přirozeně musejí být nejprve přivedeni k ekvivalentu judaismu a teprve v další fázi mají definitivně být přikloněni ke křesťanským zvyklostem.\n\nPodle záznamů Bedy po příjezdu misionářů do Kentu a konverzi krále dostali misionáři povolení obnovit a využívat staré kostely z římských dob. Jedním z takových byl i Kritstův kostel v Canterbury, který se stal Augustinovou katedrálou. Archeologické doklady o dalších římských kostelech, které byly přestavěny, jsou minimální. Nicméně kostel svatého Pankráce v Canterbury je v základech římskou stavbou, o níž však zůstává nejasné, zda i za Římanů sloužila jako kostel. Dalším možným místem je Lullingstone v Kentu, kde pod starým opuštěným kostelem byly nalezeny zbytky sakrální stavby pocházející asi z roku 300.\n\nKrátce po svém příjezdu Augustin založil, na půdě darované za tímto účelem králem, klášter svatého Petra a Pavla, z něhož se v pozdější době stalo opatství svatého Augustina. Tento klášter se považuje za první benediktinský klášter založený mimo Itálii a tím i přivedení benediktinského řádu Augustinem do Anglie; neexistuje však důkaz, že by klášter v době svého založení stál na benediktinské řeholi.\n\nŘehoř Veliký nařídil, aby rodilí britští biskupové byly podřízeni Augustinovi, ten pak někdy v letech 602 – 604 svolal setkání s některými britskými duchovními. Setkání se uskutečnilo u stromu, jenž byl později pojmenován „Augustinův dub“ a který se v dobách Bedy Ctihodného nacházel na hranicích Kentského království, pravděpodobně někde někde na rozhraní dnešního Somersetu a Gloucestershire. Augustin na Brity patrně naléhal, aby se vzdali svých zvyků a uvedli je do souladu s římským ritem, včetně způsobu vypočítávání datace Velikonoc. Rovněž je vyzval, aby pomohli římským misionářům s christianizací Anglosasů.\n\nPo diskusích místní biskupové zaujali stanovisko, že potřebují konzultaci se svými lidmi před přijetím Augustinových návrhů, a opustili shromáždění. Beda tvrdí, že místní biskupové se poradili se starým poustevníkem, který jim řekl, aby Augustina poslechli, pokud napříště, až se s ním setkají, Augustin povstane, aby britské biskupy pozdravil. Pokud by Augustin při příjezdu biskupů odmítl vstát, biskupové jeho návrhy mají oslyšet. Když příští ráno delegace britských biskupů přijela na setkání s Augustinem, ten na pozdrav nepovstal a biskupové jeho návrhy nepřijali. Podle Bedy poté Augustin předpověděl, že za nedostatek misionářského úsilí keltští křesťané od Anglosasů poznají utrpení. Zdá se, že toto proroctví se naplnilo roku 604, kdy northumbrijský král Æthelfrith v bitvě u Chester zabil pravděpodobně 1200 domorodých mnichů. Beda Ctihodný užívá tohoto příběhu o dvou setkáních Augustina s britskými biskupy jako příklad, kdy místní křesťané se odmítli podílet na gregoriánské misi. Později, ke konci 7. století Aldhelm, opat z Malmesbury napsal, že domorodí duchovní nebudou jíst společně s misionáři, dokud s nimi nebudou vykonávat společné obřady.\n\nJedním z pravděpodobných důvodů, proč britští duchovní odmítli spolupracovat s římskými misionáři, byl nadcházející konflikt mezi Kelty a Anglosasy, kteří v době misie stále ovládali část Velké Británie. Keltové nebyli ochotni kázat svou víru vetřelcům ve své zemi, a Anglosasové na Kelty nahlíželi jako na občany druhé kategorie a nebyli by ochotni kázání ani misie přijímat. Věc měla i politický přesah: římští misionáři sice nebyli vnímáni jako agenti nájezdníků, ale protože Augustin byl pod ochranou krále Æthelberhta, podrobení se jemu britští biskupové mohli vnímat jako podrobení se zároveň Æthelberhtovi, což nemínili udělat.\n\nVětšina informací o gregoriánské misi pochází z Bedova podání a toto opírání se o jeden pramen nezbytně vede ke zkreslení obrazu misionářské činnosti keltských křesťanů. Bedovy informace pocházejí hlavně ze severu a východu Británie; ze západu ostrova, kde pozice keltského křesťanství byla nejpevnější, však pochází jen zlomek Bedových informátorů. Navíc Beda popisuje místní církev jako jeden celek, ačkoliv Keltové byli ve skutečnosti rozdrobeni do mnoha malých politických útvarů.\n\nV roce 604 bylo založeno jiné biskupství, tentokrát v Rochesteru, kde byl biskupem vysvěcen Justus. Téhož roku byl pokřtěn essexský král, což umožnilo založit biskupství také v Londýně, kde na biskupský stolec usedl Mellitus. Rædwald, král Východní Anglie, byl rovněž obrácen na křesťanství; v jeho zemi však žádné biskupství nevzniklo. Král Rædwald přijal křest během návštěvy u kentského krále Æthelberhta v Kentu, ale po návratu na svůj dvůr uctíval staré pohanské bohy stejně jako křesťanského Boha. Podle Bedy Rædwaldův úpadek ve víře měla na svědomí jeho žena, která zůstala u pohanství, avšak historik S. D. Church za královým váháním s konverzí vidí politické důvody. Když roku 604 zemřel Augustin z Canterbury, jeho nástupcem na arcibiskupském stolci se stal rovněž italský misionář jménem Vavřinec.\n\nPodle historika N. J. Highama se v prvních letech misie, možná po roce 603, v Londýně sešel církevní koncil či shromáždění, které diskutovalo církevní záležitosti a pravidla. Bonifác, misionář anglosaského původu, který kázal Sasům na kontinentu, se zmiňuje, že synoda se konala v Londýně; Bonifác dále říká, že koncil ustanovil pravidla pro manželství, o kterých roku 742 Bonifác diskutoval s papežem Řehořem III. Podle Highama Augustin žádal o vyjasnění přístupu k instituci manželství od Řehoře Velikého a zdá se pravděpodobné, že synoda byla svolána právě ohledně tohoto tématu. Další historik Nicholas Brooks však není tak přesvědčen o tom, že se jednalo o koncil, nicméně tuto možnost zcela nevylučuje; soudí, že Bonifác mohl být ovlivněn Bedovým dílem.\n\nVzestup northumbijského krále Æthelfritha na severu omezilo Æthelberthtovy možnosti šíření kentského, stejně jako křesťanského vlivu. Æthelfrith se roku 604 zmocnil Deiry a připojil ji ke vlastnímu berenickému panství. Nicméně franští králové v Galii byli plně zaměstnáni vlastními vnitřními konflikty a ponechali Æthelberthtovi volnou ruku, aby upevňoval křesťanství ve své zemi. Kentská církev vyslala rochesterského biskupa Justa a opata z opatství svatého Petra a Pavla na pařížský koncil, který se konal roku 614, patrně za Æthelberthtovy podpory. Æthelbertht rovněž vydal zákoník, nejspíše pod vlivem římských misionářů.\n\nPohané se zvedli k odporu proti šíření křesťanství po Æthelbertově smrti roku 616; vyhnali biskupa Mellita z Londýna, kam se již nikdy nevrátil, a Justa z Rochesteru, ten se však poté, co s Mellitem strávil nějaký čas v Galii, dokázal do Rochesteru vrátit. Beda zmiňuje legendu, podle které se Vavřinec z Canterbury chystal připojit k Mellitovi a Justovi v Galii, když se mu ve snu zjevil svatý Petr a za jeho úmysl opustit misi Vavřince zešlehal. Když se Vavřinec probudil, na jeho těle se zázračně objevily stopy po mrskání. Když Vavřinec svůj příběh vypověděl a stopy na svém těle ukázal novému kentskému králi, ten neprodleně přestoupil ke křesťanství a povolal zpět z Galie vyhnané biskupy.\n\nN. J. Higham za Mellitovým vypuzením vidí politické příčiny, protože to byli Sæberhtovi synové, kteří biskupa vypověděli. Beda zastává názor, že Sæberhtovi synové ke křesťanství nikdy nepřistoupili a po smrti krále Æthelberhta se pokusili Mellita přinutit, aby jim dal svaté přijímání i bez toho, že by se stali křesťany; svaté přijímaní pokládali za magické. Ačkoliv Beda nezmiňuje žádné detaily ohledně politických faktorů této události, je pravděpodobné že Sæberhtovi synové vyhnáním Mellita demonstrovali svou nezávislost na Kentském království a zapuzení Æthelberhtovy nadvlády nad východními Sasy. Neexistují žádné důkazy u útlaku a perzekucích dalších křesťanů ze strany pohanů po Mellitově vyhnání.\n\nPo Æthelberhtovi na kentský trůn dosedl jeho syn Eadbald. Podle Bedy Eadbald po smrti svého otce odmítl křest a oženil se se svou nevlastní matkou, což byl skutek odporující učení římské církve. Ačkoliv Beda dále tvrdí, že za Eadbaldovým rozhodnutím křest nakonec přijmout stojí zázračný sen Vavřince z Canterbury, zcela to ignoruje politické a diplomatické obtíže, jimž Eadbald musel čelit. Ohledně Bedova příběhu neexistují žádné chronologické kontroverze, neboť dochovaná papežská korespondence jej potvrzuje. Historikové se rozcházejí v názorech na přesnou dataci Eadbaldova přijetí křesťanské víry. Podle D. P. Kirbyho papežovy dopisy naznačují, že král konvertoval v době, kdy Justus držel arcibiskupský úřad v Canterbury – tedy až po Vavřincově smrti a relativně dlouhou dobu po smrti krále Æthelberhta. Henry Mayr-Harting přijímá Bedovu chronologii a zastává názor, že Eadbald přijal křest nedlouho po smrti svého otce. Higham naopak souhlasí s Kirbym a tvrdí, že Eadbald nekonvertoval hned a protichůdně tak pokračoval v otcově prokřesťanské politice, a konvertoval až osm let po Æthelberhtově smrti.\n\nNa severu Británie začalo křesťanství nabývat vlivu, když se northumbrijský král Edwin oženil s kentskou princeznou Æthelburgou, dcerou krále Æthelberta, které dovolil ponechat si křesťanskou víru. Zároveň povolil biskupu Paulinovi, aby princeznu doprovázel a kázal u northumbijského dvora. Na Velikonoce roku 627 pak Paulinus krále Edwina pokřtil. Po králově konverzi následovala konverze i jeho mnohých poddaných. Není přesně známo, kdy Paulinus na sever přišel; podle některých historiků roku 625, jiní věří tradičnímu datu, které se blíží roku 619. Podle Highama byl manželský svazek mezi Edwinem a Æthelburgou pokusem krále Eadbalda využít smrti krále Východní Anglie Rædwalda (624) a nastolit zpět kentskou lokální dominanci, kterou udržoval Eadbaldův otec. V Rædwaldovi tak podle Highama zmizela politická překážka, která Eadbaldovi bránila v přijetí křtu, čímž Higham Eadbaldův křest časově zařazuje do stejné doby, kdy byla sestra poslána na sever do Northumbrie. Ačkoliv Beda veškerou iniciativu přiznává Edwinovi, je pravděpodobné, že Eadbald byl při zrodu nového spojenectví rovněž aktivní. Rædwaldova smrt rovněž posílila pozice i northumbrijského krále, který, jak se zdá, udržoval ostatní místní království pod svou kontrolou až do své smrti.\n\nPaulinus nebyl činorodý pouze v Edwinové mocenském centru – Deiře –, ale také v Berenikii a Lindseyském královstvím. Edwin plánoval zřízení severního arcibiskupství. Jak Edwin, tak Eadbald vyslali do Říma svého zástupce se žádostí o pallium pro Paulina, které bylo skutečně papežem posláno v červenci roku 634. Mnoho obyvatel z Východní Anglie včetně krále Eorpwalda bylo misionáři rovněž obráceno na křesťanství. Následně po Edwinově smrti v bitvě roku 633, nebo 634 se Paulinus vrátil zpět do Kentu i s královnou-vdovou Æthelburgou a její dcerou. Pouze jediný člen Paulinovy skupiny zůstal na severu – jáhen Jakub. Poté, co z Northumbrie odešel Justus, pozval nový northumbrijský král Oswald do země irské misionáře z kláštera na ostrově Iona, kteří pokračovali v christianizaci království.\n\nPřibližně v době Edwinovy smrti se po svém pokřtění do Británie vrátil z galského exilu člen východoanglické královské rodiny Sigeberht. Ten požádal jednoho z vlivných římských misionářů a pozdějšího arcibiskupa z Canterbury Honoria, aby mu poslal biskupa. Honorius mu vyhověl a vyslal Franka Felixe Burgundského, který ve své misijní činnosti ve Východní Anglii slavil úspěch.\n\nŘehořovi misionáři své úsilí zaměřili především na oblasti, kde se do 5. století soustředilo římské osídlení. Je možné, že Řehoř Veliký zamýšlel obnovit římskou civilizaci a církev v Británii poté, co byla v téže době vybudována církevní organizace v Galii. Dalším aspektem misie byl velmi malý důraz na monasticismus; jeden klášter byl vybudován v Canterbury, pozdější Opatství svatého Augustina. Ačkoliv sám Augustin i další misionáři byli mniši, nezdá se, že by sami v klášteře žili mnišským životem. Namísto toho žili jako světští duchovní sloužící v katedrále a je pravděpodobné, že v ostatních biskupstvích v Rochersteru a Londýně to fungovalo podobně. Církev v Galii a Itálii byla organizována ve městech a oblastech jimi ovládaných. Pastorační služba byla centralizována a kostely byly budovány i ve větších vesnicích v oblastech pod kontrolou z městských center. Biskupská sídla byla zřizována ve městech a všechny kostely náležely k diecézi spravované biskupovými duchovními.\n\nVětšina moderních historiků zaznamenala, že v Bedově podání římští misionáři, ve srovnání s irskými misionáři operujícími v Northumbrii, se zdají jako nemastní neslaní, což je přímo dáno způsobem, jakým Beda zkompiloval své informace. Historik Henry Mayr-Harting navíc dodává, že většina gregoriánských misionářů se zabývala římskou ctností \"gravitas\", nebo osobní vážností a nedávala najevo emoce, což značně omezilo dostupnost soudobých barvitých historek o nich.\n\nJedním z důvodů, proč gregoriánská misie uspěla, bylo, že pracovala příkladem. Rovněž důležitá byla flexibilita a spolupráce Řehoře Velikého, která dovolila misionářům přizpůsobit jejich chování i liturgie aktuální situaci v Británii, stejně jako přístupnost krále Æthelberhta nechat se pokřtít ne-Frankem. Král byl obezřetný ohledně svého svolení nechat se konvertovat franským biskupem Liudhardem, protože to mohlo otevřít cestu franskému vlivu na Kent. Christianizace z rukou vyslance vzdáleného Říma tak byla nejen z geopolitického hlediska bezpečnější, ale navíc díky misi pocházející přímo z centra latinské církve i prestižnější. Protože však římská církev byla považována stále za součást východořímské říše, dostalo se mu uznání rovněž od císaře z Konstantinopole. Dnešní historikové přičítají misi úspěch rovněž i obrovským prostředkům, které do misie investoval Řehoř Veliký; vyslání čtyřiceti misionářů v první vlně a dalších v pozdější době bylo poměrně značný počet.\n\nPoslední z římských misionářů, arcibiskup Honorius, zemřel 30. září roku 653. Jeho nástupcem se stal Deusdedit z Canterbury, jenž již byl rodilý Sas.\n\nMisionáři byli nuceni postupovat pozvolna a nebyli schopni účinně eliminovat zvyklosti pohanů či zničit jejich chrámy a další posvátná místa. během misie se také objevilo jen málo ozbrojeného odporu a krveprolití. Kentští pohané otevřeně praktikovali své náboženství ještě ve 30. letech 7. století; ve 40. letech však již bylo pohanství postaveno mimo zákon. Ačkoliv Honorius vyslal k východoanglickým pohanům misionáře Felixe, zdá se, že většina iniciativy stála na straně východoanglického krále.\n\nS římskými misionáři se tak do Británie dostala, vedle galského a keltského živlu, který již na ostrově přítomen byl, třetí forma křesťanství. Ačkoliv se často uvádí, že gregoriánská misie do Británie přinesla řeholi svatého Benedikta, není pro to žádný přesvědčivý důkaz. První arcibiskupové z Canterbury si nárokovali nadřazenost nad všemi biskupy na Britských ostrovech, avšak jejich nárok nebyl většinou britských biskupů uznán. Zdá se také, že gregoriánská misie nehrála žádnou úlohu v christianizaci západních Sasů, které na křesťanství obrátili misionáři vyslaní přímo papežem Honoriem I. Nepředpokládá se ani, že si římští misionáři udrželi po smrti krále Edwina vliv v severní Northumbrii, kde po odjezdu Paulina z Yorku christianizaci nadále zajišťovali misionáři z Iony a nikoliv z Canterbury.\n\nDůležitým vedlejším produktem misie bylo následný těsný vztah mezi římskou a nově vzniklou anglosaskou církví. Ač Řehoř Veliký zamýšlel sídlo jižního arcibiskupství umístit do Londýna, nikdy se tak nestalo. Pozdější tradice, datovaná k roku 797, kdy se král Cenwulf pokusil přesunout arcibiskupství z Canterbury do Londýna, říká, že po smrti Augustina z Canterbury se sešla rada „moudrých mužů“ z řad Anglosasů, kteří rozhodli, že arcibiskupství by mělo zůstat v Canterbury, neboť zde Augustin kázal. Idea, že arcibiskup k uplatnění své autority potřebuje papežské pallium, se odvozuje od gregoriánské misie, jež zvyk ustanovila v Canterbury, odkud se dále šířil i na evropský kontinent pozdějšími anglosaskými misionáři jako sv. Vilibrordem či Bonifácem. Těsné vazby Anglosasů na Řím byly ještě posíleny v 7. století, kdy byl papežem na arcibiskupský stolec v Canterbury dosazen Theodor z Tarsu.\n\nMisie byla součástí Řehořova úsilí o separaci západní římské církve od východní a jejímu směřování k západní části někdejšího římského impéria. Po Řehořově smrti pokračovalo v jeho stopách množství jeho nástupců v papežském úřadu, kteří tak poskytovalo papežskou záštitu další christianizaci Anglosasů. Misionářské úsilí Augustina a jeho společníků, spolu s iro-skotskými misionáři, se stalo předobrazem anglosaských misií v německých zemích v pozdější době. Historik Robert A. Markus soudí, že gregoriánská misie byla bodem zlomu v papežské misionářské strategii, jež učinila počátek ústupu od násilné k nenásilné christianizaci.\n\nDalším důsledkem misie bylo povýšení kultu Řehoře Velikého Northumbřany nad kulty ostatních svatých; první vydání \"Života\" Řehoře Velikého pochází z Whitbyjského opatství v Northumbrii. Papež Řehoř se v Římě netěšil velké oblibě, a to až do doby, kdy se rozšířilo dílo svatého Bedy, \"Historia ecclesiastica\", kde jsou kořeny kultu Řehoře Velikého. Papež je v Bedově díle vykreslen jako hybná síla gregoriánské misie, zatímco Augustin a další misionáři ve svých činech závislí na jeho radách a pomoci. Beda taktéž, zvláště ve svém díle \"Chronica Maiora\", přiznává vedoucí úlohu v christianizaci Northumbie římským misionářům, zatímco o irských misionářích se nezmiňuje. Postavením Řehoře Velikého do čela gregoriánské misie, ačkoliv osobně se v ní nijak neúčastnil, Beda napomohl vzestupu Řehořova kultu, který se tak stal jedním z nejvýznamnějších v anglosaské Anglii a dokonce v pozdější době zastínil i kult Augustinův; koncil anglosaské církve, který se konal roku 747, usnesl, že svatý Augustin z Canterbury by měl být vždy zmíněn v liturgii právě po Řehořovi.\n\nMnoho z gregoriánských misionářů bylo po smrti kanonizováno, včetně Augustina, který se stal další kultovní postavou; klášter, jenž v Canterbury založil byl nakonec zasvěcen jemu. Honorius, jáhen Jakub, Justus, Vavřinec, Paulinus, Mellitus, či Petr, ti všichni byli po smrti prohlášeni za svaté. Kanonizován byl dokonce i král Æthelberht, o kterém Beda tvrdí, že svůj lid ochraňuje i po smrti.\n\nV Canterbury se nachází několik objektů přímo spojených s historií gregoriánské misie, například svatoaugustinská evangelia ze 6. století, pocházející původně z Itálie, dnes umístěná v Cambridgi (\"Corpus Christi College MS 286\"). Rovněž existuje záznam o dovezené iluminované „Bibli svatého Řehoře“, která se později ztratila, původně umístěné v Canterbury. Thomas Elmham na konci 15. století popsal řadu dalších knih, jež v té době byly majetkem Opatství svatého Augustina a o nichž se věřilo, že je opatství daroval samotný Augustin. Zvláštní pozornost Thomas Elmham věnoval žaltáři, jenž byl spojen s osobou Augustina a který viděl ještě starožitník John Leland v období rušení anglických klášterů ve 30. letech 16. století; později žaltář zmizel.\n\nAugustin nechal postavit kostel při založení Opatství svatého Petra a Pavla v Canterbury, jež bylo později přejmenováno na Opatství svatého Augustina. Tento kostel byl zničen Normany, když v polovině 11. století dobyli Anglii, což otevřelo cestu vybudování kostela nového. Misionáři v Cabterbury také postavili Augustinovu katedrálu, jež se stala hlavní canterburskou katedrálou. Tento kostel se nezachoval a není jisté, zda se jedná o kostel, popisovaný středověkým kronikářem Eadmerem jako Augustinův kostel, byl skutečně postaven Augustinem. Jiný kronikář, Jan z Worcesteru, tvrdí, že katedrála byla zničena roku 1011 a Eadmer sám si odporuje, když na jednom místě popisuje události z roku 1011, kde říká, že katedrála byla zničena ohněm a na jiném, že byla vypleněna. Katedrála byla vybudována také v Rochesteru; ačkoliv budova byla zničena roku 676, biskupství zde existovalo i nadále. další církevní stavby byly budovány i v Londýně, Yorku a možná i v Lincolnu, ačkoliv se žádná z nich nezachovala.\n\nMisionáři v Británii představili novou hudební formu – chorál –, podobný tomu, jaký byl v Římě zpíván při mši. Během 7. a 8. století se Canterbury proslavilo svým kněžským chorálem a canterbuští mistři jezdili chorál vyučovat, mezi nimi například i Wilfrid, pozdější yorský biskup. Putta, první biskup z Herefordu, se taktéž proslavil svým chorálovým zpěvem, který, jak se říkalo, se naučil od gregoriánských misionářů. Jeden z nich, jáhen Jakub, chorálu učil po Paulinově odejzdu do Kentu v Northumbrii; Beda poznamenal, že Jakubův zpěv chorálu byl dokonalý.\n\n"}
{"id": "485291", "url": "https://cs.wikipedia.org/wiki?curid=485291", "title": "Dualit", "text": "Dualit\n\nDualit, (Chomjakov & al. 2007) chemický vzorec: Na(Ca,Na,Ce,Sr) (Na,Mn,Fe,Ti) ZrMnSiO(OH,HO,Cl) ), je klencový minerál.\n\nPůvod jména je odvozen z latinského \"Dualis\" – dvojaký, dvojitý – pro přítomnost dvou směsných aniontových radikálů.\n\nVzácný minerál pegmatitů.\n\nNepravidelná zrna.\n\n\n\n"}
{"id": "485295", "url": "https://cs.wikipedia.org/wiki?curid=485295", "title": "Hydroxylborit", "text": "Hydroxylborit\n\nHydroxylborit (Rudnev & al., 2007), chemický vzorec Mg(BO)(OH) , je šesterečný minerál. Původ jména: Podle podobnosti s fluorboritem a chemického složení.\n\nV mramorech\n\nPrizmatické krystalky bez terminálního ukončení, omezené tvary {100} (?), až 1-1,5 x 0,1-0,2 velké a jejich radiální nebo vějířovité agregáty.\n\n\n\n"}
{"id": "485299", "url": "https://cs.wikipedia.org/wiki?curid=485299", "title": "David Haye", "text": "David Haye\n\nDavid Deron Haye (13. října 1980, Londýn) je britský profesionální boxer, přezdívaný Hayemaker. Bývalý mistr světa organizací WBA, WBC a The Ring magazine v křížové váze a organizace WBA v těžké váze. Titul vybojoval 7. listopadu 2009 v Norimberku, když na body porazil Rusa Valujeva. Pro toho to byla teprve druhá porážka v profesionálním ringu. O titul přišel s Vladimirem Kličkem a následně odešel do boxerského důchodu. V roce 2012 se však vrátil do ringu a 14. července vybojoval na Boleyn Ground v Londýně vítězný zápas s Dereckem Chisorou.\n\nV roce 2001 vybojoval v Belfastu stříbro na amatérském mistrovství světa.\n\nV příštím zápase se utká 17. 12. 2017 v odvetě s Tonym Belleweem, se kterým prohrál svůj poslední zápas i vinou přetržení šlachy na noze během zápasu.\n\nJeho profesionální bilance je: 31 zápasů, 28 výher (26 KO) a 3 porážky.\n\nPřehled zápasů:\n\nDatum: Soupeř: Výsledek:\n\n04.03 2017 Tony Bellew Prohra (TKO) 11. kolo\n\n21.05 2016 Arnold Gjergjaj Vítězství (TKO) 2. kolo\n\n16.01 2016 Mark de Mori Vítězství (TKO) 1. kolo\n\n14.07 2012 Dereck Chisora Vítězství (TKO) 5. kolo\n\n02.07 2011 Wladimir Klitschko Prohra (na body)\n\n13.11 2010 Audley Harrison Vítězství (TKO) 3. kolo\n\n03.04 2010 John Ruiz Vítězství (TKO) 9.kolo\n\n07.11 2009 Nikolay Valuev Vítězství (na body) \n\n15.11 2008 Monte Barrett Vítězství (TKO) 5. kolo\n\n08.03 2008 Enzo Maccarinelli Vítězství (TKO) 2. kolo\n\n10.11 2007 Jean Marc Mormeck Vítězství (TKO) 7. kolo\n\n27.04 2007 Tomasz Bonin Vítězství (TKO) 1. kolo\n\n17.11 2006 Giacobbe Fragomeni Vítězství (TKO) 9. kolo\n\n21.07 2006 Ismail Abdoul Vítězství (na body)\n\n24.03 2006 Lasse Johansen Vítězství (TKO) 8. kolo\n\n16.12 2005 Alexander Gurov Vítězství (KO) 1. kolo\n\n14.10 2005 Vincenzo Rossitto Vítězství (TKO) 2. kolo\n\n04.03 2005 Glen Kelly Vítězství (TKO) 2. kolo\n\n21.01 2005 Garry Delaney Vítězství (ukončení) 3. kolo\n\n10.12 2004 Valeri Semiskur Vítězství (KO) 1. kolo\n\n10.09 2004 Carl Thompson Prohra (TKO) 5. kolo\n\n12.05 2004 Arthur Williams Vítězství (TKO) 3. kolo\n\n20.03 2004 Hastings Rasani Vítězství (TKO) 1. kolo\n\n14.11 2003 Tony Dowling Vítězství (TKO) 1. kolo\n\n26.09 2003 Lolenga Mock Vítězství (TKO) 4. kolo\n\n01.08 2003 Greg Scott Briggs Vítězství (KO) 1. kolo\n\n15.07 2003 Vance Winn Vítězství (TKO) 1. kolo\n\n18:03 2003 Phill Day Vítězství (TKO) 2. kolo\n\n04.03 2003 Roger Bowden Vítězství (TKO) 1. kolo\n\n24.01 2003 Saber Zairi Vítězství (TKO) 4. kolo\n\n08.12 2002 Tony Booth Vítězství (ukončení) 2. kolo Profesionální debut\n"}
{"id": "485300", "url": "https://cs.wikipedia.org/wiki?curid=485300", "title": "Karen Forkelová", "text": "Karen Forkelová\n\nKaren Forkelová (* 24. září 1970 Wolfen, Sasko-Anhaltsko) je bývalá německá atletka, vicemistryně světa a dvojnásobná vicemistryně Evropy v hodu oštěpem.\n\nPrvní úspěch zaznamenala v roce 1987 coby reprezentantka NDR na juniorském mistrovství Evropy v Birminghamu, kde vybojovala bronz. O rok později se stala v kanadském Sudbury juniorskou mistryní světa. Na ME juniorů 1989 v tehdy jugoslávském Varaždínu poslala oštěp v páté sérii do vzdálenosti 70,12 m. Tímto výkonem si zajistila titul juniorské mistryně Evropy. Své soupeřky deklasovala o několik metrů. Stříbro získala její krajanka Britta Heydrichová, jejíž nejdelší pokus měřil 63,44 m a bronz vybojovala Francouzka Nathalie Teppeová (55,88 m). V roce 1990 uspěla poprvé také mezi dospělými. Na evropském šampionátu ve Splitu získala stříbro, když prohrála pouze s Finkou Alafranttiovou, jež zvítězila pokusem dlouhým 67,68 m. Forkelové nejdelší pokus měřil 67,56 m. Reprezentovala na letních olympijských hrách 1992 v Barceloně, kde v páté sérii hodila 66,86 m a získala bronzovou medaili. Zlato zde mj. získala Němka Silke Renková.\n\nV následujícím roce se stala ve Stuttgartu vicemistryní světa (65,80 m). Z evropského šampionátu v Helsinkách 1994 si odvezla stříbrnou medaili, když prohrála jen s Norkou Trine Hattestadovou. V roce 1996 se umístila ve finále letních olympijských her v Atlantě na šestém místě (64,18 m). Na světové letní univerziádě 1997 v italské Catanii vybojovala bronz. O dva roky později na světovém šampionátu v Seville obsadila poslední, dvanácté místo (54,65 m).\n\n\n"}
{"id": "485306", "url": "https://cs.wikipedia.org/wiki?curid=485306", "title": "Karel Korytář", "text": "Karel Korytář\n\nKarel Korytář (* 9. října 1949 Halenkov) je český politik ČSSD, v letech 1996 až 2002 a pak opět 2008 až 2014 senátor za obvod č. 66 – Olomouc, v letech 2006 až 2008 poslanec Poslanecké sněmovny PČR, od roku 2002 zastupitel města Uničova.\n\nV roce 1974 vystudoval Fakultu elektrotechnickou Vysokého učení technického v Brně. Absolvoval postgraduální studia na VŠE v Praze a VŠB v Ostravě. V letech 1974 – 1996 byl zaměstnancem Uničovských strojíren, po revoluci podniku UNEX, a.s.\n\nJe ženatý a má jednoho syna.\n\nČlenem ČSSD je od roku 1994.\n\nV senátních volbách roku 1996 se stal senátorem za senátní obvod č. 66 – Olomouc, přestože byl v prvním kole poražen občanským demokratem Vítězslavem Vavroušekem v poměru 23,49 % ku 32,55 % hlasů. Ve druhém kole však dokázal poměr otočit a vyhrál se ziskem 52,45 % hlasů. V Senátu byl členem Výboru pro hospodářství, zemědělství a dopravu. Byl též předsedou Stálé komise pro práci Kanceláře Senátu.\n\nV senátních volbách roku 2002 svůj mandát neobhájil, když již v první kole prohrál opět s Vítězslavem Vavroušek 26,53 % ku 24,85 % a ve druhém kole občanský demokrat vyhrál s 50,26 %.\n\nDlouhodobě je aktivní v místní politice. V komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Uničov za ČSSD. Mandát zastupitele města obhájil i ve volbách roku 2014 (uspěl díky preferenčním hlasům).\n\nV krajských volbách roku 2004 byl zvolen do Zastupitelstva Olomouckého kraje za ČSSD.\n\nVe volbách roku 2006 byl za ČSSD zvolen do Poslanecké sněmovny (volební obvod Olomoucký kraj). Byl místopředsedou sněmovního hospodářského výboru a členem výboru pro zdravotnictví. Ve sněmovně setrval do října 2008, kdy rezignoval na mandát v souvislosti se svým opětovným zvolením do senátu.\n\nV senátních volbách roku 2008 totiž Korytář opětovně kandidoval proti Vítězslavu Vavrouškovi a jejich třetí souboj o mandát člena horní komory dopadl tentokráte jednoznačně, v prvním kole Korytář vyhrál 37,48 % ku 23,19 % hlasů a ve druhém kole svůj náskok ještě zvýšil, když zvítězil s 68,28 % hlasů. V tomto volebním období působil jako místopředseda Výboru pro hospodářství, zemědělství a dopravu.\n\nVe volbách do Senátu PČR v roce 2014 počtvrté kandidoval za ČSSD v obvodu č. 66 – Olomouc. Se ziskem 19,56 % hlasů však skončil na 3. místě a nepostoupil tak ani do kola druhého.\n\n"}
{"id": "485307", "url": "https://cs.wikipedia.org/wiki?curid=485307", "title": "Will Alsop", "text": "Will Alsop\n\nWill Alsop (12. prosince 1947 Northampton, Spojené království – 13. května 2018), vlastním jménem William Allen Alsop, byl britský architekt.\n\nZákladnou jeho realizací je především Londýn. Vybudoval si mezinárodní uznání a určitý stupeň slávy: říkalo se o něm, že je „číslo tři“ v hierarchii britských architektů hned po Rogersovi a Fosterovi. Jeho architektonickými vzory byli Le Corbusier, Sir John Soane, Ludwig Mies van der Rohe a John Vanbrugh. Jeho avantgardní modernistické budovy jsou většinou známé a obdivované pro své jasné barvy i pro neobvyklé tvary a formy.\n\n"}
{"id": "485320", "url": "https://cs.wikipedia.org/wiki?curid=485320", "title": "Jasmin (stanice metra v Paříži)", "text": "Jasmin (stanice metra v Paříži)\n\nJasmin je nepřestupní stanice pařížského metra na lince 9 v 16. obvodu v Paříži. Nachází se na křižovatce \"Avenue Mozart\", \"Rue Jasmin\" a \"Rue de l'Yvette\".\n\nStanice byla otevřena 8. listopadu 1922 při prodloužení linky ze stanice Trocadéro do Exelmans.\n\nJméno stanice je odvozeno od názvu ulice \"Rue Jasmin\". Jasmin (vlastním jménem Jacques Boe) (1798–1864) byl francouzský básník, který psal v díla v okcitánštině.\n\nStanice má jeden vchod na křižovatce \"Avenue Mozart\" a \"Rue Jasmin\" a jeden výstupní eskalátor na \"Avenue Mozart\".\n"}
{"id": "485335", "url": "https://cs.wikipedia.org/wiki?curid=485335", "title": "Mecad", "text": "Mecad\n\nMecad neboli Asfar ( מיצד nebo אספר, podle místního jména \"Chirbat Za'fran\" a podle biblické lokality z 1. knihy Makabejské 9,33- „\"utábořili se u vodní nádrže Asfaru\"“, lokalita Mecad se objevuje v biblických Knihách kronik., v oficiálním přepisu do angličtiny Asfar, přepisováno též Asefar, Metzad, Meitzad nebo Mezad) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 940 metrů v severní části Judska a ve východní části Judských hor, cca 13 kilometrů jižně od města Betlém, cca 22 kilometrů jižně od historického jádra Jeruzalému a cca 67 kilometrů jihovýchodně od centra Tel Avivu. Osada je na dopravní síť Západního břehu Jordánu napojena pomocí lokální silnice číslo 3670, která na severu ústí do lokální silnice 356, jež vede k dalším izraelským obcích v tomto regionu a umožňuje napojení na aglomeraci Jeruzalému.\n\nJe součástí rozptýlené sítě menších izraelských sídel v oblasti východního Guš Ecion. Směrem na východ začíná prakticky neobydlená krajina Judské pouště, zatímco na západní straně se rozkládá pás hustého palestinského osídlení.\n\nMecad byl založen v roce 1983. Leží v oblasti Západního břehu Jordánu dobytého izraelskou armádou v roce 1967.\n\nV srpnu 1983 na tomto místě vznikla osada typu Nachal tedy kombinace vojenského a civilního sídla zvaná Nachal Mecad (Nahal Metzad). Už 5. října 1983 souhlasila izraelská vláda s její budoucí proměnou na ryze civilní. Výhledově měla umožnit usídlení 250 rodin s tím, že v 1. fázi se sem mělo nastěhovat 40 rodin. 10. června 1984 pak vláda skutečně rozhodla o založení civilní obce, která měla být umístěna vedle stávající osady Nachal. Na vzniku vesnice se podílela organizace Po'alej Agudat Jisra'el.\n\nV první fázi nevedla k vesnici vyasfaltovaná silnice, vodu přivážela cisterna a elektřinu zajišťoval generátor. První vlna zástavby spočívala v 60 mobilních karavanech, které sloužily jako obytné i veřejné budovy. V roce 1992 začala výstavba první skupiny 25 zděných domů. Součástí obce je i nadále malá vojenská základna, pozůstatek původního sídla Nachal. V roce 1999 došlo k otevření nové synagogy. V roce 2001 pak byl zprovozněn kolel, tedy instituce pro vyšší náboženské vzdělání. V obci také působí dvě ješivy, a to \"Ješivat Mecudat David\" a \"Ješivat Tora u-Briut\". Druhá z nich kombinuje židovskou věrouku s alternativní medicínou. Na náboženský život v obci má vliv jeruzalémská ješiva na hoře Cijon (Har Zion). V obci je rovněž k dispozici předškolní péče o děti. Ve vesnici byl již vyčleněn pozemek na zamýšlenou výstavbu základní školy.\n\nÚzemní plán umožňuje výhledově zbudovat 170 bytových jednotek (zatím realizováno jen zčásti) a v 2. fázi dokonce dalších 330 bytů (realizováno jich jen cca 40). V roce 1992 vznikla necelý jeden kilometr severovýchodně od stávající obce izolovaná skupina zástavba nazvaná Pnej Kedem, která původně tvořila jen čtvrť osady Kedem, ale v současnosti již jde o fakticky samostatnou obec.\n\nPočátkem 21. století nebyl Mecad pro svou polohu hluboko ve vnitrozemí Západního břehu Jordánu stejně jako téměř celá oblast východního Guš Ecion zahrnut do bezpečnostní bariéry.\n\nObyvatelstvo Mecad je v databázi rady Ješa popisováno jako sestávající z ultraortodoxních ale zároveň sionisticky orientovaných Židů. Velkou část obyvatel tvoří přistěhovalci ze zemí jako je Jihoafrická republika, Francie, Velká Británie a zejména USA, kteří se potkali během studií na jeruzalémské ješivě na Har Cijon (Har Zion).\n\nPodle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu, která se dlouhodobě potýkala s demografickou stagnací a během druhé intifády dokonce s drastickým poklesem. K 31. prosinci 2014 zde žilo 535 lidí. Během roku 2014 populace stoupla o 4,9 %. Do tohoto počtu jsou ovšem zahrnuti i obyvatelé sousední osady Pnej Kedem, která je formálně a z hlediska statistických šetření stále považována za pouhou součást vesnice Mecad.\n\n\n"}
{"id": "485341", "url": "https://cs.wikipedia.org/wiki?curid=485341", "title": "Lepidobotryaceae", "text": "Lepidobotryaceae\n\nLepidobotryaceae je čeleď vyšších dvouděložných rostlin z řádu jesencotvaré.\n\nStálezelené dvoudomé stromy s celokrajnými střídavými listy s opadavými palisty. Listy mají pulvinátní řapíky a jsou ve skutečnosti jednolisté, nikoliv jednoduché. Květenství jsou drobné laty hroznů, obvykle vyrůstající naproti listům, zřídka vrcholová. Květy jsou nenápadné, zelené, pravidelné, jednopohlavné. Kalich i koruna volné, v počtu 5 plátků. Samčí květy s 10 tyčinkami ve 2 kruzích. Nitky tyčinek jsou přinejmenším na bázi srostlé v trubku. Gyneceum samičích květů je svrchní synkarpní ze dvou plodolistů s téměř přisedlou bliznou a 2 vajíčky v plodolistu. Plodem je nepravidelně pukající tobolka s 1 až 2 semeny. Semena jsou obklopena červenooranžovým míškem.\n\nČeleď zahrnuje 2 druhy ve dvou rodech s nevelkými areály rozšíření v tropické Americe a rovníkové západní Africe.\n\nZpůsoby opylování a šíření semen nejsou známy.\n\nCronquist řadil rod \"Lepidobotrys\" do čeledi šťavelovité (\"Oxalidaceae\") v řádu kakostotvaré (\"Geraniales\"). V jiných systémech byl tento rod řazen do řádu mýdelníkotvaré (\"Sapindales\") nebo do čeledí lnovité (\"Linaceae\"), rudodřevovité (\"Erythroxylaceae\"), případně do monotypické vlastní čeledi.\n\nRod \"Ruptiliocarpon\" byl popsán v roce 1993 a byla zvažována jeho příbuznost s rodem \"Lepidobotrys\", s rodem \"Trichilia\" z čeledi \"Meliaceae\" nebo s čeledí \"Phyllanthaceae\".\nV systému APG I byla čeleď \"Lepidobotryaceae\" ponechána mezi čeleděmi s nejasným zařazením. V systému APG II z roku 2003 je již vedena v řádu jesencotvaré (\"Celastrales\").\n\n\n\n"}
{"id": "485343", "url": "https://cs.wikipedia.org/wiki?curid=485343", "title": "Konrad Eubel", "text": "Konrad Eubel\n\nKonrad (křestní jméno \"Sebastian\") Eubel (19. ledna 1842, Sinning – 5. února 1923, Würzburg) byl německý minorita a historik.\n\nJe znám především díky svému dílu \"Hierarchia Catholica Medii Aevi\", které obsahuje přehled církevní hierarchie v období 1198 – 1592 (3sv., vyd. 1913–1923), jímž překonal do té doby užívané \"Series episcoporum Ecclesiae Catholicae\", jehož autorem byl Pius Bonifacius Gams. V díle pod názvem \"Hierarchia Catholica Medii et Recentioris Aevi\" pokračovali další autoři, v roce 2002 vyšel 9. svazek.\n\nEubel byl také autorem františkánského Bullaria.\n\n\n"}
{"id": "485350", "url": "https://cs.wikipedia.org/wiki?curid=485350", "title": "Linda Stahlová", "text": "Linda Stahlová\n\nLinda Stahlová (* 2. října 1985, Steinheim) je bývalá německá atletka, bronzová olympijská medailistka a mistryně Evropy v hodu oštěpem.\n\nV roce 2007 se stala v maďarském Debrecínu mistryní Evropy do 23 let. Oštěp poslala do vzdálenosti 62,17 m. V témže roce skončila na světovém šampionátu v Ósace na osmém místě (61,03 m). O rok později obsadila na světovém atletickém finále ve Stuttgartu páté místo. Na berlínském mistrovství světa 2009 se umístila ve finále na šestém místě, když její nejdelší hod měřil 62,23 m.\n\nPo vítězství na evropském šampionátu v Barceloně v roce 2010 získala medaili v oštěpařském finále také v letech 2012, 2014 (vždy bronz) a 2016 (stříbro). V tomto roce také po olympiádě v Rio de Janeiro ukončila svoji sportovní kariéru.\n\n"}
{"id": "485359", "url": "https://cs.wikipedia.org/wiki?curid=485359", "title": "Trine Hattestadová", "text": "Trine Hattestadová\n\nTrine Hattestadová, rozená Elsa Katrine Solbergová (* 18. dubna 1966, Lørenskog, Akershus) je bývalá norská atletka, olympijská vítězka, dvojnásobná mistryně světa a mistryně Evropy v hodu oštěpem.\n\nTřikrát vytvořila novým typem oštěpu světový rekord, když v roce 1999 došlo k posunutí těžiště.\n\n\n"}
{"id": "485368", "url": "https://cs.wikipedia.org/wiki?curid=485368", "title": "Metatext", "text": "Metatext\n\nMetatext (z řeckého metá: uprostřed, mezi; [vzadu] za; po; a latinského textus: tkanina; spojitost) čili „text o textu“.\nMetatext označuje jakýkoliv druh textu, který je odvozen od textu jiného (ten se někdy označuje též jako prototext). Hovoříme zde o tzv. metatextovosti.\n\nPodle povahy prvotních textů můžeme rozlišovat metatexty:\n\nPodle funkce, kterou plní můžeme rozlišovat metatexty:\n\nSpecifickou formou metatextů jsou metafikce, metalyrika a metadrama.\n\n"}
{"id": "485381", "url": "https://cs.wikipedia.org/wiki?curid=485381", "title": "1866 v loďstvech", "text": "1866 v loďstvech\n\nTento článek obsahuje významné události v oblasti loďstev v roce 1866.\n\n20. července – U ostrova Vis rozdrtilo rakouské loďstvo pod velením kontradmirála Tegetthoffa eskadru italských pancéřových lodí admirála Persana.\n\n\n"}
{"id": "485382", "url": "https://cs.wikipedia.org/wiki?curid=485382", "title": "Adarme", "text": "Adarme\n\nAdarme je stará jednotka hmotnosti používaná v některých španělsky mluvících zemích. Její hodnota činí přibližně 1,8 g, případně 3,6 g.\n\nPřevodní vztahy:\n\n"}
{"id": "485384", "url": "https://cs.wikipedia.org/wiki?curid=485384", "title": "1864 v loďstvech", "text": "1864 v loďstvech\n\nTento článek obsahuje významné události v oblasti loďstev v roce 1864.\n\n\n"}
{"id": "485385", "url": "https://cs.wikipedia.org/wiki?curid=485385", "title": "Addix", "text": "Addix\n\nAddix je stará jednotka objemu používaná v antickém Řecku. Její hodnota činila přibližně 3,604 l.\n\n"}
{"id": "485386", "url": "https://cs.wikipedia.org/wiki?curid=485386", "title": "1862 v loďstvech", "text": "1862 v loďstvech\n\nTento článek obsahuje významné události v oblasti loďstev v roce 1862.\n\n\n\n"}
{"id": "485392", "url": "https://cs.wikipedia.org/wiki?curid=485392", "title": "1628 v loďstvech", "text": "1628 v loďstvech\n\nTento článek obsahuje významné události v oblasti loďstev v roce 1628.\n\n10. srpna – Švédská válečná loď Vasa se potopila při své první plavbě, aniž by urazila více než jednu námořní míli.\n\n"}
{"id": "485398", "url": "https://cs.wikipedia.org/wiki?curid=485398", "title": "1797 v loďstvech", "text": "1797 v loďstvech\n\nTento článek obsahuje významné události v oblasti loďstev v roce 1797.\n\n14. února – byla svedena bitva u mysu svatého Vincenta. Anglické loďstvo čítající 15 řadových lodí porazilo španělskou flotilu o síle 26 řadových lodí.\n\nprobíhají tzv. \"Francouzské revoluční války\" \n"}
{"id": "485399", "url": "https://cs.wikipedia.org/wiki?curid=485399", "title": "Ariane 3", "text": "Ariane 3\n\nAriane 3 byla evropská nosná raketa, používaná v letech 1984 až 1989 k vynášení telekomunikačních družic na přechodovou dráhu ke geostacionární dráze. Provozovatelem byla Evropská kosmická agentura a starty se konaly z Guyanského kosmického centra. Ačkoli nese číslo 3, do služby vstoupila dříve než Ariane 2. Po technické stránce se jedná o Ariane 2 se čtyřmi pomocnými motory na tuhé pohonné látky a možností připojení čtvrtého stupně. Celkem se uskutečnilo 11 startů, z nichž jeden dopadl neúspěchem. V roce 1989 byla spolu s Ariane 2 vyřazena a nahrazena novou raketou Ariane 4.\n\n"}
