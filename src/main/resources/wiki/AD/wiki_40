{"id": "442416", "url": "https://cs.wikipedia.org/wiki?curid=442416", "title": "Bitva u Náchoda", "text": "Bitva u Náchoda\n\nBitva u Náchoda (někdy také „Bitva na Dobeníně“) se odehrála 27. června 1866 ve východních Čechách. Byla první velkou bitvou prusko-rakouské války.\n\nOperace 2. pruské armády pod velením korunního prince Fridricha Viléma (roku 1866 na krátký čas král Fridrich III.) tábořící před válkou v Dolním Slezsku začaly na kladském pomezí, kde se nacházel i průsmyk zvaný Branka, který byl klíčový pro přechod českých pohraničních hor. Prusové jej využili například na začátku sedmileté války, kdy tudy přišel do Čech maršál Schwerin, a i korunní princ táhl roku 1866 právě tudy. Nepřipravenost velitele rakouské severní armády mu k tomu ostatně poskytla příležitost.\n\nVojenské plánování v rakouské armádě bylo dost složitou záležitostí. Funkce šéfa štábu byla brána víceméně formálně,\ngenerální štáb zůstával do značné míry jen školicím střediskem mladších důstojníků a informačním centrem shromažďujícím\nkartografické a jiné údaje. V době bitvy byl jeho šéfem generál Alfred von Henikstein.\n\nRakouský pěšák používal pušku systému Lorenz, tedy předovku, která střílela na vzdálenost až 900 kroků. Byla o něco\nlehčí než pruská puška a měla větší dostřel. Myslivci pak měli tzv. štuc, tedy v podstatě pušku se zkrácenou a širší hlavní.\nHlavní zbraní rakouské pěchoty byl ale bodák. Taktika byla založena na bodákovém útoku v sevřených liniích a střelbě\nbyl přikládán jen vedlejší význam; tomu odpovídal i výcvik. Rakouská pěchota byla složena z pluků řadové pěchoty\n(bílá uniforma), mysliveckých praporů (štičí šedá a nezaměnitelný klobouk s peřím) a zčásti specializovaných pěších pluků.\nJeden pluk tvořily 4 prapory, z nichž každý měl 1018 mužů. Prapor byl dále rozdělen na 6 setnin, každá setnina měla 2 čety.\nPrapor myslivců měl 1011 mužů. U pěších pluků měly být v poli nasazeny vždy první tři prapory, čtvrté byly určeny k službě v pevnostech nebo zázemí.\n\nJízda byla rovněž organizována v plucích, s přihlédnutím k výstroji a tradici kyrysnických (těžká jízda, bílá uniforma – ostatní v modré), dragounských, husarských a hulánských. Kyrysnický pluk měl zpravidla 5, ostatní lehká jízda 6 eskadron, přitom jedna eskadrona 149 koní. Všechny jezdecké jednotky byly ozbrojeny šavlí vzor 1861 a většinou pistolí Lorenz, huláni ještě píkou nebo kopím.\n\nRakouské dělostřelectvo bylo také členěno na pluky, a to tak že jeden pluk měl 10 polních baterií po 8 dělech. Kromě\nzákladních druhů zbraní byl mobilizován příslušný počet ženistů, vozatajstva, zákopníků…\nBrigádu tvořily zpravidla 2 pěší pluky, jeden prapor myslivců a baterie dělostřelců. Armádní sbor se skládal ze 4 brigád,\npluku lehké jízdy, dělostřelecká brigáda a pomocné a technické jednotky.\n\nPrusové byli vyzbrojeni puškou systému Dreyse, tedy zadovkou či jehlovkou – kadence střelby byla 3 až 5 krát vyšší než u\nRakušanů. Byla použita už v německo-dánské válce.\n\nJednotlivé druhy zbraní byly v pruské armádě organizovány podobně jako v Rakousku.\nPěchota (v modré s typickou přilbou s hrotem) byla složena z řadových a gardových (dislokovaných v residenčním městě)\npluků a praporů myslivců. Jeden pluk měl 4 prapory po 1025 mužích ve 4 setninách.\nJízda měla rovněž řadové a gardové pluky, kyrysnické (ve žluté, s kyrysem), dragounské (světle modrá), husarské a hulánské.\nPluk měl 4 eskadrony o 160 jezdcích. Rovněž byly ozbrojeny šavlemi, huláni kopími a dále perkusní pistolí či Dreyseho karabinou.\n\nDělostřelecký pluk měl 4 oddíly po 4 bateriích o 6 dělech, tedy celkem 96 děl.\nDva pěší pluky tvořily pěší brigádu a dvě brigády spolu s praporem myslivců, plukem jízdy a oddílem dělostřelectva divizi. Dvě\ndivize pěchoty spolu se samostatnou divizí jízdy tvořily armádní sbor.\n\nGenerální štáb vedl Helmuth von Moltke.\n\nDruhá pruská armáda ležící ve Slezsku mezi Nisou a Jelení Horou představovala nezanedbatelnou sílu. Tvořily ji 1., 5., a 6. armádní sbor, gardový sbor a jízdní divize v celkové síle 115 000 mužů, z toho 10 000 jezdců a 352 děl. Vrchním velitelem byl již zmiňovaný korunní princ, šéfem štábu generálmajor von Blumenthal.\nPrvní pruští vojáci se objevili v kraji již 21. 6., aby předali vyhlášení války. A protože koncem června hlídalo hranice jen několik\ndragounů od 2. pluku, obsadili Prusové do týdne několik obcí jako Broumov, Hronov nebo Polici nad Metují. Přitom došlo k několika\nšarvátkám, především jízdních oddílů, ale Rakušané pohraničí spěšně opouštěli. Většina obyvatel opouštěla své domovy, neboť\nsi častá zadržení kvůli výslechům mylně spojovali s násilnými odvody do pruské armády, a panika se rychle šířila po celém kraji.\nSvého prvního pruského vojáka spatřil i mladý Alois Jirásek, který se pak podíval i na náchodské bojiště.\n\nNic nenasvědčovalo tomu, že se chystá urputná obrana hranic, od Náchoda ale bylo lze pozorovat hemžení na pruské straně\nhranice. Zvědaví místní mohli pozorovat Prusy, jak pochodují od Chudoby k běloveské celnici. Zde také padly první výstřely z\nděl. Slabé rakouské síly se rychle stáhly a ani zničený most přes Metuji nemohl Prusy, kteří jim byli v patách, příliš zdržet.\nVelitel\npruského předvoje, generálmajor von Löwenfeld, měl sice rozkazy jen k přiblížení se k hranicím a na území monarchie se měla\npodívat pouze přední stráž, ale poté, co zjistil, že rakouský VI. armádní sbor je ještě někde u Opočna a okolí Náchoda je\nchráněno jen nedostatečně, se rozhodl se všemi svými jednotkami postoupit na území Habsburků, aniž o tom jeho nadřízený,\ngenerál Steinmetz, věděl.\n\nHrstka jezdců od 6. a pěšáků od 35. pluku nemohla Prusy zastavit, po několika výstřelech se Rakušané stáhli od celnice k\nNáchodu a Prusové obsadili Běloves. K obsazení samotného Náchoda došlo až v okamžik, kdy se ukázalo, že zámek není\nobsazen rakouskými vojáky. Tou dobou už většina z asi tří tisíc obyvatel města utekla do okolních lesů. Na ústup k Vysokovu\nse dala i slabá rakouská posádka a do města zatím proudily jednotky Steinmetzova V. sboru. Prusové mimo jiné prohlásili,\nže zdejší průsmyk jim stojí za tři bitvy a začali se připravovat ke střetu s nepřítelem, o kterém nepochybovali, že přijde.\nČasně ráno 27. 6. stál hlavní voj V. pruského sboru u Dušníků, tedy asi 20 km od Náchoda, a měl za úkol projít průsmykem a\nsměřovat do okolí horního toku Labe. Tou dobou byl rakouský VI. sbor u Opočna, přibližně stejně daleko, ale jižně.\nPo ranním průzkumu vystoupala hlavní síla pruského předvoje na vrch Branka a začala se řadit do bojových postavení. Setnina\nmyslivců a půlprapor 37. pěšího pluku zůstaly na východním konci Fysikova, půl setniny myslivců a dva půlprapory od 37. a 58.\npluku obsadily lesík nad nynějším nádražím ve Václavicích. Dva půlprapory 37. pluku pochodovaly směrem k evangelickému\nkostelu nad Šonovem a rozestavily se v horní části průrvy zvané Zádolí a v ovocné aleji severozápadně od ní. Další čtyři\npůlprapory od 58. a 37. pluku stály jako levé křídlo předchozích jednotek jižně od silnice na Nové Město. 5. čtyřliberní baterie se postavila nad kostel sv. Václava ve Václavicích s dragouny 4. pluku za zády.\n\nKdyž 26. 6. překročil pruský předvoj hranice u Náchoda, měla rakouská Severní armáda ve východních Čechách už pět sborů.\nNejbližší VI. sbor byl tou dobou u Opočna. Jeho předvoj tvořila Hertwekova brigáda, která toho dne odešla z Dobrušky do\nNového Města nad Metují již o půl čtvrté, následovala jej Jonakova brigáda z Valu o dvě hodiny později. Hertwek, který byl v\nrakouské armádě znám svou nevrlostí a hrubostí, se v Novém Městě dotazoval na cestu. Kněz mu radil, aby nechal vojáky\nšplhat na Branku lesem na pruském levém křídle a nesnažil se útočit přímo proti hřebenu, ale generálmajor jeho dobře míněnou\nradu jen odbyl.\n\nVojsko pokračovalo do Vrchovin, kde chtěl jeho veliteli radit další místní občan, ale Hertwek toho měl již dost a nechal jej\nraději zavřít. Domníval se, že nepřítel stojí přes novoměstskou silnici a chtěl jej napadnout spíše z boku, proto pokračoval\nsměrem na Šonov. Nakonec proti málo krytému boku nepřítele poslal menší jednotku (polovinu 2. a polovinu 5. setniny pluku\nKellnerova a později III. prapor Gorizzuttiho) k upoutání jeho pozornosti a hlavní útok chtěl vést proti dobře umístěnému\npruskému čelu. Postupující setniny 41. pěšího pluku Kellner narazily na oddíl pruských dragounů od 4. pluku vyslaný na hlídku a\nzahnaly ho zpět. III. prapor 56. pluku, který je měl následovat, odbočil západně a směřoval k hájovně nad Šonovem, kde\nvyčkal v přilehlém lesíku. Mnozí místní obyvatelé pochopili situaci, až když vojáci procházeli pod jejich okny. Večer 26. a\nráno 27. se stěhovaly celé rodiny z Kramolny, Provodova, Šonova, Domkova, Vrchovin… Doma zůstali většinou jen staří a\nnemocní lidé.\n\nBitevním polem se stal táhlý svah Branky spadající od východu do nížiny k jihozápadu, který má na hřebeni silnici Nové Město – Náchod.\nVýchodní svah Branky prudce spadá k Náchodu a k Bražci, jihozápadní mírně klesá k Václavicím a odtud dále k Provodovu a Šonovu.\nStředem bojiště se stal táhlý a strmý svah nad osadou Václavice. Severně odtud leží v hluboké úžlabině obec Vysokov. Svah Branky\nči Dobenína mezi Václavicemi a Vysokovem je z celého úseku nejdelší, ale také mírnější. Nad Vysokovem pak terén vytváří jakousi\nnáhorní planinu.\nSilnice procházející Vysokovem a směřující ke Klenům vychází z Náchoda, kde mezi výšinou Branka a protilehlou Homolkou tvoří\nprůsmyk – nejdůležitější strategický bod pro případné hájení této branky do země. Svahy Branky jsou ve směru od Náchoda\nnaprosto nepoužitelné k vojenským přesunům. Jinak lze projít na Branku braneckou roklinou, nebo na opačnou stranu průsmyku k\nzámku, na Kramolnu a odtud k Vysokovu. Žádný výstup nebyl hájen a Prusové toho neváhali využít.\nSeverní cíp Vysokova byl nejzazším místem bojů na rakouském levém křídle. Na opačné straně (asi 3,2 km) je osada „Na šonovských\nhorách“, kde se nacházelo rakouské pravé a pruské levé křídlo. Odtud byl také výstup na Branku nejsnazší. Východně od\nVáclavic se ve směru východ-západ táhne asi 5 m hluboká průrva zvaná Zádolí, na jejím severním konci se nachází lesík\nzvaný Borek.\n\nKolem půl osmé ráno dorazil předvoj Hertwekovy brigády k Šonovu, Rakušané prošli obcí a u hospodářského dvora majitele\nnáchodského panství knížete Viléma Schaumburg-Lippe se vojsko začalo šikovat k boji. Dvě setniny myslivců od 25. praporu\npostoupily dále k Provodovu a směřovali k evangelickému kostelu, zbylé čtyři se rozvinuly kolem dvora. Na václavických\nvýšinách se začali objevovat pruští dragouni zkoumající terén. Myslivci pak začali postupovat k Václavicím, měli zaujmout\npevné postavení u evangelického hřbitova a krýt postup brigády. Dvě děla se postavila jižně od hřbitova. Při postupu proti\nevangelickému kostelu padly na myslivce první výstřely a myslivci se záhy pustili do boje.\n\nMezitím šikoval Hertwek svoji brigádu. První prapor a II. prapor pluku 41. Keller postavil vlevo od cesty ke hřbitovu, II. prapor\ntéže jednotky je měl následovat po cestě. Za nimi postupovaly dva prapory pluku 56, do polí vpravo od cesty kodrcalo 6\nkanónů. Dělostřelci spustili palbu na nepřátelské baterie vzdálené asi 900 kroků severně u cesty nad kostelem ve Václavicích.\nLöwenfeld totiž poslal své jednotky naproti nepříteli. Děla pod ochranou pěchoty pak zahnala rakouské dělostřelce na útěk.\nOba prapory 41. pluku zatím dosáhly evangelického hřbitova a myslivci se tak dostali mezi ně. Jejich postup zpomalovali\nPrusové ukrytí ve vzrostlém obilí. Hertwek poslal II. prapor na pravé křídlo, jednotky druhého sledu nechal přisunout blíž a\nnařídil útok. Dva prapory 41. pluku postupovali vpravo, částečně přes Zádolí, proti lesíku obsazenému Prusy. Strž a souběžné\npříkopy byly těžkou překážkou, zvláště když Prusové neustále stříleli, a to již na krátkou vzdálenost, když proti Rakušanům od\ntřešňového sadu vyrazily dva půlprapory fyzilírského pluku 37.\n\nNa levém křídle zatím myslivci postoupili do Václavic, obsadili hřbitov a prodírali se dál ovocnými zahradami, aby za podpory\nmalé jednotky řadové pěchoty (6. divizion 41. pluku) zaútočili na lesík u hřbitova. Zde byly usazeny dvě čety pruských 5. myslivců a\ndva pěší půlprapory. Celá akce se ale minula účinkem, Rakušané nebyli s to překonat oněch sto metrů a stáhli se zpět ke hřbitovu,\naby jej bránili za každou cenu. Následoval další útok proti lesu podpořený i II. praporem Kellnerova pluku, ale opět ztroskotal.\nMyslivci se tedy vzdali bodákové taktiky a chtěli řady nepřítele narušit palbou, přičemž vyhledávali především důstojníky.\nStřílelo se téměř dvě hodiny a spotřebovala se spousta střeliva.\nOba pěší prapory II. pluku útočící proti východnímu okraji Václavic utrpěly velké ztráty, ale dostaly se až k nepříteli. Zde je\nale přivítala rychlopalba jehlovek a donutila je k ústupu. Následující III. prapor 56. pluku přišel od Vrchovin a na nejkrajnějším\npravém křídle vedl útok proti dalšímu lesíku. Útok to byl velmi razantní a donutil Prusy ustoupit až k novoměstské silnici. Rakušany\nvšak začaly z pravého boku ohrožovat dva půlprapory od 58. a 37. pruského pluku a donutily je v křížové palbě ustupovat\nkolem Sochorovy usedlosti Na šonovských horách.\nHertwek viděl potíže prvního sledu a povolal dopředu druhý. Zároveň požádal o pomoc brigádu plukovníka Jonaka, která tou\ndobou byla asi 2 km západně od bojiště. Zatím už dva diviziony od I. praporu 56. pluku pochodovaly na Václavice a podpořily\nstřelbou myslivce. Další vyrazily na křídlo, aby umožnily ústup III. praporu, tedy směrem na Zádolí. I. Kellnerův prapor se měl\nvrátit zpět do šonovského dvora a obsadit jej.\nGorizzuttiho II. prapor šel k hájovně nad Šonovem a dále k lesíku východně od ní. Setnina pěchoty směřovala k Sochorovu\nstavení, aby jej kryla. Nepřátelská střelba tentokrát útočící prapor nezastavila, avšak Prusům dorazily posily. Jednak baterie\numístěná pod ochranou dragounů východně od lesa nad Václavicemi, jednak dva půlprapory 58. pěšího pluku, které postoupily\nod novoměstské silnice k Sochorově usedlosti. Rakouské pravé křídlo operující kolem průrvy Zádolí se tak dostalo do obklíčení a\nHertwek je musel stáhnout k Šonovu, zatímco jednotky u hřbitova zůstaly.\n\nJiž v době prvních rakouských útoků se Jonakova brigáda formovala jižně od zaniklé osady Domkov a její baterie zahájila\npalbu na václavické výšiny. O půl desáté se dala do pohybu, nejprve 60. pěší pluk a v druhém sledu 20. Už za pochodu se\nzaměřily na pruské baterie a některé granáty svůj cíl skutečně našly. Výchozí pozicí k útoku bylo pole za šonovskou usedlostí.\nZde se k nim připojil i 14. prapor myslivců, který přišel od Nového Hrádku.\n\nO něco málo později přivedl svoji brigádu i generálmajor Rosenzweig a nechal ji nastoupit východně od Provodova. V prvním\nsledu byl 55. pěší pluk a ve druhém 4. 17. prapor myslivců tvořil jeho předvoj a postoupil až k Vysokovu. K bojišti se přiblížil i\nvelitel sboru generál Ramming, který zřídil svůj hlavní stan u Provodova. Poslední brigáda sboru soustředěná u České Skalice\nrovněž obdržela rozkaz k postupu na Vysokov a dorazila i jezdecká brigáda prince Solme, která se postavila východně od obce\nKleny. Na cestě byla i jezdecká brigáda generálmajora Schindlöckera a dělostřelecká záloha.\nPrusy v té době posílila kombinovaná jezdecká brigáda, a tak měli na výšinách 6 praporů pěchoty, 3 pluky jezdectva a\n3 dělostřelecké baterie.\n\nV deset hodin zahájila Jonakova brigáda útok směrem na kostel sv. Václava. Postup jí ztěžovaly především 3 setniny od\n58. pruského pluku usazeného v lesíku u šonovské myslivny, které sem postoupily od Sochorovy usedlosti. 14. prapor\nmyslivců se hned obrátil proti nepříteli a podpořil jej i III. prapor od 60. pluku a III. prapor od 20. pluku. Útok pěchoty kolem\nZádolí k novoměstské silnici však znesnadňoval terén a především nepřátelská střelba, proto museli Rakušané ustoupit až ke\nspodní části průrvy u evangelického kostela. Odtud pak obnovili útok, postupovali opět průrvou nahoru a připojili se ke\nsvému I. praporu, který zde už také zasáhl do boje. Útokem vedeným přes ovocný sad podél severozápadní strany Zádolí se\njim podařilo dosáhnout až novoměstské silnice a Prusové se museli stáhnout za ni do braneckých lesů. Jen málo rakouských\nvojáků ale silnici přešlo a pruští myslivci si brzy vynutili jejich ústup. Rakušané zůstali u Zádolí.\n\nBrzy byl nařízen nový útok, kdy kupředu postoupil I. prapor 60. pluku podpořený znovu zformovaným III.praporem 20. pluku.\nTěm se podařilo vytlačit oba předsunuté pruské půlprapory zpět k Sochorově usedlosti. Zde nastaly tuhé boje, neboť Prusové\ntu měli 2 a půl praporu a výhodu postavení, Rakušané 3 a půl. Císařským se ale podařilo nepřítele vytlačit za novoměstskou\nsilnici až k cestě na Bražec. Ústup Prusů byl částečně podmíněn postupem rakouského 4. pluku od Václavic.\n\nKe kostelu sv. Václava směřoval útok II. praporu 60. pluku a I. a II. praporu 20. pluku od Šonova. Z druhé strany směřoval k\nváclavickému lesíku 17. prapor myslivců. K útoku proti tam usazeným Prusům se připojila i část myslivců od 25. praporu a\nII. prapor 41. pluku. Čtyři pruské pěší setniny a dvě čety 5. mysliveckého praporu za vydatné palby ustupovaly a Rakušané\npřes početní převahu utrpěli značné ztráty. Prusové ustoupili vzhůru po východním okraji lesa a rakušané postupovali vzhůru\npo novoměstské silnici. Sotva začal útok Jonakovy brigády, dala se do pohybu i Rosenzweigova brigáda. V prvním sledu byl\npluk 55 a za ním 4. Od 55. pluku zůstal jeden prapor ke krytí dělostřelecké baterie, zbytek postupoval k jižnímu cípu lesíka.\nPrvní sled zamířil více vlevo, aby kryl Jonakovu brigádu, od 4. pluku se oddělily II. a III. prapor, které se odebraly ke\nsvatováclavskému kostelu, zbytek směřoval rovněž do lesa. I. prapor se po krátké cestě mezi stromy opět přidal ke svému\n4. pluku, který pak zamířil na třešňovou alej východně od kostela a přinutil dva pruské půlprapory k ústupu.\n\nRammingovi, který vše pozoroval od obce Kleny, se zdálo, že 4. pluk postoupil příliš daleko a mohl by ztratit kontakt s\nostatními jednotkami, proto poslal Rosenzweigovi rozkaz, aby nepronásledoval nepřítele příliš daleko, což se později ukázalo\njako zásadní chyba. Na podporu útoku pak vyslal na krajní levé křídlo Solmsovu brigádu.\nRakušané vytlačovali Prusy od Václavic i z lesa k novoměstské silnici. Generálmajor Löwenfeld se nacházel v kritické situaci.\nJezdecká brigáda se brzy dostala rovněž do boje. U Vysokova se kyrysnické pluky 4 a 6 srazily nejprve s 1. pruskými hulány,\nke kterým se přidali i někteří 4. dragouni. Prusové museli ustoupit, ale na pomoc jim přijel 8. dragounský pluk, který znenadání\nvyjel z úžlabiny pod Brankou a sevřel rakouské pravé křídlo. Podplukovník Wagner ale něco podobného předvídal a s částí\nsvých 6. kyrysníků vpadl pruským dragounům do boku. Přidali se k němu i 4. kyrysníci, ale na opačném křídle to byli zase\nPrusové, komu byl umožněn útok do boku. Rozpoutala se nelítostná řež.\n\nSrážka jezdců trvala kolem půl hodiny. Rakušané postupně získávali převahu a tlačili nepřítele směrem ke Starému Městu.\nUstupující dragouni téměř smetli i vlastního následníka trůnu, který se ubíral na bojiště. Císařští však nemohli vítězství řádně\ndovršit, protože po nich od novoměstské silnice a braneckých lesů začaly střílet přicházející pruské posily. Při odjezdu po nich\nzačaly střílet z Vysokova 2 čety pruských myslivců, což si vynutilo spěšný ústup. Pruská jízda se zatím shromažďovala v\núžlabině pod Vysokovem, kam na ni ale stříleli císařští myslivci od 17. pluku, kteří vyšli z východního okraje lesa.\n\nJen co dozněl boj jízdy, přišla na bojiště pruská 10. divize. Čelo 46. pěšího pluku bylo na výšinách už když srážka začínala,\ndostavil se též generál Steinmetz a Fridrich Vilém.\n\nRakušané ve václavickém lesíku to ale nemohli tušit, když zahajovali další útok. 20. pluk vyšel jako první z lesa na planinu\ndělící ho od silnice a nepřítele a už při postupu značně prořídl. Prusové museli před lavinou rozohněných Rakušanů ustupovat\nzpět k Brance. Myslivci vyrazili ze severovýchodního cípu lesíka k polní cestě vedoucí od silnice na Vysokov. Než tam dorazil,\njednotky pruské 10 divize za chodu obsadily okraj braneckých lesů, kde už čekaly také II: a III. Prapor 37. pluku. Pluk 46\npřicházející od Náchoda obsadil okolní rokliny, kde se shromažďovala jízda, a zahájil na rakouské myslivce palbu za podpory\nněkolika půlpraporů z lesa za silnicí. Úžlabiny opět vyjela pruská jízda a spolu s palbou jehlovek donutila myslivce hledat\nnejkratší cestu zpět do lesa. Útok dragounů postihl i I. prapor 20. rakouského pluku, který pochodoval vpravo od myslivců.\nZpočátku se proti jízdě císařským dařilo, ovšem palba pruských střelců situaci opět změnila. Prusové vytlačení před malou\nchvílí z lesa se obraceli znovu proti císařským a rakouské ztráty rychle narůstaly. A ani II. praporu na pravém křídle se nijak\nvalně nevedlo. Prapory nebyly schopny překonat těžké ztráty a spěšně hledaly záchranu v lesíku, odkud se před chvílí vynořily.\nTyto jednotky se snažila podpořit i část 60. pluku, který postupoval za nimi, ale pruská palba nemilosrdně drtila vše před sebou.\n\nSituace se opakovala i u 55. pluku, který vyrazil z lesa nad václavickým nádražím, i on se stal obětí pruských jehlovek a\ndragounů.4. rakouský pluk útočil východně od václavického kostelíku. Jejich postup byl zastaven nejprve Rammingovým\nrozkazem a téměř v pravé poledne, kdy dorazily pruské posily, se i zde situace obrátila. Objevila se jízda a opět byla podpořena\ndeštěm kulí ze zadovek. 4. pluk musel ustupovat podél Zádolí a ovocným sadem zpět ke kostelu. Jeho I. prapor ustupoval po\nvýchodní straně Václavic i s brigádní baterií. Část pěšáků obsadila hřbitov, kde již od rána bojovali myslivci 25. pluku. Rozpoutal\nse krátký krvavý boj.\nMezitím vyrazil z braneckých lesů poklusem pruský 46. pluk plukovníka von Walthera a mířil přes volný prostor naproti do lesíka.\nSpolečně s dvěma půlprapory 37. a 58. pluku obsadil lesík, odkud vyhnal 17. myslivce, a pole východně, dosud hlídaná prapory\nrakouského 55. pluku. Následně se prusové pustili do zteče hřbitova u kostelíku s. Václava a podpořilo je i dělostřelectvo pálící od\nBranky. Myslivci před drtivou přesilou ustoupili a shromáždili se až u Provodova.\nVšechny jednotky Rammingova sboru byly nuceny opustit bitevní linii a pod ochranou dělostřelecké zálohy se stáhnout k Šonovu a\nProvodovu. Dělostřelci se rozmístili kolem poledne před obcí Kleny. Naopak Prusové nedisponovali příliš dobrým dělostřelectvem a\nnavíc měli problém je vůbec ne bojiště dostat – kupříkladu kvůli neprůjezdným náchodským ulicím a rozježděným cestám.\n\nDělostřelectvo\ntak mohlo pomoci zbrzdit postup Prusů.\nVrchní velitel poslal Waldstättenovu pěchotu, která přišla kolem desáté od Skalice ke Klenům, nepřítele zadržet. Prapor 6. myslivců\npostupoval tedy směrem na Vysokov, vpravo od nich pochodovalo hlavní uskupení brigády a na jejím pravém křídle II. prapor 9. a\nII. prapor 79. pluku. Ty byly zanedlouho odveleny zpět, aby zasáhly do bojů o lesík nad Provodovem, tedy spíše aby umožnily\nústup vlastních jednotek, než aby jej dobyly zpět.\nV lesíku ale číhali Prusové, někteří se usadily v úvozu na západním kraji lesa (6. pluk) a někteří se dostali Rakušanům do boku, a\nplně své výhody využili. Císařští se dostali do křížové palby, a když proti nim od Václavic vyrazily půlprapory Priebsch a Gallwitz,\nmuseli s velkými ztrátami ustoupit.\n\nPlukovník Waldstätten osobně vedl svou brigádu k útoku na Vysokov. Podporovat ji měla jezdecká brigáda generálmajora\nSchindlöckera. stojící severně od Klen, kterou ale pocuchalo pruské dělostřelectvo, které se konečně vyškrábalo na planinu\nmezi Vysokov a les nad Václavicemi. Toto byla Rammingova záloha, která ale měla zasáhnout do bojů již dříve, aby mohla\nvýsledek zvrátit. Brigáda se navíc dala do pohybu v době, kdy dva její prapory nešťastně útočily na les nad Provodovem. Od\nStarkoče je podporovalo rakouské dělostřelectvo.\n\nKyrysnický pluk č. 11 postoupil na výšiny nad Vysokovem přes východní část Starouše, a to kvůli obchvatu nepřátelského křídla.\nPodpořit je později vyrazil 4. kyrysnický pluk, ale než dorazil na místo, byli již 11. pod nepřátelskou palbou. Pluk č. 4 dostal od\nmyslivců hlášení o přicházejících Prusech, plukovník Berres usoudil, že není možné nijak výrazně zasáhnout a odvedl své jezdce\nzpět ke Skalici.\nDíky přesunům rakouského dělostřelectva na levé křídlo mohli Prusové opět nerušeně obsadit prostor mezi Václavicemi a\nVysokovem vlastními bateriemi.\n\nV prvním sledu útočících Rakušanů šli na levém křídle 6. myslivci stráněmi až na severní okraj Vysokova. Vpravo od nich\npostupoval I. prapor 9. pluku, který byl záhy přivítán pruskou střelbou. V druhém sledu šly I. a II. prapor 79. pluku, které\nmířily na Vysokovské výšiny na severu, ale některá z jednotek patrně zamířila i na západní okraj obce.\nPřed útokem se nacházely ve Východním okraji Vysokova 3 a půl setniny od 37. pluku a na západním okraji půl setniny 5. praporu\nmyslivců. Nyní sem byl poslán major Plötz od III. Praporu 37. fyzilírského pluku, půlprapor od braniborského pluku 52 a půlprapor\nzápadopruských granátníků č. 6. Pluk 52 již patřil k 20. pěší brigádě generálmajora Witticha, která právě dorazila. Zároveň\nvyjela na planinu nad severní částí obce Wunckova jezdecká brigáda.\nPrusové byli postupně vytlačováni z vesnice a hrozilo jim i obejití II. praporem 9. rakouského pluku, nakonec se ale zachytili za\nterénní vlnou ve Vysokovské soutěsce a podařilo se jim útok I. praporu 9. pluku zastavit. V severní části obce operovali\nrakouští 6. myslivci, kterým se rovněž podařilo Prusy z jimi obsazených částí obce vytlačit, ale ti zaujali nové pozice a začali\nnepřítele znovu ostřelovat.\nKdyž velitel brigády poznal, že přední linie neprojdou palebnou přehradou, nařídil útok druhého sledu. Vpředu šli myslivci a za\nnimi I. a II. prapor od 79. pluku, palbou je podporovalo 12 děl z nedalekých výšin. To už ale přicházela pruská 20. brigáda.\nJejí záložní dělostřelectvo ihned zaujímalo palebné pozice mezi Vysokovem a Václavicemi, dva půlprapory 52. pluku musely\nslézt strmou stráň k jihovýchodní části vesnice a pokračovat další strání k severu, jiné dva půlprapory od téhož tělesa spolu s\ndalšími dvěma od 47. pluku směřovali přímo na severní okraj obce. Sem se přesouvala i Wnuckova jízda. Sice je ostřelovalo\nrakouské dělostřelectvo, ale Rakušané ve Vysokově se dostali do potíží. Půlprapory od 52. pluku zaútočily do boku\nII. praporu 79. pluku a donutily jej k ústupu. Čtyři pruské půlprapory zaujaly postavení čelem k západu, další zaútočily na\nkyrysníky a na levé rakouské křídlo (pluk 47.). Kyrysníci ustoupili a stáhnout se museli i dělostřelci, kteří tak nebyli chráněni.\nDvou děl se zmocnili Prusové. Ustupující dělostřelectvo bylo následně napadeno pruskými hulány.\nO chvíli později zaútočily od severu čtyři půlprapory vedené generálmajorem Wittichem z boku na 2. a 3. myslivecký divizion,\nkteré rovněž přinutily k ústupu. Několik pruských setnin proniklo k západnímu okraji obce a křížovou palbou napadly I. prapory od\n9. a 79. pluku. Praporu od 9. pluku bylo okamžitě nařízeno ustoupit a ten musel projít ohněm a bojem od domu k domu, když\nvyklízel těžce nabyté pozice. Brigádní baterie jej do poslední chvíle kryla.. Proti ní se vydal II. prapor pruského 47. pluku, který\nse tak dostal značně dopředu a ztratil kontakt s ostatními jednotkami, dílem myslivců rakouského 6. pluku také utrpěl značné\nztráty (v těchto místech stojí pomník myslivců 6. pluku).\n\nJednotky Waldstättenovy brigády ustoupily ke Klenům, odkud vlastně ve 13 hodiny vyrazily do útoku. Za Provodovem se\nshromáždila po ústupu od Václavici Rosenzweigova brigáda. Ramming nakonec odmítl další pokus o útok a nařídil odchod k\nČeské Skalici. Před Kleny nějaký čas setrvalo dělostřelectvo kryjící jejich ústup.\nRakouský štáb napočítal 5487 mrtvých a raněných vojáků a 234 důstojníků, k tomu 432 koní. Pruské ztráty byly podstatně\nmenší, 1060 vojáků, 62 důstojníků a 222 koní.\n\nPolní zbrojmistr Benedek podal císař hlášení o bitvě tak, že se zdálo, že rakouské zbraně slavily vítězství: „Po tuhém boji\npůlčtvrté hodiny trvavším dobyl 6. armádní sbor řečených výšin a zvítězil na všech místech. Okolo poledne obnovili Prusové\nútok, majíce nové převládající síly, byli však odraženi, takže mohl 6. armádní sbor bez překážek dosáhnouti pevného postavení u Skalice, jakž byl původně zamýšlel.“\n\nBuď jak buď, ani pevné postavení u Skalice nemohlo Benedeka zachránit před další pohromou, když se den poté odehrála i bitva u\nSkalice, kterou Rakušané kvůli nešťastným rozkazům rovněž ztratili. A poměr ztrát byl rovněž 5 : 1, jak se v této válce stalo tradicí.\n\nVítězství u Náchoda otevřelo Prusům cestu do Čech a odtud až k Hradci Králové, neboť právě tam se stahovaly rakouské síly. A\nnáchodská Branka se opět ukázala jako jeden z klíčových přístupů do země, ale znovu jako přístup podceněný obránci.\n\n"}
{"id": "442417", "url": "https://cs.wikipedia.org/wiki?curid=442417", "title": "Věznice Drahonice", "text": "Věznice Drahonice\n\nVěznice Drahonice se nacházela ve vesnici Drahonice přibližně tři kilometry od hlavní silniční tepny Praha – Karlovy Vary. Její historie sahala až do roku 1958, kdy se využívala jako pobočka nápravně-výchovného tábora Syrovice. Od května 1972 spadal objekt Drahonice pod Věznici Nové Sedlo a od ledna 1992 pod Věznici Oráčov. Od roku 2002 byla Věznice Drahonice samostatnou organizační jednotkou a sloužila k výkonu trestu odnětí svobody pro muže zařazené do kategorie dozor. V květnu 2006 bylo ve věznici zřízeno oddělení s dohledem.\n\nUbytovací kapacita byla 210 odsouzených mužů, kteří byli ubytováni v pokojích s průměrnou kapacitou 8 až 10 lůžek. Chod a činnost věznice zajišťovalo 109 zaměstnanců, z nichž zhruba polovina byli příslušníci vězeňské služby. K základnímu vybavení věznice patřila bezdrogová zóna, terapeutická místnost, krizové oddělení pro případ nutnosti řešení těžkých psychických stavů a výstupní oddělení, které usnadňovalo přechod z věznice do běžného občanského života.\n\nOdsouzení byli zaměstnáváni ve stavebnictví, zemědělství, lesnických a dřevařských firmách, ve firmě zabývající se likvidací odpadu, při výrobě plastových oken, v kovovýrobě, při úpravě sportovních ploch, jako pomocné síly v autoopravně a v neposlední řadě také ve službách pro obce regionu – šlo zejména o údržbu a úpravu veřejných prostranství a svoz komunálního odpadu. Ve věznici bylo v srpnu 2007 zřízeno vnitřní pracoviště, vězni ve středisku hospodářské činnosti opravovali ovládací prvky tkacích strojů. Věznice zajišťovala pro odsouzené terapeuticko-vzdělávací programy a ve spolupráci se školským zařízením v regionu i rekvalifikační kurzy v několika učebních oborech. Programy zacházení byly ve věznici velmi pestré. K obvyklým aktivitám ve volném čase patřil sport a \"turistický kroužek\", díky kterému odsouzení poznávali region s jeho historickými i přírodními zajímavostmi.\n\nDne 1. května 2013 byla nařízením ministra spravedlnosti č. 1/2013 ze dne 26. března 2013, kterým se mění nařízení ministryně spravedlnosti č. 4/1997 o zřízení vazebních věznic a věznic, Generálního ředitelství Vězeňské služby České republiky, Institutu vzdělávání Vězeňské služby České republiky a zotavoven Vězeňské služby České republiky, Věznice Drahonice zrušena.Generální ředitelství Vězeňské služby ČR navrhlo ministru spravedlnosti zrušení Věznice Drahonice a Ministerstvo spravedlnosti s návrhem souhlasilo. Vedení VS ČR k tomuto kroku přistoupilo na základě analýzy dopadu amnestie prezidenta republiky. V Drahonicích klesl po amnestii počet vězněných osob z 296 na 170. Další provoz věznice tak nebyl hospodárný.\n"}
{"id": "442430", "url": "https://cs.wikipedia.org/wiki?curid=442430", "title": "Spřáhlo Janney", "text": "Spřáhlo Janney\n\nSamočinné spřáhlo Janney, později označované jako spřáhlo Master Car Builders Association a nyní jako spřáhlo AAR (American Association of Railroads) je plošně rozšířené na železnicích Kanady, USA, Mexika, Japonska, Austrálie, jižní Afriky, Saúdské Arábie, Kuby, Chile, Brazílie, Číně i jiných částech světa. Patří k nejvíce zatížitelným spřáhlům, takže je používáno i u ucelených souprav těžkých nákladních vlaků pro přepravu uhlí nebo rudy v zemích, kde jsou standardem nárazníky a šroubovka.\n\nSpřáhlo zkonstruoval Američan Eli Hamilton Janney v roce 1868 a v roce 1873 si jej nechal patentovat. Janney byl obchodníkem se zbožím, předtím důstojníkem armády konfederace z Alexandrie ve Virginii. Od roku 1877 bylo nasazováno na železnicích USA a v roce 1888 bylo s lehkou modifikací ustanoveno standardním spřáhlem na železnicích USA. Od 3. března 1893 bylo použití spřáhla Janney na železničních vozidlech v USA povinné. V průběhu dalších let se stala jeho konstrukce robustnější, aby bylo schopno přenést vyšší tažné a tlačné síly, tvar a funkce však zůstaly stejné.\n\nPřed zavedením samočinného spřáhla byly na železnicích v USA používány různé, často vzájemně nespojitelné nebo obtížně spojitelné varianty trychtýřových spřáhel. Spojování vozidel bylo riskantní a nemálo železničářů přišlo o prsty. Se zavedením samočinného spřáhla podíl úrazů při spřahování vozidel poklesl velmi významně.\n\nVe Spojených státech se tomuto spřáhlu říká běžně „Automatic Coupler“ - samočinné spřáhlo nebo \"Knuckle Coupler\" - kloubové spřáhlo. Úřední označení je \"AAR Coupler\" (spřáhlo AAR - viz výše).\n\nSpřáhlo AAR přečkalo zkoušku časem. V průběhu času došlo na jeho konstrukci pouze k menším změnám:\n\n\n\n\n\n\n\n\n\n\n\n\n\n"}
{"id": "442441", "url": "https://cs.wikipedia.org/wiki?curid=442441", "title": "Věznice Heřmanice", "text": "Věznice Heřmanice\n\nVěznice Heřmanice se nachází asi tři kilometry severně od centra Ostravy, správního i hospodářského centra Moravskoslezského kraje. Leží při \"Orlovské\" ulici na katastru městské části Hrušov (ne Heřmanice, jak by název napovídal), v rámci městského obvodu Slezská Ostrava. Původně šlo o pracovní tábor, který byl vybudován v roce 1959, protože byli potřeba pracovníci pro důlní podniky. Současnou podobu dostala věznice po rozsáhlé přestavbě v sedmdesátých letech.\n\nVěznice je profilována pro výkon trestu odnětí svobody s ostrahou, zřízeno je zde také oddělení pro výkon trestu odnětí svobody s dozorem. Součástí věznice s ostrahou je specializované oddělení pro výkon trestu odsouzených s mentální retardací, specializované oddělení pro ochranné léčení alkoholové závislosti a patologického hráčství a bezdrogová zóna. Výstupní oddělení pro odsouzené zařazené do ostrahy má ve věznici již dlouholetou tradici, pro odsouzené v dozoru bylo zřízeno v roce 2004. Celková ubytovací kapacita je stanovena na 681 míst. Odsouzení jsou ubytováni v ložnicích se čtyřmi až sedmi lůžky. Na jednotlivých ubytovnách se společným sociálním zařízením a kulturní místností je umístěno průměrně 72 vězňů. Ve věznici pracuje celkem 299 zaměstnanců, z toho je 173 příslušníků ve služebním poměru a 126 občanských zaměstnanců. Kapacita věznice je naplněna na 124 % (31. 12. 2009).\n\nPráceschopní odsouzení se zaměstnávají ve vlastní režii věznice a ve vlastní výrobní činnosti, kde zhotovují výrobky z kovu pro potřeby Vězeňské služby ČR. Ve středisku hospodářské činnosti věznice a u tří soukromých firem, které zaměstnávají odsouzené v pronajatých prostorách ve výrobní části areálu, vězni především rozebírají a třídí kovový odpad.\nOdborné vzdělávání odsouzených zahrnuje školení svářečů, řidičů vysokozdvižných vozíků, jeřábníků a vazačů. Opakovaně se uskutečnil rekvalifikační kurz pro obsluhu křovinořezu a řetězové motorové pily. K všeobecně vzdělávacím kurzům patří rozvoj kompetencí v oblasti informačních a komunikačních technologií, kurzy sociálního minima, konverzace, výuka\ncizích jazyků (němčina, angličtina) a základy českého jazyka pro cizince.\n\nSpeciálněvýchovné postupy věznice uplatňuje formou individuální intervence a terapie odsouzených, sociálně-právního poradenství a rozpravou s duchovními. Ke skupinovým formám zacházení patří korektivní komunity, psychoterapie, skupinové poradenství, sociálně-psychologický program, fyzioterapie, kurz Bible, diskusní kroužek o ekonomice, sociologii a politice, besedy pro odsouzené na dané téma a Klub mladých dospělých. Seberealizaci odsouzeným umožňuje činnost v zájmových sportovních, rukodělných, kulturních a chovatelských kroužcích a účast na akcích kulturního i sportovního charakteru. Kvalitní výkony pěveckého sboru odsouzených jsou známy i veřejnosti. Věznice spolupracuje s Krajským vzdělávacím\na informačním centrem Moravskoslezského kraje, jehož zástupci distribuují metodické pomůcky a hračky vyrobené vězni do školských a sociálních zařízení. Dlouhodobě věznice spolupracuje\nse sdružením Kiwanis, pro něž odsouzení bezplatně šijí látkové panenky, které se následně předávají dětem a lékařům do nemocnic.\n\nV osmdesátých letech zde byli vězněni Václav Benda, Jiří Dienstbier a Václav Havel.\n\n"}
{"id": "442446", "url": "https://cs.wikipedia.org/wiki?curid=442446", "title": "Spřáhlo SA-3", "text": "Spřáhlo SA-3\n\nSpřáhlo SA-3, rusky \"Автосцепка СА-3\", je poloautomatické centrální spřáhlo, které je rozšířené zejména v zemích bývalého Sovětského svazu, ve Finsku, v Iráku, Mongolsku a na rudné dráze (Malmbanan) Luleå - Kiruna - Narvik v severní Skandinávii, kde hmotnost vlaků dalece přesahuje oblast použití standardních šroubovek.\n\nV roce 1898 bylo povinně na všech železnicích ve Spojených státech zavedeno samočinné spřáhlo Janney. Ve stejném roce se objevila první úvaha o zavedení samočinných spřáhel v Rusku - na 20. poradním sboru představitelů ruských železnic. Americké spřáhlo Janney se nezdálo pro některé své nedostatky vhodné a domácí konstrukce nebyla žádná, otázka zavedení samočinného spřáhla tak byla odložena na neurčito.\n\nV roce 1928 ustanovila UIC (založená 1922) pracovní skupinu pro vývoj samočinného spřáhla. Jelikož práce nikdy nepřekročily fázi definování základních požadavků, které postupně narůstaly do nereálné výše, rozhodl se Sovětský svaz pro samostatný krok. Po zhodnocení německých zkušeností se samočinným spřáhlem Scharfenberg na uhelných vlacích, kde bylo shledáno z hlediska zatížitelnosti a odolnosti proti povětrnostním vlivům jako nevyhovující, rozhodl se Sovětský svaz pro použití koncepce velmi robustního amerického spřáhla Willison z roku 1916. Spřáhlo zkonstruoval roku 1932 kolektiv konstruktérů Moskevského opravárenského závodu pro vozy pod vedením V. F. Jegorčenka.\n\nPoté, co v roce 1933 byla přijata koncepce zavedení samočinných spřáhel, započala v roce 1935 realizace. Druhá světová válka však práce přerušila, takže přechod na automatická spřáhla byl dokončen až roku 1953.\n\nBudoucí jednotné evropské spřáhlo by mělo vycházet z typu SA-3 rozšířeného o vzduchové a elektrické propojení. Jeho zavedení se stále odkládá z důvodu malého zájmu evropských železnic.\n\n"}
{"id": "442460", "url": "https://cs.wikipedia.org/wiki?curid=442460", "title": "Hroznětín (Číhošť)", "text": "Hroznětín (Číhošť)\n\nHroznětín () je vesnice, která se nachází zhruba 1,5 km severovýchodně od obce Číhošť v okrese Havlíčkův Brod v nadmořské výšce 532 m. Severně od vesnice se rozprostírá rozlehlý Chraňbožský les. Vesnicí protéká potok Leština, který severovýchodně od vsi teče přes přírodní rezervaci Hroznětínskou louku a olšinu, která je známá především výskytem Bledule jarní (Leucojum vernum).\n\n\n\n"}
{"id": "442462", "url": "https://cs.wikipedia.org/wiki?curid=442462", "title": "Omega (hudební skupina)", "text": "Omega (hudební skupina)\n\nOmega je známá maďarská rocková skupina. Společně s Locomotiv GT patřila v 70. letech 20. století k nejlepším interpretům progresívní rockové hudby a její sláva daleko překročila hranice tehdejšího tzv. východního bloku. Nejznámější písní je \"Gyöngyhajú lány\", v českém prostředí známá v podání Aleše Brichty pod názvem Dívka s perlami ve vlasech.\n\nOmegu založili v září 1962 hráč na klávesové nástroje László Benkő a zpěvák a kytarista János Kóbor jako skupinu hrající cover verze britských a amerických rockových skladeb. Po častém střídání členů skupiny v roce 1967 přišel hráč na baskytaru Tamás Mihaly, bubeník Jozsef Laux a kytarista György Molnár. První album bylo ještě ovlivněno hudbou Beatles, ale skupina pak začala hrát více progresívně, v tzv. space-rock stylu. Gábor Presser v roce 1968 napsal pro skupinu první původní skladby. V roce 1971 po třetím albu skupiny odešel Presser s Lauxem do Locomotiv GT, za bicí usedl Ferenc Debreczeni a tato sestava pak zůstala neměnná více jak 30 let:\n\n\n\n\n\n\n"}
{"id": "442465", "url": "https://cs.wikipedia.org/wiki?curid=442465", "title": "Fight", "text": "Fight\n\nV roce 1992 Rob Halford opouští kapelu Judas Priest. Důvodem bylo to, že jeho dosavadní skupinu opustila nahrávací společnost a tak by sám zpěvák (jak sám uvedl) mrhal jen svým talentem a časem, proto udělá ještě brutálnější a syrovější album, než \"Painkiller\". Proto se vydává na sólovou kariéru a zakládá skupinu Fight. O doprovod se stará Mark Chaussee - kytara; Brian Tilse - kytara, klávesy; Jay Jay - basová kytara a Scott Travis - bicí(Judas Priest), kterého ovšem požádal sám Halford, jestli by mu s nahrávkou nepomohl. \n\nPřed vydáním samostatného alba vychází v roce 1993 pět singlů. Zanedlouho v témž roce vychází kompletní album obsahující 12 songů. Skládaji se z rychlých, přímočarých, tvrdých rifů, které jsou podněcovány rychlými bubnovými přechody a v neposlední řadě, se na albu podepisuje Halfordův nekompromisní ječák. Po výdeji tohoto výborného nosiče, komerce ukazuje poněkud nižší statistiky, než by si zasloužilo. Na podporu alba se Fight vydávají na turné, jež se koná v menších klubech po Evropě i Americe.\n\nV Roce 1994 vychází další singl \"Immortal Sin\" a \"Christmas Ride\". Chvíli na to i EP Mutations. Další 2 singly vycházejí roku 1995 a později celé album: A \"Small Deadly Space\", které zdaleka nenese takovou kvalitu jako \"War of Words\". Opět se Fight vydávají na turné, po kterém se kvůli neúspěchu kapely rozpadají. Halford zakládá skupinu Two.\n"}
{"id": "442466", "url": "https://cs.wikipedia.org/wiki?curid=442466", "title": "Martina Novotná", "text": "Martina Novotná\n\nMartina Novotná (* 26. května 1979 Praha) je profesionální volejbalistkou. Měří 191 cm a hraje na postu přijímající smečařky nebo univerzální hráčky. Její sportovní počátky jsou spojeny s TJ Tatran Střešovice. Odtud přešla v seniorské kategorii do PVK Olymp Praha s kterým během sezóny 2004/2005 dosáhla nevídaného rekordu - družstvo žen neprohrálo jediný ligový ani pohárový zápas. Od roku 2005 působí v německém VC Wiesbaden.\n\n\n\n"}
{"id": "442469", "url": "https://cs.wikipedia.org/wiki?curid=442469", "title": "Drásala", "text": "Drásala\n\nDrásala (\"Styphelia\") je rod rostlin z čeledi vřesovcovité. Jsou to drobnolisté keře, rozšířené v počtu asi 23 druhů v Austrálii, Tasmánii, Nové Guinei, Malých Sundách a Nové Kaledonii.\n\nStálezelené keře. Slanomilné až suchomilné. Listy malé, střídavé, na stonku ve spirále, nebo čtyřstranně položené, bylinné, nebo kožovité, jednoduché. Listové čepele celokrajné, ploché nebo stočené.\nKvěty oboupohlavné, samosprašné, je opylována hmyzem, ptáky.\nKvěty jednotlivé, nebo v květenství (2 nebo 3 dohromady), pokud jednotlivě, axilární. Květy malé až středně velké, vonné, nebo bez zápachu.\nPlod masitý, suchý nebo mírně dužnatý, peckovice s jedním semenem. Některé druhy plodů jedlé.\n\nMnoho druhů formálně zařazených v tomto rodu má být zařazeno do jiných rodů jako je \"Acrothamnus\", \"Agiortia\", \"Astroloma\", \"Brachyloma\", \"Croninia\", \"Cyathopsis\", \"Leptecophylla\", \"Leucopogon\", \"Lissanthe\" a \"Planocarpa\".\n\n"}
{"id": "442474", "url": "https://cs.wikipedia.org/wiki?curid=442474", "title": "Židovský hřbitov v Souši", "text": "Židovský hřbitov v Souši\n\nŽidovský hřbitov v Mostě - Souši je kulturní památka v bývalé obci Souš, která je dnes místní částí města Mostu. Jedná se o jedinou movitou upomínku na předválečnou židovskou komunitu v Mostě. Správcem hřbitova založeného v roce 1878 je Židovská obec Teplice. Areál o rozloze 3474 m tvoří hřbitov s náhrobky, obřadní síň č. p. 688, márnice a ohradní zeď hřbitova.\n\nNejstarší písemný doklad o existenci Židů v Mostě je dlužní úpis z roku 1393 Boreše mladšího z Rýzmburka svým židovským věřitelům Ascherovi a Isákovi z Mostu.\n\nDo poloviny 19. století bydleli Židé v okolních obcích v Hořanech, Lišnici a v Korozlukách. V Lišnici a Hořanech stály i synagogy.\n\nV roce 1864 byla v Mostě zřízena modlitebna a v roce 1868 založena židovská obec. V roce 1872 byl položen základní kámen synagogy a o rok později došlo k jejímu otevření.\n\nRoku 1878 byl v blízké Souši založen židovský hřbitov. Na počátku 20. století bylo u vnitřní strany ohradní zdi hřbitova oproti židovským zvyklostem pohřbívání zřízeno kolumbárium.\n\nPo připojení Sudet ke Třetí říši v roce 1938 vstoupily také v Mostě v platnost tzv. Norimberské zákony. Během tzv. Křišťálové noci dne 10. listopadu 1938 byla nacisty vypálena i mostecká synagoga. Její zbytky byly později zbourány. Židovská komunita se během období holokaustu rozpadla. Po skončení války byla náboženská obec obnovena, ale později nebylo možné dodržet minjan, a proto zanikla. Dnes jsou mostečtí Židé členy Židovské náboženské obce v Teplicích.\n\nPo druhé světové válce zůstal hřbitov opuštěný a zchátralý, jeho ohrada spadla a náhrobky zarostly. Na hřbitově byl zřízen památník vojákům padlým v první světové válce a v roce 1970 sem byly přeneseny ostatky pilota Julia Finka z druhé světové války.\n\nObnova hřbitova, tj. vyčištění od náletových dřevin a stavební úpravy, začala v 90. letech, ale postupovala velmi pomalu. V roce 1996 byl hřbitov zanesen do seznamu kulturních památek České republiky.\n\nV roce 2008 byla v prostorách rekonstruované obřadní síně otevřena výstava o dějinách židovské komunity na Mostecku od středověku po období druhé světové války. Prostor má sloužit i jako vzdělávací centrum. Výstava je přístupná po telefonické dohodě se správcem objektu.\n\n\n"}
{"id": "442482", "url": "https://cs.wikipedia.org/wiki?curid=442482", "title": "Autopilot", "text": "Autopilot\n\nAutopilot je technické zařízení, které je během letu či plavby schopné ovládat létající stroje (např. letadlo, vrtulník, kosmickou loď a jiné) nebo lodě bez asistence lidské posádky.\n\nJedná se obvykle o mechanické, elektrické, elektronické, hydraulické nebo kombinace uvedených zařízení. První letecký autopilot vyvinul Američan Lawrence Sperry již v roce 1912, nicméně samotné představení veřejnosti proběhlo až v roce 1914 ve Francii. V lodní dopravě byl poprvé použit na tankeru \"J.A Moffet\" v roce 1920.\n\nV současné době se v letecké a lodní dopravě používají počítačem řízené systémy schopné zajistit automatický let letadla nebo plavbu lodě po zvolené trajektorii a trase. Tyto systémy aktivně zasahují do řízení letadel nebo lodí a pro určení polohy stroje využívají pozemních (např. radiomajáky), palubních (např. inerciální navigace, kompas, výškoměr) i satelitních prostředků (např. GPS, GLONASS).\n\n\n"}
{"id": "442484", "url": "https://cs.wikipedia.org/wiki?curid=442484", "title": "Multiplexor", "text": "Multiplexor\n\nMultiplexor (anglicky multiplexer) je elektronický člen, fungující na principu přepínače, kdy je podle řídících signálů (a) přiváděn na výstup (y) jeden ze vstupních signálů (x).\n\nMultiplexor má n adresových vstupů a … a jejichž kombinací je možno zvolit jeden z k signálových vstupů x … x, který je potom připojen na výstup y. Volitelně je možno použít strobovací vstup s pro vzorkování signálu. Počet adresovatelných vstupů x odpovídá hodnotě 2 adresových vstupů. Chování multiplexoru je možno vyjádřit pravdivostní tabulkou.\n\n"}
{"id": "442491", "url": "https://cs.wikipedia.org/wiki?curid=442491", "title": "Senátní obvod č. 48 – Rychnov nad Kněžnou", "text": "Senátní obvod č. 48 – Rychnov nad Kněžnou\n\nSenátní obvod č. 48 – Rychnov nad Kněžnou je podle zákona č. 247/1995 Sb. tvořen celým okresem Rychnov nad Kněžnou, východní částí okresu Pardubice ohraničenou na západě obcemi Plch, Staré Ždánice, Stéblová, Srch, Staré Hradiště, Kunětice, Sezemice, Dašice, Kostěnice, Úhřetická Lhota, severozápadní částí okresu Ústí nad Orlicí ohraničenou na jihu obcemi Radhošť, Týnišťko, Dobříkov, Sruby, Choceň, Koldín a východní částí okresu Hradec Králové tvořenou obcemi Jílovice, Vysoký Újezd a Ledce.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "442493", "url": "https://cs.wikipedia.org/wiki?curid=442493", "title": "Stokesosaurus", "text": "Stokesosaurus\n\nStokesosaurus („Stokesův ještěr\") byl vývojově primitivní tyranosauroid (teropodní dinosaurus), který žil na území dnešního Utahu a Velké Británie v období svrchní jury (asi před 150 miliony let). Byl pojmenován podle utažského geologa Williama Lee Stokese.\n\nŠlo o poměrně malého dinosaura, dosahujícího délky asi 2,5 metru a hmotnosti kolem 60 kilogramů. Podle jiných odhadů mohl být tento teropod dlouhý asi 4 metry a dosahovat hmotnosti několika stovek kilogramů.\n\nTypový druh \"S. clevelandi\" byl popsán Madsenem v roce 1974. V roce 2008 pak popsal Roger Benson další druh \"S. langhami\" z britského Dorsetu (ten byl v roce 2012 překlasifikován jako samostatný rod \"Juratyrant\"). Je možné, že \"Stokesosaurus\" byl stejným druhem dinosaura jako \"Tanycolagreus\".\n\n"}
{"id": "442498", "url": "https://cs.wikipedia.org/wiki?curid=442498", "title": "Normannognathus", "text": "Normannognathus\n\nNormannognathus („čelist z Normandie“) je rodové jméno pterodaktyloidního ptakoještěra, žijícího v období svrchní jury (stupeň kimmeridž) na území dnešní Francie. Popis je založen na materiálu z Musée Géologique Cantonal de Lausanne 59'583, sestávající z přední části lebky a čelistí. Byl odlišen na základě odlišného počtu zubů a hřebene na zobáku. Ten je podobný jako u rodu \"Dsungaripterus\", je však větší než u rodu \"Germanodactylus\".\n\n\n"}
{"id": "442505", "url": "https://cs.wikipedia.org/wiki?curid=442505", "title": "Stephen Crane", "text": "Stephen Crane\n\nStephen Crane (1. listopadu 1871 – 5. června 1900) by americký romanopisec, povídkář, básník a novinář. Během svého krátkého života psal dílo v realistické tradici s některými znaky raného amerického naturalismu a impresionismu. Moderními kritiky je označován za jednoho z nejinovativnějších spisovatelů své generace.\n\nCrane se narodil jako osmé přeživší dítě zbožným rodičům a vyrostl v několika městech v New Jersey a New Yorku. Začal psát ve čtyřech a v šestnácti publikoval. V 1891 opustil vysokoškolská studia a začal pracovat jako reportér a spisovatel. Poprvé mu vyšel román v roce 1893 a jmenoval se \"Maggie, dítě ulice\", který byl posléze označen za první román amerického naturalismu. Mezinárodního věhlasu dobyl románem \"Rudý odznak odvahy\" na motivy americké občanské války v roce 1895. Tento román napsal bez válečných zkušeností.\n\nV roce 1896 se účastnil velmi mediálně sledovaného skandálu jako svědek ve prospěch podezřelé prostitutky. Později přijal nabídku na vojenského dopisovatele ve španělsko-americké válce. Když čekal ve floridském Jacksonville na loď na Kubu, setkal se s Corou Taylrovou, se kterou měl vztah. Během cesty na Kubu se loď potopila a on zůstal několik dní v člunu, tento zážitek později zachytil v povídce Otevřený člun. Poslední rok svého života psal o konfliktu v Řecku a na Kubě; a žil v Anglii s Corou, kde se seznámil se spisovateli jako byl Joseph Conrad a H. G. Wells. Stižen finančními problémy a nemocný se Crane dostal do sanatoria ve Schwarzwaldu, kde také na tuberkulózu ve svých dvaceti osmi letech zemřel.\n\nV době svého úmrtí hrál významnou roli v americké literatuře, ale po ni byl na dvě desetiletí téměř zapomenut. Poté byl znovu objeven. Pro Cranea stylistu je typický intenzivní popis spolu s výrazným dialektem a ironií. Běžná témata jsou strach, duševní krizi a sociální odloučení. Další rovina Craneovi tvorby je nekonvenční básnická tvorba a je vyhlášený povídkář. Jeho dílo mělo velký vliv na řadu spisovatelů 20. století, mezi nejvýznamnější patří Ernest Hemingway, stejně jako se předpokládá, že měl vliv na moderní hnutí a imagismus.\n\n\n"}
{"id": "442512", "url": "https://cs.wikipedia.org/wiki?curid=442512", "title": "Denise Richardsová", "text": "Denise Richardsová\n\nDenise Lee Richardsová (* 17. února 1971, Downers Grove, Illinois, USA) je americká herečka a bývalá modelka. Známou se stala na přelomu milénia díky sérii filmů jako jsou \"Hvězdná pěchota, Nebezpečné hry\" a bondovka \"Jeden svět nestačí\", které upozornily na její sex appeal. Moderuje také svou vlastní reality show \"Denise Richards: It's Complicated\" \"(Denise Richardsová: Je to složitý)\" na kabelové televizi E!.\n\nNarodila se v Downers Grove ve státu Illinois. Otec Irv je inženýr, matka Joni vlastnila kavárnu. Má sestru Michelle. Střední školu El Camino High School v Oceanside (Kalifornie) ukončila roku 1989, kde s rodinou od šestnácti let žila. Na počátku filmové kariéry pracovala jako modelka. Objevila se v řadě seriálů ve vedlejších rolích, například \"Ženatý se závazky, Superman, Melrose Place \" nebo \" Beverly Hills 90210\". První významnou filmovou roli získala ve snímku \"Hvězdná pěchota\" v roce 1997. Následovaly další ve filmech \"Nebezpečné hry \" (1998) a \"Jeden svět nestačí\" (1999), kde se stala bond girl v roli jaderné fyzičky Christmas Jonesové.\n\nV roce 2002 se provdala za herce Charlieho Sheena, se kterým se o čtyři roky později rozvedla. Narodily se jim dvě dcery \"Sam J\" (nar. 2004) a \"Lola Rose Sheen\" (nar. 2005). Společně s manželem si zahráli ve filmu Scary Movie 3 (2003). Pravidelně se umísťuje na předních pozicích nejkrásnějších žen, které jsou vyhlašovány různými časopisy a agenturami. V prosinci 2004, jen pět měsíců po porodu, pózovala pro časopis \"Playboy\".\n\n\n"}
{"id": "442521", "url": "https://cs.wikipedia.org/wiki?curid=442521", "title": "Luc Besson", "text": "Luc Besson\n\nLuc Paul Maurice Besson (* 18. března 1959 v Paříži, Francie) je francouzský filmař, scenárista, režisér, střihač a producent.\n\nJde o syna instruktora vodního lyžování a učitelky plavání. Od mládí jej to táhlo k moři a stal by se nejspíše oceánografem. V sedmnácti letech mu však ošklivá dopravní nehoda znemožnila další potápění. V osmnácti letech se začal profesionálně zabývat filmem. Vyzkoušel si různé filmařské práce a profese např. nosiče techniky, fotografa, asistenta režie u Dona Adamse a Clauda Faralda. V roce 1983, po několikaletých zkušenostech pomocného režiséra, natočil svůj první film \"Poslední souboj\".\n\nBývá považován za „neo-barokistu“. Mezi nejznámější snímky patří například kultovní snímek \"Magická hlubina\", \"Brutální Nikita\" nebo \"Pátý element\", které zaznamenaly celosvětový úspěch. Jeho filmy byly několikrát nominovány na Césara. K novinářům a různým rozhovorům má dosti záporný vztah. Dodnes má slabost k mořským hlubinám.\n\nV roce 1986 si vzal Annu Parillaud, jež proslula se v hlavní roli v snímku \"Brutální Nikita\", s níž má dceru Juliette.\n\nV roce 1992 si vzal mladičkou modelku Maïwenn Le Besco, které bylo tenkrát pouhých šestnáct let a v roce 1993 mu porodila dceru Shanu.\n\nV letech 1997–1999 byl ženatý s bývalou modelkou a herečkou Millou Jovovičovou.\n\nA nakonec si roku 2004 vzal filmovou producentku Virginii Sillu, s níž má tři děti.\n\nMá celkem čtyři dcery: Juliette, Shana, Talia, Satine, a jednoho syna.\n\n\n\n\n\n\n\n\n\n\n"}
{"id": "442526", "url": "https://cs.wikipedia.org/wiki?curid=442526", "title": "Křidýlko nebo stehýnko", "text": "Křidýlko nebo stehýnko\n\nKřidýlko nebo stehýnko je francouzská filmová komedie, ve které hrál Louis de Funès, z roku 1976. Louis de Funès v roce 1974 utrpěl srdeční infarkt a strávil téměř rok na lůžku. V roce 1976 mu významný producent Christian Fechner (série filmů Bažanti, Zvíře s Belmondem) navrhl, aby s ním režisér Claude Zidi natáčel film \"Křidýlko nebo stehýnko\" a Louis de Funès souhlasil. \n\nNatáčení probíhalo za zvláštních podmínek. Rozhodující souhlas musela udělit pojišťovna, která film pojistila, protože natáčení s kardiakem bylo téměř nepojistitelné. A jedině díky Fecnherovu úsilí pojišťovna souhlasila. Na natáčení byla neustále přítomna sanitka a kardiolog. FIlmový štáb souhlasil s denní výplatou honorářů, pro případ, že by se film musel zastavit.\n\nNakonec se jednalo o mimořádně úspěšný de Funèsův comeback. S tím, že on sám tvrdil, že opustil typ role cholerického herce a přechází touto rolí Duchemina na nový styl hraní.\n\nZajímavost: roli syna Gérarda měl původně hrát Pierre Richard. Ten však v té době dostal možnost natočit film Hračka. Odmítnutí role ale nepřestal litovat.\n\nPan Charles Duchemin (Louis de Funès) hájí největší chloubu Francie – gastronomii. Vydává proslulého knižního gastronomického průvodce a hodnotí kvalitu a vytříbenost jednotlivých restaurací. Má starosti se svým synem, který se nechce stát jeho nástupcem, ale klaunem v cirkusu. Jeho hlavním protihráčem je král motorestů a závodních jídelen podnikatelem Tricatel (Julien Guiomar), který se chystá v ďábelském plánu skoncovat s tradiční francouzskou kuchyní.\n"}
{"id": "442529", "url": "https://cs.wikipedia.org/wiki?curid=442529", "title": "Summorum pontificum", "text": "Summorum pontificum\n\nSummorum pontificum je apoštolský list papeže Benedikta XVI., vydaný \"motu proprio\" (z vlastního popudu). Dokument specifikuje pravidla a možnosti slavení starší liturgické formy podle misálu Jana XXIII. z roku 1962 (tzv. tridentská mše), kterou ustanovuje jako mimořádnou formu římského ritu (\"forma extraordinaria\"). Řádnou formou zůstává stále mše podle misálu Pavla VI., který reagoval na liturgické návrhy druhého vatikánského koncilu. Obecně řečeno \"Summorum pontificum\" možnost slavení podle staršího způsobu oproti dřívějšku usnadňuje.\n\nDokument byl vydán 7. července 2007, platnost pak nabyl 14. září téhož roku. Benedikt XVI. k dokumentu samotnému připojil ještě dopis všem biskupům, v kterém popisuje důvody, které ho vedly k učinění tohoto kroku.\n\nDokument papež podle vlastních slov vydal „v důsledku naléhavých proseb věřících, po vyslechnutí otců kardinálů na konsistoři, po hlubokém zvážení všech aspektů, vzývání Ducha svatého a spoléhajíce se na pomoc Boží“.\n\nNa počátku se papež v dokumentu zmiňuje o tom, že liturgická forma, jak ji podává misál Jana XXIII., nebyla nikdy zrušena a má se jí pro její ctihodnost a starobylost prokazovat potřebná úcta. Označuje ji za mimořádnou formu římského ritu vedle řádné formy, kterou je pokoncilní způsob slavení. Dokument poté nahrazuje podmínky pro užívání starší litrugie stanovené předcházejícími dokumenty za pontifikátu Jana Pavla II. \"Quattuor abhinc annos\" a \"Ecclesia Dei\".\n\nV dokumentu papež poté stanovuje, že:\n\n\n\nDokument pak končí slovy: „Nařizujeme, aby všechno to, co jsme stanovili tímto Apoštolským listem daným Motu proprio, bylo pokládáno jako „ustanovené a nařízené“ zachovávat ode dne 14. září tohoto roku, na slavnost Povýšení Svatého Kříže, navzdory všemu, co by s tím mohlo být v rozporu.“\n\nV dopise, který Benedikt XVI. zaslal všem biskupům popisuje důvody, které ho vedly k sepsání dokumentu a snaží se taktéž odpovědět na některé námitky. Za dvě obavy, které se dokumentu nejvíce stavěly na odpor považuje obavu z oslabení autority II. vatikánského koncilu a poté obavu z toho, že vznikne jakási rozpolcenost ve farnostech. Tyto námitky označuje v dopise za neopodstatněné a zdůrazňuje, že misál Jana XXIII. nebyl v katolické církvi nikdy zakázán a tak možnost podle něj slavit existovala stále, pouze nebyly dány přesné pokyny k jeho užívání. V dopise Benedikt XVI. připomíná motu proprio \"Ecclesia Dei\" Jana Pavla II., kde Jan Pavel II. vyzval biskupy k velkodušnosti vůči „oprávněným touhám“ věřících po starší formě slavení. Zdůraznil taktéž, že starší formu slavení nepožadovaly jen skupiny na pokraji katolické církve jako FSSPX, ale že na vlastní oči viděl, „jak hluboce byly svévolnými deformacemi Liturgie zraňovány ty osoby, které byly naprosto zakořeněny ve víře Církve“. To mluví o době po koncilu, kdy se podle něj „na mnoha místech necelebrovalo věrně podle pokynů nového Misálu, který byl dokonce chápán jako určitá autorizace či rovnou povinnost jakési kreativity, jež vedla často k deformacím Liturgie na mezi snesitelnosti“.\n\nSvoji pozitivní motivaci k vydání dokumentu pak v dopise popisuje slovy:\n\nNapř. tradicionalistické Kněžské bratrstvo svatého Pia X. se již dříve vyjádřilo tak, že svolení k vysluhování mší podle misálu z roku 1962 je první podmínkou k navázání jakéhokoliv věroučného dialogu se Svatým stolcem.\n\nV dopise pak papež také zmiňuje povinnost považovat za posvátné liturgické formy starších generací, neboť mezi nimi a formou dnešní nemůže být žádný rozpor. Doslova píše: „V dějinách Liturgie je růst a pokrok, ale žádný zlom. Co bylo posvátné pro předcházející generace, zůstává posvátným a velkým i pro nás, a nemůže být znenadání zcela zakázáno nebo dokonce pokládáno za škodlivé.“\n\nVětšina reakcí uvnitř církve oceňovala papežovu snahu o smíření. Objevili se však i kritikové z řad katolických představených a židů.\n\nDokument vřele přijali zejména tradicionalisté uvnitř církve, kteří k předkoncilní liturgii obecně lnou. Tyto skupiny (např. Kněžské bratrstvo svatého Petra) tuto liturgii podle starších podmínek slavily již dříve. Existuje i mezinárodní společenství převážně mladých katolických laiků Juventutem, které vzniklo v roce 2006 a které se nyní na dokument \"Summorum pontificum\" přímo odvolává. Dokument pochvalně ocenily i různá národní společenství pro latinskou mši a zejména jedna z vůbec největších tradicionalistických skupin – Kněžské bratrstvo svatého Petra.\n\nPředstavený Bratrstva sv. Pia X. Bernard Fellay označil dokument za „dar Milosti, který představuje nejenom krok, ale přímo skok správným směrem“. Zároveň se však zástupci Bratrstva zmínili i o tom, že překážky ve vztazích se Svatým stolcem stále jsou, ale že doufají, že pozitivní atmosféra, která byla tímto navozena, pomůže do budoucna problémy řešit. Dalším významných krokem Benedikta XVI. vůči FSSPX bylo poté zrušení exkomunikace čtyř jejich biskupů v roce 2009.\n\nUvnitř církve se objevila taktéž kritika papežova kroku. Kritici se vyjadřovali o \"Summorum pontificum\" tak, že je krokem zpět v progresivních změnách II. vatikánského koncilu. Italský biskup Luca Brandolini, člen liturgické komise italské biskupské konference, řekl, že se nemůže ubránit slzám, a že jde o nejsmutnější den jeho života jako člověka, kněze i biskupa. Nicméně na druhou stranu vyjádřil svoji poslušnost vůči papeži.\n\nDalší námitky pak biskupové vznesli proti praktickému uplatňování dokumentu. Za problém označovali nalézt kněze, kteří podle staršího misálu sloužit umí, popř. starší liturgické texty vůbec sehnat.\n\nArcibiskup Malcolm Ranjith, sekretář Kongregace pro bohoslužbu a svátosti, mluvil po vydání dokumentu o tom, že se někde setkal s kritikou dokonce z řad biskupů a kardinálů a s místními dokumenty nepřímo omezujícími dopad \"Summorum pontificum\". Za těmito aktivitami dle něj stojí jednak ideologické předsudky, jednak pýcha. Navíc řekl, že biskupové, kteří se snaží aplikaci \"Summorum pontificum\" nějak omezovat, se dobrovolně stávají nástroji ďábla a obvinil je z neposlušnosti či dokonce vzpoury proti papeži, na kterou nemají právo.\n\nNěkteré židovské skupiny proti rozhodnutí papeže protestovaly, neboť ve znění modlitby, která je součástí velkopáteční liturgie dle misálu z roku 1962, se vyskytovaly výrazy (např. vyjádření o „slepotě\" židů.), se kterými někteří židé nebyli spokojeni. Papež jejich protestům vyhověl a pasáže, které vyvolávaly konflikty, nahradil jinými. Současné znění modlitby zní: „Všemohoucí věčný Bože, který chceš, aby všichni lidé byli spaseni a došli poznání pravdy, uděl milostivě, aby vstupem do plnosti národů v Tvé Církvi, byl spasen celý Izrael.“ Zástupci Antidefamační ligy dokument označili jako teologický krok zpět a ránu 40letému vývoji katolicko-židovských vztahů.\n\n\n"}
{"id": "442530", "url": "https://cs.wikipedia.org/wiki?curid=442530", "title": "Jestřábovití", "text": "Jestřábovití\n\nJestřábovití (Accipitridae) je největší čeleď řádu dravci (Accipitriformes). Zahrnuje jednak ptáky různé velikosti (od krahujce nejmenšího s délkou těla 23 cm a hmotností 75 g po supy s délkou těla přes 1 m a hmotností i vyšší než 12 kg), jednak mnoho známých ptáků, jako jsou jestřábi, orli, luňáci, káňata, motáci a supi. Patří sem více než 200 druhů dravců. Orlovec říční je nyní obvykle řazen do samostatné čeledi orlovcovití (Pandionidae) nebo řádu.\n\nJestřábovití mají hákovitý zobák (supi v bazální části rovný) a ostré drápy. Pro tuto čeleď je typická málo opeřená ocasní žláza a normálně vyvinutá horní čelist (bez subterminálního zubu).\n\nKřídla jsou kratší a širší, než mají sokolovití (Falconidae), ocas poměrně dlouhý. Obzvláště velká plocha křídel supů pomáhá ptákům plachtit při vyhledávání mršin. Supi mají hlavu, příp. i krk bez opeření, protože by se při konzumaci potravy znečišťovalo. Většina druhů má 14 krčních obratlů, někteří supi 17, což usnadňuje požírání vnitřností mršin velkých savců.\n\nVarialibita zbarvení jednotlivých druhů je v rámci rodu často značná.\n\nZe smyslů je nejvyvinutější zrak, jímž se téměř výhradně orientují při vyhledávání kořisti. Čich mají velice dobře vyvinutý pouze supi.\n\nJsou to výborní letci, přičemž většina druhů je adaptována na lov kořisti spíše obratným manévrováním než rychlým letem.\n\nHnízda stavějí na stromech nebo skalách. Velikost snůšky a úspěšnost hnízdění je u mnoha druhů významně závislá na populační hustotě kořisti – v krajně nepříznivých letech nemusí být hnízdění vůbec úspěšné. Jedná se o vcelku dlouhověké druhy, např. velké druhy orlů a supi se v zajetí dožívají až 60 let, kroužkovaná káně lesní (\"Buteo buteo\") se ve volné přírodě dožila více než 22 let.\n\nMnoho druhů je stěhovavých.\n\n\n"}
{"id": "442536", "url": "https://cs.wikipedia.org/wiki?curid=442536", "title": "Anglické panny", "text": "Anglické panny\n\nAnglické panny neboli \"Institut blahoslavené Panny Marie\" (latinsky \"Institutum Beatae Mariae Virginis\") jsou nejstarší ženskou řeholní kongregací. V některých zemích se řád nazývá \"Congregatio Jesu\".\n\nŘád založila roku 1609 Angličanka Mary Wardová (1585–1645) ve flanderském městě Saint-Omer. Za základ si vzala konstituci Ignáce z Loyoly, používanou Tovaryšstvem Ježíšovým neboli jezuity. Oficiální název kongregace Anglických panen je Congregatio Jesu, dříve \"Institut Blahoslavené Panny Marie\" (IBMV).\n\nKongregace byla definitivně schválena až po smrti zakladatelky kvůli průtahům, způsobeným na tehdejší dobu neobvyklými formami působení ve světě a bez klauzury. Hlavním posláním Anglických panen je výchova dívek ve školách a péče o potřebné v domovech důchodců a v nemocnicích.\n\nV Čechách působí od roku 1746 v Praze na Malé Straně, nejdříve v domě Lažanských v Karmelitské ulici č. 19/377, po zrušení kláštera karmelitek (1782) u sv. Josefa. Po první světové válce se rozšířily do Štěkně, Nýrska a Svojšic.\n\n"}
{"id": "442544", "url": "https://cs.wikipedia.org/wiki?curid=442544", "title": "Lewisova teorie kyselin a zásad", "text": "Lewisova teorie kyselin a zásad\n\nLewisova teorie kyselin a zásad definuje pojmy \"kyselina\" a \"zásada\" nezávisle na pojmu „proton“. Teorii publikoval americký chemik Gilbert Newton Lewis v roce 1923.\n\nPodle Lewisovy teorie je kyselina sloučeninou akceptující volný elektronový pár (poskytuje svůj vakantní orbital), báze zase jeho donorem (resp. akceptorem vakantního orbitalu). Tato teorie je tedy ještě větším zobecněním pojmů \"kyselina\" a \"zásada\". Jako částice akceptující volný elektronový pár (a poskytující volný elektronový orbital) totiž nemusí sloužit pouze hydron (má volný orbital 1s), ale i jiné sloučeniny (ionty kovů, sloučeniny kovů atd.).\n\nLewisova kyselina je chemická sloučenina, jejíž atomy mají volný vazebný orbital a mohou přijmout elektronový pár. Příklady takové sloučeniny v anorganické chemii: chlorid hlinitý (AlCl), dále FeBr, SnCl, TiCl. Lewisova zásada je chemická sloučenina, jejíž atomy mají volný elektronový pár a mohou ho sdílet.\n\nLewisovy kyseliny a báze byly v roce 1963 klasifikovány Ralphem Pearsonem na „tvrdé“ a „měkké“. Koncept je znám pod akronymem HSAB (Hard and soft acids and bases). „Tvrdost“, z počátku relativní veličina, je odvozena zejména od poloměru částice a oxidačního stavu. Tvrdé báze spojuje s tvrdými kyselinami vazba s více iontovým charakterem, měkké báze s měkkými kyselinami vazba méně iontová (více kovalentní).\n\nGilbert N. Lewis publikoval v roce 1923 článek \"An acid substance is one which can employ an electron lone pair from another molecule in completing the stable group of one of its own atoms\" jako důsledek svého studia chemické vazby. Práce vyšla ve stejném roce jako Brønstedova–Lowryho teorie kyselin a zásad. \n\nPřístupy jsou komplementární. Lewisova zásada je také Brønstedovou–Lowryho zásadou, ale Lewisova kyselina nemusí nutně být Brønstedovou–Lowryho kyselinou.\n"}
{"id": "442545", "url": "https://cs.wikipedia.org/wiki?curid=442545", "title": "Dichroman draselný", "text": "Dichroman draselný\n\nDichroman draselný KCrO je toxická, oranžovočervená krystalická látka, která se používá v analytické chemii jako primární oxidimetrický standard pro titrace, protože jej lze připravit ve velmi vysoké čistotě a je prakticky neomezeně stálý. Dichroman draselný se často používá jako oxidační činidlo v reakcích.\nRoztok dichromanu draselného ve zředěné kyselině sírové se používá rovněž jako testovací kyselina na stříbro, protože při reakci se stříbrem vzniká červená sraženina.\n\nDichroman draselný je jednou z nejčastějších příčin chromové dermatitidy; chrom s vysokou četností vyvolává senzibilizaci vedoucí k dermatitidě, zejména na rukách a předloktích. Tato dermatitida je chronická a obtížně se léčí. Dichroman draselný je též toxický (zejména při vdechování), pro hlodavce je průměrná smrtelná dávka 100 mg/kg.\n\nPodobně jako jiné sloučeniny s šestimocným chromem, je dichroman draselný karcinogenní a mělo by se s ním pracovat jen s použitím náležitých ochranných pomůcek. Je také žíravý a při zasažení oka může způsobit těžké poškození nebo i slepotu.\n"}
{"id": "442546", "url": "https://cs.wikipedia.org/wiki?curid=442546", "title": "Róbert Ruffíni", "text": "Róbert Ruffíni\n\nRóbert Ruffíni (* 26. ledna 1967, Lučenec) je bývalý československý atlet slovenské národnosti, který se specializoval na skok do výšky.\n\nV roce 1985 získal stříbrnou medaili na juniorském mistrovství Evropy. O rok později skončil pátý na MS juniorů v atletice v Athénách, kde suverénně zvítězil držitel světových rekordů v hale i venku Javier Sotomayor. Mezi jeho nejúspěšnější sezónu patřil rok 1988. To dokázal vybojovat páté místo na halovém ME v Budapešti a reprezentoval na Letních olympijských hrách v Soulu, kde skončil ve finále na předposledním patnáctém místě. Rovněž si vylepšil osobní rekordy.\n\nRóbert Ruffíni je čtyřnásobný mistr Československa na dráze z let 1987 (230 cm), 1988 (226 cm), 1989 (225 cm) a 1991 (215 cm) a trojnásobný halový mistr z roků 1987 (221 cm), 1989 (224 cm) a 1990 (227 cm). Po rozdělení Československa se stal dvojnásobným slovenským mistrem na dráze v roce 1993 a 1995, v obou případech za 228 cm. Jedná se o držitele slovenských rekordů.\n\nJeho osobním rekordem pod otevřeným nebem je 234 cm, laťku v této výšce překonal 3. července 1988 v Praze. V hale je jeho maximem 232 cm, tento výkon předvedl 26. února 1988 v Berlíně. Třikrát se stal vítězem halového mítinku Novinářská laťka (1988, 1990 a 1995).\n\n"}
{"id": "442555", "url": "https://cs.wikipedia.org/wiki?curid=442555", "title": "Jan Němeček (kameraman)", "text": "Jan Němeček (kameraman)\n\nJan Němeček (22. března 1926 Praha – 6. července 2004 Praha) byl český kameraman.\n\nPo studiích fotografie na střední grafické škole začínal v roce 1945 pracovat ve Filmových laboratořích na Barrandově jakožto asistent trikové kamery. Od poloviny 50. let začal točit také hrané filmy nejprve jakožto asistent kamery. Coby samostatný kameraman poprvé natáčel v roce 1962, jednalo se o filmový debut Jiřího Hanibala \"Život bez kytary\". Na počátku 70. let byl nucen v důsledku probíhající normalizace Barrandov na několik let opustit a pracovat pouze v Československé televizi. K natáčení celovečerních filmů se vrátil v roce 1977 ve snímku \"Ať žijí duchové!\". V roce 1986 musel v důsledku nemoci své práce kameramana zanechat úplně.\n\n\n\n"}
{"id": "442560", "url": "https://cs.wikipedia.org/wiki?curid=442560", "title": "Jú jú hakušo", "text": "Jú jú hakušo\n\nJú jú hakušo () je japonská komediálně laděná fantasy-dramatická manga série, ilustrovaná Jošihiro Togašim, která se brzy dočkala anime adaptace, kterou produkovalo studio Pierrot.\n\nManga série byla postupně vydávána v japonském časopise \"Šúkan šónen Jump\". Série dohromady čítá 175 kapitol, jež byly svázány do 19 tankóbon svazků. Manga série získala v roce 1994 \"Shogakukan Manga Award\" v kategorii šónen.\n\nAnime seriál režíroval Norijuki Abe (\"Gakkó no kaidan\", \"Bleach\", \"Tokyo Mew Mew\") a byl vyroben v ko-produkci Fuji Television, Yomiko Advertising a Studia Pierrot. Kromě manga a anime seriálu byly natočeny dva celovečerní anime filmy, respektive \"The Golden Seal\" (1993) a vysokorozpočtový \"Bonds of Fire\" (1994) s rozpočtem v přepočtu 15 000 000 00 mld. $. Kromě filmů, seriálu, mangy a speciálních OVA epizod ještě existují hrací karty a videohry jako Super Famicom Nintendo \"Yū Yū Hakusho 2: Kakutō no Sho\" vydanou v roce 1994 firmou NAMCO.\n\nDo ČR seriál zavítal zhruba kolem roku 2005 na kanálu Anime plus pod názvem Yu Yu Hakusho – Velká zkouška od té doby se seriál dočkal mnoha repríz.\n\nJúsuke (jap. 幽助, plným jménem 浦飯 幽助 Júsuke Urameši, ang. Yusuke Urameshi) je čtrnáctiletý mladistvý delikvent, jenž chodí za školu (prý \"ho to prostě nebaví\"), vše rád řeší hrubou fyzickou silou, takže se v jednom kuse jenom pere (anebo odpočívá). Jeden den vypadal jako každý jiný den, kdy se Júsuke objeví ve škole asi tak pět minut, pak se popere s místním rivalem a zakončí den poflakováním se. Jakoby tomu osud nepřál, Júsuke si všiml malého kluka čutající si míč poblíž silnice. Než se nadál, kluk byl na silnici a v dáli se řítilo auto veselého opilce s dámskou společností. V poslední minutě Júsuke zachránil kluka před jistou smrtí, ale už nestihl zachránit sám sebe. Svět duchů (nebe) se smrtí Júsukeho nepočítal, takže mu je po určitém \"úkolu\" vrácen život za obětování se. Dobrodružství Júsuke Uramešiho může začít...\n\nTogaši pracoval na manze \"JúJú Hakuša\" kolem listopadu 1990.\n\nKdyž poprvé Togaši přemýšlel nad názvem svého díla, tak vůbec nevěděl jak svému dílu vlastně bude říkat. Když prezentoval své hrubé návrhy svým editorům a animátorům, předběžně nazýval své návrhy \"\"How to be a Ghost\"\" (jak být duch). V před-produkci Togaši navrhl další název \"JúJú-Ki (\"Poltergeist Chronicles\", duchovní kroniky)\", jelikož v obsahu jsou zápasy s demony a také by to byla hra se slovíčky na \"\". Jelikož se začaly publikovat jiné manga série s podobným názvem (\"Čin-Ju-Ki\"), Togaši brzy vymyslel (zřejmě finální) alternativu: \"JúJú Hakusho\". Toto okomentoval tak, že mohl použít třeba \"Den\" (Legend) či \"Monogatari\" (Story, \"příběh\"), ale \"Hakušo\" (Report, \"zpráva\") bylo první co ho opravdu napadlo.\n\nSeriál kombinuje elementy vizuální (, okultismus a mysticismus) a elementy žánrové (bojová umění, drama až dokonce slapstick). V seriálu existují tři navzájem neproniknutelné sféry světa:\n\nHudbu k seriálu \"Jú Jú Hakušo\" složil Júsuke Honma (jap. 本間 勇輔), který později přispěl i na soundtracky seriálů jako např. \"Ninku\" či \"Flame of Recca\". Seriál má jedno opening theme (úvodní znělka), \"Hohoemi no Bakudan\" (\"微笑みの爆弾\") od Macuko Mawatariové, avšak naproti tomu má odlišných 5 zakončovacích znělek (ending theme): \"Homework ga Owaranai\" (\"ホームワークが終わらない\"; 1st ending), \"Sajonara bye bye\" (\"さよならbye bye\"; 2st ending) & \"Daydream Generation\" (\"デイドリーム ジェネレーション\"; 5st ending) od Mawatariové; \"Unbalance na Kiss wo Šite\" (\"アンバランスなKissをして\"; 3st ending) & \"Taijó ga Mata Kagajaku Toki\" (\"太陽がまた輝くとき\"; 4st ending) od Hiro Takahašiho. Nejedno YYH soundtrack album bylo publikováno; jsou k dostání v japonských obchodech nebo na internetových obchodech.\n\n\nNa YYH existuje satirická parodie s názvem \"Yu Yu Hakusho Abridged\", jde o zkrácené verze skutečných YYH epizod opatřených vlastním dabingem. Autorem těchto parodií je Lanipator; aktuálně bylo na YouTube publikováno celkem 21 dílů (+ předabovaný druhý film \"Poltergeist Report\").\n\n"}
{"id": "442561", "url": "https://cs.wikipedia.org/wiki?curid=442561", "title": "AICELS Law Review - Journal on Central European Law", "text": "AICELS Law Review - Journal on Central European Law\n\nAicels Law Review s podtitulem Journal on Central Europaen Law byl anglicky psaný recenzovaný v letech 2009-2011 vycházející odborný multidisciplinární právnický časopis. ISSN 1947-857.\n\nAicels Law Review se věnoval aktuálním právním otázkám ve státech střední a východní Evropy a nástupnických států Sovětského svazu. Ve středu pozornosti stálo ústavní a správní právo, právo obchodní a občanské, jakož i právo hospodářské. Rovněž v něm bylo možné nalézt pojednání z právní historie. \n"}
{"id": "442562", "url": "https://cs.wikipedia.org/wiki?curid=442562", "title": "The American Institute for Central European Legal Studies", "text": "The American Institute for Central European Legal Studies\n\nThe American Institute for Central European Legal Studies (zkratka AICELS) byla nepolitická výzkumná instituce se sídlem v Rinconu, GA, ve Spojených státech amerických, jejíž hlavním cílem bylo podporovat transatlantické vztahy v oblasti práva a právní vědy prostřednictvím realizace výzkumných projektů a publikační činnosti. \n\nPro členy a veřejnost pořádala konference k různým aktuálním právním tématům. \n\n"}
{"id": "442572", "url": "https://cs.wikipedia.org/wiki?curid=442572", "title": "Another Brick in the Wall Part 2", "text": "Another Brick in the Wall Part 2\n\n„Another Brick in the Wall, Part II“ je šestý singl britské skupiny Pink Floyd vydaný ve Spojeném království. Pochází z alba \"The Wall\" a byl vydán přibližně dva týdny před ním, v listopadu 1979 (viz 1979 v hudbě). Jedná se o komerčně nejúspěšnější singl skupiny, v Británii i v USA se dostal na první místo v hitparádách.\n\nSinglová verze skladby „Another Brick in the Wall, Part II“ je částečně odlišná od varianty, jež se nachází na albu. V úvodu písně na singlu je kytarové intro, zatímco na albu skladba plynule přechází z předchozí „The Happiest Days of Our Lives“. Verze na singlu končí dříve, fade-out (vytrácení se) začíná již v průběhu kytarového sóla. Skladba je rovněž známá účinkujícím dětském sborem z londýnské školy Islington Green School, která se nachází poblíž hudebního studia Britannia Row.\n\nNa druhé straně singlu se nachází píseň „One of My Turns“, rovněž z alba \"The Wall\". Od albové verze se také mírně liší: na singlu totiž není skladba ohraničena zvukovými efekty, kterými na albu přechází z předchozí a do následující písně. „One of My Turns“ je označována za jednu z nejtemnějších skladeb alba \"The Wall\".\n\nV albové verzi \"The Wall\", „Another Brick in the Wall (Part 2)“ přichází z vygradovaného závěru skladby „The Happiest Days of Our Lives“ s Rogerovým známým křikem. Skladba má důrazné bicí, známou pulzující, vibrující basovou linku a výrazné kytarové části v pozadí s vyrovnaným, ale ostrým kytarovým sólem. Part 2 také obsahuje hlavní, v druhém verši dětmi zpívaný motiv. Potom jak skladba doznívá, jsou slyšet zvuky školního dvora spolu s učitelem, který fanaticky křičí slova jako „Wrong! Do it again!“ („Špatně! Znovu!“), které mají sarkastický nádech a „If you don't eat yer meat, you can't have any pudding! How can you have any pudding if you don't eat yer meat?!“ („Jak nesníte maso, nemůžete dostat ani puding! Jak můžete mít puding, když nejíte maso!?“), a „You! Yes! You behind the bikesheds! Stand still, laddie!“ („Hej ty tam! ano ty za tím stojanem na kola! Okamžitě stůj, chlapče!“), všichni se rozcházejí do tupého hučení a zvonění telefonu zpečetěného hlubokým povzdechem, který vlastně spouští další song s názvem „Mother“.\n\nProducent Bob Ezrin údajně už na začátku cítil hitový potenciál této skladby. V roce 2009 se Bob vyjádřil, že to byl jeho nápad použít pro refrén „Další cihly do zdi“ - školní sbor.:\n\nGriffiths skutečně požádal o pomoc při nahrávaní refrénu učitele hudby Aluna Renshawa z Green School Islingtone. Škola byla na rohu blízko nahrávacího studia Britannia Row Studios. Za nahrání sekvence dostala škola 1 000 Liber. Nepodepsala s kapelou kontrakt na podíl z prodeje hudebních nahrávek. Podle autorského zákona z roku 1996 získali členové dětského sboru oprávnění na licenční poplatky z vysílání písně. Přes sociální sítě je potom vyhledal jejich zástupce Peter Rowan, který v roce 2004 za ně podal žádost o honoráře s právy interpretačních umělců.\n\nNápad dát skladbě disco rytmus pochází také z Ezrinovy hlavy. V roce 2009 to potvrdil i David Gilmour:\n\nNa konečný výsledek se Roger Waters vyjádřil:\n\nNa což Gilmour dodal:\n\nPo sekvenci k písni \"The Happiest Days of Our Lives\" Pink sedí ve třídě a sní s otevřenýma očima. V jeho snění je prolínání se reality a představ: sarkastický bezdětný profesor, který si léčí své mindráky z tlaku, který na něj doma vyvíjí jeho manželka. Profesor zesměšňuje Pinka, neuznává výjimečnost, staví žáky do jedné roviny. Děti v řadě pochodují v rytmu písně a následují cestu dokud slepě nepadnou do obrovského mlýnku na maso, dokud je systém/mlýnek nesemele do jednotné formy.\n\nV závěrečné fázi skladby nastupují Pinkovy představy o vzpouře vůči tomu všemu. Dochází k absolutnímu chaosu, kdy v pozadí hraje Gilmourovo kytarové sólo a žáci kladivy (které později zkřížené ve filmu vidno na fašistických symbolech), demoluje školská zařízení, bourají a zapalují budovu; se stupňující agresivitou křičí a odhazují uniformy ... píseň končí probuzením / záběrem na Pinka, který si suší ruce, do kterých mu na jejím začátku mlátil pravítkem učitel.\n\nPřed filmem, první videoklip ke skladbě, režírovaný albumovým/koncertním/filmovým výtvarníkem Geraldem Scarfim, který znázornil studenty běžících na hřišti a loutku učitele použitou na koncertech \"The Wall\". Video také spojuje některé animované scény, které byly později použity ve skladbách „The Trial“ a „Waiing for the Worms“. Děti, které zpívají v „Another Brick in the Wall (Part 2)“ neměly dovoleno být ve videu, protože nevlastnily \"Equity Card\".\n\nHned jak byl film dokončen, scény z „The Happiest Days of Our Lives“ a „Another Brick in the Wall (Part 2)“ byly spojené do nového videa, které je dnes oficiálním videoklipem ke skladbě „Another Brick in the Wall“.\n\n\nPod názvem „Zeď“ s textem Michaela Prostějovského ji v roce 1981 nazpíval Václav Neckář s sborem Bambini di Praga\n\n\n"}
{"id": "442575", "url": "https://cs.wikipedia.org/wiki?curid=442575", "title": "Ivo Zajonc", "text": "Ivo Zajonc\n\nDoc. RNDr. Ivo Zajonc, CSc. (* 27. června 1933 v Přerově) je československý zoolog a astronom.\n\nRoku 1956 absolvoval Přírodovědeckou fakultu brněnské Masarykovy univerzity v oboru zoologie a ekologie. Většinu svého života strávil na Slovensku. Působil na \"Zemědělské univerzitě v Nitře\" jako odborný asistent, a později jako vedoucí katedry zoologie. Zabýval se především výzkumem červů a některých druhů much. V roce 1974 musel univerzitu z politických důvodů opustit. Následně pracoval jako odborný pracovník \"Ústavu chovu a šlechtění drůbeže\" a později byl pracovníkem \"Výzkumného ústavu živočišné výroby\". Od roku 2004 žije Ivo Zajonc v Jihlavě.\n\nAstronomie je jeho celoživotní zálibou. Od jejího založení roku 1970, až do roku 2005 vedl nitranskou pobočku \"Slovenského zväzu astronómov amatérov\". Je čestným členem \"Slovenské astronomické spoločnosti\". Ivo Zajonc se věnuje především problematice konstrukce astronomických přístrojů v amatérských podmínkách. Je autorem seriálu \"Teleskopie\", který v letech 1971-2000 vycházel v Astronomické ročence vydávané \"Slovenskou ústrednou hvezdárňou v Hurbanove\", a dnes znovu vychází na stránkách \"Jihlavské astronomické společnosti\", jejímž je členem. V roce 2008 byla po něm, za jeho celoživotní přínos na poli astronomie, pojmenována planetka (32294) Zajonc, kterou roku 2000 objevili Peter Kušnirák a Petr Pravec z hvězdárny v Ondřejově.\n\n\n"}
{"id": "442580", "url": "https://cs.wikipedia.org/wiki?curid=442580", "title": "Hloh", "text": "Hloh\n\nHloh (\"Crataegus\") je početný rod keřů a stromů z čeledi růžovité, které rostou v mírném pásmu severní polokoule. Květy jsou pětičetné, bílé, růžové nebo červené, plody jsou červené malvice (\"hložinky\").\n\nHlohy jsou keře až malé stromy dorůstající zpravidla výšky 3–12 m. Na větvičkách jsou často trny dlouhé 1–6 (zřídka až 10) cm, brachyblasty jsou na vrcholu také často kolcovité. Listy jsou jednoduché, střídavé a většinou na zimu opadávají, řidčeji v teplejších krajích i přetrvávají přes zimu. Čepele jsou nečleněné nebo členěné, někdy až hluboce peřenosečné, na okraji pilovité až vroubkované. Palisty jsou kopinaté až poloměsíčité. Květy jsou oboupohlavné, 5četné. Kalich je přirostlý k češuli. Korunní lístky jsou nejčastěji bílé, řidčeji krémové nebo světle až sytě růžové (často u pěstovaných). Tyčinek je nejčastěji 10–20. Semeník je spodní, čnělek může být 1–5. Plodem je malvice, která může být červená, fialová, oranžová nebo černá. Uvnitř je 1–5 peciček se silně sklerifikovanou stěnou.\n\nHlohy jsou rozšířeny v mírném pásu Evropy, Asie a Severní Ameriky, na jih po Středomoří, Čínu a Střední Ameriku.\n\nJedná se o taxonomicky obtížný rod. Příčinou potíží je hybridizace, u amerických druhů částečně i apomixe.\nPočet druhů po celém světě je tedy udáván různě, např. Flora Severní Ameriky udává po celém světě asi 230 druhů, flóra Číny nejméně 1000.\n\nV České republice je dnes uznáváno asi 9 původních druhů, včetně druhů hybridního původu. Důležitým znakem je počet čnělek, resp. počet peciček v malvicích. Hloh obecný má dvě, zatímco ostatní základní druhy (v rámci ČR) pouze jednu. Druhy hybridního původu, do kterých byl zapleten hloh obecný, pak mají na jednom keři (stromu) květy s jednou i 2 čnělkami, resp. plody s jednou i dvěma pecičkami.\nDále se občas pro okrasu pěstují i nějaké cizí druhy, hlavně severoamerické, jako je např. hloh slivoňolistý (\"Crataegus persimilis\"), hloh břekolistý (\"Crataegus pedicellata\"), hloh měkký (\"Crataegus mollis\") a další.\n\nHlohy patří mezi léčivé rostliny. Z planě rostoucích domácích druhů (k léčení lze použít všechny druhy) se sbírají květy (\"Flos crataegi\"), listy (\"Folium crataegi\") anebo méně často i plody (\"Fructus crataegi\"). Z pěstovaných okrasných hlohů s růžovými a červenými květy se droga nesbírá.\n\nHlavními obsahovými látkami hlohových drog jsou flavonoidy a triterpenické kyseliny. Dále jsou obsaženy aminopuriny regulující krevní oběh, třísloviny, saponiny, v plodech také karoteny, sacharidy a vitamíny C a B.\n\nHlohové drogy se používají hlavně v léčivech ke snížení krevního tlaku a majících uklidňující účinek na nervovou soustavu. V lidovém léčitelství se hloh používá proti skleróze, vysokému krevnímu tlaku, nespavosti, předrážděnosti, bušení srdce, arytmiích, srdeční neuróze, klimakterických potížích, migrénách apod. Příznivě působí zejména při dlouhodobém užívání svým tonizujícím účinkem při srdeční vadě či slabosti u starších lidí.\n\nDřevo hlohu je velmi tvrdé, rodový název je odvozen z řeckého \"krataiós\", což znamená „silný“, „pevný“ a sloužilo k výrobě topor seker.\n\nNěkteré druhy lze použít jako okrasné rostliny. Okrasné je olistění, trny, barevné kvetení, podzimní plody.\n\n\n\n \n"}
{"id": "442584", "url": "https://cs.wikipedia.org/wiki?curid=442584", "title": "Wimbledon 2009", "text": "Wimbledon 2009\n\nTřetí grandslamový tenisový turnaj sezóny Wimbledon se v roce 2009 konal ve dnech 22. června až 5. července. Hrál se tradičně na travnatých dvorcích v londýnském \"All England Lawn Tennis and Croquet Club\".\n\nŠvýcar Roger Federer získal v sedmém finále v řadě, svůj šestý wimbledonský titul. Tím překonal dosavadní rekord Peta Samprase v absolutním počtu grandslamových vítězství, když se jeho letošní wimbledonský titul stal celkově patnáctým. Zároveň se vrátil na pozici prvního hráče světa.\n\nV ženské dvouhře zvítězila v sesterském finále Serena Williamsová, která tak získala svůj třetí titul (předchozí vítězství 2002, 2003).\n\nŽenskou čtyřhru vyhrály sestry Serena a Venus Williamsovy, když obhájily loňský titul. Celkově se jedná o jejich čtvrtý triumf na turnaji (předchozí vítězství 2008, 2002, 2000).\n\nV mužské čtyřhře obhájil titul kanadsko-srbský pár Daniel Nestor a Nenad Zimonjić (předchozí vítězství 2008).\n\nVe smíšené čtyřhře vyhrála bahamsko-německá dvojice Mark Knowles a Anna-Lena Grönefeldová. Pro oba tenisty se jednalo o premiérový titul z turnaje.\n\n\n"}
{"id": "442585", "url": "https://cs.wikipedia.org/wiki?curid=442585", "title": "Wimbledon 2009 – mužská dvouhra", "text": "Wimbledon 2009 – mužská dvouhra\n\n19. června 2009 úřadující světová jednička a obhájce titulu Rafael Nadal oznámil, že se letošního ročníku turnaje nezúčasrní pro přetrvávající bolesti kolen. V pátek ještě odehrál exhibiční zápas se Stanislasem Wawrinkou a poté učinil toto prohlášení.\n\nŠvýcar Roger Federer získal v sedmém finále v řadě, svůj šestý wimbledonský titul, když v něm porazil Američana Andyho Roddicka. Tím překonal dosavadní rekord Peta Samprase v absolutním počtu grandslamových vítězství, když se jeho letošní wimbledonský titul stal celkově patnáctým. Zároveň se vrátil na pozici prvního hráče světa, kterou po loňském finále ztratil.Finálovému zápasu přihlíželi také bývalé světové tenisové jedničky Pete Sampras, Björn Borg, Rod Laver, Ilie Năstase nebo John McEnroe (v roli spolukomentátora). Z dalších osobností pak například Woody Allen, Henry Kissinger, Alex Ferguson či Russell Crowe.\n\nV závorce je kolo, ve kterém hráč vypadl.\n\n"}
{"id": "442586", "url": "https://cs.wikipedia.org/wiki?curid=442586", "title": "Wimbledon 2009 – ženská dvouhra", "text": "Wimbledon 2009 – ženská dvouhra\n\nV závorce je kolo, ve kterém hráčka vypadla.\n\n"}
{"id": "442592", "url": "https://cs.wikipedia.org/wiki?curid=442592", "title": "Železniční trať Skalice nad Svitavou – Velké Opatovice", "text": "Železniční trať Skalice nad Svitavou – Velké Opatovice\n\nŽelezniční trať Skalice nad Svitavou – Velké Opatovice je jednokolejná regionální dráha (v jízdním řádu pro cestující označená jako trať 262, propojující regionální dráhu Třebovice v Čechách – Chornice – Prostějov/Velké Opatovice s hlavní tratí Brno – Česká Třebová. Vede ze Skalice nad Svitavou přes Boskovice do Velkých Opatovic.\n\nSpráva železnic plánuje realizaci Boskovické spojky, která by trať od Boskovic napojila obloukem na trať z České Třebové směrem na Brno, aby vlaky z krajského města mohly směřovat na boskovické nádraží.\n\nDráhu z Velkých Opatovic do Skalice vybudovala a vlastnila společnost Místní dráha Velké Opatovice – Skalice nad Svitavou od roku 1908 až do svého zestátnění 1. ledna 1941.\n\nV roce 1918 byly podle tehdejšího jízdního řádu v provozu tyto stanice:\n\nPlánovaná železniční odbočka, označovaná jako Boskovická spojka, má umožnit napojení trati od Boskovic na hlavní trať od České Třebové ve směru do Brna v jejím staničení cca km 192,4. Spojka, vedená kolem Lhoty Rapotiny, má být jednokolejná a elektrifikovaná a má na ni navázat rekonstruovaná elektrifikovaná trať do Boskovic. Důvodem plánované stavby je přímé propojení Brna a Boskovic, bez nutnosti přestupování v železniční stanici Skalice nad Svitavou, kde navíc pro tento směr existuje úvrať. Délka přeložky je plánována na přibližně 1 km, má na ní být umístěna zastávka Lhota Rapotina. Současně se stavbou spojky dojde i k mírné přeložce navazující trati a silnice II/374 ve směru na Boskovice.\n\nRada Jihomoravského kraje schválila 10. června 2014 memorandum o modernizaci a výstavbě tří železničních tratí, mezi které patří také Boskovická spojka. Hejtman Michal Hašek 20. června 2014 zároveň podepsal memorandum o spolupráci s železničáři na přípravě důležitých drážních projektů.\n\nSpráva železniční dopravní cesty v roce 2017 předpokládala, že stavba spojky bude zahájena v roce 2019.\n\nPodle kritiků je Boskovická spojka zbytečná a drahá. V roce 2018 se ve Lhotě Rapotině uskutečnilo místní referendum, ve kterém se obyvatelé obce vyslovili pro odmítnutí výstavby Boskovické spojky. Vzhledem k 79% účasti je referendum pro obec závazné.\n\n\n\n"}
{"id": "442594", "url": "https://cs.wikipedia.org/wiki?curid=442594", "title": "Železniční trať Třebovice v Čechách – Chornice – Prostějov/Velké Opatovice", "text": "Železniční trať Třebovice v Čechách – Chornice – Prostějov/Velké Opatovice\n\nŽelezniční trať Třebovice v Čechách – Chornice – Prostějov/Velké Opatovice je jednokolejná regionální trať (v jízdní řádu pro cestující je úsek Třebovice v Čechách – Chornice – Dzbel/Velké Opatovice uváděn pod číslem 017, úsek Dzbel–Prostějov pod číslem 306 . Provoz na trati byl zahájen v roce 1889.\nTrať byla vybudována jako tzv. Moravská západní dráha mezi Třebovicemi v Čechách a Prostějovem, přičemž větev na Prostějov byla hlavní, z Chornic vedla odbočka do Velkých Opatovic. V roce 1908 byl zahájen provoz na navazující trati z Velkých Opatovic do Skalice nad Svitavou. Moravská západní dráha (MZD) byla stavěna na základě zákona o místních drahách. Jednalo se o dráhu soukromou a provoz zajišťovaly státní dráhy na účet majitele dráhy. Úředním jazykem byla němčina. Maximální dovolená rychlost byla 25 km/h. V provozu byly pouze smíšené vlaky a to v prvním roce provozu pouze dva páry vlaků. Výtopny byly v Prostějově m. n. a Třebovicích v Čechách (rotundy s točnami). Vodárny byly umístěny v Prostějov m. n., Ptení, Dzbelu, Chornici, Moravské Třebové a Třebovicích v Čechách. Po roce 1918 přešel provoz MZD pod ČSD. Dráha však nadále zůstala soukromá se státním provozem. Od 1. ledna 1921 byla oficiálně vyhlášena jako soukromá se státním provozem. Trať byla zestátněna 10. října 1945 a přidělena ředitelství státních drah v Brně. \n\nBěhem druhé světové války úsek Třebovice v Čechách – Dzbel, včetně odbočky vedl na území německé říše, provoz na zbytku tratě provozovaly protektorátní dráhy. V roce 1978 ukončen na trati parní provoz, lokomotivy nahrazovány motorovými vozy řady 810 či 851.\n\nNa trati je zjednodušený způsob řízení dopravy tzv. D3 v úsecích Třebovice v Čechách – Chornice a Chornice – Kostelec na Hané. V současné době je dirigující stanicí pro úsek Chornice – Kostelec na Hané stanice Kostelec na Hané, kde sídlí dirigující dispečer. Dirigující stanicí pro úsek Třebovice v Čechách – Chornice jsou Chornice. Dříve byla dirigující stanicí na této trati stanice Dzbel (nyní dopravna D3), kde v dnešní době končí vlaky z Prostějova. V současné době jezdí na trati motorové jednotky RegioNova. V dřívějších letech trať měla v jízdním řádu označení 27a Prostějov hl. n. – Třebovice v Čechách. V prosinci 2011 uzavřeli ČD pokladnu ve stanice Konice, která byla poslední v úseku Kostelec na Hané – Chornice.\n\nOd 11. prosince 2011 nebyla v úseku Moravská Třebová – Chornice – Dzbel/Velké Opatovice objednána pravidelná osobní doprava. V září 2014 byla částečně obnovena doprava v úseku Moravská Třebová – Chornice, od prosince 2014 pak byla pravidelná doprava obnovena pro úsek Moravská Třebová – Dzbel. V roce 2017 se vlaky vrátily i na úsek Chornice – Velké Opatovice. V roce 2018 byla doprava v celém úseku Moravská Třebová – Chornice – Dzbel jen na soboty a neděle, v úseku Chornice – Velké Opatovice jen na neděle.\n\n\n\n\n\n"}
{"id": "442596", "url": "https://cs.wikipedia.org/wiki?curid=442596", "title": "Železniční trať Rudoltice v Čechách – Lanškroun", "text": "Železniční trať Rudoltice v Čechách – Lanškroun\n\nŽelezniční trať Rudoltice v Čechách – Lanškroun (v jízdním řádu pro cestující je uvedená v tabulce označené číslem 019 spolu úsekem Česká Třebová – Rudoltice v Čechách – Zábřeh na Moravě, který do roku 2019 spadal pod trať 272) vede z Rudoltic v Čechách do Lanškrouna. Jedná se o jednokolejnou regionální trať. Provoz byl zahájen v roce 1885. Roku 1913 byla trať přeložena do stanice Rudoltice v Čechách; do té doby byla zaústěna do tratě 270. Pravidelná osobní doprava je obsluhována vozy 841 a jednotkami 814. Jízdenky lze koupit pouze v Lanškrouně.\n\nListina o koncesi pro místní dráhu z Rudoltic do Lanškrouna ze dne 15. ledna 1884 byla udělena společnosti priv. rakouské dráhy státní. Koncese propůjčila právo stavěti trať železniční, která provedena bude jako místní dráha o rozchodu pravidelném, a právo po ní jezditi.\n\nSpolečnost pak jest povinna ihned započíti a jí nejdéle do 31. prosince 1884 dokonati, vystavěnou dráhu pak veřejné vozbě odevzdati a po celou dobu koncesse pravidelnou vozbu provozovati.\n\nDráhu provozovala „Rakouská společnost státní dráhy“ od 1. ledna 1885 až do svého zestátnění roku 1908.\n\n\n"}
{"id": "442598", "url": "https://cs.wikipedia.org/wiki?curid=442598", "title": "Železniční trať Červenka–Prostějov", "text": "Železniční trať Červenka–Prostějov\n\nŽelezniční trať Červenka – Senice na Hané – Kostelec na Hané (– Prostějov), v jízdním řádu pro cestující uváděná v tabulce 307, vede z Červenky přes Litovel, Senice na Hané a Náměšť na Hané do Kostelce na Hané, kde se připojuje k trati z Chornic do Prostějova. Jde o jednokolejnou neelektrizovanou trať. Provoz byl zahájen v roce 1886.\n\nTrať je kategorizována jako regionální dráha, a to po úsecích Prostějov hl. n. – Kostelec na Hané, Kostelec na Hané – Senice na Hané, Senice na Hané – Červenka. Ještě v roce 2008 při převzetí funkce provozovatele Správou železniční dopravní cesty byly všechny jmenované úseky úsekem celostátní dráhy.\n\nStavební délka bez peážního úseku Prostějov hl. n. – Kostelec na Hanéčiní 35,322 km.\n\n\n\n\n\n"}
{"id": "442600", "url": "https://cs.wikipedia.org/wiki?curid=442600", "title": "Železniční trať Litovel–Mladeč", "text": "Železniční trať Litovel–Mladeč\n\nŽelezniční trať Litovel předměstí – Mladeč (v jízdním řádu pro cestující označená číslem 308) je jednokolejná regionální trať. Provoz na trati byl zahájen v roce 1914, od roku 1998 do roku 2006 byla trať bez osobní dopravy.\n\nOsobní provoz na trati byl zastaven v říjnu 2010. Na celé trati je nákladní doprava → trať byla změněna na vlečku. Od GVD 2011/2012 bylo ze strany Olomouckého kraje (objednatel dopravy) požádáno o obnovení pravidelného sezonního provozu.\n\n"}
{"id": "442602", "url": "https://cs.wikipedia.org/wiki?curid=442602", "title": "Železniční trať Hranice na Moravě – Púchov", "text": "Železniční trať Hranice na Moravě – Púchov\n\nŽelezniční trať Hranice na Moravě – Horní Lideč – Státní hranice – Púchov (v jízdním řádu pro cestující označená číslem 280 na českém území a 125 na slovenském území) je dvoukolejná mezistátní elektrizovaná železniční trať, součást celostátní dráhy, propojující hlavní trať Česká Třebová - Přerov - Bohumín se slovenskou hlavní tratí Bratislava - Žilina. Trať vede z Hranic na Moravě přes Valašské Meziříčí, Vsetín a Horní Lideč, dále pak přes státní hranici se Slovenskem do Púchova. Na trati se nachází jeden tunel.\n\nTrať byla vybudována ve čtyřech etapách mezi lety 1884 – 1937. Na úseku Hranice na Moravě – Valašské Meziříčí byl zahájen provoz 1. listopadu 1884, v úseku Valašské Meziříčí – Vsetín 1. července 1885, Vsetín – Horní Lideč 21. října 1928 a Horní Lideč – Púchov 2. května 1937. Dne 15. května 1938 byla zprovozněna přeložka tratě v Hranicích na Moravě.\n\nElektrifikace byla provedena v roce 1960 a trať pak sloužila jako kratší alternativa nákladní železniční tepny vedoucí přes celé Československo (starší trať vedla přes Bohumín a Ostravu).\n\nV červnu a červenci roku 2016 proběhla rekonstrukce úseku Teplice nad Bečvou – Hustopeče nad Bečvou, která se týkala výměny zabezpečovacího zařízení (Mimo Hustopeče n.B), informačního systému pro cestující, železničního svršku a prostory zastávek Černotín, Špičky, Milotice nad Bečvou.\n\nV současné době (2019-2020) probíhá rekonstrukce úseku Hustopeče n. B. - Valašské Meziříčí. Účel stavby je zvýšení rychlosti až na 160 km/h a rekonstrukce stanice Lhotka nad Bečvou.\n\nŽelezniční trať č. 280 je zčásti totožná s dráhou prezidenta Masaryka spojující Vsetín s Bylnicí, která byla uvedena do provozu dne 21. října 1928. Železniční trať spojující Horní Lideč a Púchov, která byla uvedena do provozu 2. května 1937, se také nazývá železnice gen. M. R. Štefánika nebo dráha československé vzájemnosti.\n\nOsobní vlaky, které jsou tvořeny většinou tzv. \"pantografy\" nebo obyčejnými velkoprostorovými vozy 2. vozové třídy, které obvykle jezdí z Přerova přes Hranice na Moravě a Valašské Meziříčí až na Vsetín nebo také jezdí z Hranic na Moravě přes Valašské Meziříčí a Vsetín do Střelné. Po rozdělení České a Slovenské republiky byly omezeny spoje přímo z Hranic na Moravě do Púchova. Většinou se přesedá v Horní Lidči, odkud jezdí dále osobní vlaky na Slovensko.\n\nVětšinu dne přes tuto trať projíždí vlaky Expres, které jezdí na trase Praha hl.n. – Vsetín (- Žilina) a zpět.\n\n\n"}
{"id": "442604", "url": "https://cs.wikipedia.org/wiki?curid=442604", "title": "Železniční trať Valašské Meziříčí – Rožnov pod Radhoštěm", "text": "Železniční trať Valašské Meziříčí – Rožnov pod Radhoštěm\n\nŽelezniční trať Valašské Meziříčí – Rožnov pod Radhoštěm (v jízdním řádu pro cestující označená číslem 281) je jednokolejná regionální trať o délce 13 km. Provoz na trati byl zahájen v roce 1892.\n\nV roce 2010 došlo v několika etapách k těžké střední obnově v úseku Hrachovec – Zašová, z důvodu poškození při povodních a rekonstrukci dopravny Střítež nad Bečvou. Byly pokáceny porosty v okolí tratě, byla postavena nová nástupiště v obcích Zašová a Střítež nad Bečvou. V těchto zastávkách bylo také provedeno opravení kolejového svršku. Z hlediska staveb byly zbořeny domky sloužící jako zastávka v Zašové a ve Stříteži nad Bečvou a byly nahrazeny plechovými boudami. V roce 2011 došlo k dalším opravám po povodních a rekonstrukci nz. Zubří.\n\nNa této trati jezdí jen osobní vlaky a jeden spěšný vlak (Rožnov pod Radhoštěm – Kojetín a zpět). Osobní vlaky jezdí buď na trase Valašské Meziříčí – Rožnov pod Radhoštěm a zpět nebo na trase Kojetín / Kroměříž – Rožnov pod Radhoštěm a zpět.\n\nZe sedmi železničních stanic na této trati je pět na znamení. Tučně jsou vyznačeny železniční stanice na znamení: Valašské Meziříčí, Krhová, Hrachovec, Zašová, Střítež nad Bečvou, Zubří, Rožnov pod Radhoštěm. Pokud budete ve vlaku a budete chtít v některé z tučně vyznačených stanic vystoupit, zmáčkněte tlačítko signalizace, které je umístěno v každém vagonu. Pokud budete stát na zastávce, povinností strojvůdce je zastavit vlak.\n\nPrvní vlečka odbočovala před zastávkou v Krhové do areálu Sdělovacích a zabezpečovacích dílen ČSD, dnes firmy Ponast. Dnes je již zrušená. V Krhové odbočovala vlečka do areálu Schott (bývalý STV Glass) a do bývalého podniku Osvětlovací sklo. Tento celý vlečkový areál je již od roku 2006 bez provozu. Část mezi bránou a odbočnou výhybkou S1 v traťové koleji je ve špatném stavu, dokonce při opravě hlavní silnice došlo k zaasfaltování žlábků přejezdu, což způsobilo nesjízdnost vlečky. Na jaře roku 2014 došlo k celkové likvidaci vlečky Schott (STV Glass). Z rozsáhlé vlečky skláren tak zůstala jen část v bývalém závodě Osvětlovací sklo, ovšem sjízdná je jen krátká část za branou podniku.\n\nDalší vlečka je v Hrachovci do areálu Arpeta Group Hrachovec (bývalá cihelna, nacházela se tam i průmyslová drážka o rozchodu 600 mm), která byla používána ke šrotaci nákladních vozů a odvozu šrotu, na trati se dále nacházejí vlečky do pily (Lesnicko-dřevařská firma) ve Stříteži nad Bečvou (obsluha pravidelně), do Gumáren Zubří (od roku 2010 bez sporadického provozu, dnes je zlikvidováno napojení vlečky na síť SŽDC) a do areálu Energoaqua Rožnov pod Radhoštěm (bývalá Tesla), kam je několikrát do roka navážen mazut pro teplárnu.\n\nJako zajímavost lze vzpomenout bývalou vlečku do dřevoskladu v Rožnově pod Radhoštěm, která stála na úrovni dnešního supermarketu Lidl. Při pozorné prohlídce lze najít funkční výhybku, zhruba 20 metrů kolejového svršku (dnes silně zarostlého vegetací),výkolejku a dvě osvětlovací lampy. Dřevosklad ukončil provoz v roce 2000.\n\nJedna z rožnovských vleček dokonce překonala samotný konec tratě, a to vlečka uhelných skladů, vedoucí ze stanice podél výtopny, přes dnešní světelnou křižovatku, kde kousek před zemědělskou školou končila.\n\nOsobní dopravu na trati dnes zajišťují motorové jednotky řady 814 z DKV Olomouc, PJ Valašské Meziříčí, sporadicky nahrazované motorovými vozy řady 810. Dne 7. října 2012 na trať poprvé vyjely dvoudílné motorové jednotky řady 844, zvané RegioShark. Tmavěmodré vlaky v moderním designu, které získaly přezdívku „žralok“, nabízejí cestujícím vyšší komfort. Rožnovská trať byla ve Zlínském kraji vůbec první, na které se mohli tímto typem vlaku svézt.\n\nNákladní dopravu (manipulační vlaky jezdící v neděli, úterý a čtvrtek v noci) zajišťují lokomotivy řady 742 ČD Cargo SOKV Ostrava, Pj Olomouc, PP Valašské Meziříčí.\n\n\n"}
{"id": "442606", "url": "https://cs.wikipedia.org/wiki?curid=442606", "title": "Železniční trať Vsetín – Velké Karlovice", "text": "Železniční trať Vsetín – Velké Karlovice\n\nŽelezniční trať Vsetín - Velké Karlovice (v jízdním řádu pro cestující označená číslem 282) je jednokolejná regionální trať ve Zlínském kraji. Provoz na trati byl zahájen v roce 1908.\n\n"}
{"id": "442608", "url": "https://cs.wikipedia.org/wiki?curid=442608", "title": "Železniční trať Horní Lideč – Bylnice", "text": "Železniční trať Horní Lideč – Bylnice\n\nŽelezniční trať Horní Lideč - Bylnice (v jízdním řádu pro cestující označená číslem 283) je jednokolejná neelektrizovaná trať o délce 19,1 km ve Zlínském kraji, propojující hlavní trať Hranice na Moravě – Púchov s Vlárskou dráhou. Trať vede hornatou krajinou Bílých Karpat na rozhraní povodí Bečvy a Vláry. Na trati se nachází dva tunely. Provoz na trati byl zahájen v roce 1928. Trať je kategorizována jako regionální dráha. Při převzetí funkce provozovatele Správou železniční dopravní cesty v roce 2008 byla ještě úsekem celostátní dráhy.\n\nTrať byla vybudována za první republiky v rámci zhušťování a propojování železniční sítě na moravsko-slovenském pomezí, původně jako součást trati Vsetín - Bylnice. Většího celostátního významu však posléze nabyla spojka z Horní Lidče do Púchova (zprovozněna 1937).\n\nNa trati mezi stanicemi Bylnice a Brumov střed došlo 28. dubna 1957 k železniční nehodě, při níž zemřelo 10 lidí.\n\nV dřívějších letech na trati jezdily motorové vozy řady M 131.1 a M 262.0, nahrazované občas \"karkulkami\" řady T 444.0 nebo T 444.1. Dnes na trati slouží motorové jednotky řady 814 z DKV Olomouc PJ Valašské Meziříčí. Pouze na nočním/ranním vlaku do Bylnice jede motorový vůz řady 810. Vytížení vlaků není příliš vysoké, ale některé vlaky jezdí poměrně plné.\nNa trati dokonce jezdil každé pondělí ráno rychlík (Trenčín-) Bylnice - Praha, vedený lokomotivou řady T 478.3. Zrušen byl počátkem 90. let.\n\nNákladní doprava zaznamenala značný pokles, oproti dřívějším letům.\nPřed rokem 1989 po trati jezdily průběžné vlaky v trase Valašské Meziříčí - Trenčianská Teplá, ucelené vlaky\nsklářského písku do Nemšové a manipulační vlaky do Bylnice. V čele těchto vlaků se objevovaly valašské stroje řad T 478.3, T 679.1 a T 466.2. Dnes do Bylnice zajíždí každý pracovní den odpoledne manipulační vlak vedený strojem řady 742, který obsluhuje stanice okolo Bylnice (Vlárský Průsmyk pouze v pondělí, středu a pátek, Bohuslavice nad Vláří a Slavičín pouze podle potřeby).\nV nakládce převládá dřevní hmota (Vlárský Průsmyk, Bylnice, Slavičín,Valašské Klobouky) a šrot (Brumov). Vykládka probíhá v Valašských Kloboukách (uhlí).\nZačátkem roku 2011 se na trať začaly vracet ve větší míře nákladní vlaky, zejména vlaky společnosti AWT (dříve OKD doprava), směřující do cementárny v Horném Srní, vedené dvojicemi lokomotiv řady 753.7.\nV létě roku 2011 začaly po trati jezdit soupravy prázdných vozů od sklářského písku, směřující z Nemšové do Jestřebí. Tyto vlaky jsou vedeny strojem řady 770 společnosti Lokorail.\n\n\n\n"}
{"id": "442610", "url": "https://cs.wikipedia.org/wiki?curid=442610", "title": "Železniční trať Olomouc–Šumperk", "text": "Železniční trať Olomouc–Šumperk\n\nŽelezniční trať Olomouc – Šumperk (v jízdním řádu pro cestující označená číslem 290). Trať vede z Olomouce přes Uničov do Šumperka. Jedná se o jednokolejnou celostátní trať. Provoz na trati byl zahájen na úseku Olomouc hl. n. – Šternberk v roce 1870, na úseku Šternberk – Šumperk v roce 1873. Podle průzkumu patří tato trať mezi nejvytíženější motorové tratě v České republice. Denně přepraví okolo 3250 cestujících.\n\nTrať má být elektrizována po celé délce a se zahájením této stavby se počítá v roce 2018, přičemž by trvala do roku 2021. Cílem je zkvalitnění dopravy na trati č. 290, současná maximální rychlost 90 km/h má být v úseku Olomouc – Uničov zvýšena na 160 km/h. V úseku Uničov – Šumperk má být dosavadní maximální rychlost ponechána. Díky tomuto se jízdní doba mezi Olomoucí a Šternberkem sníží z 20 minut na 8 minut, mezi Olomoucí a Uničovem ze 42 minut na 17 minut a v úseku Olomouc – Šumperk z 83 min na 58 min. Dále se plánuje oprava všech železničních stanic a zastávek, vybudování bezbarierových přístupů na nástupiště, zabezpečení přejezdů, udělání protihlukových opatření a posunutí železniční stanice Troubelice blíže k centru obce. Celkové náklady k tomuto projektu se odhadují na 5,3 mld. Kč. Po elektrizaci trati České dráhy počítají s nasazením elektrických souprav RegioPanter.\n\n"}
{"id": "442611", "url": "https://cs.wikipedia.org/wiki?curid=442611", "title": "Trať 291", "text": "Trať 291\n\nTrať 291 v České republice může znamenat:\n"}
{"id": "442612", "url": "https://cs.wikipedia.org/wiki?curid=442612", "title": "Železniční trať Zábřeh na Moravě – Šumperk", "text": "Železniční trať Zábřeh na Moravě – Šumperk\n\nŽelezniční trať Zábřeh na Moravě – Šumperk (v jízdním řádu pro cestující označená jako část trati 270). Trať vede ze Zábřehu na Moravě přes Bludov do Šumperka. Jednokolejná celostátní trať. Provoz na trati byl zahájen v roce 1871. Elektrické vlaky zde jezdí od prosince 2009.\n\n\nCelou trať projíždí rychlíky Brno - Olomouc - Šumperk, jedoucí ve 2h taktu s lokomotivou řady 362. Od těchto vlaků se v Zábřehu na Moravě odpojí poslední obvykle 2 vozy, které vytvoří spěšný vlak do Jeseníku s lokomotivou řady 750.7. Ten trať využije ze Zábřehu po odbočku Sudkov. Páteří regionální dopravy jsou osobní vlaky Nezamyslice - Olomouc - Kouty nad Desnou. Jezdí v taktu 1-2h s jednotkou RegioPanter nebo lokomotivou řady 163 a 3 vozy typu Bdt. V úseku Šumperk - Bludov po trati jezdí i osobní vlaky z/do Hanušovic, přičemž některé vlaky jedou až z/doJeseníku. Na těchto spojích jezdí motorové vozy 810 či 843, případně jednotky Regionova. Nabídku ještě doplňují posilové vlaky Zábřeh - Šumperk.\n\n"}
{"id": "442614", "url": "https://cs.wikipedia.org/wiki?curid=442614", "title": "Železniční trať Mikulovice – Zlaté Hory", "text": "Železniční trať Mikulovice – Zlaté Hory\n\nŽelezniční trať Mikulovice – Zlaté Hory (v jízdním řádu pro cestující označená číslem 297) je jednokolejná regionální dráha. Provoz na trati byl zahájen v roce 1896.\n\nV roce 2012 na trati jezdily osobní vlaky z Mikulovic, některé byly výchozí už z Jeseníku. Interval byl ve špičce hodinový, mimo špičku pak vlak jel jednou za dvě nebo za tři hodiny.\n\nNěkteré vlaky byly přímé už ze Šumperku. V pátek to byl vlak 3615, v neděli pak vlak č. 3611. V neděli taktéž jezdil spěšný vlak č. 1634, který jel až do Olomouce.\n\nV půli roku 2012 se však kvůli zachování dopravy na peážní trati č. 292 z Krnova do Jeseníku na této trati výrazně zredukovaly spoje. Olomoucký kraj to zdůvodnil tím, že úspory ze zrušených vlaků využije na hrazení spěšných vlaků přes peáž.\n\nProvoz byl zachován jen o víkendech a svátcích, v dosti pozměněné podobě. Zůstaly pouze čtyři páry vlaků, zbytek byl nahrazen autobusy.\n\nVšechny vlaky jsou vedeny motorovými vozy ř. 810.\n\n"}
{"id": "442616", "url": "https://cs.wikipedia.org/wiki?curid=442616", "title": "Železniční trať Brno–Přerov", "text": "Železniční trať Brno–Přerov\n\nŽelezniční trať Brno–Přerov (v jízdním řádu je úsek Brno–Vyškov součástí tratě 260 a úsek Blažovice–Přerov součástí tratě 300) je jednokolejná elektrifikovaná železniční trať. Trať vede z Brna přes Újezd u Brna, Vyškov a Kojetín do Přerova. Provoz na trati byl zahájen 30. srpna 1869, v letech 1993–1996 byla provedena elektrifikace celé dráhy. V roce 1934 byla vybudována spojka tratě z Holubic do Blažovic na Vlárské dráze.\n\nÚsek Blažovice – Holubice – Přerov je součástí celostátní dráhy, navazující úsek Brno–Holubice je kategorizován jako regionální dráha. Při převzetí funkce provozovatele Správou železniční dopravní cesty (SŽDC) v roce 2008 byla součástí celostátní dráhy ještě celá trať. SŽDC plánuje mezi Brnem a Přerovem stavbu nové dvoukolejné tratě.\n\nOd 11. prosince 2011 přestaly být stanice Holubice a Komořany u Vyškova a zastávka Velešovice uváděny v jízdním řádu pro cestující. Ve stanicích Rousínov a Luleč zastavují jen několik málo vlaků ráno a večer. Ostatní osobní vlaky jsou ukončeny buď ve Vyškově nebo na horním nádraží v Křenovicích.\n\nV prosinci 2012 byla stanice Chrlice přejmenována na Brno-Chrlice.\n\nŽelezniční trať Brno–Přerov by měla být ve třetím desetiletí 21. století modernizována. Rozhodla o tom 1. září 2015 Centrální komise ministerstva dopravy na základě výsledků studie proveditelnosti. V letech 2021–2025 by měl být realizován úsek Blažovice – Přerov, úsek Brno – Blažovice by mohl být realizovaný mezi roky 2024–2030. Pro modernizaci byla vybrána varianta M2, která spočívá ve zdvoukolejnění a zvýšení traťové rychlosti na 200 km/h. Varianta modernizace trati a současné výstavby vysokorychlostní trati na 350 km/h byla z ekonomických důvodů zamítnuta. Stavba by mohla začít v roce 2022.\n\nModernizace proběhne mezi km 21 (Ponětovice) a km 88 (vjezd do Přerova). Rychlost 200 km/h bude možné dosáhnout v souvislém úseku od km 21 po km 85, což představuje 95 % modernizované trati. Součástí modernizace bude výstavba šesti nových dvoukolejných tunelů a lokálních přeložek trati mezi Blažovicemi a Kojetínem. Po dokončení by vlaky typu Ex (bez zastávky) měly mít jízdní dobu Brno–Přerov 30 minut.\n\nModernizovaná trať se stane součástí páteřního vysokorychlostního spojení RS1 Praha–Brno–Ostrava. To se předpokládá okolo roku 2040, po dokončení vysokorychlostní tratě Praha–Brno.\n\nModernizovaná trať má vést z přesunutého brněnského hlavního nádraží. První dopravnou na trase je Letiště Tuřany. Trať má poté vést jižně od stávající dráhy. U Holubic má být kolejové propojení směrem na Vlárskou dráhu a Slavkov u Brna. Studií doporučená varianta M2 dále vede přes stanici Vyškov na Moravě a kolem vesnice Pustiměřské Prusy. Po průchodu stanicí Ivanovice na Hané vede varianta ve stávající stopě (s občasnými přeložkami) přes obce Chvalkovice na Hané, Dřevnovice, Němčice nad Hanou, Měrovice nad Hanou a Kojetín. Po průjezdu stanicí Kojetín trasa překračuje vodní cestu Dunaj–Odra–Labe. Poté trasa pokračuje k městu Chropyně ve stávajícím železničním koridoru bez přeložky. Dále vede ve vlastní stopě a obchází obce Kyselovice, Vlkoš a Věžky. Poté se napojí na stávající trať a zamíří na přerovské nádraží.\n\n\n\n\n\n\n"}
{"id": "442618", "url": "https://cs.wikipedia.org/wiki?curid=442618", "title": "Železniční trať Nezamyslice–Olomouc", "text": "Železniční trať Nezamyslice–Olomouc\n\nŽelezniční trať Nezamyslice - Olomouc hl. n. (v jízdním řádu pro cestující označená jako součást tratě 270) je trať vedoucí z Nezamyslic přes Prostějov do Olomouce. Je to jednokolejná elektrifikovaná celostátní trať, propojující hlavní trať Brno - Přerov s hlavní tratí Česká Třebová - Přerov - Bohumín. Provoz na trati byl zahájen 1. července 1870. Dne 16. prosince 1931 byla zprovozněna přeložka v Olomouci. V roce 1993 proběhla elektrifikace trati.\n\n\n\n\nStanice Nezamyslice je pro tuto trať přestupní pro směr Přerov a Brno.\n\nZastávka Doloplazy v okrese Prostějov se nachází mezi vesnicemi Doloplazy a Poličky.\n\nStanice Pivín je dvoukolejná stanice ve vrchní části Pivína\n\n"}
{"id": "442620", "url": "https://cs.wikipedia.org/wiki?curid=442620", "title": "Železniční trať Kojetín – Valašské Meziříčí", "text": "Železniční trať Kojetín – Valašské Meziříčí\n\nŽelezniční trať Kojetín – Valašské Meziříčí (v jízdním řádu pro cestující označená číslem 303) je jednokolejná neelektrizovaná celostátní dráha o délce 61 km. Trať vede z Kojetína přes Kroměříž, Hulín, Holešov a Bystřici pod Hostýnem do Valašského Meziříčí. Provoz na trati, která původně vedla až do Bílska ve Slezsku (dnes v Polsku) byl zahájen v roce 1888, ale na některých úsecích fungovala železnice už od roku 1880.\n\nNa počátku dnešní trati bylo v roce 1879 založení akciové společnosti pro stavbu dráhy Kroměříž – Hulín, která měla částečně napravit historický omyl, když bylo odmítnuto vést trasu Severní dráhy císaře Ferdinanda přes Kroměříž. Nová dráha, navazující na Severní dráhu v Hulíně, měla urychlit spojení s Vídní a Olomoucí. Proto jedním z hlavních akcionářů byl olomoucký arcibiskup kardinál Fürstenberg (Kroměříž byla arcibiskupovou rezidencí). Dalším významným akcionářem byl například kroměřížský advokát a poslanec Vilibald Mildschuh. Kroměřížská dráha byla slavnostně otevřena v listopadu 1880. V té době bylo na levém břehu Moravy postaveno kroměřížským stavitelem Ladislavem Mesenským kroměřížské nádraží, k němuž darovalo město pozemek v ceně 33 000 zlatých.\n\nV roce 1882 akciová společnost Kroměřížské dráhy obdržela koncesi na výstavbu dráhy Hulín – Bystřice pod Hostýnem. Mezi nové hlavní akcionáře nyní patřilo město Holešov a průmyslové podniky ve Všetulích a v Bystřici. Úsek Hulín – Holešov byl zprovozněn v červnu 1882 (prvním vlakem byl náklad uhlí pro Kneislovu továrnu) a pravidelná osobní doprava byla zahájena v září téhož roku. Úsek Holešov – Bystřice pod Hostýnem byl dán do provozu v listopadu 1882.\n\nPřestože dopravu na dráze zajišťovala společnost Severní dráha (Kroměřížská dráha neměla vlastní vozový park), soužití obou společností bylo komplikované, protože Severní dráha zneužívala své monopolní postavení jak jen mohla. Až do podzimu roku 1883 například společnost bránila propojení obou úseků Kroměřížské dráhy, takže cestující museli v Hulíně vystoupit a pěšky přejít přes trať Severní dráhy na druhé nádraží, aby mohli pokračovat v cestě. Nedostatek financí a zřejmě také vliv Severní dráhy zabránily v realizaci projektovaného prodloužení trati o úsek Bystřice pod Hostýnem – Valašské Meziříčí.\n\nZměnu přinesl rok 1885, kdy navzdory četným kritikům sice byla prodloužena koncese Severní dráze (a tím i její monopol na železniční spojení přes Moravu) až do roku 1940, ale současně jí byla uložena povinnost vybudovat síť paralelních a navazujících tratí. Rakousko-Uherská vláda si totiž uvědomovala, že hlavní spojnice Vídeň – Krakov vede nepříjemně blízko pruského území a v případě další války s Pruskem může být velice rychle přerušena. Severní dráha proto dostala mj. za úkol vybudovat paralelní spojení s Haličí, které bude více ve vnitrozemí.\n\nV roce 1887 Severní dráha císaře Ferdinanda odkoupila společnost Kroměřížské dráhy a další již existující železnice na plánované trase: úseky Valašské Meziříčí – Krásná a Frýdlant – Frýdek (v provozu již od roku 1871). Současně zahájila dobudování úseků Kojetín – Kroměříž, Bystřice pod Hostýnem – Valašské Meziříčí, Krásná – Frýdlant a Frýdek – Bílsko. Stávající úseky byly opraveny a dřevěné mosty byly nahrazeny ocelovými. V zájmu plynulého provozu na trati byla zrušena původní část trati směřující do Hulína (nově vybudovaný úsek vede obloukem severně od města) a také původní část trati mezi stanicí Hlinsko pod Hostýnem a starým nádražím v Bystřici pod Hostýnem byla odkloněna na nové nádraží jižněji od města (Thonetova továrna, kde původní dráha končila, byla napojena novou vlečkou). Provoz na celé trati v délce 180 km mezi městy Kojetín – Bílsko byl slavnostně zahájen 1. června 1888.\n\nV roce 1906 byla společnost Severní dráha císaře Ferdinanda, včetně Moravsko-slezské dráhy měst, postátněna. Po vzniku republiky úsek Těšín – Bílsko připadl Polsku. Úsek Valašské Meziříčí – Frýdek-Místek je nyní součástí trati číslo 323 do Ostravy a úsek Frýdek-Místek – Český Těšín je značena jako samostatná trať číslo 322. V roce 2004 byla zrušena zastávka Všetuly.\n\n\n\n\n"}
{"id": "442622", "url": "https://cs.wikipedia.org/wiki?curid=442622", "title": "Železniční trať Kroměříž–Zborovice", "text": "Železniční trať Kroměříž–Zborovice\n\nŽelezniční trať Kroměříž - Zborovice (v jízdním řádu pro cestující označená číslem 305) je jednokolejná regionální trať s příměstskou osobní dopravou a relativně silnou nákladní dopravou. Trať vede z Kroměříže do Zborovic a měla pokračovat až do Morkovic. Provoz na trati byl zahájen v roce 1881.\n\nPo výstavbě a otevření železniční trati Kroměříž - Hulín společností Kroměřížská dráha, která byla uvedena do provozu dne 28.11.1880 pokračovala, na popud cukrovaru ve Zborovicích, stavbou tratě Kroměříž - Zborovice. Dráha do Zborovic byla slavnostně otevřena dne 23.10.1881 a následujícího dne byl zahájen provoz nákladní dopravy. Osobní doprava byla zahájena dne 1.11.1881.\n\n\n"}
{"id": "442623", "url": "https://cs.wikipedia.org/wiki?curid=442623", "title": "Trať 326", "text": "Trať 326\n\nTrať 326 má více významů:\n"}
{"id": "442624", "url": "https://cs.wikipedia.org/wiki?curid=442624", "title": "Železniční trať Hostašovice – Nový Jičín", "text": "Železniční trať Hostašovice – Nový Jičín\n\nŽelezniční trať Hostašovice – Nový Jičín byla jednokolejná regionální trať (v jízdním řádu pro cestující označená naposledy číslem 326) o délce 10,2 km. Provoz na trati byl zahájen 1. června 1889. Nádražní budova stanice Nový Jičín horní nádraží je od 30. dubna 2008 trvale uzavřena. Nyní je trať úředně i fyzicky zrušena a na jejím tělese byla v září 2014 otevřena cyklostezka.\n\nPři velkých povodních 24. června 2009 byla trať na některých úsecích silně poškozena a provoz zastaven (přesto na ni ale ještě projel v ten den vlak). Po vleklých diskusích odmítla 22. dubna 2010 SŽDC financovat obnovu, protože krajský úřad nebyl ochoten poskytnout záruku, že zde bude dlouhodobě objednávat provoz vlaků. Bez záruky by hrozilo, že investice, odhadovaná na 82 až 90 milionů korun, přijde vniveč. Vytíženost spojů ale byla nízká a náhradou vlaků autobusy ušetří Moravskoslezský kraj asi 4 miliony korun ročně. O obnovu usilovalo především město Nový Jičín; další obce ležící podél trati preferovaly využití pozemku pro cyklostezku.\n\nČíslem 326 je od prosince 2014 označena železniční trať Dětmarovice – Petrovice u Karviné, která byla do té doby větví tratě 320.\n\n\n"}
{"id": "442626", "url": "https://cs.wikipedia.org/wiki?curid=442626", "title": "Železniční trať Hodonín – Holíč nad Moravou", "text": "Železniční trať Hodonín – Holíč nad Moravou\n\nŽelezniční trať Hodonín – Hodonín st. hr. – Holíč nad Moravou (v českém jízdním řádu pro cestující byla naposledy označená číslem 332, ve slovenském číslem 115). Jednokolejná mezistátní elektrizovaná železniční trať, součást celostátní dráhy, propojující hlavní trať Přerov - Břeclav s hlavní tratí Kúty - Sudoměřice nad Moravou. Provoz na trati byl zahájen v roce 1889. V roce 1891 byl zahájen provoz osobní dopravy. V roce 1932 byla zprovozněna 1. přeložka tratě v Hodoníně a v roce 1955 byla zprovozněna 2. přeložka tratě v Hodoníně. Elektrizace tratě byla provedena v roce 1987. V roce 2004 byl na české části tratě zastaven provoz osobní dopravy. V roce 2019, v období 22.7. - 31. 10., se na tuto trať po dlouhých letech vrátila osobní doprava jako náhradní vlaková doprava.\n\n\n"}
{"id": "442628", "url": "https://cs.wikipedia.org/wiki?curid=442628", "title": "Železniční trať Kojetín–Tovačov", "text": "Železniční trať Kojetín–Tovačov\n\nŽelezniční trať Kojetín–Tovačov (v jízdním řádu pro cestující označená číslem 304, dříve 334) je jednokolejná regionální dráha, odbočuje v Kojetíně od hlavní tratě Brno - Přerov a končí v Tovačově. Provoz na trati byl zahájen v roce 1895.\n\nV roce 1981 byla zastavena osobní doprava a trať později přestala být uváděna v jízdním řádu pro cestující. Nyní se trať využívá pro manipulační jízdy a pro zvláštní vlaky, příležitostně i pro nákladní vlaky se štěrkem.\n\nNa trati jsou nyní funkční 2 stanice a 2 zastávky. Mezi úplně zrušené zastávky patří a Uhřičice.\n\nStanice Kojetín z větší části náleží trati 300, proto se zde o ní zmíním jen stručně. Tovačovka v ŽST. Kojetín začíná, v dnešní době je možné dostat se na Trať 304 z 2. a 4. staniční koleje. Jen dodám, že stanice v Kojetíně je ovládána pomocí elektromechanického zabezpečovacího zařízení, jež je rozděleno do tří častí, 1. Stavědlo – Ovládá výhybky v první polovině stanice (Tj. Směr Trať 300 – Chropyně a 303 – Kroměříž), 2. Stavědlo – Ovládá výhybky v druhé polovině stanice (Tj. Směr Trať 300 – Nezamyslice a Trať 304 – Tovačov). Třetí a poslední částí je ústřední stavědlo, které je umístěno ve výpravní budově a slouží k podávání příkazů stavědlům, staničním hlášením a změnám návěstních znaků. Kojetínská stanice má 11 staničních kolejí a 3 manipulační koleje.\n\nJe náhrada za zrušenou zastávku Uhřičice, která byla daleko od obce a byla tímto nepraktická. Nyní se nachází přímo v obci Uhřičice.\n\nLobodická stanice má dvě koleje a odbočuje z ní vlečka do areálu PREFA, štěrkovny. Dříve byla stanice řízena pomocí výpravčího, který dával svolení k odjezdu a výhybkářů, kteří stavěli vlakové cesty. Nyní je stanice stále ovládána ručně, ovšem již pouze pomocí pracovníků, kteří přestavení vlakové cesty potřebují (Nemá stálé obsazení). Výhybky jsou chráněny klíčem, které brání jejich přestavení neoprávněnými osobami.\n\nSloužila jako informátor pro stanici Lobodice o průjezdu vlaku do Lobodic. Dále měla za úkol přestavovat výhybku směr Tovačov nebo vlečka do Štěrkoven. Nyní je tato hláska zrušena, budova byla zbořena roku 2019. Místo ní je nainstalována samovratná výhybka a tři hlavní návěstidla značící volnost trati.\n\nTuto zastávku si obec Oplocany vyžádala při stavbě a podložila velkou spotřebou a produkcí obce. Tato zastávka byla později zrušena a v roce 2019 opět obnovena.\n\nStanice Tovačov je poslední stanicí této trati. Má tři staniční koleje, z toho jednu kusou a jednu bývalou (Nyní z rozhodnutí SŽDC zrušenou). Jako jediná stanice celé Tovačovky má výpravní budova i jedno nadzemní patro, nyní je však prodána soukromé osobě. Dříve zde stálo i skladiště a strážní domek. I zde byla trať řízena pomocí výpravčího a výhybkářů, kteří přestavovali výhybky. Nyní je však stanice prázdná a výhybky jsou zabezpečeny pomocí klíče proti přestavování neoprávněnými osobami.\n\nStanice Lobodice, Tovačov a Uhřičice jsou nyní používány při jízdách zvláštních vlaků.\n\nV současné době pravidelně pořádá zvláštní osobní vlaky s historickými vozidly občanské sdružení Kroměřížská dráha. Ve změně knižního jízdního řádu 2010/2011 v příloze \"Nostalgické vlaky\" ze dne 12.6.2011 byly vedeny zvláštní vlaky, které vyjely ve dnech 22. a 23.10.2011 v rámci akce \"Výlov Hradeckého rybníka\". Trať 334 se tak po mnoha letech objevila v knižním jízdním řádu.\n\nV roce 2013 se uskutečnily tři již tradiční mimořádné jízdy. O víkendu 4. a 5.5.2013 vyjel na trať motorový vůz M131.1 \"Hurvínek\" v rámci akce Key Disc Dog Freestyle + Plastic People of Tovačov. Dále je plánována tradiční jízda na akci Tovačovský portál a Kojetínské hody, které by se měly uskutečnit o víkendu 17. a 18.8.2013. V říjnu pojedou zvláštní vlaky na další tradiční akci – Výlov Hradeckého rybníka.\n\nI v roce 2016 se chystají tři nostalgické jízdy, a to: Odemykání lokálky, Tovačovský portál a Kojetínské hody a Vlaky na Výlov Hradeckého rybníka. V létě 2019 jely zvláštní vlaky každou sobotu od 29.6. do 31.8. \n\n\n"}
{"id": "442630", "url": "https://cs.wikipedia.org/wiki?curid=442630", "title": "Trať 340", "text": "Trať 340\n\nTrať 340 bylo v letech 1984–1997 československé označení pro Vlárskou dráhu Brno – Trenčianska Teplá. V České republice pak postupně pro různé její části: \n"}
{"id": "442633", "url": "https://cs.wikipedia.org/wiki?curid=442633", "title": "Kolkový zákon (1765)", "text": "Kolkový zákon (1765)\n\nKolkový zákon z roku 1765 byl zákon, kterým parlament Spojeného království uvalil daň na britské kolonie v Americe. Zákon požadoval, aby mnohé tištěné dokumenty byly vybaveny kolkem. Důvodem vyhlášení tohoto zákona byla podpora financování trvalého vojenského kontingentu umístěného v severní Americe po sedmileté válce. Britská vláda se domnívala, že obyvatelé kolonií v Americe by se měli alespoň částečně podílet na jeho financování, protože těží z jeho přítomnosti.\n\nTento zákon se setkal v amerických koloniích s velkým odporem, protože byl chápán jako porušení práva anglických občanů, být zatížen daní pouze se souhlasem občana prostřednictvím svých zastupitelů. Tento souhlas byli podle jejich mínění oprávněni vydat pouze jejich koloniální zákonodárci. Koloniální zastupitelé zaslali mnoho protestních peticí a tato akce byla první společnou akcí kolonií proti britskému parlamentu a králi. Místní skupiny vedené obchodníky a majiteli půdy vytvořily spojenectví udržované prostřednictvím korespondence mezi oblastmi Nové Anglie a Georgie. Protestní shromáždění a demonstrace se často zvrhly v násilné akce a ničení. Výběrčí této daně byli nuceni velmi brzy rezignovat na její výběr.\n\nOdpor proti této dani se neomezil pouze na obyvatele kolonií. Britští obchodníci, jejichž obchod s koloniemi klesal vlivem ekonomických problémů v koloniích, také prosazovali v parlamentu zrušení této daně. Zákon byl odvolán 18. března 1766, ale parlament potvrdil své právo vydávat zákony s působností v koloniích vydáním dalšího zákona \"Declaratory Act\". Tento akt podnítil nespokojenost v koloniích a podpořil hnutí, které vyústilo v Americkou válku za nezávislost.\n\n"}
{"id": "442635", "url": "https://cs.wikipedia.org/wiki?curid=442635", "title": "Trať 341", "text": "Trať 341\n\nTrať 341 může být označení pro železniční tratě:\n"}
{"id": "442639", "url": "https://cs.wikipedia.org/wiki?curid=442639", "title": "Železniční trať Bzenec – Moravský Písek", "text": "Železniční trať Bzenec – Moravský Písek\n\nŽelezniční trať Bzenec – Moravský Písek (v jízdním řádu pro cestující označená číslem 342) je jednokolejná neelektrizovaná celostátní trať o délce 4,2 km, propojující Vlárskou dráhu s hlavní tratí Přerov - Břeclav. Provoz na trati byl zahájen 20. července 1884. Dne 13. května 1938 byla vybudována nová kolej. Jízdenky koupíme po celé trati, kromě zastávky Bzenec-Olšovec.\n\n\n\n"}
{"id": "442642", "url": "https://cs.wikipedia.org/wiki?curid=442642", "title": "Železniční trať Újezdec u Luhačovic – Luhačovice", "text": "Železniční trať Újezdec u Luhačovic – Luhačovice\n\nŽelezniční trať Újezdec u Luhačovic – Luhačovice (v jízdním řádu pro cestující označená dříve samostatně pod číslem 346, od 12. prosince 2010 uvedená jako větev tratě 341) je jednokolejná neelektrizovaná celostátní trať o délce 9 km ve Zlínském kraji. Trať vede podél řeky Šťávnice. Provoz na trati byl zahájen 12. října 1905. Jízdenky koupíme po celé trati, kromě zastávek Polichno a Biskupice u Luhačovic.\n\n\n"}
{"id": "442644", "url": "https://cs.wikipedia.org/wiki?curid=442644", "title": "Cement", "text": "Cement\n\nCement je obecně pojivo, látka, která má schopnost tuhnout a vázat další materiály dohromady. Nejobvyklejší portlandský cement obsahuje zejména oxid vápenatý a křemičitý, výrobní proces zahrnuje pálení vápence s jílem či pískem a případnými příměsemi. Je součástí betonu či malty.\n\nKořeny slova \"cement\" sahají k starověkým Římanům, kteří výraz \"opus caementicium\" používali pro zdivo podobné betonu, vyrobené ze směsi obsahující jako pojivo pálené vápno. Sopečný popel pucolán ve směsi s páleným vápnem vytvářel hydraulické pojivo nazývané Římany \"cementum\", \"cimentum\", \"cäment\" a nakonec \"cement\".\n\nDnes slovo cement označuje práškové pojivo, jehož schopnosti pojit jiné sypké látky v pevnou hmotu se využívá ve stavebnictví při výrobě betonových nebo maltových směsí. Dělí se na hydraulický, který po smíchání s vodou tuhne a tvrdne (např. portlandský) a vzdušný, který pro tvrdnutí vyžaduje přítomnost oxidu uhličitého (nelze použít pod vodou).\n\nPrvní použití pojiv na bázi přírodního nebo vyráběného cementu se datuje do republikánského období starověkého Říma (okolo roku 200 př. n. l.), kdy se jako materiál na výrobu pojiva začal používat sopečný produkt pucolán – přírodní hydraulický cement s vynikajícími vlastnostmi. Tento druh pojiv umožnil vybudování významných inženýrských staveb, přístavních hrází, akvaduktů a mostů v celé oblasti Středomoří. Mnoho vynikajících příkladů těchto staveb ještě stojí. Technologickým zázrakem je například obrovská kupole Pantheonu v Římě: má průměr 43,22 m (až do 20. století největší kupole světa) a byla vytvořena za sedm let (118–125) postupným odléváním betonových, na sebe vrstvených řad kazet, přičemž do betonu byly pro odlehčení zality duté amfory a kusy pemzy. Kupole srovnatelné velikosti byly ještě o jeden a půl tisíce let později stavěny technologií kamenné či cihlové klenby, přičemž taková stavba trvala po desítky let.\n\nPodle všeobecně přijímaného názoru byla znalost používání hydraulických pojiv ztracena se zánikem Římské říše a znovuobjevena až v souvislosti s novověkými pokusy Johna Smeatona. V této souvislosti jsou proto překvapivé analýzy původního zdiva Karlova mostu z roku 2008, které prokázaly unikátní příklad pokračování antické tradice použitím vysoce kvalitních malt/betonů s hydraulickým pojivem na této středověké stavbě.\n\nV roce 1824 obdržel patent na výrobu cementu Joseph Aspdin. Měl minimální vědecké znalosti, proto s ním spolupracoval jeho syn William Aspdin, jenž založil tradici průmyslové výroby cementu v North West Kent v Anglii.\n\nV roce 1840 byla založena ve Francii u Boulogne sur Mer průmyslová výrobna cementu.\n\nOd roku 1850 vyráběla firma Brunkhorst & Westfalen v Buxtehude u Hamburku první portlandský cement v Německu.\n\nV roce 1860 několik německých šlechticů v Čechách založilo výrobu cementu v Bohosudově u Teplic. V roce 1870 z českého kapitálu založil Ferdinand Barta (1838–1892) cementárnu v Radotíně a za dva roky cementárnu v Podolí.\n\nVe Spojených státech začala výroba portlandského cementu na přelomu šedesátých a sedmdesátých let 19. století.\n\nV roce 1889 byla zahájena výroba cementu v Kanadě.\n\nCement může působit na zdraví nepříznivě těmito účinky:\n\nK omezení účinků šestimocného chromu se cement v baleních, u kterých se předpokládá ruční zpracování (pytlovaný), mísí se specifickými redukčními činidly. Volně ložený cement (vagónový, z automobilových přepravníků) určený pro uzavřené procesy, kde nepřijde do styku s pokožkou, limity obsahu chromu nemusí splňovat a zpracovávat jej ručně je nežádoucí.\n\nNebezpečnost hotového cementu pro životní prostředí se neočekává.\n\n"}
{"id": "442652", "url": "https://cs.wikipedia.org/wiki?curid=442652", "title": "Serializace", "text": "Serializace\n\nSerializace je obecně takový proces, který převádí nějaký (libovolně složitý) objekt do jeho sériové (řadové, sekvenční, jednorozměrné) podoby.\n\nV průmyslu se používá pojem serializace výroby – coby proces, který výrobu i velmi komplexních výrobků s mnoha částmi, různými požadavky na kvalitu a technologii výroby ve výsledku rozbije na ve svém smyslu jednorozměrný výrobní proces, skládající se z konečného počtu úkonů, které je potřeba pro výrobu konečného produktu vykonat. Je-li tato serializace navíc synchronizována s plánováním, přináší ve výsledku značné výhody, jmenovitě v podobě minimalizace variabilních nákladů a možnosti snížení výrobní ceny jednoho výrobku.\n\nV oblasti informačních technologií serializace znamená převedení datové struktury nebo instance objektu uložené ve vnitřní paměti počítače na posloupnost bitů, kterou lze uložit na nějaké úložiště, případně přenést po síti. Kromě převodu kódování a formátů je nutné vyřešit i přenos referencí, která jsou u dat uložených v paměti obvykle realizovány pomocí adres – ukazatelů. Při návrhu formátu je třeba počítat s tím, že objekt budeme převádět zpět ze serializované do původní podoby pomocí tzv. deserializace. \n\n\n\n"}
{"id": "442661", "url": "https://cs.wikipedia.org/wiki?curid=442661", "title": "První opiová válka", "text": "První opiová válka\n\nPrvní opiová válka (označovaná také první anglicko-čínská válka) probíhala v letech 1839 až 1842 mezi Velkou Británií a čínskou mandžuskou dynastií Čching. Válka začala dne 25. srpna 1839 bitvou u Kau-lunu a byla ukončena mírovou smlouvou, uzavřenou u Nankingu 29. srpna 1842. Její příčinou byl spor o legalizaci obchodu s opiem v Číně, otevření čínských přístavů západním obchodníkům a navození rovných diplomatických styků mezi britskými zástupci, obchodníky a císařskou Čínou. Britové v ní potvrdili materiální i profesionální převahu v boji na souši i na moři a dosáhli rozhodného vítězství, které zúročili řadou velmi výhodných mírových smluv.\n\nVálka je často interpretována jako ukončení čínské obchodní i kulturní izolace a počátek moderní čínské historie. Její důsledky zásadním způsobem ovlivnily vztahy Číny k západním státům na několik desetiletí.\n\nPrvní anglická loď doplula do Číny již v roce 1626 a do konce 18. století Britové prostřednictvím Východoindické společnosti, která měla na základě rozhodnutí britského parlamentu monopol na obchod s Čínou až do roku 1834, prakticky ovládli veškerý čínský zahraniční obchod.\n\nOd roku 1757 byl čínský obchod s cizinci omezen císařským dekretem pouze na přístav Kanton, kam od roku 1715 pravidelně připlouvaly britské lodě. Ze strany čínské státní správy byl obchod fakticky velmi omezován. V roce 1702 byl z Pekingu jmenován jediný kantonský kupec, který měl realizovat veškeré transakce s cizinci a kantonské obchodní domy mohly do styku s cizinci přijít pouze jeho prostřednictvím, což vytvářelo značný prostor pro korupci.\n\nV roce 1720 se skupina kantonských obchodníků sdružila do syndikátu nazývaného Kohong s cílem regulovat ceny vyváženého čaje (který byl hlavní komoditou) a hedvábí. Tento syndikát utvořil monopol, který zprostředkovával veškerý zahraniční obchod a byl značně vázán na úřad císařského celního komisaře v Kantonu. Na každou cizí loď, která do kantonského přístavu přijížděla, byl přidělen úředník jmenovaný Kohongem, který po celou dobu její přítomnosti dohlížel na zboží a jeho prodej.\n\nČína v této době razila oficiálně zahraniční politiku s cílem maximálně podpořit import a omezit export, avšak kantonští úředníci z Kohongu nedodržovali oficiálně stanovený celní tarif a mnohonásobně zvyšovali cla na příchozí i odchozí zboží a rozdíl si ponechávali jako úplatky.\n\nBritští obchodníci tyto podmínky považovali za tíživé a nevýhodné, a proto se britská vláda snažila s Pekingem navázat diplomatické styky za účelem dosáhnout reciproční exteritoriality a otevření dalších přístavů pro zahraniční obchod. První britský vyslanec, který se setkal s císařem Čchien-lungem, byl lord Macartney, avšak jeho mise byla diplomaticky naprosto neúspěšná. Výrazně hospodářsky i technicky zaostalí Číňané považovali nadále Brity za „rudé barbary“ a chovali se k nim jako k obyvatelům sousedních podrobených vazalských států, a tak snad jediným úspěchem lorda Macartneyho bylo, že nebyl přinucen podrobit se před císařem potupnému rituálů kou-tou, při kterém musel vyslanec podřízené země na znamení pokory třikrát udeřit hlavou o zem ve čtyřech směrech. Úspěšná nebyla ani mise dalšího britského vyslance, lorda Amhersta, který do Číny dorazil v roce 1816 s cílem získat osobní záruky císaře, že dohlédne na potrestání zkorumpovaných kantonských úředníků.\n\nBritský obchod navíc zatěžovala i skutečnost, že Angličané (ani jiní cizinci) nebyli schopni Číňanům za čaj a hedvábné látky nabídnout dostatečně lukrativní komoditu. Vlněné látky, tradiční britský vývozní artikl, se ukázaly v Číně prakticky neprodejné. Tento problém nevyřešil ani dovoz kožešin a tuleních kůží, neboť tuleni byli brzy na hlavních lovištích téměř vyhubeni a zdroj zisku tak byl rychle vyčerpán.\n\nArtiklem, který nakonec Britům pomohl vyrovnat obchodní bilanci, se stalo opium. Tato droga se v Číně stávala rychle velmi oblíbenou a rostl počet Číňanů, kteří trpěli závislostí na morfinu. V roce 1835 jich podle odhadů mohlo být již přes dva miliony. Pro Východoindickou společnost se obchod s opiem stal zdrojem vysokých zisků, protože monopolně ovládala produkci bílého máku (rostliny, ze které se droga vyrábí) v Bengálsku a v Biháru, a také proto, že opium byla jediná cizí komodita, za kterou byli Číňané ochotni platit v hotovosti. Na tom profitovala zejména britská firma Jardine, Matheson & Co., která se brzy stala hlavním importérem opia.\n\nNaopak pro Číňany bylo opium opravdovou hospodářskou zhoubou. Silný odliv stříbrných mincí ze země způsobil prudký nárůst ceny stříbrného liangu vůči měděným mincím – wenům. Tím byla postižena zejména vrstva rolníků (zemědělství se věnovalo až 90 % čínské populace), kteří odváděli daně ve stříbrných mincích, za které museli platit stále větší množství mědi. Domácí pěstování makovic zase vedlo k dramatickému úbytku životně důležité orné půdy. Zemi tak záhy hrozil hospodářský rozvrat, kterému se Peking (zřejmě z obavy z rolnických nepokojů) rozhodl čelit. V roce 1799 vydal císař Ťia-Čching edikt, ve kterém zakázal pěstování máku v Číně i veškerý dovoz opia ze zahraničí. O to více však vzrostl ilegální obchod, pašováním opia se nadále živilo mnoho indických Pársů, Britů i Číňanů. Vznik černého trhu byl navíc spojen i se vzrůstající korupcí, neboť čínští úředníci (často závislí na opiu) byli za úplatek ochotni tolerovat porušování zákona.\n\nBoj s korupcí a pašováním opia ze strany státních čínských úřadů se výrazněji zaktivoval až 30. prosince 1838, kdy byl do mimořádně zřízené funkce vysokého císařského komisaře jmenován neúplatný Lin Ce-sü, který již v boji s opiem slavil v předcházejících letech mnohé úspěchy. Do Kantonu přijel 10. března 1839 a okamžitě začal jednat. Především provedl rozsáhlou razii na čínské kuřáky opia a více než dva tisíce osob uvěznil. Nařídil také všem cizím obchodníkům vydat veškeré zásoby opia, přičemž další import měl být trestán smrtí. Takto Lin zabavil a na místě zničil 20 283 beden opia v celkové tržní hodnotě 2–3 miliony liber. Nechal také zatknout britského obchodníka Lancelota Denta, kterého se (podle některých historiků) chystal pro výstrahu popravit. Tomu však zabránil energický britský superintendent v Kantonu kapitán Charles Elliot, který pronikl čínskou blokádou a vzal Denta pod svou právní ochranu. Nehodlal totiž připustit, aby britští občané byli podrobováni čínské jurisdikci, kde stále hrálo velkou roli mučení a kde bujela všudypřítomná korupce. K tomu je ještě nutno připočíst skutečnost, že svědectví Číňana mělo před soudem mnohem větší váhu než svědectví západního „barbara“.\n\nV květnu 1839 vydal Peking zcela nový a mnohem přísnější edikt, vztahující se na kuřáky a pašeráky opia. Cizí dovozci měli být potrestáni stětím a čínští překupníci uškrcením.\n\n12. července 1839 došlo k incidentu při kterém byl ve srážce s britskými námořníky zabit Lin Wej-si, čínský poddaný. Komisař Lin ce-sü požadoval na kapitánu Elliotovi vydání viníků, ale britský superintendent z již zmíněných důvodů toto odmítl. V reakci na to dal čínský komisař zastavit veškeré dodávky potravin pro Brity, kteří se stáhli z Kantonu do Macaa, portugalské enklávy, což vedlo k vyhrocení celé situace. Kapitán Elliot se 4. září rozhodl využít tří ozbrojených lodí, které měl k dispozici (kutr Luisa, pinasa Volage a škuner Pearl) a získat zásoby potravin a vody silou. Po krátkém střetnutí s archaickými čínskými válečnými džunkami britské lodě prorazily blokádu a ostřelováni pobřežními bateriemi se Britové zmocnili životně důležitého proviantu. Tento střet vstoupil do dějin jako bitva u Kau-lunu.\n\nZprávy o incidentu se donesly i do Londýna a britský parlament neprodleně rozhodl o vyslání expedičních vojenských sil, které se podařilo prosadit především díky obchodníkům zainteresovaným na čínském obchodu.\n\nKomisař Lin ce-sü tušil, že brzy dojde k otevřenému vojenskému střetnutí a tak začal shromažďovat veškeré síly, které měl k dispozici. Z vesničanů z okolí Kantonu začal organizovat a vyzbrojovat milici a od ledna 1840 vybavil pevnosti v ústí Perlové řeky 200 moderními dovezenými děly. Pro své služby získal i jakéhosi Američana, jenž se ve slévárně ve Fo-šanu podílel na výrobě děl, která měla sloužit čínskému vojsku. Od americké firmy Delano zakoupil komisař Lin i první moderní loď, kterou nechal vyzbrojit 38 děly, dovezenými ze Singapuru. Poté dal Britům ultimátum: Buď se podrobí a budou obchodovat za jím stanovených podmínek, a nebo budou vyhoštěni z Číny. Vážnost svých slov potvrdil i přesunutím loďstva admirála Kuana, které čítalo 15 válečných džunek a 14 zápalných lodí, do ústí Perlové řeky.\nKapitán Elliot však neustoupil a podpořen zprávou, že britské intervenční síly se již blíží z Indie, svedl s Číňany bitvu u Čchuen-pi, která trvala necelou hodinu a potvrdila naprostou britskou převahu v taktice, výcviku a disciplíně. Tři čínské džunky byly potopeny, několik z nich bylo zničeno explozí skladiště střelného prachu a další byly vážně poškozeny.\n\nJako odpověď na tento střet dal komisař Lin zastavit obchod s Británií úplně a „navždy“, čehož využili především Američané, kteří vyexportovali většinu čaje, původně určeného Britům.\n\n9. června 1840 dorazila ke Kantonu první ozbrojená loď Jejího Veličenstva, fregata Alligator a po ní následovala intervenční britská flotila v čele se třemi řadovými loděmi se 74 děly (Melville, Wellesley a Blenheim), následovanými dvěma fregatami I. třídy se 46 děly (Druid a Blonde), pěti fregatami s 28 děly a osmi korvetami a brigami. K těmto námořním silám se přidaly i 4 nové ozbrojené kolesové parníky v majetku Východoindické společnosti. Na palubách 28 transportních lodí bylo celkem 3600 vojáků. Velitelem této flotily byl ustanoven admiralitou kontradmirál George Elliot, bratranec Charlese Elliota. Pozemním expedičním silám velel generál sir Hugh Gough.\n\nBritové dobyli nejprve ostrov Čou-šan nedaleko Šanghaje a 11. srpna 1840 zakotvili před pevnostmi v Ta-ku. V té době se k císaři dostal dopis s britskými požadavky, což vedlo k odvolání komisaře Lin ce-süa, který byl Pekingem obviněn z vyprovokování konfliktu. Číňané poté nabídli mírovou smlouvu, která se však Britům zdála neuspokojivá. Požadovali především větší válečnou náhradu a otevření více přístavů pro zahraniční obchod, a tak na jaře roku 1841 byly obnoveny válečné operace. V srpnu připlulo dalších 36 lodí a v zimě roku 1842 Britové ovládli Hongkong a zmocnili se i přístavu Ning-po. Ten se Číňané sice na jaře pokusili dobýt zpět, ale jejich útok naprosto ztroskotal. 19. června dobyli Britové i Šanghaj a v srpnu 1842 se objevili před branami Nankingu. Teprve tehdy císař přistoupil na další jednání, která vedla k ustanovení nových mírových smluv.\n\n29. srpna 1842 byl na palubě britské řadové lodi HMS Cornwallis uzavřen mír, který se pro Británii stal jedním z nejvýhodnějších v dějinách. Dosáhla v něm otevření pěti čínských přístavů (Kanton, Šanghaj, Amoy, Fu-čou a Ning-po), ve kterých směli působit britští konzulové. Byl zrušen monopol Kohong a Čína se zavázala zavést jednotný 5% celní tarif na všechno dovážené zboží. Britové získali exteritoriální soudní pravomoc a obdrželi čínský závazek splátky celkem 21 milionů liber jako válečné reparace. Číňané je také museli přestat považovat za barbary a slíbili, že s nimi budou jednat jako s rovnocennými partnery, a že se Britové nebudou muset podrobovat potupnému ceremoniálu kou-tou. Jediným cílem britské intervence, kterého nebylo dosaženo, se stala legalizace obchodu s opiem, kterou Číňané zásadně odmítli.\n\nO tomto konfliktu pojednává čínský historický film \"Opiová válka\" z roku 1997.\n\n\n"}
{"id": "442662", "url": "https://cs.wikipedia.org/wiki?curid=442662", "title": "John Jay", "text": "John Jay\n\nJohn Jay (12. prosince 1745, New York – 17. května 1829, Bedfordu stát New Jersey) byl americký právník, politik a diplomat.\n\nRoku 1777 se stal předsedou Nejvyššího soudu státu New York. Následující rok se stal předsedou Kontinentálního kongresu, v roce 1780 vyslancem ve Španělsku a roku 1783 americkým zástupcem při jednání o \"Pařížské smlouvě\". Jako ministr zahraničí USA jednal o nezdařené \"Jayově a Gardoquiově smlouvě\". V letech napsal pět z celkových 85 \"Listů federalistů\" (\"The Federalist\").\n\nOdmítl být ministrem zahraničí George Washingtona a místo toho byl 26. září 1789 potvrzen jako předseda Nejvyššího soudu Spojených států amerických. Předsedal sporu \"Chisholm vs. Geogie\" a dojednal \"Jayovu smlouvu\". Roku 1795 odešel z postu předsedy Nejvyššího soudu, aby se stal guvernérem rodného státu. Znovu byl jmenován předsedou Nejvyššího soudu 18. prosince 1800, ale jmenování odmítl a v 55 letech opustil politiku.\n\n"}
{"id": "442668", "url": "https://cs.wikipedia.org/wiki?curid=442668", "title": "Believe", "text": "Believe\n\nPíseň zkomponovali Jim Beanz a Dima Bilan. 20. května 2008 jí Bilan zpíval v prvním semifinále soutěže a díky hlasům diváků postoupila do finále, kde jí 24. května 2008 zazpíval jako 24. z 25 písní.\n\nSoučástí představení písně byla krasojízda ruského krasobruslaře Jevgenije Pljuščenka a doprovod maďarského skladatele a houslisty Edvina Martona na stradivárkách \"Antonio\".\n\nDima Bilan také reprezentoval Rusko na Velké ceně Eurovize 2006 s písní Never Let You Go, s kterou získal druhé místo.\n\n\n\n\n"}
{"id": "442684", "url": "https://cs.wikipedia.org/wiki?curid=442684", "title": "Pochod pro život", "text": "Pochod pro život\n\nPochod pro život (angl. \"March for Life\") je pojmenování protestních akcí proti interrupcím, které mají charakter protestních a modlitebních pochodů. Akce tohoto typu se vyskytují v mnoha zemích a patří k akcím protipotratového hnutí. Ty největší \"národní\" pochody pro život se přitom odehrávají obvykle k nějakému datu (případně v určitý den v týdnu blízký určitému datu), které se ovšem v různých zemích liší.\n\nObecně lze říci, že národní pochody pro život se často vážou k výročí uzákonění propotratových zákonů či podobných událostí. To je i příklad amerického pochodu pro život \"March for Life\", který se každoročně koná ve Washingtonu u příležitosti výročí vynesení rozsudku v procesu Roe vs. Wade. V mnoha zemích se největší pochody odehrávají okolo 25. března, na který připadá Den nenarozených dětí (v ČR tomu bude poprvé jinak v roce 2017).\n\nV České republice se hlavní pochod pro život uskutečňuje v Praze a pořádá ho Hnutí Pro život ČR. V roce 2016 se XVI. ročníku účastnilo přes 4000 (dle organizátorů 7000) osob. V roce 2017 akce získala podporu prezidenta republiky, Magistrátu hl. m. Prahy a České biskupské konference.\n\nNejvětším francouzským pochodem pro život je pařížský, který se od roku 2005 odehrává každoročně koncem ledna u příležitosti výročí zlegalizování interrupcí ve Francii.Počet účastníků se pohybuje v řádu tisíců až desetitisíců, pořadatelé jej označují za největší evropský pochod pro život.\n\n29. března 2009 proběhly velké manifestace za právo na život ve Španělsku. Pochodu pro život v Madridu se zúčastnilo 100 000 lidí, dalších 400 000 lidí podpořilo obdobné akce v dalších španělských městech. Tyto události byly reakcí na záměr socialistického premiéra Zapatera rapidně rozšířit možnost potratů, což by zanechalo nenarozené děti zcela bez ochrany. Proto se madridský Pochod svým charakterem blížil spíše běžné demonstraci. Protestující vyzvali premiéra, aby se zaměřil spíše na pomoc těhotným ženám, aby nemusely o potratu vůbec uvažovat, namísto jejich rozšiřování. Na akci byl také předčítán Madridský manifest - prohlášení, které podepsalo 300 španělských odborníků, vědců a lékařů, a který konstatuje, že \"z vědeckého hlediska lidský život začíná početím, a proto má být také od chvíle početí respektován a chráněn\". Protesty zorganizovaly španělské pro-life organizace \"Derecho a vivir\" (právo na život)a \"Hazte Oír\". Mottem madridského Pochodu bylo heslo: \"Neexistuje právo zabíjet - existuje právo na život.\"\n\nNejznámějším polským pochodem tohoto typu je varšavský Pochod pro život a rodinu, který vykazuje stovky až tisíce účastníků a zdůrazňuje nejen odmítání interrupcí, ale i registrovaného partnerství a manželství homosexuálů. Existují ale i další pravidelné akce významného rozsahu, jako je například poznaňský Pochod pro život.\n\nJedním z pochodů pro život je americký národní \"March for Life\", který se každoročně koná ve Washingtonu u příležitosti výročí vynesení rozsudku v procesu Roe vs. Wade, který v USA vedl ke zrušení protiinterrupčních zákonů (stalo se tak 22. ledna 1973). Počet účastníků kolísá mezi 100-200 tisíci, což jej též pravidelně řadí mezi nejmasovější demonstrace ve Washingtonu D.C. vůbec. Hlavním tématem jsou interrupce, nicméně čím dál častěji se jako vedlejší téma objevuje i otázka euthanasie, jejíž aktuálnost zdůraznil případ Terri Schiavo.\n\nMimo národní akce existují významné pochody tohoto typu na úrovni jednotlivých států či velkoměst, z nichž některé vykazují opakovaně návštěvnost v řádu tisíců až desetitisíců účastníků (např. v San Franciscu).\n\nV Kanadě se pochod pro život koná každoročně 14. května, neboť v tento den kanadský parlament odhlasoval přijetí zákona legalizujícího potraty (14. května 1969). V roce 2009, v den čtyřicátého výročí přijetí zákona, zaznamenali pořadatelé rekordní účast - přes 12 000 lidí v hlavním městě Ottawě a okolo 4000 účastníků lokálních pochodů v dalších kanadských městech.\n"}
{"id": "442687", "url": "https://cs.wikipedia.org/wiki?curid=442687", "title": "John Rutledge", "text": "John Rutledge\n\nJohn Rutledge (17. září 1739 Charleston – 23. červenec 1800 Jižní Karolína) byl americký politik.\n\nPráva vystudoval v Londýně. V roce 1761 vstoupil do politiky. Jeho mladší bratr Edward Rutledge podepsal Prohlášení nezávislosti. V 1774 Rutledge zasedal v prvním Kontinentálním kongresu, v roce 1775 zasedal v druhém Kontinentálním kongresu. V letech 1776 až 1778 byl guvernérem v rodném státě.\n\nOd 12. srpna 1795 do 15. prosince 1795 byl prozatímním předsedou Nejvyššího soudu Spojených států amerických. Roku 1787 se za Jižní Karolínu účastnil Filadelfského ústavního konventu a je jedním z 39 signatářů Ústavy Spojených států amerických.\n"}
{"id": "442695", "url": "https://cs.wikipedia.org/wiki?curid=442695", "title": "Mahdí Karrúbí", "text": "Mahdí Karrúbí\n\nMahdí Karrúbí (persky: مهدی کروبی) je íránský politik a duchovní. V minulosti byl v letech 1989 až 1992 a 2000 až 2004 předsedou íránského parlamentu. Karrúbí je v současnosti hlavním představitelem íránské Strany národní důvěry a byl také jedním z kandidátů na úřad prezidenta Íránu v roce 2009.\n"}
{"id": "442700", "url": "https://cs.wikipedia.org/wiki?curid=442700", "title": "Rhein-Neckar-Arena", "text": "Rhein-Neckar-Arena\n\nRhein-Neckar-Arena je fotbalový stadion v městečku Sinsheim, ležícím ve spolkové zemi Bádensko-Württembersko na jihozápadě Německa .\n\nOd dokončení stavby roku 2009 je domovským stánkem bundesligového týmu TSG 1899 Hoffenheim. Stadion nabízí 30 164 míst (z toho je 21 118 míst k sezení a 9146 míst k stání).\n"}
{"id": "442705", "url": "https://cs.wikipedia.org/wiki?curid=442705", "title": "Most svobody", "text": "Most svobody\n\nMost Svobody ( ) je silniční most, který spojuje ostrovní město Benátky s Mestre na pevnině.\n\nNavržen byl v roce 1931 Eugeniem Miozzim a otevřel ho Benito Mussolini v roce 1933 jako na jediné silnici vedoucí do Benátek. Na konci druhé světové války byl přejmenován na počest konce fašistické diktatury. Je 3,85 km dlouhý, má dva jízdní pruhy v každém směru a nejsou na něm žádné odstavné pruhy. Je postaven podél železničního mostu, který byl postaven v roce 1846 a je stále v provozu.\n\n"}
{"id": "442734", "url": "https://cs.wikipedia.org/wiki?curid=442734", "title": "Diogenesia", "text": "Diogenesia\n\nDiogenesia je rod s 15 druhy rostlin, náležící do čeledi vřesovcovité. Je rozšířen v severních a západních oblastech Jižní Ameriky.\n\n\n"}
{"id": "442739", "url": "https://cs.wikipedia.org/wiki?curid=442739", "title": "Plastocyanin", "text": "Plastocyanin\n\nPlastocyanin (Pc) je protein, který se účastní fotosyntetického elektronového transportního řetězce. Přenáší elektrony od cytochromu f (komplex bf) z fotosystému II k fotosystému I (P). \n\nStruktura plastocyaninu je na terciární úrovni bohatá na beta–skládaný list. V oxidačně-redukčním centru plastocyaninu se nachází na čtyřech aminokyselinových zbytcích upevněný atom mědi, jenž umožňuje přenos elektronů.\n"}
{"id": "442742", "url": "https://cs.wikipedia.org/wiki?curid=442742", "title": "Richea", "text": "Richea\n\nRichea je rod s 11 druhy rostlin náležící do čeledi vřesovcovité. Devět druhů je endemických na ostrově Tasmánie a další dva jsou endemické na jihovýchodě Austrálie.\n\n\n"}
{"id": "442744", "url": "https://cs.wikipedia.org/wiki?curid=442744", "title": "Tematín", "text": "Tematín\n\nTematín je zřícenina hradu na Západním Slovensku v pohoří Považský Inovec. Od jeho vzniku v 13. století vystřídal mnoho majitelů. Začátkem 18. století byl těžce poškozen a od té doby pustl. V okolí je chráněné území Tematínské vrchy.\n\nHrad byl vybudován v jihozápadní části Povážského Inovce na vápencově-dolomitovém podloží temenu boční rozsedliny vybíhající západně od Bezovce mezi Lúčanskou a Hrádockou dolinou. S nadmořskou výškou 564 metrů patří mezi nejvýše položené hrady Slovenska a je výraznou dominantou Středního Pováží. Patří do katastru obce Lúka.\n\nTematínský hrad vznikl pravděpodobně bezprostředně po mongolském vpádu do Uherska v roku 1242 na místě staršího hradiska. O jeho slovanském původu by mohl napovídat rozbor názvu složeného pravděpodobně ze slov „temä“, označující slovensky temeno, a staroslovanského slova týn, které označovalo ohrazená místa. Někteří maďarští historici odvozují původ jména od slova „temetö“ (hřbitov), avšak v zápisech z poslední třetiny 13. století je zachycen název \"Temetyn.\"\n\nHrad už od svého vzniku plnil signalizační a strážní roli a spolu s Trenčínským, Beckovským a Čachtickým hradem byl součástí ochrany severozápadních průsmyků Uherska. Chránil i důležitý brod přes Váh připomínaný v listině z roku 1453.\n\nPrvní písemná zmínka o hradu pochází z roku 1270, kdy se o jeho dobytí pokusil Béla IV., avšak jeho útok odrazil tehdejší majitel hradu Michal, syn Ondřeje, blízky společník Bélova nejstaršího syna a budoucího panovníka Štěpána V. Ten, už jako král, Michalovi potvrdil roku 1272 listinu z roku 1270, ve které mu za věrnost a poskytnuté služby daroval několik vesnic a v níž se mimo jiné vzpomíná jako majitel Tematína.\n\nPo jeho smrti se hrad stal královským majetkem, ale už začátkem 14. století ho získal Matúš Čák Trenčanský, který ovládal Pováží až do své smrti v roku 1321, po které se hrad stal opět královským. V druhé polovině 14. století hrad ztratil svůj původní strategický význam a přešel do soukromých rukou.\n\nZa vlády Ludvíka I. se v letech 1348–1350 Uhersko zapletlo do války o neapolské dědictví ve kterém se vyznamenal Vavřinec Tóth (Sclavus, Slovák). Jeho syn Mikuláš Kont, královský číšník a Tekovský župan, od roku 1352 uherský palatin, dostal roku 1348 od Ludvíka hradní panstvo Tematín (s obcemi Hrádek, Piešťany, Horná Streda, Lúka, Modrová, Modrovka, Moravany nad Váhom, Banka, Ducové, Hôrka, Mošovce, Lehota a Ratnovce). V roce 1349 žádal Mikuláš potvrzení spoluvlastnictví i pro své mladších bratry Leukuša (Levka) a Bartoloměje. Po jeho smrti v roce 1367 spravovala majetky nejen jeho žena Klára a jeho syn Mikuláš, ale i synové Bartoloměje Ladislav a Imrich. V roce 1395 se soudili o lesy s Henrichem, opatem kláštera svatého Hipolyta v Nitře v Zoboru. Vdova po Mikulášovi Kontovi žila ještě v roce 1406. Po její smrti přešel majetek do rukou syna Mikuláše, který získal šlechtický predikát z Ujlaku a založil rod Ujlakovců, jehož členové vlastnili hrad a panství Tematín až do vymření v roce 1521. Posledním ujlakovským majitelem byl od roku 1511 Vavřinec.\n\nHradní panství se stalo královským majetkem po smrti Vavřince Ujlakiho v roce 1521. Nebezpečí tureckého útoku přinutilo krále Ludvíka Jagellonského dát Tematín 20. července 1524 Alexeji Turzovi do zástavy za 25 tisíc zlatých. Ke hradu tehdy patřila městečka Bojná, Piešťany a vesnice Horná Streda, Lehota, Banka, Lúka, Hrádok, Hôrka nad Váhom, Modrovka, Modrová, Stará Lehota, Nová Lehota, Hubina a Moravany nad Váhom.\n\nKoncem 17. století hrad patřil Berčénivcům (Bercsényiovcom). V roce 1665 se na hradě narodil jeho poslední vlastník Mikuláš Berčéni, který byl v době Rákociho povstání jeho druhým nejvýznamnějším představitelem. Po porážce povstání 22. ledna 1710 se Berčéni rozhodl hledat útočiště v Polsku, ale potřeboval k tomu majetek uložený na Tematíně. Hrad ale musel opustit v noci v přestrojení a s jediným sluhou před hrozbou zajetí císařským vojskem, které dalšího dne začalo hrad obléhat. Hradní posádka si vyjednala tři dni neútočení a potom se vzdala. Berčéniho dvojník byl zatčen a odvezen do Bratislavy, stavba byla rozbořena a od té doby je v ruinách. Skutečný Berčéni zemřel roku 1725 v osmanském exilu.\n\nŠlechtic Alojz Mednyanský popisuje ve své „Malebné cestě dolů Váhem“, vydané poprvé v roku 1826, svoji návštěvu zříceniny slovy: „Kdyby nebylo výhledu a několika neobvyklých rostlin odškodňujících dvojhodinový namáhavý výstup, litovali bychom návštěvy zříceniny. Zpustošení zničilo ještě i stopy po rozčlenění budovy, podle kterého bychom si mohli udělat jakous-takou představu o vnitřní úpravě tohoto významného hradu.“\n\nNejstarší budovy se soustřeďovaly v prostoru horního hradu, který se skládal ze čtyřboké věže a paláce obklopeného hradební zdí, přes kterou vedl gotický portál na nádvoří. V snaze udržet krok s novou vojenskou technikou byla ve druhé polovině 16. století zdokonalena obrana předhradí. Malý a úzký průchod oddělil horní část hradu od dolního nádvoří, z něhož do předbraní vybíhaly dvě bašty chránící vstup, zabezpečený ještě skalním příkopem. Poslední úpravy hradu pocházejí ze 17. století a zabezpečily další obytné části v horním hradě.\n\nZříceniny zdí stojí na skalním podloží. Dodnes jsou dobře čitelné jednotlivé budovy a opevnění. Zachovaly se obvodové zdi a konstrukce, na nárožích zpevněné kamennou bosáží. Ojediněle se zachovaly i architektonické detaily, jako vstupní brána do horního hradu s vpadlinou pro padací most, kamenná konzola na hlavní věži, koruny zdí, zbytky atiky.\n\n\nNa západ od zříceniny hradu se nachází přírodní rezervace Tematínska lesostep (60 ha), kde se na vápencovém a dolomitovém podloží s tenkou vrstvou půdy chrání teplomilné druhy flóry a fauny.\n\n\n\n"}
{"id": "442746", "url": "https://cs.wikipedia.org/wiki?curid=442746", "title": "Traunstein (město)", "text": "Traunstein (město)\n\nTraunstein je německé velké okresní město ve spolkové zemi Bavorsko, ve vládním obvodu Horní Bavorsko. Plocha města činí 48,55 km². Leží v oblasti Chiemgau, na řece Traun, 10 km východně od Chiemského jezera.\n\nTraunstein se nachází na hlavní železniční trati Mnichov - Salzburg.\nExistuje autobusové a vlakové spojení s jezery Chiemsee a Wagingerským jezerem a s hlavním turistickým středisek na jihovýchodě Bavorska.\n\n\n\n"}
{"id": "442748", "url": "https://cs.wikipedia.org/wiki?curid=442748", "title": "Thibaudie", "text": "Thibaudie\n\nThibaudie (\"Thibaudia\") je rod rostlin z čeledi vřesovcovité. Přirozeně se vyskytují ve Střední Americe a Jižní Americe s vysokou koncentrací výskytu v mlžných pralesích na území států Kostarika a Ekvádor.\nRod zahrnuje asi 60 druhů.\n\n\n \n"}
{"id": "442753", "url": "https://cs.wikipedia.org/wiki?curid=442753", "title": "General (hudební skupina)", "text": "General (hudební skupina)\n\nGeneral byla maďarská rocková skupina, působící v 70. letech 20. století.\n\nSkupina General vznikla v roce 1971 ze skupin \"The Ferm\" a \"The ZeGe\". Hrála nenáročné rockové písně a na prvních třech albech tyto skladby oživovala hardrockovými motivy a tříčlenným dívčím pěveckým triem. V období 1973 až 1979 vydala 6 alb a poté ukončila činnost. Obnovení činnosti přišlo v roce 1999.\n\n\n\n\n"}
{"id": "442754", "url": "https://cs.wikipedia.org/wiki?curid=442754", "title": "Zenobie poprášená", "text": "Zenobie poprášená\n\nZenobie poprášená (\"Zenobia pulverulenta\") je jediný druh rodu zenobie (\"Zenobia\") z čeledi vřesovcovité. Přirozeně roste na jihovýchodě USA, ve státech Severní Karolína, Jižní Karolína, a Virginie. Alternativním, méně používaným českým názvem je vřesenec (např.)\n\nZenobie byla syrskou královnou, která žila v 3. století. Stala se vládcem, prominentním filozofem a římskou patronkou. Prominentní Římané se počítají mezi její potomky.\n\n\"Zenobia cassinefolia\"\n\nJe to opadavý, nebo poloopadavý keř, dorůstající 0,5–1,8 m výšky. Listy vyrůstají na větvičkách spirálně, jsou oválné až eliptické, 2-7 cm dlouhé. Květy jsou bílé, zvonkovité, 12 mm dlouhé a 10 mm široké, sladce vonící. Kvete v květnu až červenci. Plodem je suchá tobolka.\n\nŘízkováním v červenci, výsevem.\n\n"}
{"id": "442763", "url": "https://cs.wikipedia.org/wiki?curid=442763", "title": "Rafani", "text": "Rafani\n\nRafani je umělecká skupina, která byla založena roku 2000 v Praze. Ve skupině se vystřídali následující lidé: Luděk Rathouský, Radim Kořínek, Petr Motejzík, Marek Meduna, Jiří Franta, Petra Čiklová, Ondřej Brody, Viktor Frešo, Václav Magid, David Kořínek, Marek Matějka, Zuzana Blochová. Tvorba skupiny se vyznačuje kolektivním přístupem a angažovaností, ve smyslu zájmu o věci obecné. Rafani mimo jiné uskutečnili tyto akce: Láska, Sudety, Demonstrace demokracie, Český les, Příčina, Plán, Boj, Bianco, Naplnění veřejného prostoru a jiné. Od roku 2007 do roku 2011 nepoužívali ve veřejných prezentacích psaný text, tudíž názvy výstav a akcí z tohoto období nejsou známy. V roce 2011 debutovali celovečerním dokumentárním filmem 31 konců / 31 začátků. Z novějších počinů lze uvést například výstavu Dech v Domu umění v Brně, nebo výstavu O równości v BWA Awangarda ve Wrocławi.\n\n"}
{"id": "442785", "url": "https://cs.wikipedia.org/wiki?curid=442785", "title": "Ruhla", "text": "Ruhla\n\nRuhla je město nacházející se v západní části německé spolkové země Durynsko. Město leží na úpatí Durynského lesa, asi 50 kilometrů od Erfurtu.\n\nSousední obce: Wutha-Farnroda, Seebach, Hörselberg-Hainich, Etterwinden a Marksuhl.\n\nPrvní zmínka o městě je z roku 1355.\n\nMezi významné památky patří evangelický kostel sv. Konkordie z roku 1661. V hrázděném domě v centru města je muzeum fajek a městské historie.\n\nVe městě jsou tři náboženské obce: luteránská, římskokatolická a novoapoštolská. Největší počet věřících se hlásí k protestantům.\n\n\n"}
{"id": "442791", "url": "https://cs.wikipedia.org/wiki?curid=442791", "title": "Viktor Coj", "text": "Viktor Coj\n\nViktor Robertovič Coj ( ; 21. červen 1962, Leningrad, Sovětský svaz – 15. srpen 1990, Tukums, Lotyšská sovětská socialistická republika) byl slavný sovětský umělec a lídr rockové skupiny Kino. Viktor Coj byl jediným synem korejského inženýra Roberta Maximoviče Coje a ruské učitelky Valentiny Vasiljevny Cojové.\n\nViktor Coj je považován za jednoho z průkopníků ruského rocku a má dodnes velmi mnoho obdivovatelů v zemích bývalého Sovětského svazu. Jen málo hudebníků v dějinách ruské hudby bylo více oblíbených a mělo větší vliv na svůj žánr než Viktor Coj a jeho rocková skupina Kino.\n\nCoj přispěl velkou spoustou hudebních a uměleckých děl, mezi nimiž bylo např. deset hudebních alb. Zemřel 15. srpna 1990 ve věku 28 let při dopravní nehodě, když usnul při řízení.\n\nPísně začal psát ve věku 17 let. Jeho rané písně se zabývaly tématy, jako je život na ulici v Leningradu, láska nebo poflakování se s přáteli. Hlavními hrdiny jeho písní byli mladí lidé s omezenými možnostmi, kteří se snaží přežít v tvrdém světě. V této době byl rock undergroundové hnutí omezené hlavně na Leningrad a média okupovaly moskevské popové hvězdy z prvních příček žebříčků. Rock nebyl pro vládu nijak žádaný, rockové kapely dostávaly jen malé nebo žádné finanční prostředky. Rocková hudba byla označena jako hudba chuligánů a narkomanů. V roce 1974 Viktor nastoupil na Serovovu uměleckou školu, ale v 18 letech byl vyloučen údajně pro nedostatečné výsledky. V této době začal účinkovat se svými písněmi na večírcích. Během jednoho z nich si ho všiml Boris Grebenščikov, člen zavedené rockové skupiny Akvárium. Grebenščikov vzal Coje pod svá křídla a pomohl mu založit svou vlastní kapelu, tak začala Cojova roková kariéra.\n\nLeningradský rockový klub byl jeden z mála veřejných míst, kde bylo možno vystupovat. V roce 1982 se zde odehrál Cojův jevištní debut na rockovém koncertu. Podporován dvěma členy Akvária ohromil inovativními texty a hudbou celé publikum.\n\nPřed tím, než se stal slavným, řekl, že problém hudby byl, že nikdo nechtěl riskovat. Chtěl experimentovat s texty a hudbou s cílem vytvořit něco čerstvého, co ještě nikdo nikdy neslyšel, a to se mu podařilo. Krátce po jeho koncertu se dohodl s dalšími muzikanty a společně založili skupinu Kino. V Cojově bytě nahráli demonahrávku, která se rychle rozšířila po Leningradu, pak po celé zemi. Kino začalo získávat další a další fanoušky.\n\nV roce 1982 Kino vydalo své první album \"45\". Toto album ukázalo Cojovu ochotu dotknout se politických témat. Tím se lišil od mnoha umělců. Ve své písni Električka (Электричка) pojednává o člověku, jenž uvízl ve vlaku, který ho veze, kam nechce. To nebylo nic jiného než metafora k životu v Sovětském svazu a kapela byla kvůli této písni rychle zakázána. Navzdory všemu toto poselství písně zpopularizovalo Viktora Coje i skupinu Kino mezi protirežimní mládeží a mladí lidé k nim začali vzhlížet jako k modlám.\n\nV roce 1982 Coj potkal Marjanu Igorevnu Podobanskou, kterou si v roce 1985 vzal. Marjana se stala zdrojem Cojovy podpory, 26. srpna 1985 mu porodila syna Alexandra.\n\nSkupina Kino dala najevo své další politické názory na druhém leningradském rockovém koncertu. Skupina vyhrála přehlídku s Cojovou protiválečnou skladbou \"Vyhlašuji svůj dům ... [bezjadernou zónou]\" (Я объявляю свой дом ... [безъядерной зоной]). Popularita písně byla poháněna právě probíhající afghánskou válkou, kde bylo připraveno o život tisíce mladých sovětských občanů.\n\nKino stále unikalo pozornosti mainstreamu kvůli nedostatečné státní podpoře, ale to se změnilo s příchodem Michaila Gorbačova k moci v Sovětském svazu v roce 1985. Jeho sociální a ekonomické reformy, zejména glasnosť a přestavba, začaly odhalovat ekonomické a sociální problémy a umožnily otevřenou diskusi o nich v médiích. Díky glasnosti došlo k uvolnění omezení sdělovacích prostředků a kapelám bylo umožněno vystupovat v nich a psát i o problémech ve společnosti. V roce 1986 využil Coj otevřené atmosféry a společenských postojů a vydává píseň s názvem Хочу перемен! (Chci změny!). Píseň vyzývala mladou generaci požadovat změny ve stávajícím systému a šířila jméno Kina po celém národě. Nicméně v rozhovoru, který odvysílala sovětská televize krátce po jeho smrti, Coj uvedl, že jeho písně byly často nesprávně interpretovány a že se obvykle vyhýbal politickým záměrům v jeho poesii. Řekl, že zejména píseň Chci změny!, která byla často využívána perestrojkovým hnutím, s ním nemá co do činění.\n\nRok 1987 byl pro Kino průlomový. Vydání jejich 7. alba Krevní skupina (Группа крови) vyvolalo to, co bylo známo pod názvem „Kinomania“. Uvolněná politická situace umožnila Cojovi vydat toto jeho nejvíce politické album a nahrát hudbu, kterou nikdo před ním hrát nemohl. Většina skladeb z tohoto alba byla zaměřena na sovětskou mládež. Písně mladé nabádaly, aby započali změny ve společnosti, některé z písní byly zaměřeny na sociální problémy ochromující společnost. Zvuk a poezie jeho alba udělaly z Coje hrdinu napříč sovětskou mládeží a Kino se stalo nejpopulárnější kapelou v historii. Díky rozmanitosti národností Cojových fanoušků byla jeho původní ruská poezie přeložena do jejich národních jazyků. V průběhu několika následujících let se Coj objevil v několika úspěšných filmech, jako např. Jehla (Игла). Také cestoval do USA, aby své filmy podpořil na filmových festivalech. Bylo vydáno dalších několik alb, která dále zvýšila popularitu kapely, jejich témata byla opět převážně politická. Přestože byl Coj obrovskou hvězdou, žil stále relativně normální život. Stále si nechával svou starou práci v kotelně nájemního domu, což překvapilo mnoho lidí. Coj k tomu řekl, že ho práce baví a že také potřebuje peníze na podporu kapely, protože ještě neobdržel žádnou vládní dotaci a jejich alba byla kopírována a distribuována samizdatem zdarma. Toto Coje ještě více zpopularizovalo, protože lidem ukázal, že je nohama na zemi a oni se k němu mohou připodobnit. Hodina největší slávy Kina přišla v roce 1990 s koncertem na moskevském stadionu Lužniki. 62 000 fanoušků přišlo oslavit triumf nejúspěšnější sovětské rockové skupiny.\n\nV roce 1988 si Viktor Coj zahrál v celovečerním filmu režiséra Rašida Nugmanova napsaném Alexandrem Baranovem a Bachytem Kilibajevem. Byl pojmenován \"Jehla\" (Игла) a Coj hrál hlavního hrdinu Mora. Moro se vrátí do Alma-Aty vybrat zpět peníze, které rozpůjčoval. Během čekání zapříčiněného neočekávaným zpožděním navštíví svou bývalou přítelkyni Dinu a zjistí, že je závislá na morfinu. Rozhodne se pomoci jí zbavit se návyku a bojovat s místní drogovou mafií zodpovědnou za její stav. Soupeře Moro najde ve smrtícím „doktorovi“, mafiánském šéfovi, který Dinu využívá.\n\nSoundtrack z filmu včetně hudby i textů písní Cojova Kina výrazně přispívá k celkové atmosféře filmu, navíc jsou ve filmu použity postmoderní zvraty a surrealistické scény.\n\nFilm byl v Sovětském svazu oficiálně vydán v únoru 1989.\n\n14. srpna 1990 Coj v Lotyšsku dokončil nahrávku vokálů pro další album Kina. Byl prý na cestě zpět do Leningradu, aby jeho spoluhráči z kapely mohli tuto nahrávku zpracovat. Brzy ráno 15. srpna, když se vracel zpět z chytání ryb, jeho auto narazilo do autobusu na okraji Rigy a on zemřel. Jeho vůz byl zcela zdemolován tak, že jedna jeho pneumatika nebyla nikdy nalezena. Coj chtěl vzít s sebou na výlet svého syna Sašu, naštěstí s ním nejel. Coj byl pohřben v uzavřené rakvi.\n\nDne 17. srpna jeden z hlavních sovětských deníků \"Komsomolskaja pravda\" otiskl následující komentář o Cojovi a jeho smyslu pro mládež celého národa:\n\nPáska, která obsahovala pouze nahrávku Cojových vokálů pro příští album, byla objevena a předána zbylým členům skupiny Kino. Ta nahrála hudbu k albu pokřtěnému Černé album (Чёрный альбом) na znamení smutku za zemřelého zpěváka. Album přineslo nejpopulárnější písně kapely, utužilo pozici Kina jako špičky ruského rocku v celé historii a Viktora Coje jako hrdinu a legendu.\n\nSkupina \"Kino\" přinesla hudbu a texty, jakou nebyl ochoten ani schopen přinést žádný jiný sovětský umělec před ní a otevřela dveře pro další moderní ruské rockové skupiny. To je vidět na mnoha místech po celé zemi, od graffiti na oploceních Petrohradu až po celou zeď věnovanou Viktorovi Cojovi v postranní uličce Arbatu v Moskvě, kde se shromažďují fanoušci vzpomínající na svého hrdinu. V roce 2000 se sešly některé z nejlepších ruských kapel a zahrály vlastní interpretace nejlepších písní skupiny \"Kino\" jako poctu Viktoru Cojovi, který by právě oslavil 38. narozeniny.\n\nCojova píseň „Krevní skupina“ (Группа крови) byla vysílána ve fiktivní rádiové stanici Vladivostok FM ve hře \"Grand Theft Auto 4\".\nFilmy, v kterých Coj účinkoval nebo kde zazněly jeho písně:\n\n\n"}
{"id": "442795", "url": "https://cs.wikipedia.org/wiki?curid=442795", "title": "Poporodní psychóza", "text": "Poporodní psychóza\n\nPoporodní psychóza (nebo také Laktační psychóza či Postpartum psychosis) je závažný psychický stav, který je doprovázen extrémními výkyvy nálad, depresemi, poruchami soustředění, výpadky paměti, silným rozrušením a změnami vnímání času. Matky ztrácí kontakt s realitou, často trpí bludy a halucinacemi, přičemž si těchto stavů nejsou vůbec vědomy. Tyto symptomy se začínají objevovat dva týdny po porodu, trvají od 2 do 12 týdnů a jsou velmi proměnlivé. Tento stav často vyžaduje hospitalizaci, léčbu antipsychotickými medikamenty, stabilizátory nálad a dokonce i v některých případech, kdy se objevuje vysoké riziko sebevraždy, i léčbu elektrickými šoky.\n\nNejrizikovější faktory, které by mohly ohrozit matku i dítě na životě, se u poloviny žen s poporodní psychózou neobjevují. Ovšem ženy, u kterých se již nějaké psychické problémy objevily, či trpí bipolární poruchou nebo v jejich rodině jsou psychické poruchy časté, mají vyšší riziko být hrozbou pro sebe i své dítě. Také ženy, které byly hospitalizovány pro jejich psychické zdraví hned po porodu, jsou více vystaveny sebevražedným tendencím během prvního roku po porodu.\n\nLaktační psychóza se odlišuje od poporodní deprese nebo poporodního blues. Definice není nijak formálně diagnostikována, ale je velmi klinicky rozšířena. Je potřeba formální diagnostické kategorizace a vědeckého zkoumání, aby bylo více zjištěno o jejich příčinách a následné pomoci a prevenci. \n\nSymptomy se obvykle náhle objevují během prvních dvou týdnů po porodu. Často se obměňují a rychle se mění. Mezi nejtypičtější patří náhlé změny nálad, deprese, silná zmatenost, ztráta zábran, paranoia, halucinace a bludy. Když laktační psychózu porovnáme s poporodním blues, který po porodu mívá až polovina rodiček, tak ten se vyznačuje jen mírnými změnami nálad, úzkostí a přecitlivělostí, které se objevují přibližně 3 až 4 dny po porodu a trvají něco kolem jednoho týdne. Také ji nesmíme zaměnit s poporodní depresí, tu zažívá kolem 10 až 15% všech matek a je více podobná závažné depresivní poruše.\n\n25 až 50 % žen, které v minulosti zažily nějakou psychickou nemoc, má zkušenosti s laktační psychózou. Přibližně 37 % žen, které mají problémy s bipolární poruchou, zažívají obdobné zkušenosti i s poporodní psychózou. Ženy, u kterých tato psychóza nastala, mají zhruba 30% šanci, že při dalším otěhotnění nastanou obdobné problémy. \n\nPřibližně polovina žen, které prožily laktační psychózu, neměly žádné rizikové faktory. Mnoho dalších potenciálních faktorů, které by mohly být typické pro laktační psychózu, jako jsou například komplikace při porodu, porod císařským řezem, pohlaví dítěte, délka těhotenství, různé změny v konzumaci léků a psychosociální faktory, byly zkoumány a neukázaly žádnou přímou souvislost a vztah s poporodní psychózou. Jediný rizikový faktor, který byl zaznamenán, je, že laktační psychóza se stává častěji prvorodičkám než ženám, které již prošly bezproblémovým porodem. Ovšem nebylo vysvětleno, proč tomu tak je.\n\nDle statistik se můžeme domnívat, že genetika zde hraje jistou roli, jelikož ženy, jejichž blízké příbuzné (matky nebo sestry) zažily laktační psychózu a zároveň v minulosti trpěly nějakou psychickou poruchou, mají 70% pravděpodobnost, že také u nich tato psychóza nastane. Ty, které mají tuto poruchu pouze ve své rodinné historii, jsou vystaveny 33% šanci, že u nich také nastane. I když byly nalezeny jisté podobnosti v rámci genetické výbavy, tak zatím nic z toho nebylo potvrzeno. Ohledně původu laktační psychózy a její dědičnosti je stále mnoho otázek.\n\nRozhodnutí pro ženy, které berou medikamenty kvůli jejich psychickému zdraví, jestli je nadále brát i během těhotenství či dokonce během kojení je velmi závažné. Nemáme k dispozici žádná data ani studie, které by napomohly k tomuto rozhodnutí a zároveň mohly naznačit, zda je možno tomuto stavu předejít. Také není jasné, zda by ženy, u kterých je vysoká pravděpodobnost onemocnění, měly brát antipsychotika jako prevenci vůči této psychóze. Je doporučeno, aby ženy, které mají vysoké riziko laktační psychózy, byly monitorovány psychiatry již během těhotenství a informovaly o tom svého lékaře.\n\nNejčastější symptomy většinou trvají od 2 do 12 týdnů a trvání rekonvalescence se pohybuje kolem 6 měsíců až jednoho roku. Ženy často při rekonvalescenci zažívají těžkosti a mají nízké sebevědomí, ale ve většině případů dojde k plnému uzdravení. Při zotavování se také může objevit problém ve vytváření vazby mezi matkou a dítětem, kdy žena během svých epizod může na dítě zanevřít či tvrdit, že bylo dítě zaměněno. Nakonec si ale dokáže vytvořit s dítětem zdravý vztah. \n\nPřibližně polovina žen, které prožily laktační psychózu, je vystavena velkému riziku dalších psychických problémů, nehledě na to, že by měla být znovu těhotná.\n\n"}
{"id": "442805", "url": "https://cs.wikipedia.org/wiki?curid=442805", "title": "DevilDriver", "text": "DevilDriver\n\nDevilDriver je americká metalová kapela, která vzniká v roce 2002 kdy se spolu setkávají Evan Pitts a Dez Fafara v té době ještě frontman Coal Chamber. Ale vzhledem k problémům uvnitř kapely se Dez rozhodne Coal Chamber opustit a zakládá v Santa Barbaře novou smečku pod názvem Deathride, ve které působí kytaristé Evan Pitts a Jeff Kendrick, baskytarista Jon Miller a bubeník John Boecklin. V tomto složení dávají do kupy materiál pro debutové album a vyráží na první show. Později skupina kvůli problémům s autorskými právy mění svůj název na DevilDriver. Pojem DevilDriver byl údajně určen pro zvonky, které používaly čarodějky k odehnání zla. Stejnojmenné debutové album vychází 23. října 2003 pod hlavičkou Roadrunner Records. Po vydání alba kapelu opouští Evan Pitts kytarista a zakládající člen a je nahrazen stávajícím kytaristou Mikem Spreitzerem.\n\n\n\n\n"}
{"id": "442806", "url": "https://cs.wikipedia.org/wiki?curid=442806", "title": "Filip Albrecht", "text": "Filip Albrecht\n\nFilip Albrecht, rodným jménem Hanns Philipp Albrecht (* 28. listopadu 1977) je česko-německý hudební textař, producent, manažer a filmový distributor.\n\nPochází z Mnichova, od roku 1999 však trvale žije v České republice. Jeho otec byl známý konstruktér a člen vedení automobilky BMW v Mnichově, Dr.Ing. Hans Friedrich Albrecht (1934-2005). Po maturitě absolvoval různá praktika a stáže u hudebních a filmových firem v Německu, poté pracoval jako redaktor automobilového časopisu v Hamburku, než se rozhodl založit vlastní společnost v oblastí filmu a hudby se sídlem v Německu a posléze i v České republice.\n\nJe jíž řadu let německým \"dvorním\" textařem Karla Gotta. Napsal mu přes dvacet písní jako např. \"Jede Nacht\", \"Nur zu zweit\", \"Sag einfach ja\", \"Das Lachen meiner Kinder\", \"Schau nach vorn\" nebo \"Engel so wie du\", které vyšli na jeho deskách jako \"Jede Nacht\", \"Romantische Gefühle\", \"Ich hab gelernt zu lieben\", \"Hinter der Sonne\", \"Herr Gott nochmal\". Od roku 2003 je i textařem a producentem Heleny Vondráčkové, kterou v Německu také manažérský zastupuje (písně pro Helenu Vondráčkovou např. \"Wunder gescheh'n\", \"Dem Traum ganz nah\" nebo německá verze písní \"Dlouhá noc\" s názvem \"Diese Nacht\" (autor hudby Michal David).\n\nDále spolupracuje s řadou českých a německých hvězd v oblasti především populární hudby (Martin Maxa, Bohuš Matuš, Olga Lounová, Tom Mandl, German Tenors). Helena Vondráčková vydala v roce 2007 CD (limitovanou na 5.000 kusu) s názvem \"Ha ha ha - Helena Limited Editon\", obsahující německé písně a hity Filipa Albrechta. Také je podepsán jako textař na některých coververzích různých písní zahraničních skladatelů (Barry Manilow, Udo Jürgens).\n\nJe autorem libreta a hudebních textu německé verze českého muzikálu \"Popelka na ledě\" (hudba: Petr Malásek, české texty: Václav Kopta) s názvem \"Aschenputtel on Ice\", na kterém, po písní \"Nur zu zweit\" pro Karla Gotta (2001), opět spolupracoval s Petrem Maláskem.\n\nOd roku 2002 až 2007 byl ředitelem zahraničních vztahů mezinárodního Film festival Zlín, do funkce ho jmenoval tehdejší prezident festivalu Vítězslav Jandák, od roku 2007-2009 tutéž funkci vykonával na festivalu Evropských filmových úsměvů v Mladé Boleslavi. Od roku 2014 opět působí na zlínském festivalu, kde jeho úkolem je spolupráce s mezinárodními hvězdami filmového světa. Ve svých funkcích do České republiky přivezl desítky zahraničních filmových a televizních hvězd: Sir Peter Ustinov, Jürgen Prochnow, Maximilian Schell, Pierre Brice, Ottfried Fischer alias Big Ben, Frank Beyer, Götz George alias Horst Schimanski, Diana Amftová, Volker Schlöndorff, Jürgen Heinrich alias komisař Wolff (Wolffův revír), Gojko Mitič, Dani Levy, Armin Mueller-Stahl, Tom Schilling, Robert Stadlober.\n\nTaké úzce spolupracuje s filmovým festivalem Febiofest a Fero Feničem, v roce 2010 realizoval návštěvu držitelky Zlatého Medvěda Berlinale 2010 Hanny Schygully (\"Manželství Marie Braunové\", \"Lilli Marleen\", režie: Rainer Werner Fassbinder) v rámci 17. ročníku festivalu, v roce 2011 v rámci 18. ročníku festivalu návštěvu rakouské herecké legendy Helmuta Bergera (Soumrak bohů, \"Ludvík II.\", režie: Luchino Visconti).\n\nNa podzimu roku 2016 byl Filip Albrecht jmenován prezidentem festivalu \"Fabulix\", prvního mezinárodního filmového festivalu pohádek v Evropě, který se koná vždy v létě ve městě Annaberg-Buchholz v Sasku. Festival má vlastní festivalovou hymnu \"Kommt mit ins Märchenland\", kterou zpívá Helena Vondráčková, autorem hudby je Michal David a textařem Filip Albrecht. Do funkce nastoupil v prosinci 2016. První ročník proběhl ve dnech 23.-27.8.2017, během kterých na festival dorazilo přes 25.000 návštěvníků. Albrecht je také spoluzakladatelem festivalu.\n\nJe zakladatelem distribuční společnosti obchodující s českým filmem po celém světě. Některé snímky výhradně a celosvětově zastupuje, např. \"Z pekla štěstí\" (režie: Zdeněk Troška), \"Snowboarďáci\" (režie: Karel Janák), \"Sedmero krkavců\" (režie: Alice Nellis), \"Korunní princ\" (režie: Karel Jánák), \"Dvanáct měsíčků\" (režie: Karel Jánák). Zastupuje některé české herce a tvůrce v zahraničí.\n\nS Janem Svěrákem spolupracoval na realizaci hudebního filmu \"Tři bratři\" (režie: Jan Svěrák, scénář a hudební texty: Zdeněk Svěrák) jako autor německého scénáře a německých textu filmových písní.\nFilip Albrecht se také podílel na vzniku filmu \"Lída Baarová\" o životě české herečky (režie: Filip Renč), kde jeho činnosti bylo obsazení filmu zahraničními hvězdami (Karl Markovics, Gedeon Burkhard). Premiéra filmu byla 20. ledna 2016 v Praze, za účastí prezidenta Miloše Zemana, Andreje Babiše, Dagmar Havlové, Andrewa Schapira a dalších. S Ondřejem Soukupem psal jako textař i dvě dobové písně pro tento film. \n\nAlbrecht stál u zrodu první české participace a koprodukce na legendární americké Broadway v New York City, muzikálu \"Doctor Zhivago\" s rozpočtem přes patnáct miliónu dolaru. Muzikál měl svojí světovou premiéru 21. dubna 2015 v legendárním Broadway Theatre v Manhattan a plánuje se uvést i v České republice. \n\nFilip Albrecht pracuje také jako spisovatel – \"ghostwriter\" a je spoluautorem (společně s JUDr. Janem Adamem) autobiografie Karla Gotta s názvem \"Zwischen zwei Welten\" (\"Mezi dvěma světy\", riva Verlag, Mnichov, 2014).\n\nJe zahraničním manažérem populárního herce a moderátora Pavla Trávníčka.\nOd roku 2013 je ředitelem strategie a kreativním ředitelem televizních stanic Šlágr TV a Country Nr.1. Za svojí práci v rámci česko-německých projektů a koprodukčních pořadu s německou, rakouskou i polskou televizi a hudebním průmyslem získal v listopadu 2014 na \"Smago! Awardu\" v Berlíně mezinárodní cenu \"ADS Medienpreis (Fernsehen Ausland)\" z ruky prezidenta ADS (Arbeitsgemeinschaft Deutscher Schlager) Manfreda Knöpckeho a zpěvačky Gaby Baginski.\n\nFilip Albrecht je letitým členem Rotary Clubu Prague International (RCPI).\n\n\n"}
{"id": "442807", "url": "https://cs.wikipedia.org/wiki?curid=442807", "title": "Národní fronta", "text": "Národní fronta\n\nNárodní fronta je název používaný více politickými stranami, popřípadě dalšími formacemi (například v bývalém sovětském bloku).\n\n\n\n\n"}
{"id": "442808", "url": "https://cs.wikipedia.org/wiki?curid=442808", "title": "Douglaska tisolistá", "text": "Douglaska tisolistá\n\nDouglaska tisolistá (\"Pseudotsuga menziesii\" var. \"menziesii\", syn.: \"Abies menziesii\", \"Pseudotsuga douglasii\", \"Pseudotsuga taxifolia\") je stálezelený rychle rostoucí jehličnan. Byl původně rozšířen od pobřežních oblastí na západu Severní Ameriky a od západu centrální Britské Kolumbie, přes Kanadu na jih do střední Kalifornie, Oregonu a Washingtonu. Její rozšíření pokračuje od Cascade Range hřebenu na západ až k Pacifiku. V Kalifornii douglasku můžeme nalézt v Klamath Mountains a na Pacifickém pobřeží. Najdeme ji i na jihu pohoří Santa Cruz, v Sierra Nevada a dále na jihu v oblasti Yosemite. Tam se vyskytuje od pobřeží nedalekého moře až do 1800 m n. m. Hlouběji ve vnitrozemí douglasku tisolistou nahrazuje příbuzná \"Pseudotsuga menziesii\" var. \"Glauca\". V Evropě se pěstuje od roku 1827, kdy její semena do Skotska přivezl David Douglas.\n\nDruhové jméno, menziesii, je po Archibaldu Menziesovi, skotském lékaři, rivalu Davida Douglase, jehož příjmení se objevuje v českém názvu. Menzies první zdokumentoval strom (\"Pseudotsuga mensiesii\") na Vancouver Island v roce 1791.\n\nDouglaska je jehličnan podobný smrkům a jedlím, od kterých se liší jemnějším vzhledem. Má široce kuželovitou, měkce, ale pravidelně stavěnou korunu, vystoupavé, ve stáří ve spodní části koruny víceméně vodorovné větve a rovný silný kmen.\n\nDouglaska tisolistá je velmi vysoký, rychle rostoucí strom, druhý nejvyšší jehličnan na světě (po sekvoji vždyzelené). Stromy dorůstají výšky 60–75 m a více. Ve starých porostech jsou časté stromy o průměru 1,5–2 m. Maximální výška bývá 100–120 m s průměrem 4,5–6 m, což jsou nejvyšší zdokumentované hodnoty. Jiný zdroj uvádí, že nejvyšší objevená douglaska byla poražena a měřila 133 metrů a byla tak nejvyšším nalezeným vzpřímeně rostoucím stromem vůbec. Nejvyšším žijícím exemplářem je 99,4 m vysoká \"Doerner Fir\" na východě Fork Brummit Creek v Coos County, nejzavalitější je \"Queets Fir\" o průměru 4,85 m, v údolí Queets River Olympijského národního parku ve státě Washington. Douglaska běžně žije více než 500 let a někdy více než 1000 let. Ve stáří vytváří široce rozevřenou kuželovitou korunu.\nDouglaska je nejvyšším žijícím stromem i v České republice, a to u Vlastiboře na Jablonecku, kde dosahuje dle měření z roku 2014 výšku 64,1 m.\n\nKmen je výrazným okrasným prvkem u starých exemplářů. V mládí ho pokrývá hladká zelenošedá kůra s pryskyřnatými puchýři. Ve stáří se mění v červenohnědou, tlustou, hluboce rozbrázděnou borku s korkovými vložkami, která pomáhá stromu přežít lesní požáry.\n\nVýhony jsou žlutozelené až červenavě žluté, ojediněle s krátkými chlupy. Pupeny má douglaska červenohnědé, vřetenovité, ostře zašpičatělé. Koncový pupen bývá 6–10 mm velký. Šupiny jsou přilehlé, bazální, většinou kýlnaté.\n\nJehlice (I - XII) jsou zploštělé, měkké, 15–35 mm dlouhé, jen 1 až 1,5 mm široké. Jsou rozloženy do stran nebo odstávají na všechny strany, na zastíněných větvičkách se blíží dvouřadému postavení. Na bázi jsou stopkovitě zúžené, na konci tupě zašpičatělé. Svrchu tmavozelené, méně často modrozelené. Na rubu mají dva proužky průduchů. Vytrvávají na větvičce 4–8 let, po rozemnutí příjemně voní po citrusech.\n\nŠišky (VII - IV) jsou nerozpadavé, převislé, krátce stopkaté (7–10 mm), podlouhle vejčité, 5–10 cm dlouhé a 2–3 cm široké. Po dozrání jsou světle hnědě zabarvené. Jsou složeny z 25–50 plodních šupin se zaokrouhleným okrajem. Typickým rozlišovacím znakem jsou vyniklé trojcípé krycí šupiny. Jsou světleji zabarvené než plodní šupiny, vyčnívají 10–15 mm ze šišky a směřují k rovné špici šišky. Semeno je 5–7 mm velké, lesklé, s křídlem 7–10 mm velkým. Pylová zrna nemají vzdušné vaky. Většinou se poprvé objevují u stromovitých kultivarů za 30 let.\n\nStromy jsou v půdě vždy pevně zakotvené a netrpí vývraty, jelikož na hlubokých půdách strom vytváří dlouhý kůlový kořen. Na půdách mělčích je kořen sice kratší, ale zato bohatě větvený.\n\nV mládí potřebuje přiměřené přistínění, později však světlé stanoviště. Protože je stromem víceméně přímořským, vyhovuje jí dostatečná vzdušná vlhkost. V našich podmínkách je poměrně otužilá, ale při pozdních mrazících někdy namrzá; celkem úspěšně se však regeneruje. Potomstvo stromů rostoucích na severu je otužilejší než potomstvo stromů rostoucích v jižnějších oblastech areálu výskytu. Otužilejší jedinci však pomaleji rostou. Douglasce se nejlépe daří v hlubokých hlinitých půdách, ale prospívá i v těžkých nebo štěrkovitých půdách. Na příliš chudých nebo značně jílovitých, těžkých stanovištích špatně roste a zakrňuje. Trvalejší zamokření nesnáší. Proti suchu je o něco odolnější než jedle a smrky. Zakouřené ovzduší snáší špatně. V mládí trpí vytloukáním. Části poškozené okusem se zpravidla rychle regenerují.\n\nSemena vyséváme na jaře na venkovní záhony, kultivary se roubují ve skleníku (nejlépe v zimě) na semenáčky původního druhu.\n\nVýsadba i postup dalšího ošetřování jsou stejné jako u jedle nebo smrku. U mladých výsadeb dbáme hlavně zpočátku na přiměřenou vlhkost půdy a podle potřeby i přistínění. Douglaska nemá velkou zmlazovací schopnost. Řežeme ji pouze v krajních případech. Starší exempláře snášejí přesazování mnohem lépe než jiné jehličnany. Sněhové polomy bývají někdy nebezpečné kvůli křehkým větvím. Polomům předcházíme včasným setřásáním napadlého sněhu. Velmi nebezpečnou chorobou je sypavka (\"Rhabdocline pseudotsugae\"), při které se objevují na jehlicích zpočátku žlutavé, později rezavé skvrny. Jehlice pak v květnu dalšího roku opadávají. Výhodná je výsadba později rašících ras a v květnu až v červnu postřik zinečnatými organickými fungicidy. Podle jiných autorů je sypavka považována pouze za saprofyta, maximálně za slabého parazita. A pokud je potřeba ochrana, tak vhodnou prevencí je dostatečná vzdálenost (spon) mezi rostlinami v porostu.\n\nObjevuje se i \"„červená hniloba“\" projevující se naduřením kmínku, ta je důsledkem málo kypřené půdy. Je potřeba kypřit a změnit stanoviště. Ze škůdců se vyskytuje hlavně mšice \"Gilletteella cooley\", při níž jsou jehlice hustě posázené mšicemi, které vylučují bílý vosk; stříkáme před rašením preparáty obsahující endosulfan nebo minerálními oleji. Jiní autoři ale říkají, že je lepší vzhledem k jejich nízké škodlivosti použít spíše prostředky biologické (slunéčko, pestřenka, zlatoočko aj.) nebo biotechnické (draselné mýdlo, přípravky na bázi parafinovaného oleje).\n\nZ dalších škůdců se může objevit obávaná mniška \"Lymantria monacha\", která způsobuje holožíry. Při kalamitním napadení je doporučen postřik insekticidními preparáty. Podle jiných zdrojů je při napadení bekyní mniškou zbytečné používat insekticidy. V jinak oslabených monokulturách může kalamita mnišky způsobit odumírání celých porostů. U menších ploch se doporučují přípravky na bázi \"Bacillus thuringiensis\" nebo selektivní virové preparáty. Motýly lze monitorovat feromonovými preparáty.\n\nDouglaska poskytuje cenné jádrové dřevo pro dřevozpracující průmysl. Její dřevo se užívá zejména při výrobě nábytku a pro svou odolnost vůči vlivům povětrnosti také na venkovní konstrukce.\n\nSilice se využívá v aromaterapii pro její antibakteriální účinky, k hojení artritidy, ledvinové asténie, na pleťové a jiné obklady i k výplachům ústní dutiny.\n\nV sadových a parkových úpravách jsou stromové typy vhodné pro své rozměry pouze do větších úprav. Častěji se využívají kultivary s kompaktnějším vzrůstem a s namodralými jehlicemi. Pro městská a nížinná, sušší stanoviště se hodí lépe než jedle a mnohé smrky. Jsou přizpůsobivými, ale na prostor náročnými stromy. Hodí se i do skupin a kulisových výsadeb. Harmonují téměř se všemi jehličnany i listnáči, popřípadě robustněji rostoucími trvalkami. Při větších krajinářských úpravách používáme douglasky hlavně ve 350–500 m n. m., popřípadě i 200–350 m n. m., či 500–800 m n. m.\n\nDále byla využívána jako koření, náhražka čaje, náhražka kávy, jako barvivo, hnojivo i insekticid.\n\n(příklady) Široký seznam a stručná charakteristika odrůd a kultivarů na dendro.mojzisek.cz\n\n\"Pseudotsuga menziesii var. Aurea\"\n\"Pseudotsuga menziesii var. glauca'\n\"Pseudotsuga menziesii var. Argentea\"\n\"Pseudotsuga menziesii var. Uwe's Golden\" \n\n\"Pseudotsuga menziesii var. Nana\"\n\"Pseudotsuga menziesii var. Nidiformis\"\n\"Pseudotsuga menziesii var. Argentea Compacta\"\n\"Pseudotsuga menziesii var. Pumila\"\n\"Pseudotsuga menziesii var. Pygmaea\"\n\n\"Pseudotsuga menziesii var. Pendula\" \n\n\"Pseudotsuga menziesii var. Fastigiata\"\n\"Pseudotsuga menziesii var. Stricta\"\n\n\"Pseudotsuga menziesii var. Caesia\" \n\"Pseudotsuga menziesii var. Fletcheri\" \n\"Pseudotsuga menziesii var. Globosa\"\n\nDouglaska žije v symbióze s klouzkem douglaskovým.\n\n\n \n"}
{"id": "442810", "url": "https://cs.wikipedia.org/wiki?curid=442810", "title": "Senátní obvod č. 49 – Blansko", "text": "Senátní obvod č. 49 – Blansko\n\nSenátní obvod č. 49 – Blansko je podle zákona č. 247/1995 Sb. tvořen celým okresem Blansko a severní částí okresu Brno-venkov ohraničenou na západě obcemi Běleč, Ochoz u Tišnova, Lomnice a na jihu obcemi Štěpánovice, Lomnička, Železné, Drásov, Čebín, Moravské Knínice a Vranov.\n\nSoučasným senátorem je od roku 2016 Jaromíra Vítková z KDU-ČSL.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "442813", "url": "https://cs.wikipedia.org/wiki?curid=442813", "title": "Interoperabilita", "text": "Interoperabilita\n\nInteroperabilita je schopnost různých systémů vzájemně spolupracovat, poskytovat si služby, dosáhnout vzájemné součinnosti. Termín se používá nejen pro spolupráci na technické úrovni (spotřebič může být zapojen do elektrické zásuvky, televize zpracuje audio i video signál ap.), ale i pro sociální komunikaci (mezilidská komunikace), politickou spolupráci (mezinárodní vojenské cvičení, měnová unie) a spolupráci služeb (spolupráce státní správy a samosprávy, kooperace mezi podniky).\n\n"}
{"id": "442818", "url": "https://cs.wikipedia.org/wiki?curid=442818", "title": "Egyptské království", "text": "Egyptské království\n\nEgyptské království (arabsky:\"Al-Mamlaka al-Miṣrája, المملكة المصرية\") bylo v letech 1922–1953 formálně nezávislý stát. Vzniklo 11. listopadu 1922 za tzv. 1. egyptské revoluce a formálně zaniklo 18. června 1953 vyhlášením republiky, ale de facto monarchie skončila už 23. červenec 1952 za tzv. 2. egyptské revoluce, když král Farúk I. odstoupil ve prospěch svého syna Fuada II., který však nikdy nevládl, protože byl ještě kojenec. Po své abdikaci král Farúk I. i se svým synem Fuadem odcestoval do italského exilu.\n\nV roce 1517 dobyl Egypt turecký sultán Selim I. a ten se tak stal provincií Osmanské říše. Osmanská provincie Egypt potom existovala, alespoň formálně, až do 1. světové války.\nFrancouzské panství v Egyptě ukončily anglicko-osmanské vojenské oddíly, které přistály v Egyptě roku 1801. Jako zastupující velitel tureckých oddílů přišel do Káhiry Muhammad Alí, který ovlivnil další dějiny Egypta.\n\nNakonec islámští duchovní dosadili nového místodržícího. Byl jím Muhammad Alí. Vyhovoval nejen duchovním vůdcům, ale zanedlouho ho v jeho novém úřadu potvrdil i istanbulský sultán. Alí porazil v bitvě u Rosette roku 1807 Brity a o čtyři roky později se zbavil vzbouřených Mamlúků, které nechal povraždit na slavnostní hostině v káhirské citadele.\nMilitarizace Egypta ale vyvolávala mezi evropskými mocnostmi stále větší obavy. Nakonec musel roku 1841 Muhammad Alí radikálně snížit stav armády. Jako náhradu za tento ústup mu turecký sultán udělil dědičně titul místokrále, který zůstal v jeho dynastii do vyhlášení sultanátu v roce 1914.\n\nDůležitou událostí během vlády dynastie Muhammada Alího bylo otevření Suezského průplavu 17. listopadu 1869. Suezský průplav však uvedl Egypt do přímé závislosti na cizích zemích. Alího vnuk Ismá'íl, se snažil zvýšit konkurenční schopnost své země na mezinárodních trzích s bavlnou a investoval do rozvoje infrastruktury. Rozsáhlé investice však nemohl zaplatit z vlastních zdrojů a zahraniční věřitelé naléhali na rychlé splácení úvěrů.\n\nEgypt musel prodat rozhodující část akcií egyptského Suezského průplavu Anglii a od roku 1876 musel souhlasit s britsko-francouzskou finanční kontrolou tohoto díla. O tři roky později byl Ismá'íl přinucen odstoupit ve prospěch svého syna Taufíka. V zemi se začalo zmáhat národnostní hnutí a lidé stále hůře snášeli vměšování cizích zemí do politiky Egypta a rozmařilý život vladařského dvora. Nespokojenost vedla v roce 1882 ve vojenskou vzpouru plukovníka Urábího.\n\nTaufík požádal Brity o vojenskou pomoc. Britské jednotky přistály u Alexandrie v roce 1882 a v zemi zůstaly až do revoluce „Svobodných důstojníků\" v roce 1952. V roce 1888 Konstantinopolská smlouva prohlásila Suezský kanál za neutrální území pod správou Velké Británie. Británie tak získala Egypt do svého područí. Britští generální konzulové řídili egyptskou vládu, složenou ze stínového kabinetu a ze slabého místokrále, a hospodářské zisky plynuly do jejich rukou. Na počátku první světové války prohlásila Anglie Egypt za svůj protektorát.\n\nZměn po první světové válce se pokusili využít nacionalisté a v roce 1919 vyslali delegaci, která dostala název Wafd, na Pařížskou mírovou konferenci, kde požádali o uznání nezávislosti Egypta. Velká Británie s tímto krokem nesouhlasila, ale o tři roky později tlaku nacionalistů ustoupila.\n28. února 1922 vyhlásil Egypt pod vládou sultána Fuada I. (pravnuka Muhammada Alího) samostatnost jako Egyptské království a titul sultána byl změněn na titul krále. Ústava, která byla přijata o rok později, však dala panovníkovi libovolně rozpouštět parlament, což vedlo k nestabilitě následujících vlád.\n\nZ delegace Wafd se mezitím stala nejvýznamnější strana v zemi, která působila v parlamentu jako hlavní králova opozice. Saad Zaghloul, který ji v roce 1919 v Paříži vedl, se v roce 1924 stal prvním ministerským předsedou Egypta.\n\nDalších třicet let se o moc v Egyptě přetahoval královský dvůr, strana Wafd a britský generální konzulát. Žádná vláda nebyla dlouho u moci a rostla korupce. Nic se nezměnilo, ani když Fuada I. vystřídal na egyptském trůnu v roce 1936 jeho syn Fárúk.\n\nZa druhé světové války se stal bojištěm německé a italské armády pod velením Erwina Rommela a britských vojsk pod velením Bernarda Montgomeryho.Ačkoli Egypt zůstal neutrální, Káhira se stala hlavní vojenskou základnou britských sil.\n\nProblémy v zemi vyvrcholily v roce 1948, kdy se egyptská armáda zúčastnila arabsko-izraelské války a byla poražena. V lednu 1952 vypukly v Káhiře nepokoje proti britské vojenské přítomnosti. 23. července 1952 došlo k převratu, kdy převzali moc „Svobodní důstojníci\". Vůdčími postavami převratu byl generál Muhammad Nadžíb a plukovník Gamál Abd an-Násir. Král Farúk 23. července 1952 odstoupil ve prospěch svého syna Fuada II., kterého však s sebou odvezl do exilu do Itálie a o rok později byla 18. červen 1953 vyhlášena Egyptská arabská republika. Po vyhlášení republiky se na krátkou dobu stal prezidentem Muhammad Nadžíb (1901–1984), kterého v listopadu 1954 nahradil plukovník Gamál Násir (1918–1970) s diktátorskými pravomocemi.\n\n\n\n\n"}
{"id": "442819", "url": "https://cs.wikipedia.org/wiki?curid=442819", "title": "Dance-pop", "text": "Dance-pop\n\nDance-pop je tanečně orientovaný popový styl, který se vyvinul z post-disca na začátku 80. let.\n\nDance-pop kombinuje taneční rytmy s popovou a/nebo R&B písňovou strukturou. Dance-pop je úzce spojen s 80s teen popovým a eurodance hnutím a pozdějším rozvojem boy bandů a dívčích skupin v pozdějších devadesátých letech a o znovu-zavedení hudebních nástrojů jako vocoderů a jiných inovativních přístrojů. Dance-pop jakožto disco předek je často považován ze strany hudebních historiků jako skvělý materiál pro spoustu hudebníků a producentů. Umělci jako André Cymone či Jimmy Jam a Terry Lewis (producenti skupin a hudebníků jako SOS Band, Change, Klymaxx, Prince, Usher, New Edition) či průkopničtí DJové jako Jellybean a Shep Pettibone se brzy stali hvězdami, díky produkci desek hudebníků jako Madonna, Jody Watley či Janet Jackson. Další produkční dance-pop tým Stock, Aitken & Waterman (průkopníci Eurobeatu, jenž míchali do své hudby Hi-NRG) a jež vytvořili hvězdy jako Kylie Minogue, Rick Astley, Bananarama, Dead or Alive a další. V neposlední řadě, další produkční tým, který měl podíl na rozvoji Dance-popu byli bývalí členové crossover/R&B/disco kapely Chic, Bernard Edwards a Nile Rodgers.\n\n"}
{"id": "442833", "url": "https://cs.wikipedia.org/wiki?curid=442833", "title": "H+/K+ ATPáza", "text": "H+/K+ ATPáza\n\nH/K ATPáza (též vodíko-draselná pumpa) je buněčná pumpa nacházející se především na vnitřních stěnách žaludku; mimo to však také v distálním kanálku v ledvinách. Umožňuje aktivní transport vodíkového kationtu ven do lumen žaludku, a to výměnou za atom draslíku, jenž je transportován opačným směrem, tzn. do buňky žaludeční sliznice. Celý proces vyžaduje spotřebu ATP. Vypumpované H kationty způsobují kyselé prostředí a díky této pumpě je pH v žaludku velmi kyselé.\n\nŽaludeční H/K ATPáza je složena ze dvou proteinových podjednotek; α-podjednotka (též označovaná jako katalytická podjednotka) má deset segmentů přecházejících přes membránu, β-podjednotka má takový segment pouze jeden. β-podjednotka je glykoprotein, α-podjednotka představuje protein o velikosti 100 kDa.\n"}
{"id": "442839", "url": "https://cs.wikipedia.org/wiki?curid=442839", "title": "Staničení", "text": "Staničení\n\nStaničení je takový způsob délkového měření, kdy je vzdálenost měřena vždy k výchozímu bodu (na rozdíl od kótování).\n\nU pozemních komunikací a železnic je nazýváno také kilometráž. V běžném užití je udáváno v kilometrech s přesností na hektometry, v projektové dokumentaci se většinou udává v kilometrech či metrech s přesností na centimetry či milimetry.\n\nVýchozím bodem (tzv. nultý kilometr) často bývá střed hlavního města daného státu či regionu a kilometry se pak počítají vzestupně směrem do menších měst a obcí, případně počátek určité komunikace (dálniční křížení či křižovatka).\n\n"}
{"id": "442840", "url": "https://cs.wikipedia.org/wiki?curid=442840", "title": "Saros", "text": "Saros\n\nSaros je perioda o délce 18 let a 11 dní, tj. 6585 dní, za kterou Měsíc vykoná 223 synodických a 242 drakonických oběhů, takže se opět ocitne ve stejném postavení vůči Slunci i vůči uzlům své dráhy. Podmínky pro vznik zatmění se tedy (téměř přesně) opakují s periodou sarosu čili po 6585 dnech a zatmění Měsíce i zatmění Slunce se budou vyskytovat ve stejném pořadí a časové vzdálenosti. Protože je ale saros vyjádřený ve dnech asi o 51' 42,2\" kratší než skutečných 223 oběhů, budou se jednotlivá zatmění postupně zesilovat nebo zeslabovat. \n"}
{"id": "442842", "url": "https://cs.wikipedia.org/wiki?curid=442842", "title": "Viktor Porkristl", "text": "Viktor Porkristl\n\nViktor Porkristl, zvaný \"\"Viki\"\" (* 1969 České Budějovice) je český kytarista a zpěvák, působící v brněnské hudební skupině Kamelot.\n\nHudební dráhu začínal ve skupině Bramblouš, dále pokračoval ve formacích Náhoda, Weekend, a Vodáci. Po předčasné smrti spoluzakládajícího člena Kamelotu Radka Michala přijal nabídku nastoupit do skupiny na jeho místo.\n\n3. července 2004 brzy nad ránem při návratu z festivalu Trampská porta v Jihlavě havaroval, když u Hluboké nad Vltavou narazil do stromu. V bezvědomí a s těžkými poraněními byl převezen do českobudějovické nemocnice. Při incidentu zemřel na místě spolujezdce tramp Luboš Dvořák zvaný Lampa, se kterým Kamelot nahrál studiové album, a také druhý spolujezdec. Na další čtyři roky opustil skupinu, v níž ho nahradil Marek Dráb z kapely Nová sekce. V lednu 2008 se do ní vrátil.\n\n"}
{"id": "442850", "url": "https://cs.wikipedia.org/wiki?curid=442850", "title": "Sde Boker", "text": "Sde Boker\n\nSde Boker ( שְׂדֵה בּוֹקֵר, doslova „\"Kovbojská pole\"“) je vesnice typu kibuc v Negevské poušti v jižním Izraeli. Leží v plochém údolí, kterým po jeho délce protéká vádí Nachal ha-Ro'a a které je obklopeno hornatou krajinou.\n\nSpadá pod správní území Oblastní rady Ramat ha-Negev. Tento kibuc je významný jako někdejší bydliště prvního izraelského premiéra Davida Ben Guriona.\n\nSde Boker byl založen 15. května 1952. V prosinci 1953 tehdejší premiér David Ben Gurion rezignoval na funkci předsedy vlády a přesunul se do tohoto kibucu. Přestože se o dva roky později do politiky vrátil, ve Sde Boker zůstal žít až do své smrti v roce 1973. Kibuc se během této doby stal i místem politických jednání. V roce 1966 zde Ben Gurion oslavil své 80. narozeniny za přítomnosti mnoha hostů včetně pozdějšího izraelského premiéra a prezidenta Šimona Perese.\n\nPoté, co Ben Gurion zemřel, byl pohřben poblíž Sde Boker v Midrešet Ben Gurion vedle své manželky Pauly Ben Gurion. Jako své bydliště si toto místo vybral kvůli své vizi kultivace Negevské pouště a výstavby měst jako Jerucham či Dimona. Věřil, že by se Negev mohl stát místem bydliště pro mnohé Židy, kteří do Izraele přišli v rámci alijí (přistěhovaleckých vln) a chtěl, aby Sde Boker byl vzorovým příkladem pro jeho následovníky. V červnu 1954, krátce po svém dočasném odchodu z politiky, právě s takovou výzvou vystoupil na masovém shromáždění v Tel Avivu, kde před osmi tisíci převážně mladých posluchačů označil osidlování periferních regionů země jako hlavní úkol.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Sde Boker Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nSde Boker obývají Židé, přičemž osídlení v tomto regionu je etnicky převážně židovské. Jde o menší obec vesnického typu s dlouhodobě klesající populací. K 31. prosinci 2014 zde žilo 426 lidí. Během roku 2014 populace stoupla o 7,0 %.\n\n"}
{"id": "442856", "url": "https://cs.wikipedia.org/wiki?curid=442856", "title": "Zachraňte koně", "text": "Zachraňte koně\n\nZachraňte koně je první a komerčně nejúspěšnější studiové album brněnské skupiny Kamelot. Bylo vydáno v roce 1990 agenturou Wenkow. Za více než 96 000 prodaných nosičů bylo oceněno \"multiplatinovou deskou\". Titulní píseň \"Zachraňte koně\" se stala Hitem desetiletí ve folk a country hudbě..\n\nAlbum bylo nahráno u firmy CS-Sound ve studiu Jalovec. výjimku tvoří píseň č. 13, která byla nahrána ve studiu \"V\" Ivo Viktorína. Autorem všech textů je Roman Horký, až na hudbu k písni č. 9 (\"Bella a Sebastián\") je také skladatelem všech písní. Obsazení skupiny:\n\n\n\n"}
{"id": "442861", "url": "https://cs.wikipedia.org/wiki?curid=442861", "title": "Interpolace (text)", "text": "Interpolace (text)\n\nInterpolace (lat. \"inter-polare\", vylepšit vkládáním, falšovat) znamená v textové kritice dodatečné vkládání nebo opravování původního textu. Vyskytuje se zejména u důležitých historických textů nebo právních listin s účelem rozšířit nebo změnit jejich smysl. O takových dodatečně změněných místech textu říkáme, že jsou interpolovaná známým nebo častěji neznámým interpolátorem.\n\nTak se často interpolovaly závěti, darovací listiny nebo kroniky, ale i jiné texty. Např. při sestavování justiniánského zákoníku Corpus iuris civilis zasahovaly do původních klasických textů císařské kompilační komise, moderní právní věda se proto snaží taková místa odhalit a rekonstruovat podobu římského práva v původní podobě. Mezi roky 1925–1965 vyšel seznam takto pozměněných míst v Digestech pod názvem \"Index interpolationum\".\n\n"}
{"id": "442862", "url": "https://cs.wikipedia.org/wiki?curid=442862", "title": "Tajný výpravy", "text": "Tajný výpravy\n\nTajný výpravy je druhé studiové album brněnské skupiny Kamelot. Vydal ho FT Records v roce 1991, nahráno ve studiu Jalovec.\n\nAutorem všech textů je Roman Horký, až na hudbu k písni č. 4 (\"Vzpomínka na Kamaráda\"), kterou napsal Radek Michal, je také skladatelem všech písní. Obsazení skupiny:\n\n\n\n"}
{"id": "442866", "url": "https://cs.wikipedia.org/wiki?curid=442866", "title": "Skadi", "text": "Skadi\n\nSkadi severská obryně, dcera obra Tjaziho, manželka boha Njörda. Říkalo se jí bohyně lyží, vydávala se na nich ozbrojená lukem lovit zvěř.\n\nKdyž Ásové jejího otce zabili po únosu Idunn a museli Skadi nabídnout smír. Ten spočíval v tom, že si směla zvolit za muže jednoho z nich a navíc jí museli rozesmát, což bylo jejím přáním. Myslela si, že je to pro Ásy nesplnitelné přání. Ásové s tím vším však souhlasili, pod podmínkou, že si svého manžela vybere pouze podle nohou. Vybrala si samozřejmě ty nejkrásnější nohy, neboť myslela, že patří krásnému bohu Baldrovi, ale mýlila se, patřily Njördovi z Nóatúnu, kterého si pak musela vzít. A Lokimu se nakonec Skadi podařilo rozesmát, tak že přivázal jeden konec provazu k bradce kozy a druhý k svému mužskému údu. Přetahovali se navzájem sem tam a přitom ječeli a křičeli, až nakonec Loki padl Skadi do klína a ta se rozesmála. Tak byl smír uzavřen. Ódin dal Skadi ještě jednu náhradu, vzal Tjaziho oči a vyhodil je na oblohu, kde zůstaly jako dvě hvězdy.\n\nSkadi a Njörd se nemohli dohodnout, kde bydlet. Skadi toužila po horách a chtěla zůstat v obydlí svého otce v kraji zvaném Trymheim, Njörd zase tíhl k moři. Pokusili se proto o kompromis, devět dní trávili u Skadi a devět dnů u Njörda.\n\nMěla četné neshody s Lokim a když jej bohové připoutali ke kamenům za vraždu Baldra, pokusila se jej otrávit hadem, jehož jed mu zkapával do tváře.\n"}
{"id": "442867", "url": "https://cs.wikipedia.org/wiki?curid=442867", "title": "Herzberg am Harz", "text": "Herzberg am Harz\n\nHerzberg am Harz (\"– die Esperanto-stadt/La Esperanto-urbo\") je město v Německu na jihovýchodě spolkového státu Dolní Sasko, v okrese Osterode am Harz, položené při jižním okraji pohoří Harz. Město má 13 079 obyvatel. Sousedními městy jsou mj. Bad Lauterberg im Harz, Bad Sachsa a Osterode am Harz.\n\nNa základě usnesení městské rady nese město od 11. července 2006 oficiální označení Herzberg am Harz – die Esperanto-Stadt/La Esperanto-urbo (\"Herzberg am Harz – esperantské město\" v němčině a esperantu).\n\nZa tento neobvyklý přídomek vděčí již více než 30 letům aktivity místních esperantistů a množství mezinárodních setkání mládeže, kongresů a dalších událostí souvisejících s esperantem, které se v něm za tuto dobu již konaly. To má za následek i zvýšený výskyt esperantem hovořících návštěvníků ve městě. Výuka esperanta je nabízena všemi školami ve městě a rovněž místním interkulturním centrem (\"Interkulturelles Zentrum Herzberg\"). Německý esperantský svaz provozuje v Herzbergu vlastní vzdělávací centrum, ve kterém jsou školeni jazykoví učitelé.\n\nNa využití esperanta jsou založeny intenzivní vztahy s polským partnerským městem Góra, včetně výměnného programu pro školní skupiny. Partnerství vedené touto cestou by mělo být silnější než běžná partnerství zprostředkovaná běžnými oficiálními kontakty. Góra se až do roku 1945 jmenovala Guhrau a nacházela se v někdejším Prusku.\n\n\n"}
{"id": "442869", "url": "https://cs.wikipedia.org/wiki?curid=442869", "title": "Vyznavači ohňů", "text": "Vyznavači ohňů\n\nVyznavači ohňů je třetí studiové album brněnské skupiny Kamelot. Vydal ho Monitor Records v roce 1992, nahráno bylo ve studiu \"V\" ve Zlíně akusticky bez elektrických zvukových doprovodů a kulis.\n\nAutorem všech textů a hudby je Roman Horký. Obsazení skupiny:\n\n\n\n"}
{"id": "442878", "url": "https://cs.wikipedia.org/wiki?curid=442878", "title": "Duhová cesta (album)", "text": "Duhová cesta (album)\n\nDuhová cesta je čtvrté studiové album brněnské skupiny Kamelot. Vydal ho Monitor Records v roce 1994, nahráno bylo ve studiu \"V\" ve Zlíně. Album bylo představeno v pořadu České televize Aport speciál s názvem \"Cesta za duhou\" (1994).\n\nAutorem všech textů a hudby je Roman Horký, až na text a hudbu k písni č. 5 (\"Já zas jak dřív\"), kterou složil Whitaker a text napsal Ronald Kraus. Obsazení skupiny:\n\n\n\n"}
{"id": "442882", "url": "https://cs.wikipedia.org/wiki?curid=442882", "title": "Góra", "text": "Góra\n\nGóra (německy \"Guhrau\") je polské město v Dolnoslezském vojvodství. V letech 1975-1998 administrativně příslušelo k vojvodství se sídlem v Lešně.\n\nOd roku 1993 je Góra partnerským městem německého města Herzberg am Harz. V souvislosti s jeho vyhlášením \"esperantským městem\" roku 2006 jsou v současnosti mezi oběma městy vedeny partnerské vztahy s využitím jazyka esperanto.\n"}
{"id": "442883", "url": "https://cs.wikipedia.org/wiki?curid=442883", "title": "Zlatá ryba", "text": "Zlatá ryba\n\nZlatá ryba je páté studiové album brněnské skupiny Kamelot. Vydal ho Monitor EMI Records v roce 1995, nahráno bylo ve studiu \"V\" ve Zlíně, mastering proveden v produkci \"Rudolfinum\" v červnu téhož roku.\n\nAutorem všech textů a hudby je Roman Horký. Obsazení skupiny:\n\n\n\n"}
{"id": "442895", "url": "https://cs.wikipedia.org/wiki?curid=442895", "title": "Antonietta Di Martinová", "text": "Antonietta Di Martinová\n\nAntonietta Di Martinová (* 1. června 1978 v Cava de' Tirreni) je italská atletka, výškařka, držitelka italského národního rekordu, jehož hodnota je 203 cm. V roce 2007 vybojovala stříbrnou medaili na halovém ME v Birminghamu a na MS v Ósace. V roce 2011 se stala v Paříži halovou mistryní Evropy a vybojovala bronz na světovém šampionátu v jihokorejském Tegu.\n\nV začátcích své atletické kariéry se věnovala sedmiboji (osobní rekord 5542 bodů) a pětiboji (osobní rekord 3980 bodů), poté se začala věnovat jen skoku do výšky. Na první větší úspěchy si musela počkat až do roku 2006. Na jedenáctém halovém MS v Moskvě skončila těsně pod stupni vítězů, na pátém místě. V létě skončila v Praze třetí na Evropském poháru (první liga – skupina A), když zdolala 192 cm. Velká obroda však přišla až s rokem 2007.\n\nV halové sezóně 2007 si vytvořila v Banské Bystrici osobní rekord rovné dva metry a na halovém ME v Birminghamu získala za 196 cm stříbrnou medaili. Velkou formu potvrdila italská výškařka i v létě. 24. června v Miláně skočila 203 cm, čímž překonala dlouholetý italský rekord Sary Simeoniové 201 cm ze 4. srpna 1978. Stejný výkon zopakovala i na mistrovství světa v japonské Ósace a společně s Ruskou Annou Čičerovovou se mohla těšit ze zisku stříbrné medaile. Sezónu dovršila druhým místem na světovém atletickém finále ve Stuttgartu. V roce 2009 skončila čtvrtá na světovém šampionátu v Berlíně. O rok později neprošla na ME v atletice v Barceloně sítem kvalifikace, když nepřekonala 192 cm.\n\nAntonietta Di Martinová je čtyřnásobnou halovou mistryní Itálie z let 2003 (193 cm), 2006 (191 cm), 2007 a 2009. Rovněž na dráze získala čtyři tituly a sice v roce 2000 (184 cm), 2001 (198 cm), 2006 (191 cm) a 2007.\n\n\n"}
{"id": "442896", "url": "https://cs.wikipedia.org/wiki?curid=442896", "title": "Singly Kamelotu (Česko)", "text": "Singly Kamelotu (Česko)\n\nSingly Kamelotu představují dosud tři vydané CD singly brněnskou hudební skupinou Kamelot, a tak doplňují kolekci studiových alb.\n\nTomáš singel je prvním takovým CD, které bylo vydáno v roce 1995.\n\nAutorem textů a hudby je Roman Horký. Obsazení skupiny:\n\n\n\nRio/Hardegg singel je druhým takovým CD, které bylo vydáno v roce 1996.\n\nAutorem textů a hudby je Roman Horký. Obsazení skupiny:\n\n\n\nIsland singel je třetím takovým CD, které bylo vydáno v roce 2004.\n\nAutorem textů a hudby je Roman Horký. Obsazení skupiny:\n\n\n\n"}
{"id": "442897", "url": "https://cs.wikipedia.org/wiki?curid=442897", "title": "Lucie Zedníčková", "text": "Lucie Zedníčková\n\nLucie Zedníčková, rozená Lucie Bártová, provdaná Lucie Pokorná (* 15. listopadu 1968 Praha), je česká herečka a moderátorka, adoptivní dcera herce Pavla Zedníčka.\n\nPochází z umělecké rodiny, její maminka je tanečnice (členka Černého divadla). Herectví se věnovala již od dětství, již jako pětiletá poprvé vystupovala v Československé televizi v pořadech pro děti u Štěpánky Haničincové, v deseti letech vystupovala například ve filmu \"Lásky mezi kapkami deště\" nebo \"Hodinářova svatební cesta Korálovým mořem\".\n\nOd osmi let jejího věku je jejím otčímem herec Pavel Zedníček. Po maturitě na gymnáziu vystudovala pražskou DAMU, poté hrála v Realistickém divadle, byla členkou souboru v Činoherním klubu, vystupovala s divadelní společností Háta. Díky svým dobrým jazykovým schopnostem často točí také v Německu.\n\nSe svým bývalým manželem Vítem Pokorným má dvě děti, dceru Amelii a syna Mikuláše.\n\n\n\n"}
{"id": "442898", "url": "https://cs.wikipedia.org/wiki?curid=442898", "title": "Arthur Dove", "text": "Arthur Dove\n\nArthur Garfield Dove (2. srpna 1880 Canandaigua, New York – 23. listopadu 1946 Huntington, New York) byl americký malíř.\n\nArthur Dove se narodil roku 1880 v zámožné rodině pocházející z Anglie. Arthurův otec William George Dove byl úspěšným podnikatelem. Arthur měl hudební, malířské a sportovní nadání. Vystudoval Cornell University, kde uplatnil své výtvarné vlohy při ilustrování univerzitní ročenky. Po absolvování univerzity se usadil v New Yorku, kde pracoval jako ilustrátor. V roce 1907 se přestěhoval se svou první ženou Florence do Paříže, kde se seznámil s novými malířskými styly. Inspirací mu byl především fauvismus a Henri Matisse. Vystavoval na pařížském Podzimním salónu 1908 a 1909. V roce 1909 se vrátil zpět do Spojených států, aby se věnoval malířství.\n\nV roce 1910 Dove poprvé vystavoval ve Stieglitzově galerii \"291\". Od roku 1912 do roku 1946 pak Dove ve Stieglitzových galeriích \"291\", \"Intimate Gallery\" a \"An American Place\" vystavoval každoročně.\n\nArthur Dove vytvářel koláže a abstraktní malby. I přes příznivé kritiky se mu svá díla nedařilo prodávat. Vydělával si proto také jako komerční ilustrátor a farmařil.\n\nRoku 1932 se Arthur Dove podruhé oženil s malířkou Helen Torr. Zemřel v roce 1946.\n\n"}
{"id": "442902", "url": "https://cs.wikipedia.org/wiki?curid=442902", "title": "Barevná fotografie", "text": "Barevná fotografie\n\nBarevná fotografie je fotografie, která využívá médií schopných reprezentovat barvy, které jsou chemicky zhotovené při fotografickém procesu. Ta je protipólem k černobílé fotografii, která využívá média schopná zobrazovat pouze odstíny šedé a nezahrnuje ručně kolorované fotografie. Některé příklady barevné fotografie obsahují tisky, barevné negativy, diapozitivy a fotografické filmy a desky.\n\nPrvní experimenty s barevnou fotografií mají své kořeny kořeny již v samotných počátcích historie fotografie. Roku 1936 Karel Schinzel objevil první barevné fotografie. Americký ministr a daguerrotypista Levi Hill v listopadu 1850 zveřejnil publikaci \"The Magic Buff\", ve které tvrdil, že dokáže zaznamenat modrou, červenou, fialovou a oranžovou barvu na jednu desku. Jako důkaz předložil snímek pořízený metodou nazvanou hillotypie. Nicméně šlo v tomto případě o velmi špatnou kvalitu a Hill také vehementně odmítal zveřejnit podrobný princip svého objevu, takže byl nakonec svými jeho současníky přijat skepticky.\n\nOd roku 1860 pracoval Niepce de Saint-Victor na technickém postupu jak zachytit všechny barvy na jediné fotosenzitivní vrstvě (heliochromie).\n\nFyzikální princip barevné fotografie poprvé veřejně předvedl James Clerk Maxwell v Londýně 17. května 1861. Promítl na plátno současně tři černobílé snímky barevné řádové stuhy přes červený, zelený a modrý filtr, které byly předtím exponovány přes filtry stejných barev. Prokázal tak princip aditivního míchání barev. Ve skutečnosti však byla použitá exponovaná fotocitlivá emulze necitlivá na červenou barvu. Místo červené byla na snímku přes červený filtr exponována okem neviditelná ultrafialová část spektra. Prakticky však byla tato technika kvůli své komplikovanosti nepoužitelná.\n\nNa výzkumy Jamese Maxwella navázal Louis Ducos du Hauron Od roku 1862 pracoval několik let na praktickém způsob záznamu barevných fotografií pomocí dvou barevných systémů: subtraktivního (žlutá, azurová, purpurová) a aditivního (červená, zelená, modrá) barevného systému. Roku 1868 tyto metody patentoval. Osvítil bromostříbrnou kolodiovou desku výtažkovými filtry a zhotovil tak diapozitivy zabarvené do červena, modra a žluta. Tyto tři části pak musely být k získání konečné fotografie zcela přesně položeny přes sebe. Kvůli vysokým nákladům této metody se však v praxi mnoho nepoužívala. Jednou z prvních barevných fotografií je \"Landscape of Southern France\", pořízená subtraktivní metodou r. 1877. Zároveň s Hauronem objevil podobný systém Charles Cros, který později s Hauronem spolupracoval.\n\nVýznamně se na vývoji barevné fotografie podílel německý chemik a fotograf Hermann Wilhelm Vogel. Roku 1873 objevil, jak rozšířit spektrální citlivost fotografické emulze o zelenou složku přidáním barviva (do té doby byly emulze citlivé pouze na modré světlo a UV záření). Roku 1884 objevil rozšíření citlivosti také na oranžovou složku světla. Rozšíření citlivosti o zbývající červenou složku bylo objeveno až po jeho smrti po roce 1900.\n\nO barevnou fotografii usiloval také Niepce de Saint-Victor společně s Alexandrem Becquerelem, ale nedokázali ji ještě trvale a spolehlivě ustálit. To se poprvé povedlo Gabrieli Lippmannovi v roce 1891.\n\nRoku 1888 vyvolal tříbarevnou fotografii Frederic Eugene Ives. Tu pak Němec Adolf Miethe od roku 1903 používal v praxi. Adolf Miethe vynalezl také panchromatické zcitlivění pro reprodukci barevných tónů.\n\nAngličanka Sarah Angelina Acland s barevnou fotografií začala experimentovat v roce 1899. Své první snímky vyráběla pomocí barevného procesu Frederica E. Ivese a Sangera Shepherda, který byl založen na třech samostatných fotografiích pořízených přes červený, zelený a modrý filtr. Později používala autochromový proces bratří Lumièrů, vynalezený v roce 1907. Barevnou fotografii proslavila \"jako proces pro cestující amatéry\" na základě snímků, které pořídila během dvou návštěv Gibraltaru v roce 1903 a 1904. V roce 1904 se podílela na výroční výstavě Královské fotografické společnosti s 33 tříbarevnými tisky s názvem \"Domov mořského orla, Gibraltar\".\n\nDalšími, kdo se zabýval barevnou fotografií byli roku 1904 v Lyonu bratři Auguste a Louis Lumièrové, kteří představili první autochromové desky, které se daly reprodukovat barevným tiskem a umožnili v praxi vyrobit fotografii jedním jediným snímkem.\n\n\"Měsíční svit na rybníku\" je piktorialistická barevná krajinářská fotografie Edwarda Steichena z roku 1904. Jedná se o jednu z prvních skutečně barevných fotografií vytvořených ušlechtilým gumotiskem, který do roku 1907 v podstatě neexistoval. Steichen vymyslel komplikovaný proces se směsí arabské gumy a barevného pigmentu nanášených na platinových nebo stříbrných deskách. \"Měsíční svit na rybníku\" je příkladem této techniky a je pokládán za jeden z prvních pokusů o barevnou fotografii (spolu s jeho fotografií \"Flatiron Building\", 1904). Steichen upravoval své fotografie ručně, dojem barvy vytvořil tak, že na papír ručně nanášel vrstvy arabské gumy citlivé na světlo. Například aplikoval pruský modrý a bílý pigment na bázi vápníku, což jí dodalo zelenou záři. Tyto dokončovací operace dávají každému tisku jedinečný charakter. \n\nPodíl na rozvoji barevné fotografie měl také moravský chemik a vynálezce Karel Schinzel. V roce 1905 podal ve Vídni žádost o patent týkající se procesu který nazval „katachromie“ – jednalo se o postup vyvolávání snímků na fotografický materiál se třemi citlivými vrstvami. Jeho vynález se stal později důležitým základem díky němuž mohly být později po roce 1935 vyráběny filmy Kodachrome a Agfacolor. Během 1. světové války pracoval na zdokonalení svého patentu. Konkrétní návrh předložil komisi expertů roku 1922; ta jej však označila za nerealistický. Série jeho článků v časopise \"Das Lichtbild\" vyvolala pozornost ve firmách Kodak v USA a Agfa v Německu, kde postřehli význam Schinzelova výzkumu. V roce 1936 jej společnost Eastman Kodak pozvala na návštěvu továren do Rochesteru, New Yorku a později do Londýna. Po delších vyjednáváních firma od Schinzela odkoupila za nízkou částku práva k 27 patentům, mj. i patent na barevné vyvíjení s postupnou spektrální expozicí, který byl později označen za převrat ve vývoji fotografie. Schinzel se poté vrátil v nevalné finanční situaci do Opavy. Necelý rok po návratu se Kodak na Schinzela obrátil znovu, aby jej požádal o pomoc při zavádění masové výroby. Schinzel po krátkém váhání souhlasil a během několika měsíců intenzivní práce byly problémy vyřešeny.\n\nPrvním francouzským časopisem, který publikoval jako první barevnou fotografii se stal \"L'Illustration\" v roce 1907.\n\nWilliam Gullick jako první experimentoval s barevnou fotografií v Austrálii. Autochromatický proces bratrů Lumièrových, který používal, byl založen na použití barevné mozaiky mikroskopických zrnek bramborového škrobu obarvených na červenou (oranžovou), zelenou a modrou barvu překrytých černobílou panchromatickou emulzí. Fotografie jeho manželky a dcer (Mary Gullick, Zoe Gullick, Marjory Gullick a Chloe Gullick) byl pořízen na autochrom asi v roce 1909, tedy pouze dva roky po komercionalizaci procesu. Tři základní barvy procesu Lumièrů byl důvod, proč má Gullickova rodina na sobě různě barevné šaty. Snímek byl pořízen u jejich domova v Killaře.\n\nKen Bell (1914-2000) jako poručík v armádní jednotce pro film a fotografii (Canadian Army Film and Photo Unit) dokumentoval přistání v Normandii, mnoho jeho fotografií bylo pořízeno na barevný film – poprvé v kanadské armádě. Jedná se o jediné dochované barevné fotografie vylodění v Normandii.\n\nNa počátku sedmdesátých let dvacátého století se trojice fotografů Joel Meyerowitz, Stephen Shore a William Eggleston stala první skupinou mladých umělců, kteří začali používat barevnou fotografii nejen v reportážní, ale zároveň také ve výtvarné fotografii. Eggleston byl dokonce v historii Muzea moderního umění (MoMA) v New Yorku první, kdo tam v roce 1974 barevné fotografie vystavil. Dalo by se říci, že se reportážní fotografie stává v určitých případech zároveň výtvarnou.\n\nKanadský fotograf Fred Herzog se zaměřoval především na dělnické třídy a jejich spojení s městem. Pracoval s diapozitivy (většinou Kodachrome), což technicky omezovalo možnost vystavovat. Také v 50. a 60. letech 20. století byl na okraji uměleckého světa, jelikož většina uměleckých děl byla černobílých. Později byl však uznán jako jeden z průkopníků umělecké barevné fotografie.\n\nKolorování nebo ruční kolorování označuje některou z mnoha metod ručně přidávané barvy do černobílé fotografie nebo jiného obrázku pro zvýšení jeho realistické podoby. Typicky se používají vodové barvy, oleje a další druhy barev, které se aplikují na povrch pomocí štětce, prsty, tamponem či sprejem. Některé fotografické žánry, zejména krajinářská a portrétní fotografie, byly ručně kolorovány častěji než ostatní druhy. Některé ručně kolorované fotografie byly populární natolik, že se některé firmy specializovaly na jejich výrobu.\nAž do poloviny 20. století byly téměř všechny fotografie monochromatické – v podstatě černobílé – jako například bromostříbrné. Některé fotografické procesy se typicky zabarvovaly do určité barvy podle použitých chemikálií – například kyanotypie se zabarvovala do modra. Fotografické procesy měly vliv na rozdíly v tónu, které se nechaly měnit pomocí různých technologií při výrobě.\n\nŠvýcarský malíř a grafik Johann Baptist Isenring používal směs arabské gumy a pigmentů pro zabarvení prvních daguerrotypií již v roce 1840 nebo 1841. Barevný prášek se aplikoval na jemný povrch daguerreotypie za pomoci tepla. Variace této techniky byly patentovány v Anglii Richardem Beardem v roce 1842, ve Francii Étiennem Lecchim v roce 1842 a Léotardem de Leuzem v roce 1845. Později bylo ruční kolorování aplikováno na fotografické inovace, počínaje albuminovým nebo bromostříbrným procesem, přes Laternu magicu a konče diapozitivy.\n\nPrůkopníkem japonské barevné fotografie byl Jokojama Macusaburó, který se věnoval také litografii a výuce fotografie. Je autorem celé řady autoportrétů a v 80. letech 19. století vymyslel techniku \"šašin abura-e\" neboli \"fotografický olejový obraz\". Při jejich výrobě se odstranila papírová podložka fotografie a na zbývající emulzi se pak malovalo olejovými barvami. Yokoyama s použitím této techniky vytvořil řadu děl. Bylo pak těžko rozeznat, zda se jedná o fotografii nebo olejomalbu.\n\n\n\n\n"}
{"id": "442907", "url": "https://cs.wikipedia.org/wiki?curid=442907", "title": "Money (skladba 1981)", "text": "Money (skladba 1981)\n\n„Money“ je sedmý singl britské skupiny Pink Floyd vydaný ve Spojeném království. Pochází z kompilačního alba \"A Collection of Great Dance Songs\" a byl vydán v prosinci 1981 (viz 1981 v hudbě).\n\nPro výběrové album \"A Collection of Great Dance Songs\" nemohla být kvůli autorským právům použita původní verze písně „Money“, která vyšla poprvé na albu \"The Dark Side of the Moon\" v roce 1973. Proto v roce 1981 vznikla nově nahraná verze, která byla ve zkrácené podobě vydána i jako singl. Zajímavostí je, že v písni z roku 1981 zpívá a na všechny nástroje (kytara, baskytara, klávesy, bicí) hraje pouze kytarista Pink Floyd David Gilmour, který tuto verzi nahrál za pomoci producenta Jamese Guthrieho. Pouze na saxofon hrál Dick Parry (stejně jako na albu \"The Dark Side of the Moon\"), singlová verze ale byla o saxofonové sólo zkrácena.\n\nNa B straně singlu se měla nacházet skladba „Let There Be More Light“ z alba \"A Saucerful of Secrets\" v původní verzi z roku 1968. Vydavatel, firma EMI, ale na poslední chvíli změnil plány a singl tak byl vydán jako jednostranný bez B strany. Před změnou názoru ale bylo vylisováno několik promo kopií na růžovém vinylu i s „Let There Be More Light“, které se tak staly sběratelskou raritou.\n\n\n"}
{"id": "442909", "url": "https://cs.wikipedia.org/wiki?curid=442909", "title": "When the Tigers Broke Free", "text": "When the Tigers Broke Free\n\n„When the Tigers Broke Free“ je osmý singl britské skupiny Pink Floyd, který byl vydán ve Spojeném království. Singl vyšel v červenci 1982 (viz 1982 v hudbě) a \"de facto\" pochází z filmu \"\". V britské hitparádě se umístil nejlépe na 39. místě.\n\nPíseň „When the Tigers Broke Free“ je silně autobiografická, baskytarista Pink Floyd Roger Waters v ní píše o osudu svého otce, který padl za druhé světové války při vylodění u italského Anzia. Tématem jejího protiválečného textu je lehkomyslnost, s níž bylo britské velení schopno obětovat životy prostých vojáků v poli. Poslední verš zní: „\"And that's how the High Command took my daddy from me.\"“ (česky: \"A takto mi velení vzalo tatínka.\")\n\nSkladbu Waters napsal původně pro album \"The Wall\" (vydáno v roce 1979), kde se však z nedostatku místa již neobjevila. Byla však zahrnuta do filmové verze alba, snímku \"\", kde otevírá celý film při záběrech na Pinkova (respektive Watersova) otce. Nedlouho po premiéře filmu vyšla píseň i jako singl.\n\nNa B straně singlu se nachází skladba „Bring the Boys Back Home“, která poprvé vyšla už na \"The Wall\". Tato verze je ale odlišná (není zde Watersův zpěv, ale pouze sbor) a především prodloužená, podobně jako ve filmu.\n\nNa přebalu singlu bylo napsáno „From the forthcoming album The Final Cut“ („Z připravovaného alba The Final Cut“). Deska \"The Final Cut\" byla totiž původně plánovaná jako částečný soundtrack k filmu \"Pink Floyd: The Wall\". Tomu se ale tak nestalo, \"The Final Cut\" bylo vydáno jako regulérní studiové album, i když částečně s hudbou, která měla být (ale nebyla) použita pro desku \"The Wall\".\n\nPři reedici \"The Final Cut\" v roce 2004 byla do tohoto alba začleněna i skladba „When the Tigers Broke Free“ (o délce 3:16), nachází se mezi písněmi „One of the Few“ a „The Hero's Return“.\n\n\n"}
{"id": "442912", "url": "https://cs.wikipedia.org/wiki?curid=442912", "title": "Integrovaný dopravní systém Libereckého kraje", "text": "Integrovaný dopravní systém Libereckého kraje\n\nIntegrovaný dopravní systém Libereckého kraje (IDOL) byl v části kraje zkušebně spuštěn 18. května 2009 a na zbytek kraje byl rozšířen od 1. července 2009. Zahrnuje železniční, autobusovou i městskou hromadnou dopravu a integrace spočívá ve společném uznávání elektronické čipové karty Opuscard jako předplatní jízdenky i elektronické peněženky a v platnosti jednotných smluvních přepravních podmínek (s dodatky platnými pro jednotlivé začleněné sítě MHD) a zónového přestupního tarifu IDOL. Organizátorem a koordinátorem IDOL je \"KORID LK, s.r.o.\", založený 30. března 2005 a stoprocentně vlastněný krajem. Logo systému tvoří modrý prstenec, který je vpravo nahoře přerušen zeleným čtvercem: logo je používáno na vozidlech, stanicích a jízdních řádech. \n\nIDOL při svém zavedení neměl žádné zvláštní číslování a značení linek. Od 11. prosince 2011 v rámci projektu „Optimalizace veřejné dopravy, oblast Frýdlantsko“ byly očíslovány první tři železniční linky (L6, L61 a L62) a autobusové linky na Frýdlantsku (071, 072, 641, 642, 645, 650, 651, 652, 659, 660, 661, 662, 669, 670, 671, 672). \n\nNa počátku roku 2009 začala karta Opuscard nahrazovat libereckou městskou kartu Citycard. \n\nSystém IDOL byl zkušebně spuštěn 18. května 2009. V první fázi (tzv. pilotní projekt IDOL Českodubsko) zahrnoval vybrané linky v oblasti mezi Libercem, Turnovem a Českým Dubem, nejzápadněji zasahoval do Stráže pod Ralskem: \n\nPůvodně do něj byly začleněny:\n\nV příloze č. 1 smluvních přepravních podmínek IDOL jsou jako zapojení dopravci uvedeny ještě ČSAD Jablonec nad Nisou a.s. a ČSAD Česká Lípa a.s.\n\nOd 1. července 2009 byl tarif IDOL rozšířen na území celého Libereckého kraje. V únoru 2010 systém využívalo 59 950 cestujících, z nichž 26 000 si pořídilo novou Opuscard. Na podzim 2012 vlastnilo kartu Opuscard 180 000 zákazníků a Liberecký kraj společně s Citibank Europe na trh uvedl další typ karty, Citi Opuscard.\n\nV prosinci 2012 byly na vybraných linkách všech tří největších dopravců zavedeny prvky poptávkové dopravy, a to v podsystémech RadioStop, RadioBus a Zastávka pro výstup. Spoje či zastavení je možno objednávat pouze v provozní době dispečinku. Za první pololetí bylo do poptávkového systému zařazeno 47 630 km výkonů (z toho 9 936 km byly nové spoje, zbytek stávající spoje převedené do poptávkového systému), z toho bylo podle výkazů odjeto 30 536 km, tedy došlo údajně k úspoře cca 35 % provozních nákladů na tyto výkony a i přes navýšení přepravní nabídky poklesly kilometrické výkony a úspora kraje činila za pololetí 229 tisíc Kč. Ojediněle byly zaznamenány problémy s řidiči či podezřelé hodnoty ve vykazovaných výkonech. KORID LK doporučil postupné a obezřetné další rozšiřování systému a budoucí převedení na bázi Centrálního dispečinku Libereckého kraje.\n\nVe všech zapojených linkách je možné i nadále platit v hotovosti a jezdit na běžné nepřestupní papírové jízdenky. Čipová karta umožňuje využívat výhodnější přestupní a časové jízdné (relační jízdenky na 7 a 30 dní a síťová na 1 den) Jízdenky pro jednotlivou jízdu nahrané na Opuscard jsou cenově výhodnější než nepřestupní v papírové podobě, v elektronické podobě jsou přestupní a platí stanovený počet 45 až 240 minut v závislosti na vzdálenosti. V papírové podobě existuje jednodenní síťový zavazadlový lístek. Zvláštní tarifní tabulka, odpovídající cenově zhruba vzdálenosti 13–14 tarifních jednic, platí pro relaci Liberec – Jablonec. Na železnici platí souběžně i běžný tarif dopravce, přičemž cestující si může zvolit, který z tarifů použije: integrované jízdenky IDOL se prodávají ve stanicích i ve vlaku. Při zakoupení elektronické jízdenky cestující obdrží také papírový doklad podobný jízdence, avšak ten na rozdíl od jízdenky není jízdním dokladem, ale jen dokladem o zaplacení a pro případnou reklamaci a jako náhradní jízdní doklad v případě selhání čipové karty, jízdním dokladem je čipová karta. \n\nTarif IDOL je zónový. Jednotlivé zóny jsou označeny čtyřcifernými čísly, přičemž první dvojčíslí označuje nadzónu, do níž zóna patří. Tarifní vzdálenost mezi sousedními zónami je definována stanoveným počtem tzv. tarifních jednic, které zhruba odpovídají dosavadním tarifním kilometrům. Tarifní vzdálenost mezi nesousedními zónami je definována součtem tarifních jednic na nejkratší možné trase (minimální cestě). Nadzóna je ohraničená oblast tvořená několika zónami. Matice povolených cest je seznam nadzón, přes které může cestující jet při cestě mezi dvěma zónami. Relační integrovaná jízdenka s východištěm nebo cílem v některém městě s MHD platí zároveň jako síťová jízdenka MHD pro příslušné město. \n\nČasové přestupní jízdenky lze používat pouze prostřednictvím karty Opuscard nebo Liberecké městské karty upravené pro IDOL. Do konce prosince 2010 bylo možné u čtyř autobusových dopravců v kraji užívat též kartu EMCARD, avšak pouze jako elektronické peněženky nebo jako nosiče celodenního zavazadlového lístku. Karty Opuscard jsou personifikované, se jménem a fotografií držitele,existuje též i tzv.anonymní Opuscard na kterou však nelze nahrát vícedenní jízdenky.\n\nKarty Opuscard jsou v Libereckém kraji využívány nejen v městské a meziměstské dopravě (i jako elektronická peněženka), ale postupně nabývá dalších forem využití. U krajem řízených škol a úřadů pro docházkový a evidenční systém, do Benefit systému - zde zavádí vlastníkům slevy u kulturních zařízení i v některých obchodech.\n\nMimo webových stránek je vydáván společností Korid LD s podporou Libereckého kraje v nákladu 20 000 výtisků též tištěný, barevný IDOL Zpravodaj, k cestující veřejnosti je zdarma distribuován. Jednotlivá čísla jsou číslována.\n\nDo systému IDOL jsou zapojeny všechny osobní a spěšné vlaky, od 1.10.2017 i rychlíky na území Libereckého kraje. Jde převážně o vlaky dopravců České dráhy, po jedné lince provozují i Vogtlandbahn. Linky postupně dostávají od začátku platnosti jízdního řádu pro rok 2011/2012 označení začínající písmenem L (tedy např. L1), podobně jako linky s označením S v pražském systému Esko či s označením U v ústeckém systému RegioTakt.\n\nLinky s číslováním IDOL:\n\nLinky uvedené na webu IDOL bez číslování IDOL:\n\nOd 15. prosince 2013, kdy se měnily vlakové i autobusové jízdní řády, byly vypraveny z České Lípy do třech směrů nové vlakové soupravy RegioShark.\n\nAutobusovou dopravu v systému IDOL zajišťují dopravci ČSAD Česká Lípa (Českolipsko), BusLine (Jablonecko, Turnovsko, Semilsko, Podkrkonoší), ČSAD Liberec (Liberecko, Frýdlantsko, Českodubsko), Krkonošská autobusová doprava (Podkrkonoší), OSNADO (oblast Nové Paky), TRANSCENTRUM bus (Podbezdězí) a Compag CZ (Mimoňsko).\n\nČást linek je označena trojciferným číslem (poslední tři čísla označení určité linky). Například linka 670353 Turnov - Troskovice, Křenovy je značena jako 353.\n\nMěstská hromadná doprava s IDOLem je provozována v těchto městech:\n\n\n\n"}
{"id": "442914", "url": "https://cs.wikipedia.org/wiki?curid=442914", "title": "Diplarche", "text": "Diplarche\n\nDiplarche je bývalý rod rostlin z čeledi vřesovcovité. V současné taxonomii je vřazen do rodu pěnišník (\"Rhododendron\").\n\n"}
{"id": "442915", "url": "https://cs.wikipedia.org/wiki?curid=442915", "title": "Sběrné surovosti", "text": "Sběrné surovosti\n\nSběrné surovosti je název debutového filmu režiséra Juraje Herze na motivy povídky „Baron Prášil“ Bohumila Hrabala ze sbírky \"Perlička na dně\" s premiérou v roce 1965. Je považován za jednu z nejlepších filmových adaptací Hrabalova díla. Svoji délkou je to snímek středometrážní, vzhledem k rozdílnosti definic ještě může spadat do kategorie krátkých filmů.\n\nFilm vznikl v rámci projektu adaptující více povídek z Hrabalovy sbírky, na kterém pracovali režiséři Věra Chytilová, Jaromil Jireš, Jiří Menzel, Jan Němec, Evald Schorm a Ivan Passer. Z tohoto projektu vznikly tři filmy: pětipovídkové \"Perličky na dně\", Passerovo \"Fádní odpoledne\" a tento film.\n\nFilm zachycuje život jednoho stanoviště sběrny papíru v 50. letech 20. století v Praze. Na tomto pracovišti se setkávají svébytné existence, mezi nejvýznačnějšími je potom Haňťa (Václav Halama), „baron Prášil“, původně komediant, který vymýšlí historky a s velkým halasem je vypráví. Nicméně zde je šéf Bohouš (František Ketzek), jenž se utíká od strastí světa k umělecké tvorbě nebo Mařenka (Bobina Maršatová), která pochází z vyšších kruhů, ale teď ji zbyla jenom hrobka na Olšanech. Při obsazování rolí režisér vsadil na neherce, což nakonec není pro čs. novou vlnu nic neobvyklého.\n\nHerz se k tomuto projektu dostal skrze pozvání od Jaromila Jireše, ale musel se od počátku potýkat s tím, že ho ostatní režiséři podceňovali a přehlíželi, protože nestudoval režii na FAMU, ale režii se naučil jako samouk (formálně byl studovaný loutkoherec). Nakonec se za jeho způsobilost musel zaručit na vlastní zodpovědnost Ján Kadár, s kterým Herz spolupracoval – například na \"Obchodu na korze\". S tím je spojen, že tehdejší nejlepší kameraman Jaroslav Kučera odmítl pro Herze točit a on si musel sehnat Kadárova Rudolfa Miliče. Film nakonec překročil třicetiminutovou stopáž a nebyl do společného filmu zařazen.\n\n"}
{"id": "442916", "url": "https://cs.wikipedia.org/wiki?curid=442916", "title": "Pochod pro život (Česko)", "text": "Pochod pro život (Česko)\n\nPochod pro život je pojmenování pro protestních akcí proti umělým potratům. V České republice se Národní pochod pro život uskutečňuje na jaře v Praze. Mimo tento termín se konají také menší regionální pochody pro život v Brně, Ostravě, Jihlavě, Znojmě nebo v Plzni.\n\nPochod pro život v Praze je hlavní a celorepublikový pochod pro život a zároveň nejmasovější protestní akci českého protipotratového hnutí v České republice. Pořádá ho Hnutí Pro život ČR. Uskutečňuje se každoročně na jaře od roku 2001 v centru Prahy. \n\nPůvodně se konal v sobotu okolo svátku Zvěstování Panny Marie a s ním spojeného Dne nenarozených dětí (25. března), od roku 2017 však byl termín přesunut do hloubi dubna, přičemž jako důvod pořadatelé uvedli zaneprázdněnost biskupů v původním termínu. Program Pochodu pro život v posledních letech zahrnuje bohoslužbu v katedrále, kulturní program a následně pochod centrem Prahy na Václavské náměstí.\n\nV roce 2001 proběhl pochod v sobotu 24. března na trase Staroměstské náměstí — Václavské náměstí, předcházela mu mše v Týnském chrámu, vedená arcibiskupem Karlem Otčenáškem. Podle organizátorů a TS ČBK se akce zúčastnilo asi 900 lidí, podle České televize 200 a podle ČTK asi 600. Organizátoři obvinili některá média ze zkreslování obrazu pochodu, především pak Českou televizi.\n\nV roce 2002 proběhl pochod v sobotu 23. března na trase Staroměstské náměstí — Václavské náměstí, předcházela mu mše v Týnském chrámu, vedená arcibiskupem Karlem Otčenáškem. Zúčastnilo se necelých tisíc lidí. Policie v průběhu akce zasahovala proti anarchofeministkám, které se pokoušely pochod narušit.\n\nV roce 2003 proběhl pochod v sobotu 29. března na trase Staroměstské náměstí — Václavské náměstí, předcházela mu mše v Týnském chrámu. Zúčastnilo se asi 900 lidí.\n\nV roce 2004 proběhl pochod v sobotu 27. března na trase Staroměstské náměstí — Václavské náměstí, předcházela mu bohoslužba slova v Týnském chrámu, které předsedal biskup Dominik Duka. Účastnilo se asi tisíc lidí, jinde až 2000.\n\nV roce 2005 proběhl pochod v sobotu 2. dubna na trase Staroměstské náměstí — Václavské náměstí, předcházela mu mše v kostele sv. Bartoloměje. Pořadatelé odhadli počet účastníků na asi 700.\n\nV roce 2006 proběhl pochod v sobotu 25. března na trase Staroměstské náměstí — Václavské náměstí. Zúčastnil se jej a pronesl na něm proslov biskup Josef Kajnek.\n\nV roce 2007 proběhl pochod v sobotu 24. března na trase Staroměstské náměstí — Václavské náměstí. Česká televize odhadla počet účastníků na 200, organizátoři na asi 1000. Při pochodu došlo k několika menším incidentům s protidemonstranty ze Socialistické strany pracujících. Hnutí pro život po akci kritizovalo Českou televizi pro neobjektivní zpravodajství a podhodnocování účasti.\n\nV roce 2008 proběhl pochod v sobotu 29. března na trase Staroměstské náměstí — Václavské náměstí, předcházela mu mše v kostele sv. Jiljí, kterou vedl arcibiskup Karel Otčenášek. ČTK odhadla počet účastníků na 200–300, organizátoři na až tisíc.\n\nV roce 2009 proběhl 9. ročník v sobotu 28. března na trase kostel sv. Jiljí — Staroměstské náměstí — Václavské náměstí a čítal podle ČTK 1000 a podle organizátorů 1500 účastníků.\n\nProběhl v tradiční trase 20. března. Ze zahraničí přijel salcburský biskup Mons. Andreas Laun. Účast byla podle médií 1000 osob, podle organizátorů přes 2000 osob.\n\nV roce 2011 proběhl 11. ročník v sobotu 26. března na zkrácené trase kostel sv. Jiljí — Václavské náměstí a čítal podle ČTK 1000 a podle organizátorů přes 2000 účastníků. Pochodu předcházela mše svatá celebrovaná pražským arcibiskupem Dominikem Dukou.\n\nRoku 2012 se pochod konal 24. března, měl zhruba 1500 účastníků, rodin s dětmi, mladých lidí i seniorů, z nichž někteří nesli dřevěný bílý kříž, transparenty kritizující potraty nebo i české vlajky či obrazy Panny Marie. Před pochodem proběhla mše svatá v kostele svatého Jiljí. Pochod byl zakončen na Václavském náměstí společnou modlitbou u sochy svatého Václava.\n\nRoku 2013 se pochod uskutečnil 23. března. Před pochodem proběhla tradičně mše svatá v kostele sv. Jiljí. Počet účastníků pochodu byl téměř 3000.\n\nV roce 2014 se pochod uskutečnil 29. března.\n\nXV. Národní pochod pro život proběhl 21. března. Předcházela mu mše sv. v kostele sv. Jiljí.\n\nXVI. Národní pochod pro život proběhl 2. dubna. Předcházela mu pontifikální mše svatá ve svatovítské katedrále, jejímž celebrantem byl český primas kardinál Duka. Následného pochodu centrem Prahy se zúčastnily více než 4 tisíce lidí, včetně kardinála Duky, biskupa Radkovského a vicepremiéra Bělobrádka.\n\nAkce proběhla 22. dubna 2017.\n\nAkce proběhla 7. dubna 2018. Začala mší sv. v pražské katedrále. Dále pokračovali doprovodným programem na Klárově a zakončení akce bylo opět pochodem na Václavské náměstí. Akci ukončilo požehnání olomouckého arcibiskupa Jana Graubnera a společný zpěv Svatováclavského chorálu a české hymny. Policie odhadla počet účastníků na 5 000 lidí, pořadatelé na 8 000. Z politiků se zúčastnili předseda lidovců Pavel Bělobrádek či bývalý politik Alexandr Vondra. Záštitu pochodu udělil prezident ČR Miloš Zeman a radní Prahy Jan Wolf.\n\nTermín devatenáctého ročníku pochodu byl ohlášen na 27. dubna 2019. Pochod měl podle pořadatelů podpořit hlavně rodiny se třemi a více dětmi, protože ženy se dvěma dětmi žijící ve funkčních vztazích jsou nejpočetnější skupinou, která podstupuje umělý potrat. Po obvyklé mši a programu na Klárově došel průvod přes Smetanovo nábřeží a Národní třídu na Václavské náměstí. Akce se podle organizátorů zúčastnilo 10 000 lidí, policie počet nekomentovala. U Rudolfina byl průvod zablokován několika desítkami zastánců práva žen na potrat, které nakonec policie vytlačila.\n\nTermín dvacátého ročníku pochodu byl ohlášen na 18. dubna 2020.\n\n"}
{"id": "442918", "url": "https://cs.wikipedia.org/wiki?curid=442918", "title": "Diplycosia", "text": "Diplycosia\n\nDiplycosia je rod se 126 druhy rostlin, náležící do čeledi vřesovcovité.\n\n"}
{"id": "442919", "url": "https://cs.wikipedia.org/wiki?curid=442919", "title": "Disterigma", "text": "Disterigma\n\nDisterigma je rod rostlin z čeledi vřesovcovité. Zahrnuje 40 druhů a je rozšířen v tropické Americe od Mexika po Bolívii a severní Brazílii.\n\n"}
{"id": "442925", "url": "https://cs.wikipedia.org/wiki?curid=442925", "title": "Cesta do ráje", "text": "Cesta do ráje\n\nCesta do ráje je šesté studiové album brněnské skupiny Kamelot. Vydal ho Monitor EMI Records v roce 1996, nahráno bylo ve studiu \"V\" ve Zlíně, mastering proveden v produkci \"Rudolfinum\" (Luboš Nováček). Titulní skladba \"Levnej hotel\" patří mezi nejúspěšnější písně skupiny, když v polovině 90. let vedla oficiální českou hitparádu.\nPo předčasné smrti Radka Michala v roce 1996 nastoupil na jeho místo kytarista Viktor Porkristl.\n\nAutorem všech textů a hudby je Roman Horký. Obsazení skupiny:\n\n\n\n"}
{"id": "442926", "url": "https://cs.wikipedia.org/wiki?curid=442926", "title": "Saab Automobile", "text": "Saab Automobile\n\nSaab Automobile AB byla švédská automobilka, která se v roce 1989 oddělila od mateřského koncernu Saab, aby byla prodána americkému koncernu General Motors. Společnost patřila mezi průkopníky ve vývoji přeplňovaných benzinových motorů. Když 1. června 2009 vlastník Saabu, General Motors, vyhlásil bankrot, pokoušel se Saab prodat. Jednání s několika zájemci (Koenigsegg, Beijing Automotive Industry Holding, Spyker) však nebyla úspěšná a tak v prosinci 2009 General Motors oznámil, že nechá Saab uzavřít. Změna nastala v druhé polovině ledna, kdy firmy GM a Spyker oznámily, že se dohodly na podmínkách prodeje a tak se novým majitelem stala firma Spyker. V roce 2011 firma Spyker prodala Saab firmě NEVS.\n\nKoncern Saab od roku 1949 ke své výrobě letadel přiřadil i automobily z důvodu zajištění práce pro své zaměstnance. Podobně jako společnosti Bristol, Heinkel a Messerschmitt se vzhledem k nižší poptávce po vojenských letounech s ukončením II. světové války firma Saab přeorientovala na produkci automobilů.\n\nPočáteční vozidla značky Saab tak byla vytvořena leteckými a aerodynamickými experty. Pod návrhy prvních karosérií byli podepsáni Gunnar Ljungström a Sixten Sasonover, v jejichž designérském oddělení vznikly nákresy i hliněné a později dřevěné makety. Odpor vzduchu prvních modelů byl rovněž testován v aerodynamickém tunelu.\n\nPrvní prototyp automobilu Saab s továrním označením 92001 byl dokončen v roce 1946. Jeho koeficient odporu vzduchu 0,30 byl vůbec nejnižší, jaký kdy automobil měl. V roce 1947 byly vyrobeny další tři prototypy, které se vozu 92001 podobaly pouze vnějším vzhledem. Jejich mechanické části však doznaly řady změn. Představení zástupcům tisku proběhlo 10. června 1947 po ujetí 100 000 km. Pod jejich kapotou byl instalován dvoudobý dvouválec uložený napříč, který poháněl přední kola. Prodej tohoto vozu označeného Saab 92 byl zahájen v prosinci 1949.\n\nPrvním autorizovaným prodejcem automobilů Saab se stala společnost Philipsons Automobil AB, která pomohla financovat rozjezd výroby zaplacením zálohy na 8 000 objednaných vozů. Na počátku výroby vznikala jen čtyři auta denně, do konce roku 1948 tak bylo dodáno pouze 1 246 vozidel Saab 92. Po zhotovení 5 300 automobilů představila společnost Saab v prosinci 1952 typ 92 s upravenou karoserií. Bylo zvětšeno zadní okno a novinkou bylo také víko zavazadlového prostoru. U dřívějších automobilů byl přístupný výhradně od zadních sedadel. Dne 6. března 1954 sjel z výrobní linky desetitisící vůz. Do ukončení produkce vzniklo celkem 20 128 exemplářů.\n\nV létě 1955 byl typ 92 nahrazen modelem Saab 93. Karoserie zůstala nezměněna, pohon nového vozu však zajišťoval dvoudobý tříválcový agregát. Pohonná jednotka zdvihového objemu 748 cm³ s maximálním výkonem 24,3 kW při 4 200 ot./min již nebyla uložena napříč. Výroba byla ukončena po dodání 1 768 kusů v roce 1960.\n\nV roce 1960 začala sériová výroba typu Saab 96, který byl nejdříve poháněn tříválcovým motorem zdvihového objemu 841 cm³ o maximálním výkonu 28,0 kW při 4 250 ot./min. Vzhledem k poklesu poptávky po vozech s dvoudobým motorem byl od roku 1967 do vozů Saab 96 montován čtyřdobý čtyřválcový motor Ford Taunus objemu válců 1 498 cm³. Jeho maximální výkon dosahoval 50,0 kW při 5 500 ot./min. Od následujícího roku se automobily Saab dodávaly výhradně s čtyřdobou pohonnou jednotkou. Původní karoserie zůstala bez větší změny do ukončení výroby v roce 1980. Typové označení Saab 95 patřilo verzi kombi.\n\nJiž v roce 1968 obohatil sortiment továrny typ Saab 99 se zcela novou karoserií a čtyřválcovým motorem Triumph s ventilovým rozvodem OHC. Od roku 1969 se na přání dodával se vstřikováním paliva. Saab 99 byl vybaven stěrači na světlometech, kotoučovými brzdami na všech kolech, výdechy ventilace pro chladnější vzduch na obličej oddělenými od teplého vzduchu na přední a boční okna, nohy a zadní sedadla, spínací skřínkou ve středovém tunelu mezi řadicí pákou a ruční brzdou, aby se zabránilo zranění nárazem kolena na klíčky v zapalování a mnoha dalšími průkopnickými řešeními. \n\nV roce 1978 byl na frankfurtském autosalonu předveden Saab 99 Turbo s disky z lehké slitiny, napodobujícími lopatky turbodmychadla Garret, předním a zadním spojlerem a posunovatelnou částí střechy. Saab 99 Turbo měl vstřikování paliva Bosch-K-Jetronic a zesílenou převodovku. Bylo postaveno sto prototypů, které najezdily 4,8 milionů kilometrů, než byl Saab spokojen s jejich spolehlivostí. Pohon zajišťoval osmiventilový čtyřválec chlazený vodou, o obsahu 1 985 cm³ s nízkokompresními písty a upraveným nastavením vaček. Motor poskytoval vrcholový kroutící moment 235Nm a výkon 107kW. V roce 1977 vyhrál Stig Blomqvist s továrně upraveným Saabem 99 Turbo Švédskou rallye. Model Saab 99 Turbo byl v rozmezí let 1978 až 1980 vyroben v počtu 10 607 kusů a jednalo se o první rodinné auto dodávané s přeplňovaným motorem v historii. Modelové roky 78 a 79 byly s touto motorizací dodány pouze s třídvéřovou karoserií označenou od roku 74 Combi Coupe, modelové roky 80 a 81 byly dodávány pouze ve dvoudvéřové karoserii původního sedanu. \n\nNástupcem se v roce 1979 stal model Saab 900, který se dodával s atmosferickými i přeplňovanými motory - ze začátku s 8 ventily, od modelového roku 84 pak s 16 ventily a mezichladičem. V roce 1984 vstoupil Saab modelem 9000 do prestižní vyšší třídy.\n\nSportovní image automobilky Saab pomohli vytvářet manželé Erik a Pat Carlssonovi. Tříválcový Saab 96 se svisle orientovanou maskou, pilotovaný E. Carlssonem, vyhrál Monte Carlo 1962 a 1963. Výrobě sportovních vozů se však Saab věnoval až dodatečně.\n\nPrvní sportovní vůz vznikl podle návrhu Rolfa Melldeho spíše na základě zájmové činnosti, než jako součást výrobního plánu. Tento automobil byl sestaven na podvozkové skupině Saabu 93 s pohonem dvoudobého tříválcového motoru o výkonu 42,7 kW při 5 000 ot./min. Pod názvem Saab Sonett Super Sport byl představen na newyorském autosalonu. Přestože hodnotou zrychlení z 0 na 100 km/h za 12 s a s maximální rychlostí 200 km/h vůz zapůsobil, vzniklo v roce 1956 pouze sedm prototypů.\n\nDo sériové výroby byl zařazen až typ Saab Sonett II, který byl představen v roce 1966 jako dvousedadlové kupé s dvoudobým třílitrovým motorem o výkonu 44,1 kW při 5 200 ot./min. V roce 1967 byl nahrazen čtyřdobým vidlicovým čtyřválcem z německého vozu Ford Taunus 12M. Jeho zdvihový objem 1 498 cm³ zaručoval maximální výkon 47,8 kW při 6 000 ot./min. Výroba vozu byla ukončena v roce 1970 s celkovou produkcí 1 768 kusů.\n\nVe stejném roce byla zahájena výroba sportovního automobilu Saab Sonett III podle italského návrháře Sergio Coggiola. Vůz byl opět poháněn motorem z Fordu Taunus 12M a byl určen především pro klientelu v USA. Do roku 1974 vzniklo 8 368 Sonettů III.\n\nRoku 1969 se Saab sloučil s firmou Scania a do roku 1995 se společnost jmenovala Saab-Scania. Automobilová divize se v roce 1989 od koncernu oddělila a v roce 1990 americká společnost General Motors koupila 51% této divize za 600 milionů $ s opcí na koupi zbylých akcií v průběhu dalších 10 let. Od té doby vyráběné vozy používají společné podvozkové platformy s firmou Opel. Sídlo pro výrobu aut je ve městě Trollhättan.\n\nMezi nejslavnější produkt automobilky patřil zejména kabriolet verze 900, který byl v USA velmi populární, a jeho výroba zdaleka nestačila uspokojovat vysokou poptávku - v 80. letech 20. století byla čekací lhůta na tento model přes 2 roky.\n\nKoncem roku 2008 mateřská společnost General Motors oznámila, že přemýšlí o prodeji ztrátové automobilky a obdržela 27 nabídek. 17. února 2009 GM oznámila, že pokud automobilka neobdrží státní pomoc od švédské vlády, požádá o ochranu před věřiteli. Švédská vláda žádost o pomoc ve výši 6 miliard švédských korun (asi 560 milionů $) odmítla a 20. února tak byla automobilka nucena požádat o ochranu před věřiteli, aby získala prostor pro restrukturalizaci. Soud 29. května 2009 prodloužil firmě bankrotovou ochranu až do 20. srpna. Do té doby by měl být dokončen proces reorganizace, v rámci kterého má být vybrán nový majitel automobilky. Kvůli dohodě o prodeji německé automobilky Opel, která byla také divizí americké General Motors se SAAB ocitla v obtížné pozici. Podle švédských médií byly favority pro převzetí společnosti Koenigsegg, Renco Group a Fiat Group. GM vybrala 16. června společnou nabídku norských investorů a švédského výroce sportovní automobilů Koenigsegg, transakce měla být dokončena do konce roku 2009., avšak k jejímu naplnění nedošlo a Koenigsegg po šestiměsíčních jednáních od dohody odstoupil. Na konci roku 2009 americký koncern General Motors oznámil, že nechá uzavřít švédského výrobce osobních automobilů SAAB, protože se nepodařilo najít vhodného kupce. Čínská firma Beijing Automotive Industry Holdings (BAIC) část majetku Saabu koupila, některé technologie výroby motorů, automobilů. Nakonec se podařilo zachránit i značku SAAB a došlo k dohodě. General Motors prodala její švédskou divizi Saab nizozemskému výrobci luxusních vozů Spyker. Ten ji pak v roce 2011 kvůli nedostatku peněz prodal firmě NEVS, která se zaměřila na výrobu elektromobilu na základech sedanu Saab 9-3. Součástí prodeje nebyla obchodní značka SAAB, kterou si v GM pronajímali od skupiny Saab Technologies. \nZačátky velkých problémů pro tuto automobilku začaly již v 80. letech, kdy tato společnost prošla první hlubokou krizí. V té době jí nepomohla ani spolupráce s italským Fiatem. Nakonec byla automobilová divize oddělena od mateřského koncernu Saab-Scania a v roce 1989 skončila polovina akcií v rukou General Motors. Od velkého nového majitele se očekávalo posílení pozice Saabu na trhu, což se však nikdy nekonalo. GM zastavil veškerý vývoj do té doby průkopické značky a její stávající konstrukční řešení využil ve svých vozech. Kritici dokonce tvrdili, že Saab je jen předražená verze Opelu, jehož modely musel Saab použít jako základ a navíc byly využity komponenty, díly jiných značek ze stejného koncernu. Konec Saabu ale přinesla až světová finanční krize v kombinaci s vysokými vnitřními náklady GM, kdy se do velkých problémů dostala mateřská společnost General Motors, která by nepřežila bez pomoci od americké vlády. General Motors byl nucen k rozsáhlé restrukturalizaci zahrnující prodej některých značek. GM měla velmi nereálnou představu o ceně podmínkách prodeje, takže jednání o novém kupci automobilky Saab zkrachovala a General Motors na konci roku 2009 oznámil, že nechá švédský Saab uzavřít. Toto oznámení vyvolalo v automobilovém světě vlnu pozdvižení a GM pod tímto tlakem obnovila jednání se společností Spyker a došlo k dohodě o koupi SAABu touto nizozemskou společností, která se zabývá prodejem luxusních vozů.\n\n\n\n\n\n"}
{"id": "442927", "url": "https://cs.wikipedia.org/wiki?curid=442927", "title": "Albert Schlosser", "text": "Albert Schlosser\n\nJohann Albert Schlosser († 1769) byl nizozemský lékař a zoolog.\n\nByl členem britské Královské společnosti.\n\nV korespondenci Johna Ellise a Alexandera Gardena je obsažena zmínka o jejich přání nazvat jménem Schlossera druh rostliny , ale nikdy se to neprovedlo (druh \"Schlosseria heterophylla\" byl nazván roku 1857 na počest jiného vědce Josipa Šlosera).\n"}
{"id": "442928", "url": "https://cs.wikipedia.org/wiki?curid=442928", "title": "Operace Iron", "text": "Operace Iron\n\nOperace Iron byl krycí název pro paradesantní výsadek, který měl být vyslaný během II. světové války z Anglie na území Protektorátu Čechy a Morava.\n\nDesant tvořili velitel rtn. Rudolf Turšner a rtn. Josef Modřanský. Jejich úkolem bylo doplnění Obrany národa a dále pak organizování sabotážních a teroristických akcí. V této souvislosti se spekuluje, že cílem měl být Emanuel Moravec. Přesný cíl ale nebyl nikdy zveřejněn. V září 1944 byly úkoly desantu rozšířeny i o přepravu materiálu a následnou spolupráci s desantem Glucinium\n\nDesant by zformován 24. ledna 1942. Během výcviku byl Turšner stižen zdravotními problémy (protržená kýla a následný operační zákrok). Později došlo z rozhodnutí velení ke změnám priorit programu a přednost dostávaly skupiny se zpravodajskými úkoly. \n\nK dalšímu odsunu nasazení desantu v operaci Iron došlo v dubnu 1943; SOE přesouvala své startovací základny do Itálie. V září téhož roku bylo čs. exilové vládě v Londýně navrženo, aby přehodnotila vysílání sabotážních a diverzních skupin do Protektorátu v zájmu minimalizace rizika ohrožení domácího odboje. Ten měl být důležitým článkem ve zpravodajské síti dodávají informace z okupovaných území. Turšner a Modřanský se přesto ještě v září přesunuli do Itálie na základnu SOE v Lauretu, kde měli vyčkat na nasazení do akce. \n\nPatrně vlivem stresu a napětí vyvolaném neustálým odkládáním zahájení operace a pravděpodobně i vlivem tzv. \"ponorkové nemoci\" začalo docházet mezi oběma příslušníky desantu, Turšnerem a Modřanským k vzájemnému verbálnímu a fyzickému napadání umocněnému navíc požíváním alkoholu. Vzájemná nevraživost obou příslušníků desantu přerostla v averzi a proto vedení 2. oddělení HV nahradilo Modřanského št. rtn. Janem Švachulou. Po dalších konfliktech (včetně konfliktů s britskými vojáky) byli Turšner a Modřanský odveleni zpět do Londýna a převedeni do rezervy. Začátkem prosince 1944 byla operace Iron definitivně zrušena. \n"}
{"id": "442929", "url": "https://cs.wikipedia.org/wiki?curid=442929", "title": "Vyhaslý oheň", "text": "Vyhaslý oheň\n\nVyhaslý oheň je sedmé studiové album brněnské skupiny Kamelot vytvořené společně s českým písničkářem, blízkým přítelem Romana Horkého, Lubošem \"Lampou\" Dvořákem žijícím v Kanadě. Kompaktní disk vydalo Monitor EMI v roce 1997, nahráno bylo ve studiu \"V\" ve Zlíně. Obsahově se jedná o trampské písně.\n\nNěkolik let po nahrání, 3. července 2004 brzy nad ránem při návratu z festivalu Trampská porta v Jihlavě, havaroval Viktor Porkristl, když u Hluboké nad Vltavou narazil do stromu. V bezvědomí a s těžkými poraněními byl převezen do českobudějovické nemocnice. Při incidentu zemřel na místě spolujezdce Luboš Dvořák, se kterým Kamelot nahrál toto album.\n\nObsazení skupiny:\n\n\n\n"}
{"id": "442930", "url": "https://cs.wikipedia.org/wiki?curid=442930", "title": "The Best of (Kamelot, Česko)", "text": "The Best of (Kamelot, Česko)\n\nThe Best of je kompilační album brněnské skupiny Kamelot vydané jako kompilace toho nejlepšího k 15 letům od založení. Skladby mají nové aranžmá. Bonusem je dosud nezveřejněná píseň \"Podívej\" v podání zesnulého Radka Michala. Album vyšlo ve společnosti Monitor EMI v roce 1997.\nAutorem všech textů a hudby je Roman Horký. Obsazení skupiny:\n\n\n\n"}
{"id": "442931", "url": "https://cs.wikipedia.org/wiki?curid=442931", "title": "Pieter Boddaert mladší", "text": "Pieter Boddaert mladší\n\nPieter Boddaert (říjen 1766, Utrecht – 8. března 1805, Amsterodam) byl nizozemský básník a spisovatel.\n\nByl synem biologa Pietera Boddaerta a vnukem spisovatele Pietera Boddaerta.\n\nByl také nazýván „špinavý Boddaert“, protože v jeho době se považovalo za neslušné psát erotické básně.\n\n\n"}
{"id": "442933", "url": "https://cs.wikipedia.org/wiki?curid=442933", "title": "Země antilop", "text": "Země antilop\n\nZemě antilop je osmé studiové album brněnské skupiny Kamelot. Vydáno bylo ve společnosti Monitor EMI v roce 1998.\nAutorem všech textů a hudby je Roman Horký. Obsazení skupiny:\n\n\n\n"}
{"id": "442934", "url": "https://cs.wikipedia.org/wiki?curid=442934", "title": "Větrné město", "text": "Větrné město\n\nVětrné město je deváté studiové album brněnské skupiny Kamelot. Vydáno bylo ve společnosti Monitor EMI v roce 1999, mastering provedlo Studio DISK – Boskovice v červnu téhož roku. Album bylo prezentováno v rámci pořadového cyklu České televize \"Zpívání na farmě\" (Bolka Polívky) v režii F. Fatky (1999).\nAutorem všech textů a hudby je Roman Horký. Obsazení skupiny:\n\n\n\n"}
{"id": "442935", "url": "https://cs.wikipedia.org/wiki?curid=442935", "title": "Kostel Nanebevzetí Panny Marie (Bukovinka)", "text": "Kostel Nanebevzetí Panny Marie (Bukovinka)\n\nKostel Nanebevzetí Panny Marie v Bukovince pochází z roku 1773.\n\nRománský kostel z 13. století (kolem něhož snad měla být i fara) byl během husitských válek poškozen, obnovil ho mnich Pavel (1475 zde měl být i pochován). Roku 1772 kostel vyhořel, proto již roku 1773 jižně od něj postavili nový barokní kostel Nanebevzetí Panny Marie, stojící dodnes. Požár starého kostela do dnešních časů přečkala pouze jeho kaple. V okolí zříceniny kaple se nachází dnes již zrušený hřbitov (nový hřbitov se rozprostírá na okraji obce). V obci se ze sakrálních staveb ještě nachází mariánská kaple z 19. století. K Panně Marii se váže několik místních pověstí, zejména o jejím zjevení v roku 1210. Od těchto pověstí odvozuje svůj vznik i nedaleký křtinský barokní chrám.\n\nKostel je od roku 1958 zapsán v seznamu kulturních památek.\n\n"}
{"id": "442936", "url": "https://cs.wikipedia.org/wiki?curid=442936", "title": "Shawn Drover", "text": "Shawn Drover\n\nShawn Drover (* 5. května 1966 Montreal) je kanadský bubeník, který hrál v metalových skupinách Megadeth a Eidolon. Narodil se v roce 1966 v Montrealu a má dva bratry a jednu sestru; jeden z jeho bratrů – Glen Drover v Megadeth působil jako kytarista. Je ženatý a má dceru a syna. V roce 1993 začal bubnovat v powermetalové skupině Eidolon a od roku 2004 byl i členem skupiny Megadeth.\n"}
{"id": "442939", "url": "https://cs.wikipedia.org/wiki?curid=442939", "title": "Vzpomínka na kamaráda", "text": "Vzpomínka na kamaráda\n\nVzpomínka na kamaráda je kompilační album brněnské skupiny Kamelot a jeho hostů, kteří nazpívali většinu písní. Skladby vyšly až na dvě výjimky (\"Loď jménem láska, Jednou ráno až se vzbudím\" v provedení Radka Michala) již na minulých discích. Album bylo vydáno ve společnosti Monitor EMI v roce 2000, mastering provedlo studio \"V\" (Petr Vavřík) v dubnu téhož roku.\n\nAutorem všech textů a hudby je Roman Horký. Obsazení skupiny:\n\n\n\n"}
{"id": "442945", "url": "https://cs.wikipedia.org/wiki?curid=442945", "title": "Pozdní návraty", "text": "Pozdní návraty\n\nPozdní návraty je desáté studiové album brněnské skupiny Kamelot. Vydáno bylo ve společnosti Monitor EMI v roce 2001, mastering provedlo studio Jalovec (Petr Werner). Jedná se o písně, které měl jejich autor Roman Horký \"schované v šuplíku\" již z 80. let 20. století a znamenají tak obsahově návrat do raných fází skupiny. K interpretaci byli také přizváni bývalí členové.\n\nAutorem všech textů a hudby je Roman Horký.\n\n\n\n"}
{"id": "442947", "url": "https://cs.wikipedia.org/wiki?curid=442947", "title": "Bertrandův postulát", "text": "Bertrandův postulát\n\nBertrandův postulát je název tvrzení v teorii čísel, které říká, že pro každé přirozené číslo formula_1 existuje alespoň jedno prvočíslo formula_2 splňující formula_3 existuje prvočíslo formula_2 splňující <math>n.\n\nTvrzení se jmenuje po matematikovi Josephu Bertrandovi, který jej (jako hypotézu) vyslovil roku 1845 a sám ověřil jeho platnost pro čísla do tří milionů. V roce 1850 tvrzení dokázal Čebyšev, kterému je proto někdy připisováno.\n"}
{"id": "442950", "url": "https://cs.wikipedia.org/wiki?curid=442950", "title": "Paměť slonů", "text": "Paměť slonů\n\nPaměť slonů je jedenácté studiové album brněnské skupiny Kamelot. Vydáno bylo ve společnosti Venkow Records (A Universal Music Company) v roce 2001, mastering provedlo studio ADG Prague (Oldřich Slezák).\n\nAutorem všech textů a hudby je Roman Horký.\n\n\n\n"}
{"id": "442951", "url": "https://cs.wikipedia.org/wiki?curid=442951", "title": "Salaš (rozcestník)", "text": "Salaš (rozcestník)\n\nNázev Salaš může znamenat:\n"}
{"id": "442958", "url": "https://cs.wikipedia.org/wiki?curid=442958", "title": "Valerie (album)", "text": "Valerie (album)\n\nValerie je dvanácté studiové album brněnské skupiny Kamelot, které nese jméno dcery frontmana Romana Horkého. Vydáno bylo ve společnosti Venkow Records (A Universal Music Company) v roce 2002.\n\nAutorem všech textů a hudby je Roman Horký.\n\n\n\n"}
{"id": "442963", "url": "https://cs.wikipedia.org/wiki?curid=442963", "title": "Ratpoison", "text": "Ratpoison\n\nratpoison je svobodný správce oken pro X Window System. Jeho hlavním vývojářem je Shawn Betts. Je inspirován textovým programem GNU Screen a jeho jméno (česky znamená \"jed na krysy\") odkazuje k faktu, že je možné ho ovládat pouze klávesnicí, bez použití myši.\n\n"}
{"id": "442965", "url": "https://cs.wikipedia.org/wiki?curid=442965", "title": "Ovčák", "text": "Ovčák\n\nOvčák může být :\n\n\n"}
{"id": "442966", "url": "https://cs.wikipedia.org/wiki?curid=442966", "title": "Zvláštní svět", "text": "Zvláštní svět\n\nZvláštní svět je třinácté studiové album brněnské skupiny Kamelot. Vydáno bylo ve společnosti Brothers Records v roce 2004, mastering provedl Petr Vavřík. Album je inspirováno několikaměsíční cestou Romana Horkého do Kanady, kde čerpal inspiraci v přítomnosti později tragicky zemřelého trampa Luboše Lampy Dvořáka, se kterým kapela natočila v 90. letech desku \"Vyhaslý oheň\".\n\n\nAutorem všech textů a hudby je Roman Horký.\n\nV roce 2006 vyšla ještě rozšířená verze alba s dvěma bonusovými písněmi „Osud“ a „Honolulu“.\n\n"}
{"id": "442967", "url": "https://cs.wikipedia.org/wiki?curid=442967", "title": "Blanka Kastilská", "text": "Blanka Kastilská\n\nBlanka Kastilská zvaná \"Bílá královna\" ( \"Blanca de Castilla\", \"Blanche de Castille\", 4. března 1188 Palencia – 27. listopadu 1252 Melun) byla francouzská královna a regentka. Po manželově smrti energicky spravovala Francii za nezletilého syna Ludvíka IX. a dokázala pro něj uhájit království před vzpurnou šlechtou. Byla štědrou donátorkou, zakládala kláštery, objednávala vitraje a četné rukopisy. Na většině uměleckých děl spjatých s její osobou jsou zlaté kastilské hrady na červeném pozadí.\n\nBlanka byla třetí dcerou Alfonse VIII., kastilského krále, a Eleonory, dcery anglického krále Jindřicha II. a Eleonory Akvitánské. Na základě smlouvy mezi králi Filipem Augustem a Janem byla Blanka, za pomoci své osmdesátileté babičky Eleonory Akvitánské, s velkou slávou a za účasti obou králů provdána dne 22. května 1200 za prince Ludvíka. Francouzi jí kvůli tmavým vlasům nazývali \"Kastilka\" a spolu s ní přišla na francouzský dvůr kultura trubadúrů. Na dvoře mladého páru byli vítáni nejen trubadúři, ale také duchovní, takže kromě milostných písní se zde často konaly i plamenné filosofické disputace.\n\nBlanka poprvé prokázala své vladařské schopnosti v roce 1216, když si Ludvík chtěl po Janově smrti přisvojit anglickou korunu a při invazi do Anglie narazil na jednotný odpor. Filip II. August odmítl syna podporovat, a tak Blanka sama organizovala podpůrné flotily do Anglie, i když bez konečného úspěchu.\n\nLudvík zemřel po tříletém panování na úplavici již v listopadu 1226 při návratu z jižní Francie, kde byl na papežovo naléhání potírat přívržence katarského hnutí a prosazoval tam přísné severofrancouzské lenní právo. Blanka se stala díky manželově závěti regentkou a opatrovnicí svých dětí, Ludvíkovi IX. bylo teprve 12 let. Své finance svěřovala do opatrovnictví templářům, kteří jí pravidelně předkládali vyúčtování a roku 1236 je také pověřila financováním výstavby klášterní fundace v Maubuissonu.\n\nKrálovství se po králově skonu ocitlo v kritické situaci, všechna Kapetovci pracně získaná území se zdála být ztracena. Blanka však dokázala potlačit jak povstání baronů (1226), tak anglický útok (1230). Šlechta byla buď zastrašena, nebo získána na stranu \"Bílé královny\" a království zůstalo pro Ludvíka zachováno. Královnini nepřátelé mluvili o jejím milostném poměru s papežským vyslancem Romanem Frangipanem a Theobaldem, hrabětem ze Champagne, který jí skládal milostné verše. Faktem je, že za podpory papežského legáta se Blance podařilo udržet stabilitu státu a dokonce odrazit útoky anglického krále Jindřicha III.\n\nI po převzetí vlády Ludvíkem byl Blančin vliv patrný. Právě matka vyhledala Ludvíkovi vhodnou nevěstu - roku 1234 se po získání papežského dispenzu oženil s dcerou provensálského hraběte Ramona Berenguera V. a Beatrix Savojské Markétou. Blanka Kastilská byla prohlášena královnou matkou. Celý nevěstin doprovod - savojští strýčci, chůva, dvorní dámy, byli ihned po sňatku posláni zpět domů.\n\nTělo královny vdovy bylo pohřbeno v klášteře Maubuisson u Pontoise a srdce v klášteře Notre-Dame v Dammarie-les-Lys u Melunu, které sama založila.\n\n\n"}
{"id": "442975", "url": "https://cs.wikipedia.org/wiki?curid=442975", "title": "Modula", "text": "Modula\n\nModula je programovací jazyk o mnoha verzích\n\n"}
{"id": "442976", "url": "https://cs.wikipedia.org/wiki?curid=442976", "title": "Oliver Ellsworth", "text": "Oliver Ellsworth\n\nOliver Ellsworth (29. dubna 1745 Winndsor, Connecticut, USA – 26. listopadu 1807 Winndsor) byl americký právník, státník a politik. \n\nSvoji advokátní kancelář si otevřel v roce 1777. Zastupoval rodný stát na Kontinentálním kongresu a na Ústavodárném shromáždění (1787), kde se podílel na koncipování \"connecticutského kompromisu\", ale nebyl přítomen podpisu Ústavy Spojených států amerických. Jako jeden z senátorů rodného státu předsedal výboru pro návrh \"Zákona o soudnictví\" 1789 a hlasoval s federalisty.\n\nOd 15. prosince 1795 do 30. září 1800, kdy rezignoval, byl předsedou Nejvyššího soudu Spojených států amerických.\n\nDo jeho rukou skládal přísahu dne 4. března 1797 prezident John Adams.\n"}
{"id": "442977", "url": "https://cs.wikipedia.org/wiki?curid=442977", "title": "Pasák", "text": "Pasák\n\nPasák může být:\n\n\n"}
{"id": "442979", "url": "https://cs.wikipedia.org/wiki?curid=442979", "title": "Dlouhá pláž", "text": "Dlouhá pláž\n\nDlouhá pláž je kompilační album brněnské skupiny Kamelot. Vydáno bylo ve společnosti Universal Music v roce 2004. Album je retrospektivou uplynulých deseti let skupiny. Jsou zde zařazeny úspěšné písně z tohoto období doplněné o dosud nevydané skladby. Píseň \"Dlouhá pláž\", která dala název celému disku je obsažena již na albu Paměť slonů.\n\nAutorem všech textů a hudby je Roman Horký.\n\na další hudebníci z alb Valerie a Paměť slonů.\n\n\n"}
{"id": "442980", "url": "https://cs.wikipedia.org/wiki?curid=442980", "title": "Cizelování", "text": "Cizelování\n\nCizelování je uměleckořemeslné opracování, úprava (retušování) výrobků z kovů (typicky např. odlitků), při kterém se používají speciální nástroje tzv. puncny. Cizelovat lze za tepla i za studena. Člověku, který tuto práci vykonává, se říká cizeler.\n\nCizelování nemusí být jenom retušování, ale může se jednat i o zdobení tepáním, tj. druh uměleckořemeslného zpracování kovů, při kterém se pomocí speciálních nástrojů (čakanů) vytepávají obvykle do slabého mosazného nebo měděného plechu různé plastické tvary, obrazce, písmena apod. Cizelování umožňuje dosáhnout neobvyklé plasticity a hloubky. Cílem je dodat povrchu požadovaný estetický vzhled a zvýraznit jeho umělecké působení.\n\nProtože tepané části z plechu nelze nijak upínat, lepíme je na cizelérskou smůlu. Tu si připravíme takto:\nV železné nádobě naplněné asi do poloviny rozpustíme bednářskou smůlu, přidáme do ní trochu loje a hrudku kalafuny. Po rozvaření přidáváme za stálého míchání jemnou tzv. alabastrovou sádru. Tu sypeme tak dlouho, až z tyče, kterou mícháme, smůla plynule nestéká, ale začne se trhat (stane se tak při poměru přibližně 2 díly smůly a 1 díl sádry). Potřebujeme-li měkčí smůlu na plastické zpracování plechu, přidáme sádry méně, na povrchové zpracování je zapotřebí smůla tvrdší, dáme tedy sádry více.\n\nPřipravenou smůlu nalijeme buď na prkno, nebo půlkouli. Prkno ohradíme plechovým páskem, který po ztvrdnutí smůly odstraníme. Plech, který budeme cizelovat, u okrajů zahneme dolů a zespodu lehce namázneme olejem. Smůlu na prkně nahřejeme plynovým hořákem a plech do ní zatlačíme. Dáváme pozor, aby vespodu nebyly vzduchové bubliny. Budeme-li cizelovat misky, nejprve je naplníme smůlou a teprve potom přilepíme na prkno. Při práci si prkno podložíme 'koženým polštářem naplněným pískem.\n\nMenší části lepíme na cizelérskou kouli. Nejvhodnější je půlkoule z šedé litiny průměru asi 200 mm. Na dno nalijeme sádru a na ni vrstvu smůly tlustou asi 4 cm. Máme-li půlkouli vytlačenu z plechu, vyplníme dno olovem, aby koule dobře seděla. Při práci ji posadíme do kroužku z řemenů, což umožňuje naklonění koule v požadovaném směru.\n\nPřilepený plech potřeme bílou barvou (temperou nebo latexem) a po zaschnutí překopírujeme nebo přímo nakreslíme požadovaný námět. Aby se kresba při práci nesmazala, zafixujeme ji lehkým přestříknutím průhledným lakem. Kontury kresby se zarýhují \"rýkovákem\", plech se mírně nahřeje, odlepí, očistí (v petroleji nebo vyžíháním) a nalepí na měkčí smůlu rubem navrch.\n\nNyní v plechu ocelovými nebo dřevěnými hnáči vyrazíme plastiku. Abychom si mohli lépe představit její pozitivní modelaci, vtlačíme do plechu plastelínu, která po vyjmutí ukáže, zda jsme se při vyrážení nedopustili chyb. Po úplném vymodelování sejmeme plech ze smůly a je-li třeba, nalepíme ho znovu na tvrdou smůlu lícem navrch.\n\nReliéfy a basreliéfy lidských a zvířecích hlav se opracují jen modelováky a dřevěnými špalíky, aby hlava nebyla tvrdá. Slohové akanty, stylizované rostlinné motivy apod. se opracují různými čakany, jako jsou zrnáče, osazovače, matováky apod., aby se zvýšil plastický dojem.\n\nPři práci s čakany používáme cizelérské kladívko. Má velmi štíhlou, pružnou násadu ukončenou vejcovitým rozšířením. Nejlepší násada je z akátu, který má velmi dlouhé vlákno, takže se tak lehce nepřerazí. Kladivo držíme v dlani velmi lehce a ukazováčkem řídíme sílu úderu. Velmi jemnou plastiku (např. pro individuální bižuterii) z měděné nebo stříbrné fólie vytlačujeme ocelovými a dřevěnými kolíky potřebného tvaru na pryžové podložce. Naproti tomu monumentální reliéfy vyklepáváme upravenými paličkami, dřevěnými špalíky a vytloukacími kladivy na koženým polštářích naplněných pískem. Textilní polštáře nebo pytle nejsou vhodné, protože prach se dostane skrz tkaninu.\n\nDůležitý je i druh modelace. Vyhlazené, popř. vyleštěné zaoblené plochy se zdají mnohem vypouklejší než stejné plochy s modelací drsnou, matovou. Průřez plochy neděláme kruhový (i když je takový model), ale oválný. Umění je najít takový průřez, aby světla a stíny na plastice udělaly dojem válcové či kulové plochy.\n\nTepeme-li více kusů značně složitých plastik, je možno si připravit matrici, do které potom plech zatepla či zastudena vtloukáme.\n\nPostup při tepání/cizelování plastiky:\n\n1. Z hlíny nebo plastelíny si vymodelujeme celou plastiku, popř. jen její nejsložitější část.\n\n2. Na model nalijeme sádru a tak připravíme negativ, který necháme odlít z bronzu.\n\n3. Plech upevníme kolem dokola na matrici, aby se mohl jen velmi těžko posunovat a dřevěnými hnáči ho vtloukáme do matrice.\n\n4. Po protepání z rubu nalijeme do protepaného plechu olovo a modelujeme části, které by zevnitř nešly vyklepat (např. u obličeje nosní dírky), popř. zarýhujeme (např. obočí, vlasy, vousy apod.).\n\nPro pamětní plakety apod. se nejdříve zhotoví ze sádry několikrát zvětšený model, ten se odlije do bronzu, cizelérsky opracuje a teprve potom se na redukovacím stroji jehlou vyfrézuje ocelová raznice patřičných rozměrů. Při cizelování bronzového modelu dbáme, aby nikde nevznikly ostré hrany, o které by zachycoval palec nebo se zlomila frézička redukčního stroje (pantografu).\n\nTechnika cizelování se také používá v zemědělství (vinařství), kde znamená odstřihování přebytečných bobulí z hroznů vinné révy po odkvětu, s cílem zlepšit kvalitu výsledného produktu.\n"}
{"id": "442983", "url": "https://cs.wikipedia.org/wiki?curid=442983", "title": "Francis Beaumont", "text": "Francis Beaumont\n\nFrancis Beaumont (asi 1584 Grace-Dieu, Leicestershire – 6. března 1616 Londýn) byl anglický dramatik pozdní renesance (období tzv. alžbětinského divadla).\nPocházel ze starého rodu nižší šlechty v Lecaectershire. Studoval v Oxfordu, ale po smrti otce v roce 1598 studia opustil a snažil se pokračovat ve studiích na Inner Temple v Londýně. Brzy se však začal věnovat literatuře. Spolu se svým přítelem Johnem Fletcherem napsal v letech 1606–1616 asi patnáct divadelních her. Svou tvorbou patřil do oblasti aristokratického (dvorského) divadla.\n\nMíra spolupráce na jednotlivých divadelních hrách je v různých pramenech uváděna různě. Zde jsou hry zařazeny tak, jak je řadí níže uvedená literatura.\n\n\n\n\n\n"}
{"id": "442985", "url": "https://cs.wikipedia.org/wiki?curid=442985", "title": "Modrá planeta (album)", "text": "Modrá planeta (album)\n\nModrá planeta je čtrnácté studiové album brněnské skupiny Kamelot. Vydáno bylo ve společnosti EMI/Virgin v roce 2006.\n\nAutorem všech textů a některých melodií je Roman Horký.\n\n\n\n"}
{"id": "442986", "url": "https://cs.wikipedia.org/wiki?curid=442986", "title": "Jacobus Houbraken", "text": "Jacobus Houbraken\n\nJacobus Houbraken (25. prosince 1698, Dordrecht – 14. listopadu 1780, Amsterdam) byl nizozemský rytec.\n\nVše co mu jeho otec Arnold Houbraken (1660–1719) odkázal, byla silná konstituce a láska k práci. V roce 1707 přesídlil do Amsterodamu, kde roky neustále bojoval s obtíži. Umění rytí zahájil studiem prací Cornelia Corta, Jonase Suyderhoefa, Gerarda Edelincka a Johna Visscherse.\n\nVěnoval se téměř výhradně portrétování. Mezi jeho nejlepší díla patří scény z komedie „De Ontdekte Schijndeugd“, provedené v 80. letech po Corneliu Troostovi. Houbraken také ryl portréty historické práce svého otce \"De Groote Schouburgh der Nederlantsche konstschilders en schilderessen\" (1718–1721) a také portréty pro Jan van Goolovu \"Nieuwe schouburg der Nederlantsche kunstschilders\" (Haag 1750–51).\n\n\n"}
{"id": "442987", "url": "https://cs.wikipedia.org/wiki?curid=442987", "title": "Věznice Horní Slavkov", "text": "Věznice Horní Slavkov\n\nVěznice Horní Slavkov leží na okraji katastru města Horní Slavkov v Karlovarském kraji. Byla založena v roce 1958. Vězni původně pracovali na stavbách v okolí, později ve dvou výrobních zónách v bezprostřední blízkosti objektu, dále ve strojírenských dílnách a na vnitřních pracovištích. Věznice je profilována pro výkon trestu odnětí svobody dospělých mužů, kteří spáchali závažnou trestnou činnost, a recidivistů zařazených do výkonu trestu s ostrahou s délkou do 15 let.\nVe věznici se nachází též oddělení pro doživotně odsouzené vězně.\n\nUbytovací kapacita činí podle normy 728 míst. Ve věznici jsou zřízena oddělení pro výkon trestu s ostrahou s kapacitou 644 míst, specializované oddělení pro klienty s duševní poruchou a poruchou chování s kapacitou 48 míst a oddělení se zesíleným stavebně-technickým zabezpečením s kapacitou 36 lůžek. Průměrný počet lůžek na světnici je 10, nejvíce 14. Jednolůžkové světnice nejsou k dispozici, dvoulůžkových je 18. Ve věznici Horní Slavkov je plánovaný stav zaměstnanců 308. Z toho 118 zaměstnanců v pracovněprávním vztahu a 190 příslušníků.\n\nZaměstnávání odsouzených se uskutečňuje ve čtyřech formách:\n\nHlavním principem programů zacházení s vězni je jejich vedení k osobní a společenské zodpovědnosti, posilování přesvědčení o nedotknutelnosti cizího majetku, podporování sebevědomí a sebeúcty, rozvoj pozitivních vlastností osobnosti a zabránění její degradaci. Zájmová činnost je zaměřena na seberealizaci a rozvoj zálib, manuálních schopností i fyzických dovedností. Vzdělávání odsouzených se uskutečňuje v pěti základních rovinách: dlouhodobé a krátkodobé vzdělávání, kurzy, speciální postupy a metody a extramurální programy.\n"}
{"id": "442991", "url": "https://cs.wikipedia.org/wiki?curid=442991", "title": "Jan van Gool", "text": "Jan van Gool\n\nJan van Gool nebo Johan van Gool (1685, Haag – 1765, Haag), byl životopisec umělců a malíř.\n"}
{"id": "442992", "url": "https://cs.wikipedia.org/wiki?curid=442992", "title": "Vazební věznice Hradec Králové", "text": "Vazební věznice Hradec Králové\n\nVazební věznice Hradec Králové se nachází v centru města Hradec Králové. Budova věznice je společná s budovou krajského soudu, s nímž vytváří pětiúhelníkový objekt sousedící s hranicí památkové rezervace historického jádra města. Objekt věznice a krajského soudu byl vystavěn v roce 1933 a do dnešní doby slouží k výkonu vazby.\n\nV hradecké vazební věznici se podstatná část výkonu uskutečňuje tzv. pevnou vazbou klasického typu s uzavřenými celami. Je zde i oddělení se zmírněným režimem, vybavené televizorem, provizorní posilovnou a dalšími prostředky ke sportovním aktivitám. Obvinění zejména z řad mladistvých a mladých dospělých zde snáze překonávají negativní dopady sociální izolace a pocity frustrace. V roce 2005 se v objektu vazební věznice vybudovalo véceúčelové hřiště pro vězně. Celý objekt vazební věznice stojí až dodnes tak, jak byl vybudován, nově se vystavěl pouze objekt pro služební psy a psovody.\n\nSoučástí vazební věznice je i areál Samostatného oddělení výkonu trestu v katastru obce Pouchov, který se nachází v průmyslové zóně města Hradce Králové. Byl dostavěn v roce 1976 se záměrem zaměstnávat odsouzené z nižších nápravných skupin, dnes v kategorii výkonu trestu odnětí svobody s dohledem.\n\nVzhledem k profilaci vazební věznice pracují odsouzení na jejích vnitřních pracovištích, další jsou zaměstnáni u soukromých subjektů mimo vazební věznici. V rámci programů zacházení si odsouzení mohou vybrat z různých sportovních a vzdělávacích aktivit. Zájmové činnosti odsouzených se věnuje značná pozornost stejně jako náplni jejich aktivit ve volném čase. Mají možnost účasti na besedách se sociálním pracovníkem, popřípadě dalšími pracovníky buď z vězeňské služby nebo občanského života. V poslední době se velmi často využívá pomoc sociálních kurátorů. Vazební věznice má velmi dobré kontakty s různými nevládními organizacemi. Ve vazební věznici Hradec Králové pracuje celkem 339 zaměstnanců, z toho 258 příslušníků vězeňské a justiční stráže, ostatní jsou občanští pracovníci.\n"}
{"id": "442995", "url": "https://cs.wikipedia.org/wiki?curid=442995", "title": "Jiří Sedláček (skladatel)", "text": "Jiří Sedláček (skladatel)\n\nJiří Sedláček je český hudební skladatel, producent a herec. \n\nAbsolvoval státní konzervatoř v Praze. V období přibližně 1982–1998 napsal hudbu pro více než 15 divadelních inscenací a rozhlasových her. V letech 1986–1998 byl v angažmá českých divadel. \n\nSpolu s Vítem Sázavským připravil k vydání alba pro děti \"Sloni v porcelánu\" (1999) a \"Havěť všelijaká 1 a 2\" (2005, 2007).\n\n"}
{"id": "442997", "url": "https://cs.wikipedia.org/wiki?curid=442997", "title": "John Fletcher", "text": "John Fletcher\n\nJohn Fletcher (křtěn 20. prosince 1579, Rye, Sussex – datum pohřbu 29. srpna 1625, Londýn) byl anglický dramatik pozdní renesance (období tzv. alžbětinského divadla).\n\nByl synem kněze Richarda Fletchera, který se později stal londýnským biskupem a kaplanem královny Alžběty. Jeho strýc a dva bratranci byli též spisovatelé. V roce 1591 začal studovat v Cambridge, ale není známo, zda studia dokončil. Do konce svého života pracoval jako hlavní dramatik pro divadelní společnost \"Služebníci královi\" (King's Men). Zemřel na mor v roce 1625.\n\nSpolupracoval s celou řadou dramatiků jako byli William Shakespeare, Philip Massinger nebo William Rowley. Spolu s Francisem Beaumontem napsal v letech 1606–1616 asi patnáct divadelních her. Svou tvorbou patřil do oblasti aristokratického (dvorského) divadla.\n\nMíra spolupráce na jednotlivých divadelních hrách je v různých pramenech uváděna různě. Zde jsou hry zařazeny tak, jak je řadí níže uvedená literatura.\n\n\n\n\n\n\n\n\n"}
{"id": "443001", "url": "https://cs.wikipedia.org/wiki?curid=443001", "title": "25 – Výběr největších hitů", "text": "25 – Výběr největších hitů\n\n25 – Výběr největších hitů je kompilační album brněnské skupiny Kamelot. Jedná se o průřezové kompilační album vydané k 25. výročí založení kapely, které obsahuje 25 skladeb v původních aranžích. Výjimkou je píseň \"Slib\", kterou v původní verzi nazpíval Radek Michal. Zde je uvedena v novém nastudování ve formě duetu Romana Horkého a Ilony Csákové. Bonusem je pak dvojice dosud neuvolněných písní \"La Dolce Vita\" (1) a \"Obyčejnej chlápek\" (25). Album vydala společnost EMI Records v roce 2007.\n\nAutorem všech textů a hudby je Roman Horký.\n\na další\n\n\n"}
{"id": "443010", "url": "https://cs.wikipedia.org/wiki?curid=443010", "title": "Městská autobusová doprava v Mladé Boleslavi", "text": "Městská autobusová doprava v Mladé Boleslavi\n\nMěstská autobusová doprava v Mladé Boleslavi byla podnikem ČSAD zavedena v roce 1959. Od 1. října 1997 převzal MHD nový, městský Dopravní podnik Mladá Boleslav, s. r. o. Městskou hromadnou dopravu v Mladé Boleslavi tvoří 19 autobusových linek, označených písmeny A, B, C a čísly 10–80 (druhá cifra čísla linky značí variantu trasy odvozenou ze základní „desítkové“ linky), nepravidelná hokejová linka H (265012), licenční čísla mají linky z řady 265010 až 265090, oficiálně součástí systému MHD bezplatná linka do OC Olympia, značená O (dříve OC), kterou provozuje týž dopravce. Zvláštností je velký vliv režimu podnik Škoda Auto na MHD: třetí přepravní špička kolem 22 hodiny (linka 20, 31, 40, 41 a 42) a oslabení provozu v době celozávodní dovolené.\n\nProvoz MHD v Mladé Boleslavi byl zahájen 1. dubna 1959 a jejím provozovatelem byl kosmonoský závod ČSAD, v 90. letech transformovaný na Seco Trans. S rozrůstajícím se městem rostl počet linek, který na začátku 90. let dosáhl počtu 14. V roce 1991/1992 provozovalo ČSAD Mladá Boleslav síť MHD s linkami 1 až 14, v krajském jízdním řádu byla uvedena pod společným číslem 17200. Po celou dobu byla kromě města obsluhována i řada příměstských částí. Některé ze zavedených linek si své trasy udržely až do současnosti. Kosmonosy byly v letech 1974–1991 součástí Mladé Boleslavi a v tomto a některých dalších obdobích je obsluhovala boleslavská MHD.\n\nKoncem 80. let se připravovala výstavba trolejbusové sítě, ze které sešlo.\n\n1. září 1997 zahájil nový, městský Dopravní podnik Mladá Boleslav, s. r. o. zkušební provoz okružní linkou 20 do Josefova Dolu. Od 1. října 1997 převzal MHD podle nového systému zpracovaného firmou Audis bus z Rychnova nad Kněžnou, zpočátku na 12 linkách, jejichž trasy se však lišily od dosavadních linek předchozího dopravce. Byla zavedena nová, dvoumístná čísla linek, přičemž základní linky mají číslo s nulou na konci a variantní linky mířící do téže oblasti mají další čísla z téže desítky. Doprava byla zajištěna i do obcí Dalovice, Hrdlořezy, Josefův Důl, Řepov a Vinec. Spojení se sousedním městem Kosmonosy zpočátku zajišťoval i nadále dopravce Seco Trans, a. s. V roce 1999 se trasy linek ustálily a jejich základ vydržel až do současnosti. Do systému přibyly linky do Kosmonos a do obce Bradlec.\n\nV roce 1999 tvořily městskou autobusovou dopravu přibližně tyto linky:\n\n\nDo roku 2000 vzrostl počet linek na 18. Byly zavedeny linky 88 a 89 kvůli obsluze obchodních center na jihovýchodě města, které z velké části kopírovaly linku 80. V letech 2001 a 2002 byly ještě některé linky rozděleny. \nV roce 2002 byla zavedena speciální víkendová linka 12 na veřejné bruslení na zimní stadion a také okružní linka 22 v trase Autobusové stanoviště – Balt – Na Výstavišti – V rokli – Hrdlořezy, Přední důl – Debř, u závor – Radouč – 17. listopadu, škola – Jiráskova, zdravotní středisko – Autobusové stanoviště. Zavedena byla linka 41, která z velké části kopírovala linku 40, jen místo Severního sídliště obsluhovala sídliště Slavoj. Linka 51 začala obsluhovat jednosměrnou stanici Bazén a oblast Baltu v obou směrech. Linka 71 jezdila až k Intersparu a Olympii.\nV roce 2003 začala linka místo veřejného bruslení jezdit na hokejové zápasy. Byly doplněny linky pro vnitřní město (např. 13 jako posilová k 80 a 52 ke zlepšení obslužnosti Ptácké ulice), zavedena MHD do obce Plazy, a byly zavedeny některé čistě víkendové linky, které kombinovaly více tras různých linek, jezdících ve všední dny (např. 19 kombinovala linky 71, 10 a 50; 69 kombinovala linky 60, 61 a 70). Zavedena byla linka 31 pro pracovníky Škoda Parts Centra u Řepova. Byla zrušena linka 22. Počet linek dosáhl 23. \nV roce 2004 byla MAD rozšířena do obce Plazy (linka 32) i do poslední ještě neobsluhované příměstské části Jemníky (linka 33 – okružní přes Severní sídliště), a také do vzdálené obce Luštěnice (linka 42) (ty se staly jedinou obcí mimo městskou tarifní zónu 0). Zavedena a brzy na to zrušena byla okružní linka 53, která měla doplňovat linku 51. Zrušena byla linka 11 (Kosmonosy se rozhodly, že pokud budou spoje z ní převedeny na linku 10, budou je dotovat). Linka 12 začala kromě termínů hokejových zápasů jezdit i v pracovní dny odpoledne na Štěpánku. Linka 71 se změnila na okružní vzhledem k rozrůstající se obci Bradlec, kde vzrostl počet zastávek. Zrušena byla linka 21 a 89 (její spoje převzala linka 88). \nNěkteré linky z příměstských částí od roku 2005 nově nekončily na autobusovém stanovišti, ale pokračovaly dále do Severního sídliště. Linka 33 už nebyla okružní a začínala převážně ve stanici Městský stadion. Z linky 88 se stala okružní s pravidelnými 15minutovými intervaly. Linka 90 začala jezdit do větší části Severního sídliště. Linka 12 byla přečíslována na H, jelikož už jezdila výhradně na hokejové zápasy.\nV roce 2006 začal Dopravní podnik provozovat bezplatnou dopravu pro zákazníky Olympia centra. Linka 32 do Plaz byla prodloužena do Dolních Stakor, později přes Horní Stakory až do Kosmonos. MHD tak tvořilo 21 číslovaných linek, tři nákupní linky (0C1 až OC3) a speciální hokejová linka H. Později se z Luštěnic MHD opět stáhla.\n\n14. prosince 2008 byly jízdní řády velmi výrazně změněny. Doposud existující linky 10, 88 a 51 byly mírně upraveny a přečíslovány na páteřní linky A, B a C. Zásadnější změnou bylo zavedení patnáctiminutového intervalu na těchto linkách po celý den (po 21. hodině interval půl hodiny), o víkendech interval 45 minut (pouze linky A a B). Příměstské linky byly přečíslovány na trojciferné – 1xx, ale jednalo se v podstatě o původní trasy. Cestující byli s těmito úpravami značně nespokojeni a 19. dubna 2009 byl systém znovu přepracován. Mírně se pozměnila trasa linky A a příměstské linky byly značně posíleny a zpět přečíslovány na dvouciferné. Některé linky byly sloučeny (90 a 60) a zavedeny nové – 72, 80. Linka C končila už v 19. hodin, protože v pozdějších hodinách nebyla využívána. Od června však bylo potřeba řešit dopravu k nové obchodní zóně u Radouče, a tak byla linka C opět prodloužena až do 22. hodiny a začala sem zajíždět. V roce 2010 proběhly jen menší změny. K obchodní zóně na Radouči začala zajíždět linka 10 a 11 a linka C se vrátila do své původní trasy (a byla opět ukončena před 19. hodinou). Vozový park se však dočkal razantní obměny nákupem celkem 10 nových autobusů značky Tedom.\n\nV současnosti (2011) provozuje Dopravní podnik Mladá Boleslav 22 linek. Páteřní linky jsou tři:\n\n\nDále jsou v provozu linky do všech příměstských částí. Linky s čísly 1x jezdí k Intersparu Radouč, 20 do Podlázek a Debře, 3x do Řepova, Plaz a Jemníků, 4x na Dubce, Saharu, do Podchlumí, 50 do Vince, 60 do Dalovic, Čejetic a Podlázek, 61 do Podlázek a Michalovic, 7x do Kosmonos, na Bradlec, do Debře a Hrdlořez, 80 je školní posilová linka ke gymnáziím, SPŠ a končí ve stanici Dukelská, škola. Dále je v provozu bezplatná linka OC k Olympia centru a nepravidelná linka H na hokejové zápasy.\n\nV roce 2004 byl zaveden zónový tarif, mimo městskou zónu 0 byla pouze obec Luštěnice v zóně 2. Jejich obsluha byla ukončena v roce 2008.\n\nDo vozů se nastupuje pouze předními dveřmi, vystupuje se ostatními dveřmi. Tlačítko poptávkového otevírání dveří slouží zároveň jako znamení k zastavení. V roce 2003 byly ve vozidlech zavedeny samoobslužné odbavovací terminály značky EM-test. Odbavovat se je možné vhozením mincí do kasičky a následným zvolením jízdného (odbavovací zařízení nevrací přeplatek) nebo přiložením čipové karty k terminálu, který načte druh jízdného z karty a příslušnou částku odečte. Jízdné je také možné si předplatit – po zaplacení určité částky na týden, měsíc, nebo čtvrt roku je možné s čipovou kartou využívat služby MHD bez omezení. Čipové karty DPMB lze použít i u některých dalších regionálních dopravců. Jízdné stojí 15 Kč (přes čipovou kartu 13 Kč), studenti od 15 do 26 let mají poloviční slevu, důchodci do 70 let mají stejnou slevu jen mimo špičku. S čipovou kartou je také možno do 45 minut od odbavení zdarma přestoupit. Bezplatně jsou přepravovány děti do 15 let, osoby starší 70 let a osoby na rodičovské dovolené.\n\nZastávky MHD mají samostatné městské označníky. Název zastávky a kroužky s čísly linek jsou integrovány do jedné obdélníkové tabulky se čtvercovou značkou zastávky. Ve výšce mezi značkou zastávky a jízdními řády je velká tabule s logem dopravce. Na páteřních linkách jsou vyvěšeny zastávkové jízdní řády městského typu, na ostatních linkách linkové jízdní řády ve specifickém provedení. Zastávkové přístřešky jsou postupně modernizovány, při rekonstrukcích jsou zřizovány kasselské obrubníky.\n\nVe městě je minimum autobusových otoček, většinou se autobusy otáčejí kolem bloků nebo na parkovištích či návsích a konečné nejsou vybaveny speciálními sociálními zařízeními pro řidiče. Smyčky se nacházejí například na zastávkách „Havlíčkova, otočka“, „Kosmonosy, Pod Oborou“, „Bradlec“, „Josefův Důl“, „Michalovice“, „Škoda, PC“ nebo „Podchlumí“, některé z nich však nejsou využívány.\n\nJízdní řády se mění zpravidla jednou za rok (s občasnými drobnými změnami během roku). Jsou vydávány v knižní podobě, nacházejí se také na webu Dopravního podniku a je možné si stáhnout speciální aplikaci s jízdními řády do mobilního telefonu.\n\nAutobusy mají specifický městský nátěr, tvořený vodorovnými pruhy v bílé, červené a tmavě šedé nebo modré barvě, mnohé vozy mají reklamní nátěr. Podrobněji o vozovém parku pojednává článek Dopravní podnik Mladá Boleslav. Po roce 2009 na linkách nějakou dobu vypomáhaly i vozy jiných dopravců, například Transcentrum Bus a Steer LS Tour.\n\n\n"}
{"id": "443016", "url": "https://cs.wikipedia.org/wiki?curid=443016", "title": "Městská autobusová doprava v Kladně", "text": "Městská autobusová doprava v Kladně\n\nMěstská autobusová doprava v Kladně je tvořena 17 autobusovými linkami městské hromadné dopravy. Tři z nich jsou páteřní, jedna je posilová. Provozovatelem celé sítě MHD je dnes ČSAD MHD Kladno a. s., součást holdingu Arriva Transport ČR.\n\nMěstská hromadná doprava v Kladně zahrnuje 17 linek, a to linky 1–17 (od dubna 2002 byla zavedena noční okružní linka 19, která je nyní zrušena), licenční čísla 225xxx, písmeno A v rámci SID se před čísly městských linek neuvádí. 1. července 2000 vznikla zavedením čipových karet Kladenská integrovaná doprava (KLID), od prosince 2006 součást SID jako oblast Kladensko. Příměstské linky mají označení s písmenem A a čísla od 21 výše, ale i městské linky opouštějí kladenskou zónu, kupříkladu jedna z městských linek vede do Slaného, avšak má číslo 9, vybrané spoje linky 4 zajíždí do Dřetovic, linka číslo 7 zajíždí do Libušína/Smečna, vybrané spoje linky 14 zajíždí do Velkého/Malého Přítočna, vybrané spoje linky 16 zajíždí rovněž do Velkého Přítočna, linka číslo 17 zajíždí do Smečna; linka A12 jezdí mezi Kladnem a Slaným a je označena jako linka MAD Kladno, ale od roku 2013 má v označení písmeno A. Z hlediska způsobu odbavování není dnes mezi městskými a regionálními linkami rozdíl, v MHD však platí zvláštní tarif.\n\nV roce 1905 rozvážely cestující od každého vlaku kočáry a dostavníky za pevné jízdné. Za první republiky je nahradily taxíky, včetně hromadných pro více osob. 18. listopadu 1924 zavedl na základě koncese Václav Záruba autobusovou linku z nádraží na Výhybce (hlavní kladenské nádraží) do města. 26. března 1928 zavedl Jan Mora, obchodník z Rozdělova, autobusovou linku z Kladna do Rozdělova, kterou později prodloužil na Mšec. Na Morově lince byl zpočátku půlhodinový interval, pak Mora přikoupil tři autobusy a zkrátil intervaly. Výstavba tramvaje se neuskutečnila kvůli technickým problémům, které by představovalo opakované křížení s kladensko-nučickou dráhou.\n\nV Kladně se pro městské autobusy vžil název „mandelinka“, pravděpodobně podle žlutohnědého nátěru autobusů dopravce Matěje Bendáka.\n\nPo skončení druhé světové války provozovala Státní automobilová doprava z Kladna do okolí 5 autobusových linek. První z nich byla linka od nádraží do města, druhá z Libušína přes Rozdělov a Kladno do Dubí. Podle druhého dílu Pamětní knihy města Kladna byla 21. února 1949 zahájena v Kladně autobusová městská doprava, a to na dvou linkách: Hnidousy - Kladno, nádraží a Libušín - Kladno, Dubí. Začátkem 50. let byly linky z centra (dnešní nám. Svobody) do Švermova a do Libušína označovány A a B.\n\nV roce 1949 se národní výbor usnesl na zavedení trolejbusů. V roce 1951 byly navrženy 4 linky MHD, první tři linky byly navrženy jako tramvajové a čtvrtá měla být okružní trolejbusová trasa. Ač trolejbusová doprava byla chystána i v dalších letech, tyto plány se nikdy neuskutečnily.\n\n9. září 1953 zahájil Dopravní podnik města Kladna devíti autobusy Škoda 706 RO provoz na pěti linkách kladenské městské dopravy. 1. listopadu 1953 přibyla šestá linka. Brzy přibyly vyřazené autobusy Tatra z pražského dopravního podniku. V roce 1962 vlastnil podnik již 40 autobusů. 1. července 1963 byl Dopravní podnik sloučen s kladenským dopravním závodem 106 ČSAD KNV Praha, čímž odpadla nutnost výstavby chystaného nového areálu Dopravního podniku. Současně byla do městské dopravy jako linka 7 začleněna dosavadní státní linka z Kladna do Libušína. V dalších desetiletích došlo ke změnám tras a zavedení osmé linky.\n\n2. dubna 1988 došlo k zásadní změně linkového vedení. Současně byly oživeny úvahy o zavedení trolejbusů. V Rozdělově byla dokonce postavena měnírna. Začátkem 90. let měla městská doprava Kladno v jízdním řádu ČSAD číslo 13900 a zahrnovala linky 1 až 15, toto linkové vedení vydrželo do roku 1995. V roce 1996 došlo opět k zásadnější reorganizaci sítě a počet linek se zvýšil na 18. V červenci 2000 byly zavedeny čipové karty. Nejvytíženějšími linkami jsou linky č. 1 a 6, které dopravují obyvatele města z jednoho konce města na druhý. Jízdné je odlišné podle typu placení. Jízdné placené v hotovosti u řidiče stojí v současné době 16 Kč a tzv. poloviční 8 Kč.\n\nV červenci 2013 vedení města předběžně ohlásilo, že vyhlásí výběrové řízení na provozování MHD v Kladně v letech 2016 až 2026. Odhadovaná cena zakázky je 650 milionů Kč bez DPH. Předpokládá se přinejmenším zachování četnosti spojů, tedy roční výkon 2,5 až 3 miliony km, i návaznosti na SID. Důraz má být kladen na ekologii a bezpečnost cestujících, přičemž podoba výběrového řízení a podmínek má být ještě předmětem odborné diskuse. Stávající dopravce ČSAD MHD Kladno vyjádřil zájem se výběrového řízení zúčastnit.\n\nDne 26. srpna 2017 byla oblast Kladenska začleněna do systému Pražské integrované dopravy (PID) a došlo k přečíslování linek přidáním hodnoty 600 (např. z linky 1 se stala linka 601).\n\nLinka 1 spojuje kladenská sídliště Rozdělov a Kročehlavy. Všechny spoje jezdí v trase Rozdělov – Okrsek 0. V minulosti některé spoje končily/začínaly v zastávce Náměstí Jana Masaryka a spoje tedy neobsluhovaly zastávky U kostela a Rozdělov. Na této lince byly ve své době jako na jediné v síti vypravovány kloubové autobusy (Karosa B 941). Dnes linku obsluhují převážně autobusy Iveco Urbanway 12M.\n\nZastávky: Rozdělov – U kostela – (Náměstí Jana Masaryka; \"zajíždění zrušeno v prosinci 2013\") – Vítězná – Železniční zastávka město (přestup na Trať 093) – U nemocnice – Náměstí Svobody – Gymnasium – Cyrila Boudy – Sítná – Jaroslava Kociána – U hvězdy – Vodárenská – Pražská křižovatka – Okrsek 0 (při zpáteční cestě obslouží zastávku Wednesbury a připojí se na Pražské křižovatce)\n\nLinka 2 spojuje centrum města a Hnidousy. Z velké části (Náměstí Svobody – Havlíčkovo náměstí) kopíruje linku 12. Jsou na ni vypravovány 2 autobusy (z toho většinou 1 nízkopodlažní a 1 autobus Karosa B 952 E) v půlhodinovém taktu od 5 do 20 hodin. \n\nZastávky: Náměstí Svobody – Gymnasium – Divadlo – Autobusové nádraží (\"zde se linka dělí na dvě části a spojí se v zastávce Havlíčkovo náměstí\") – \"větev 1\": Poldi – Průmyslová – Kübeck – Havlíčkovo náměstí; \"větev 2\": U hřbitovů – Na kopci – Havlíčkovo náměstí – \"společná trasa\": Hnidousy\n\nLinka 3 spojuje sídliště Vojtěcha Lanny/Hřbitovy s centrem, a NC OAZA. Interval je 12–30 minut. Je na ni vypravováno 6 autobusů, z toho 2 garantovaně nízkopodlažní, ovšem počet nízkopodlažních autobusů je cca 4. Spoje oficiálně zajíždějící na Hřbitovy je minimum (9 v pracovní dny, 6 o víkendech a svátcích). Na linku jsou nasazovány autobusy SOR NBG 18. \n\nZastávky: (Hřbitovy) – V. Lanny – Ostrovec – A. Škváry – Bresson – Tylova/v opačném směru L. Zápotockého – U nemocnice – Náměstí Svobody – Gymnasium – Cyrila Boudy – Sítná – Jaroslava Kociána – U Kauflandu (možnost přestupu na Trať 120 a Trať 093) – Tesco – Americká – Růžové pole – Okrsek 4 (původní konečná) – OAZA\n\nLinka 604 spojuje Starý Rozdělov s Dřetovicemi. Projíždí centrem, průmyslovou čtvrtí a obcí Stehelčeves. Na této lince je zaveden specifický provoz: spoje, které vyjíždějí ze zastávky U zvonečku končí ve většině případů na Dvorské, kdežto spoje vyjíždějící z Náměstí Svobody jedou až do Dřetovic. Tuto linku využívají zvláště obyvatelé Vrapic a Dubí. Na tuto linku jsou nasazovány 3 autobusy, z toho 1 nízkopodlažní. Interval od zvonečku 30 minut ve špičce (mimo špičku jede z Nám. Svobody), 30 minut z Nám. Svobody (včetně spojů od zvonečku); 60 minut ve špičce z Dřetovic (mimo špičku jede z Dvorské), z Dvorské 30–60 minut (kromě spojů z Dřetovic).\n\nZastávky: Rozdělov, U zvonečku – Doberská – U kostela – Vítězná – Železniční zastávka město (přestup na Trať 093) – U nemocnice – Náměstí Svobody – Gymnasium – Centrál – Divadlo – U Bondyho – Dělnická – Kročehlavská – Kovošrot – Ininova – Na šestém – Pod mostem – Úřadovna – Sokolovna – Učiliště – VHS – Kolonie – Dvorská (pouze spoje končící zde)- \"změna tarifního pásma 1>2\" – Stehelčeves, ObÚ – Stehelčeves, U Brůdku – Dřetovice\n\nLinka 5 spojuje Městský stadion Sletiště a Rozdělov. Projíždí Starými Kročehlavy. Na tuto linku jsou nasazovány 3 standardní autobusy. Ve Dnech města Kladna je tato linka ukončena v zastávce Nemocnice, ovšem bez viditelného označení na vozidle. Interval je 20 minut v pracovní dny a 30 minut o víkendu. Na linku jsou většinou nasazovány vozy Iveco Urbanway 12M a Karosa B952E.\n\nZastávky: Aquapark (dříve SAMK) – Stadion Františka Kloze – Nemocnice – Náměstí Svobody – Autobusové nádraží – Divadlo – Josefa Hory – Dlouhá – U Meisnerů – Svépomoc – Na kovárně – Nádraží (možnost přestupu na Trať 120 a Trať 093) – Holandská – Okrsek 2 – Pražská křižovatka – Okrsek 0 (při zpáteční cestě obslouží zastávku Wednesbury a připojí se na Okrsku 2).\n\nLinka 6 spojuje podobně jako linka 1 Rozdělov a Kročehlavy s tím rozdílem, že od Gymnázia jede přes Staré Kročehlavy. Na tuto linku je vypravováno 6 autobusů, z toho 3 garantovaně nízkopodlažní. Linka má nejkratší interval v síti a to 12–15 minut (od 8 hodin) v pracovní dny a 20 minut o víkendu. Tato linka je silně vytížená, avšak nasazení delších autobusů brání jejich nedostatek. Na linku jsou většinou nasazovány vozy Iveco Urbanway 12M a Karosa B952E. \n\nZastávky: Energie – Vašíčkova – U kostela – Vítězná – Železniční zastávka město (přestup na Trať 093) – U nemocnice – Náměstí Svobody – Gymnasium – Centrál – Divadlo – U Bondyho – Školská – Na Slovance – Pražská křižovatka – U tržnice – Zdravotní středisko – Růžové pole – Okrsek 4 (původní konečná) – OAZA\n\nLinka 7 spojuje autobusové nádraží s Rozdělovem a přilehlými obcemi Libušín a Smečno. Před integrací do PID vyjížděla ze Švermova. Linka má interval 30–60 minut. Na lince jezdí autobusy SOR CNG 10,5.\n\nZastávky: Havlíčkovo náměstí – Kübeck – Průmyslová – Poldi – Autobusové nádraží – (Autobusové nádraží) – Divadlo – Centrál – Gymnasium – Náměstí Svobody – U nemocnice – Železniční zastávka město – Vítězná – U kostela – Rozdělov – Smečenská – \"změna tarifního pásma 1>192\" – Libušín, učiliště rozcestí – Libušín,učiliště – Libušín, koupaliště – Libušín, škola – Libušín, náměstí – Libušín,Černá zem – \"změna tarifního pásma 192>3\" – Svinařov – Smečno\n\nLinka 8 vznikla původně jako náhrada za linku 3 při rekonstrukci ulice Ant. Škváry. Když se linka 3 vrátila do původní trasy, linka 8 zůstala jako doplňková/posilová, především v ranních spojích.\n\nZastávky: \nLinka 8 je od 1. 9. 2015 zrušena.\n\nLinka 9 je nejdelší linkou MHD Klandno. Spojuje kladenské Kročehlavy, projíždí centrem, Švermovem a dostává se mimo Kladno, kde obslouží Vinařice, Třebichovice, Hrdlív a dojíždí do Slaného. Interval je v pracovní dny 15–60 minut, o víkendech 60–120 minut. Vybrané spoje v pracovní dny zajíždí do zastávky Slaný, Arbesova, ostatní spoje končí na autobusovém nádraží. Na tuto linku je nasazováno 8 standardních autobusů, obvykle Karosa B 952 E, Iveco Crossway LE nebo SOR CNG 10,5. \n\nZastávky: Okrsek 4 – Meta – Pražská – Pražská křižovatka – Vodárenská – U hvězdy – Jaroslava Kociána – Sítná – Gymnasium – Náměstí Svobody – Autobusové nádraží – Poldi – (Újezd) – Průmyslová – Kübeck – U Knotků – Husova – Seifertova – \"změna tarifního pásma 1>192\" – Vinařice, Tuháň – Důl Mayrau – Vinařice, 7. ulice – Vinařice – Vinařice, škola (pouze školní spoje ve směru Kladno) – Vinařice, zahrádkářská kolonie – \"změna tarifního pásma 192>3\" – Třebichovice – Třebichovice – Třebichovice, U hřbitova – Hrdlív – Hrdlív, Těhul – \"změna tarifního pásma 3>4\" – Slaný-Kvíc, U hrušky – Slaný, Kvíček – Slaný, Fantův mlýn – Slaný, autobusové nádraží – Slaný, Šultysova – Slaný, Sokolovna – Slaný, Dražkovická – Slaný, Arbesova\n\nLinka 10 spojuje historické centrum města a Kročehlavy. Je na ní nasazován 1 autobus Irisbus Citelis 10M CNG v hodinovém taktu v pracovní dny (o víkendu linka nejede). \n\nZastávky: Zádušní – Náměstí Starosty Pavla – Autobusové nádraží – Divadlo – Centrál – Cyrila Boudy – Sítná – Jaroslava Kociána – U hvězdy – Vodárenská – Tržnice. V opačné směru neobsluhuje zastávky Divadlo a Autobusové nádraží, místo nich zajíždí na zastávku Vrbenského. \n\nLinka 11 spojuje Kročehlavy a průmyslovou čtvrť. Tato linka je vedena spíše jako posilová a je na ní vypravován jen jeden ranní spoj (odj. v 5:20).\n\nZastávky: Okrsek 0 – Wednesbury – Pražská křižovatka – Na Slovance – Školská – U Bondyho – Autobusové nádraží – Poldi – Újezd – Průmyslová\n\nLinka 12 je nejrozvětvenější linkou městské dopravy. Větve zajíždí do mnoha vesnic (pevná trasa Kladno, Náměstí Svobody – Slaný, autobusové nádraží). Její původní trasa byla pouze mezi Náměstí Svobody a Pcherami, ale později se dostala do Slaného. Na linku jsou nasazovány autobusy SOR CNG 10,5 a SOR NBG 12. \n\nZastávky: \"Kladno, Náměstí Svobody – Kladno, Gymnasium – Kladno, Divadlo – Kladno, Autobusové nádraží – Kladno, Poldi – Kladno, Průmyslová – Kladno, Kübeck – Kladno, Havlíčkovo náměstí – Kladno, Ronovka – Vinařice, východ – Pchery, Humny\" – zde se linka větví na větev Theodor → Pchery, křižovatka – Pchery, Theodor; a větev Slaný → \"Pchery – Pchery, odbočka Jemníky\" – Jemníky – Knovíz – Jemníky, Na mašině – Slaný, Netovice – Slaný, hotel Praha \"Slaný, autobusové nádraží.\"\n\nOstatní větve byly převedeny na linku PID 622.\n\nPoznámka: \"kurzívou\" je vyznačena hlavní trasa linky\n\nLinka 13 spojuje Kročehlavy s Dubím. Linka je vedena jako posilová ve špičkách pracovních dnů; nemá vlastní turnus (obsluhují jí jiné turnusy). \n\nZastávky: OAZA – Okrsek 4 – Růžové pole – Americká – TESCO – U Kauflandu – Jaroslava Kociána – Sítná – Cyrila Boudy – Centrál – Divadlo – Autobusové nádraží – Pod zámkem – Poldi – Újezd – Dubská – Úřadovna – Dubí\n\nLinka 14 spojuje Dříň a Velké Přítočno.\n\nZastávky: Dříň – Lidická – Kovošrot – Ininova – Na šestém – Sokolovna – Úřadovna – Dubská – Újezd – Poldi – Autobusové nádraží – Divadlo – Centrál – Gymnasium – Náměstí Svobody – Nemocnice – Zimní stadion – Vaníčkova – ČSAD – Na garážích – U Tesca – Celnice – Billundská – Showa – Velké Přítočno – Malé Přítočno\n\nV roce 2019 byly provozu následující typy vozidel:\n"}
{"id": "443024", "url": "https://cs.wikipedia.org/wiki?curid=443024", "title": "Mycerinus", "text": "Mycerinus\n\nMycerinus je rod rostlin se třemi druhy, náležící do čeledi vřesovcovité. Mycerinus, nazývaný také Menkaure, byl faraonem, vládcem Egypta.\n\nTerestrické nebo epifitické keře. Listy úzké, okraje listů podvinuté. Květy 1–2 cm dlouhé, dužnaté, koruna zvonkovitě cylindrická. Plody červenavě purpurové.\n\nGuyanská vysočina, 1300–2700 m n. m.\n"}
{"id": "443044", "url": "https://cs.wikipedia.org/wiki?curid=443044", "title": "Michael Heinrich Rentz", "text": "Michael Heinrich Rentz\n\nMichael Heinrich Rentz (6. ledna 1698, Norimberk – 1. pol. 1758, Kuks v Čechách), někdy také Michal Jindřich, příjmení Renz, v signaturách s upřesňující lokalizací \"Kuccus-Baad in Bohemia\", byl původem německý rytec a kreslíř českého vrcholného baroka. \nMichael Heinrich Rentz se narodil ve třetí generaci rodiny pasířů (Messinggeschmeidmeister, Messinggeschmeidmacher), takže se už od dětství mohl doma seznamovat s rýtkem jako pracovním nástrojem. Rytině se vyučil v Norimberku, v oficíně Josefa de Montalegre a své schopnosti si souběžně rozšířil studiem v norimberské kreslířské škole Johanna Daniela Preisslera. Po smrti ryteckého mistra v roce 1718 vedl dílnu za účasti mistrova přímého potomka Johanna Daniela de Montalaegre až do roku 1722. Hlavní náplní dílny byly rytiny odrážející nejrůznější složky soudobé architektury podle kreseb Johanna Jacoba Schüblera. Mezi nimi zvlášť vynikla kniha \"PERSPECTIVA / PES PICTVRAE … als das Haupt-Fundament der edlen Mahlerei\", Norimberk 1. vydání 1720, která kromě téměř dvou desítek vzorových perspektivnich průmětů do imaginárních prostor a ukázek rozložení stínu na předmětech obsahovala i první Rentzovy titulní listy. Ještě v Norimberské dílně vyryl tři rozměrné rytiny \"theatra honoris\" vybudovaného v průčelí pražského chrámu sv. Víta u příležitosti blahořečení Jana Nepomuckého (1721). Ve druhé polovině roku 1722 přesídlil na pozvání hraběte Františka Antonína Šporka do Kuksu v Čechách. Do Kuksu jej provázela vdova po mistru Suzanna Montalegre a její čtyři potomci. V řadě hrabětem vydávaných knih se Rentz stal během patnácti let autorem rozsáhlého ilustrátorského díla, čítajícího stovky rytin. \n\nPo smrti hraběcího mecenáše v roce 1738 pracoval Rentz ještě dalších dvacet let v omezených podmínkách někdejších proslulých kukských lázní vesměs na méně významných zakázkách, zejména na tzv. „svatých obrázcích“. Několikaletou periodou (1747–1750?) byla kresba a rytí vedut na panství korunního hejtmana Jana Klementa Branického v polském Białystoku. Za sedmileté války se do kukského špitálu po prohrané bitvě u slezského Leuthenu přivalily tisíce vojáků poražené rakouské armády a následně se zde rozmohla mohutná tyfová epidemie, která někdy v prvé půli roku 1758 spolu s množstvím civilních obyvatel někdejšího Šporkova sídla zahubila i rytce.\n\nMichael Heinrich Rentz byl excelentní v technice leptu kombinovaného mědirytem. Stal se dvorním rytcem hraběte F. A. Šporka a ilustroval mnoho jím vydávaných knih. Vedl také ryteckou dílnu, kde pracoval například Jan Jiří Balzer. Samostatná, osobitá kreslířská invence i dokonale zvládnutá grafická technika jej řadí do čela českého grafického umění 18. století, ale v mnoha ohledech významně i do evropského kontextu. 14. listopadu 2001 byla vydána 12. korunová poštovní známka s jeho rytinou \"Zvěstování P. Marie\".\n\nRentz byl především ilustrátorem několika značně obsáhlých cyklů, v nichž klíčové postavení zaujímá \"Křesťanský rok\" (\"Das christliche Jahr\"). V jeho 300 rytinách, vytvářených podle vlastních kreseb k Novému zákonu a rozvinutém kalendáři katolických světců a martyrů, se v průběhu dvanácti let (1723–1735), viditelně vyhranil a vyzrál umělcův styl. Souběžně umělec pro Šporka podle starších francouzských předloh, jež podstatně vylepšil, ilustroval i další soubor 212 rytin tzv. \"Knihy eremitů\" (\"Lebens-Beschreibung der heiligen Alt-Väter...\"). Mimo to byl rytec pro hraběte tvůrcem řádky vedut z jeho panství (\"Malý a Velký pohled na Kuks\", \"Interiér kukské hraběcí hrobk\"y, 2x \"lovecké sídlo Bonrepos\", \"Podolské lázně u Heřmanova Městce\"). Řádka rytin odrážela Šporkovy šarvátky s jezuitskými sousedy (ilustrace k tzv. \"Čarodějnickým písním\", \"Modlitba s rytinou sv. Jana Nepomuckého\", \"Vztyčení kříže se Spasitelem\"). \n\nPo Šporkově smrti (1738), už mimo jeho dosavadní vliv, se v průběhu 40. let 18. stol. stal ještě autorem vrcholného 52deskového \"Tance smrti\" (\"Geistliche Todts-Gedancken...\"), jehož třemi vydáními (1753, 1767, 1777) umělec výrazně přispěl do proudu evropských grafických cyklů na toto téma, respektujících klasické uspořádání. Dvě desítky let od Šporkova úmrtí však znamenaly v opuštěném Kuksu omezení rytcových možností, provozovaných mimo metropoli. Přesto se stal podle italských předloh ilustrátorem knihy o sv. Eligiovi a dalších zlatnických patronech pro cech pražských zlatníků (Praha 1752), autorem tereziánské alegorie na vítězství nad okupanty Prahy v r. 1742, rytcem tří klíčových dokumentů z pražské korunovace Marie Terezie (Praha 1743), ojedinělých, avšak originálních signetů (\"Colligo flores\", 1740. \"Colligo grana\", 1741), veduty \"Adršpašské skály\", 1739. Pro pracovní přetížení za Šporkových let se mu na léta protáhlo rytí dvou rozměrných desek mariánské sochy v Poličce (1732–1742, 1746?). Především však byl tvůrcem drobné devoční grafiky pro česká i zahraniční poutní místa, pro zákazníky z klášterů a farností – \"vera effigies\", \"wahre abbildung\". Dosud objevených Rentzových „svatých obrázků“ je více než stovka. \n\n\n"}
{"id": "443061", "url": "https://cs.wikipedia.org/wiki?curid=443061", "title": "John Marshall (státník)", "text": "John Marshall (státník)\n\nJohn Marshall (24. září 1755, Midland, USA – 6. července 1835, Filadelfie) byl americký právník, politik a státník.\n\nZa revoluce byl kapitánem na virginské frontě. Absolvoval kurs právnických přednášek na Univerzitě Williama a Mary, ale převážně byl právnický samouk. Byl delegátem za federalisty na Virginské konvenci, která ratifikovala Ústavu Spojených států amerických. Za aféry \"„XYZ“\" byl vyslancem ve Francii, v Kongresu Spojených států amerických působil za federalisty v letech 1799 až 1800 a ve funkci státního tajemníka působil v letech 1800 až 1801.\n\nPředsedou Nejvyššího soudu Spojených států amerických se stal 27. ledna 1801 a působil v něm až do své smrti. Za jeho předsednictví se projednávalo více jak 1 000 procesů. Jeho hlavním odkazem je, že donutil Kongres a prezidenta, aby respektovali Nejvyšší soud jako rovnocenného partnera. Razil ústavní teorii v tom smyslu, že prosazoval nadřazenost federálního práva nad právem jednotlivých států unie.\n\nDo jeho rukou složili přísahu tito prezidenti USA:\n"}
{"id": "443070", "url": "https://cs.wikipedia.org/wiki?curid=443070", "title": "Monotropsis", "text": "Monotropsis\n\nMonotropsis odorata je druh rostliny z čeledi vřesovcovité a jediný druh rodu Monotropsis. \nVyskytuje se v borových lesích na jihovýchodě Spojené států amerických. Původně rostla jen v Appalačském pohoří, rozšířila se ale od Atlantického pobřeží státu Florida přes Alabamu, Tennessee a Kentucky až po Západní Virginii a Maryland. Jedná se o 5–10 cm velkou vytrvalou bylinu bez chlorofylu, která živiny získává mykorhizou. Druhové jméno \"odorata\" odkazuje na výraznou nasládlou vůni, jež je přirovnávána k muškátovému oříšku, skořici či violkám.\n\n"}
{"id": "443087", "url": "https://cs.wikipedia.org/wiki?curid=443087", "title": "Vaginální flóra", "text": "Vaginální flóra\n\nOblast lidské vagíny má vyšší koncentraci bakterií než jakákoliv jiná část lidského těla, s výjimkou tračníku. Bakterie vaginální flóry byly objeveny německým gynekologem Albertem Döderleinem v roce 1892. Tyto bakterie se převážně skládají z laktobacilů a jsou souhrnně označovány jako vaginální flóra. Množství a druh bakterií mají významný vliv na celkové zdraví ženy. Tyto bakterie a kyselina mléčná, jež produkují, se v kombinaci s lubrikační tekutinou vylučovanou během sexuálního vzrušení velkou měrou podílejí na charakteristické vůni vaginální oblasti.\n\nBěhem menstruace koncentrace vaginální flóry obvykle klesá. Vliv tamponu na vaginální flóru je předmětem diskusí, avšak bezpečná aplikace sterilního tamponu by neměla výrazně pozměnit bakteriální rovnováhu.\n\nZdravá vaginální flóra pomáhá při prevenci kvasinkových infekcí a dalších možných problémů tím, že soupeří (kompetuje) o zdroje s patogenní flórou, čímž omezuje její růst. Přítomnost škodlivých bakterií či nerovnováha vaginální flóry může vést k infekci.\n\nJednou z metod zabránění infekce v oblasti močové trubice je vymočit se bezprostředně po pohlavním styku. V prevenci proti infekci může rovněž pomoci používání výhradně sterilní antikoncepce.\n\n\n"}
{"id": "443142", "url": "https://cs.wikipedia.org/wiki?curid=443142", "title": "Pieter Boddaert (spisovatel)", "text": "Pieter Boddaert (spisovatel)\n\nPieter Boddaert (6. srpna 1694, Middelburg – 24. ledna 1760, Middleburg) byl nizozemský právník, básník a spisovatel.\n\nByl otcem biologa Pietera Boddaerta.\n\n\n"}
{"id": "443154", "url": "https://cs.wikipedia.org/wiki?curid=443154", "title": "Homole cukru", "text": "Homole cukru\n\nHomole cukru bylo tradiční balení cukru. Běžně byla vyráběna a prodávana do konce 19. století (místy i na začátku 20. století), kdy ji nahradil krystalický a kostkový cukr. Měla tvar komolého rotačního kuželu. Její výška byla kolem 30 cm.\n"}
{"id": "443156", "url": "https://cs.wikipedia.org/wiki?curid=443156", "title": "Hulk", "text": "Hulk\n\nSlovo hulk má více významů:\n"}
{"id": "443162", "url": "https://cs.wikipedia.org/wiki?curid=443162", "title": "Trať 343", "text": "Trať 343\n\nTrať 343 může být označení pro železniční tratě:\n"}
{"id": "443164", "url": "https://cs.wikipedia.org/wiki?curid=443164", "title": "Víceměřice", "text": "Víceměřice\n\nObec Víceměřice se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1317. Doba, ve které Víceměřice vznikly, spadá do začátku vyvrcholení feudální společnosti. O feudální venkov se dělili panovník, světští a na Moravě největším dílem církevní feudálové. Poddaný lid byl jejich majetkem, byl prodáván a kupován jako zboží společně i s panstvím k němuž patřil. Bez svolení vrchnosti se nemohl ani vystěhovat, ani přistěhovat a byl povinen pro ni pracovat.\n\nVe 13. století byly Víceměřice rozděleny mezi několik majitelů. Roku 1348 darovala paní Herka z Vicoměřic jakési Zbyňce 1 1/2 lánu a Čeňkovi 2 lány ve Vicoměřicích. Kolem roku 1368 měl ve Vicoměřicích Zdeněk z Kokor nějaký majetek. Roku 1371 odstoupil Jan z Vicoměřic svůj majetek ve Vicoměřicích Bohuslavovi z Kokor. Čeněk z Pulic prodal Zbyňkovi z Dřínova 3 lány tamtéž.\n\nRoku 1373 přenechala Těšna z Vicoměřic svůj dvůr ve Vicoměřicích a 3 kopy ročního platu bratřím Janu a Mikulášovi z Vicoměřic. Roku 1385 bratři Jan a Čeněk z Vicoměřic přenechali Zbyňkovi z Dubčan od Ludeře z Ivaně 3 kopy ročního platu ve Vicoměřicích. Roku 1407 připomíná se Štěpán, příjmím z Vicoměřic. Téhož roku Všebor z Dubčan prodal Václavovi ze Zvole 6 1/2 lánu a 1 podsedek ve Vicoměřicích.\n\nČeněk z Vicoměřic vlastnil ve Vicoměřicích svobodný dvůr. Zdenka, vdova po Štěpánovi, prodala Sprinclovi z Vicoměřic svůj dvůr ve Vicoměřicích se zahradou. Čeňkovi z Vicoměřic, který vyplatil ze zástavy od Václava ze Zvole 6 1/2 lánu a 2 podsedky ve Vicoměřicích. Po smrti tohoto Čeňka a Zdenky staly se Vicoměřice majetkem krále Ladislava. Roku 1456 daroval král Ladislav dědičně Vicoměřice se dvorem, oborou a pustou tvrzí bratřím Janovi a Benediktovi z Bělkova. Rodu z Bělkova zůstaly Vicoměřice až do roku 1530, kdy Mikuláš Pražma z Bělkova vložil Mikulášovi z Brníčka do desek zemských vesnice Vicoměřice, Políčka a část Doloplaz, což po něm zdědily jeho dcery Kateřina, Johana a Eliška. Roku 1558 odstoupily tyto dědičky svůj majetek Matyášovi Ořechovskému z Honbic. Tento vložil jej roku 1590 do desk zemských a prodal Kryštofovi Půhončímu z Půhonu, svobodnému pánu z Rabs a tento jej vložil do desk zemských spolu se statkem mořickým Frydrichovi staršímu ze Žerotína v ceně 44 000 zlatých moravských. Od Frydricha staršího ze Žerotína koupil statek Jan Dyonisus ze Žerotína, tento jej však vložil do desk zemských roku 1604 Václavovi Žálkovskému ze Žálovic.\n\nRod Žálkovských držel Vicoměřice během 17. století. Okolo roku 1680 byl majitelem Jiří Protivec ze Žálkovic a od roku 1699 vlastnil Vicoměřice jeho bratranec František Matyáš ze Žálkovic, který jej odporučil poslední vůlí ze dne 17. listopadu 1704 svým synům Jiřímu Bedřichovi, přísedícímu zemského práva, a Janu Milotovi, zemskému podkomořímu, rytířům Žálkovským. Tito prodali 1. července 1732 Marii Alžbětě, vévodkyni ze Schleswig-Holštýna, Víceměřice s nově postaveným zámkem, dvorem, pivovarem, sušírnou, sladovnou, mlýnem, ovčírnou, novou hospodou, chmelnicí, palírnou a koželužnou, ves Políčka a části městečka Dědic, tak jak je jejich děd již roku 1683 ze zástavy od kláštera Všech svatých v Olomouci vykoupil, za 29 400 zlatých rýnských. Od té doby byly Vicoměřice spojeny s kojetínským panstvím.\n\nProti tomuto prodeji podala odpor Eliška Berková z Žerotína u soudu, ale její protest byl zamítnut. Žálkovští, původně evangelíci, po bělohorské bitvě přestoupili na katolickou víru. Jeden z nich - Jiří Protivec Žálkovský ze Žálkovic - vydal roku 1689 knihu o umučení Jana Sarkandra (\"Tortura seu elongium Joannis Sarkandri\"). Za nich byla také postavena socha sv. Jana u zámecké zdi. Rod Žálkovských vládl nad Víceměřicemi až do roku 1732. Poslední vůlí z 22. dubna 1744 zdědila Vicoměřice nejstarší dcera Marie Alžběty, Marie Terezie, kněžna z Oettingen-Spielberku, a tato poslední vůlí z 13. července 1745 odkazuje svůj majetek nezletilým dcerkám Leopoldině a Eleonoře. Majitelkou Viceměřic a celého statku se stala Leopoldina, provdaná kněžna z Kounic-Rittberku. 14. srpna 1794 odkázala svůj majetek své dceři Eleonoře, která se brzy provdala za 22letého knížete Klementa Metternicha. V roce 1825 dědí statek kojetínský i s Víceměřicemi jeho syn Viktor kniže Metternich. Roku 1829 po jeho smrti se stává majitelkou jeho sestra Leontina, hraběnka Sandorová, provdaná za uherského hraběte Sandora. Dcera hraběnky Sandorové Pauline Metternichová se provdala za nevlastního strýce Richarda, syna Metternicha a 1861 Víceměřické panství zdědila. Po smrti vévodkyně Pauly se v roce 1921 stává majitelkou panství Žofie, kněžna z Oettingen-Spielbergu, pravnučka kancléře Metternicha.\n\nV říjnu 1921 bylo víceměřické panství na návrh pozemkového úřadu zabaveno a 12. července 1924 se stává majetkem řepčínských sester dominikánek, které v zámku zřídily ústav pro slabomyslné.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV posledních letech došlo v obci k výrazným změnám. Od druhé poloviny roku 2011 byla postupně zahájena výstavba 20 rodinných domů ve druhé a třetí řadě v horní části obce. V roce 2014 již bylo zkolaudováno 5 rodinných domů a v 10 domech již stavebníci bydlí. Kromě jednoho stavebního místa, již na všech parcelách stojí domy se střechou. V roce 2014 bylo vybudováno osvětlení druhé a třetí řady.\n\nByla dána do provozu nová čistírna odpadních vod a byla dokončena podtlaková kanalizace splaškových vod. Byla obnovena část místních komunikací a pokračuje jejich další úprava. Pro pěší byla vybudována stezka podél silnice Víceměřice - Doloplazy a Víceměřice - nádraží Nezamyslice.\n\n\nPrvní škola byla v obci postavena na počátku 19. století v místě, kde dnes stojí dům č.p. 51 (Iránkovi). Vyučování v této škole bylo zahájeno v roce 1807. V roce 1838 byla postavena nová škola s číslem popisným 62. Tato byla zbořena a na jejím místě postavena nová patrová a v roce 1885 rozšířena na dvoutřídku. Ve školním roce 1893-94 měla 116 žáků. Vyučování na této škole bylo ukončeno v roce 1975.\n\nV místě je pouze mateřská škola (od 1. 9. 2007 byl po šesti letech opět zahájen provoz), v obci základní škola není. Žáci plnící povinnou školní docházku dojíždějí do základních škol okolních obcí - Nezamyslice a Němčice nad Hanou.\n\n\nKaždým druhým rokem se koná sjezd rodáků. Pravidelně se konají plesy a jiné kulturní akce pořádané místními společenskými organizacemi ve spolupráci s obecním úřadem.\n\n"}
{"id": "443166", "url": "https://cs.wikipedia.org/wiki?curid=443166", "title": "Rájec (okres Šumperk)", "text": "Rájec (okres Šumperk)\n\nObec Rájec (německy \"Gross Rasel\") se nachází v okrese Šumperk, v Olomouckém kraji, jihovýchodně od Zábřehu. Žije zde obyvatel.\n\nKatastrální území Rájec u Zábřeha sousedí s těmito katastrálními územími: Zábřeh na Moravě, Leština u Zábřeha, Zvole u Zábřeha a Jestřebí u Zábřeha.\n\nRájec se nachází na severozápadní Moravě, jihovýchodně od Zábřehu. Rozkládá se na pomezí dvou geomorfologických celků: Mohelnické brázdy a Zábřežské vrchoviny. Rozhraní těchto dvou celků zhruba kopíruje silnici, vedoucí severojižním směrem od Zábřehu (Ráječku) do Zvole a protínající obec napůl.\n\nDruhou pomyslnou osou je Rájecký potok, pramenící v lese u Jestřebí a tekoucí západovýchodním směrem vesnicí směrem k Moravské Sázavě. Do ní se vlévá asi 800 m východně od středu obce. Řeka Moravská Sázava protéká rájeckým katastrem v jeho východní části (zhruba severojižním směrem), aby se o několik set metrů dál u Zvole připojila k řece Moravě. Obec Rájec, stejně jako celé široké okolí, náleží k úmoří Černého moře.\n\nNejníže položené místo rájeckého katastru se nachází na jihovýchodě u Zvole v nadmořské výšce 265 metrů. Naopak nejvyšší je bod na místě styku katastru rájeckého, zvolského a jestřebského (u křižovatky nad Jestřebím směr Zvole), dosahující 399 metrů nad mořem. Střed obce (křižovatka) leží ve výšce cca 274 metrů.\n\nZápadní polovina rájeckého katastrálního území je tvořena táhlými kopci, na kterých jsou zejména velké lány polí s mezemi, dále pak louky a lesy. Východní část je rovinatá, pokrytá většinou obdělávanými poli.\n\nOd severu k jihu prochází Rájcem silnice, dříve frekventovaná spojnice Šumperska a Olomoucka, vytvářející ve středu obce charakteristickou šikanu. Z východní strany – mezi obydlenou částí a železničním koridorem – Rájec od roku 2008 velkým obloukem obchází nově vybudovaná silnice I/44, \"de facto\" obchvat obce, ve skutečnosti je to pouze dopředu zbudovaný sjezd z plánované dálnice Mohelnice–Šumperk. Ještě dále na východ je položena železniční trať Zábřeh–Olomouc. Od Leštiny vede silnice do středu vesnice, plynule pokračující západním směrem ke sv. Antoníčkovi a posléze jako lesní cesta do Jestřebí.\n\nRájec byl s velkou pravděpodobností založen kolonisty ze statků na Blanensku a Tišnovsku, které odtud povolal některý z olomouckých biskupů ve 13. století. Tomu nasvědčují identické názvy sousedních obcí z obou oblastí – Rájec, Ráječek (Ráječko), Skalička, Jestřebí atd. Rájec je prvně zmiňován v jisté latinské listině z roku 1273 jako \"Reyssiel Magnum\", kdy byl podřízen mohelnické rychtě. Kolem roku 1320 pak byl Rájec biskupským lénem v mohelnické provincii. Na konci 14. století byla ves zvaná jako \"Raycz Moravicalis\" a obývali ji čeští osadníci. V té době měl v Rájci v držbě půdu man Heralt – leník olomouckého biskupa a purkrabí na Moravě. Byl zřejmě zakladatelem rytířského, později panského rodu Rájeckých. Během 15. století byla ves a panství Rájec v držení pánů z Rájce a pánů z Mírova, zpravidla jako biskupské léno.\n\nV roce 1468 proběhla poblíž vesnice bitva u Zvole, v níž bylo české vojsko krále Jiřího z Poděbrad pod velením Zdeňka Kostky z Postupic poraženo uherským vojskem krále Matyáše Korvína. V letech 1480–1499 byl Rájec v držení Jana z Mírova a na Rájci (Jan Rájecký), který měl dlouholetý spor s Jiřím st. Tunklem z Brníčka a Zábřeha. Od sklonku 15. století užívali ráječtí vladykové také přídomku \"Valecský\" nebo \"Valecký\". Potomci Jana Rájeckého drželi tvrz a ves Rájec až do poloviny 16. století. Jan (Hanuš) Rájecký z Mírova osvobodil ves Rájec od odúmrti. Ráječtí roku 1554 prodali statek Rájec Žerotínům. Následovalo období, kdy se majitelé často střídali – Rájec byl odkoupen, přičleněn k mírovskému panství, držen jako zástava a koncem 16. století opět vyplacen. Po roce 1640 pak byl Rájec nadále připojen k mírovskému biskupskému panství. V roce 1643 vtrhli do vsi Švédové a zapříčinili, že dvůr se zcela vylidnil.\n\nRájec byl od svého založení v druhé půli 13. století drobným lénem olomouckých biskupů a přecházel v domácí vladycké rodině Rájeckých z Mírova z pokolení na pokolení až do druhé půle 16. století. Rod Rájeckých z Mírova vymřel v 17. století.\n\nV roce 1786 byla na mírovském panství a potažmo i v Rájci vykoupena robota. V roce 1787 byl rozparcelován knížecí arcibiskupský dvůr v Rájci (jeho poloha se nacházela v nynějším středu obce jižně až jihozápadně od křižovatky) a na jeho pozemcích byla založena nová osada \"Theodorov\" či \"Teodorov\" – dnes část obce od křižovatky směrem na jih ke Zvoli. Od roku 1867 až do období první republiky měl Teodorov obecní samosprávu, tzn. že v té době existovaly v těsné blízkosti dvě samostatné obce – Rájec a Teodorov. Spojením obou dříve samostatných vsí vznikl dnešní Rájec. Datace opětovného spojení se různí – jeden zdroj uvádí rok 1923, druhý zdroj zase 1930. V Ottově slovníku je Teodorov pojmenován česky \"Bohdanov\". Na mapách z let 1836–1852 je Rájec psán jako \"Gross-Raasel\" (\"Gross Rasel\"), tj. Velký Rájec. Sousední Ráječek (dnes součást Zábřehu) je na tehdejších mapách značen jako \"Klein-Raasel\" (\"Klein Rasel\").\n\nV roce 1864 vypukl nešťastnou náhodou v Teodorově (ve dvoře – dnes středu obce) zhoubný požár. Prudký vítr roznesl oheň po doškových střechách, v důsledku čehož vyhořela velká část vesnice. Na místě vyhořelých stavení byly postaveny domy nové a zároveň byl vytvořen půdorys středu obce v místě dnešní uličky, vedoucí od obecního úřadu k tzv. myslivně.\n\nPozn.: V letech 1869 a 1910 se jedná o odhad počtu. Od roku 1970 jsou údaje platné vždy k 31. 12. V roce 1974 dosáhl počet obyvatel 500 (maximum od roku 1970 do současnosti).\n\nV katastru obce jsou evidovány tyto kulturní památky:\n\nDalšími pamětihodnými stavbami v Rájci jsou:\n\n\nEtnograficky patří Rájec do oblasti tzv. Horní Hané, která je severozápadním výběžkem vlastní Hané kolem Olomouce a Kroměříže. Rájec byl od svého založení čistě českou obcí, německá kolonizace se jej nedotkla. Pouze při sčítání obyvatelstva v letech 1880–1921 se menší část obyvatel přihlásila k jiné než české národnosti.\n\nPro oblast Horní Hané je charakteristický typ lidového stavitelství, kdy obytný dům není k návsi obrácen delší stranou (jako na vlastní Hané kolem Olomouce), nýbrž stranou kratší, se štítem. V Rájci le dosud najít pozůstatky obou typů. Příkladem hornohanáckých staveb jsou v Teodorově (Nové dědině) na západní straně silnice domy č. p. 87, 88 a 89, dále domy č. p. 94, 95 a 96. Na východní straně č. p. 63 a č. p. 62, u kterého jsou ještě původní dřevěná vrata a který je jedním z posledních dokladů, jak asi vypadaly statky v 19. století. Na návsi, na jižní straně, je souvislá řada čtyř statků (č. p. 32, 33, 34 a 35) i s vraty (a dvěma výměnky), která je nejlepší v obci dochovanou ukázkou hornohanáckého typu stavitelství. Na druhé straně typ hanácký s delší stranou do ulice je zastoupen například domy č. p. 61, 64 a 69 (západní strana v Teodorově) nebo č. p. 20 (severní strana na návsi). V 19. století, když se začaly střechy statků opatřovat těží krytinou a bylo nutné je podpírat sloupy, vznikaly arkádové otevřené chodby, v Rájci například domy č. p. 20 nebo č. p. 31. Nejvzácnější stavbou v Rájci je na křižovatce stojící dům č. p. 1 s roubenou stodolou.\n\nRájec je rozdělen na tzv. Starou dědinu a Novou dědinu. Stará dědina je zhruba shodná s \"původním\" Rájcem, táhnoucím se západovýchodním směrem podél potoka, k tomu se ještě navíc počítají novodobé přístavby na obou koncích vesnice, zejména novostavby západním směrem mezi návsí a sv. Antoníčkem. Nová dědina je vlastně bývalý Teodorov, bývalý dvůr a část domů od křižovatky na sever směrem k Zábřehu. Toto rozdělení se projevuje zejména u příležitosti místních tradic, kterými jsou Královnička, Vození krále a velikonoční hrkání.\n\nV Rájci dodnes mnoho místních obyvatel mluví tzv. hanáčtinou, která patří do středomoravské nářeční skupiny. Několik příkladů, jak se \"o nas v Réco mlovi\":\nAčkoliv je Rájec poměrně malou obcí a leží blízko Zábřehu, dokázal si doposud udržet mateřskou školu a první stupeň základní školy. V obci je malý obchod, hospoda a obecní knihovna. V současnosti zde jsou aktivní hasiči a SK Rájec. Dvakrát ročně pořádá škola a školka ve spolupráci s obecním úřadem besídky s vystoupeními dětí: v prosinci mikulášskou a před letními prázdninami na ukončení školního roku. Z novějších tradic se vžilo společné zpívání u nazdobeného smrku na návsi den před Vánocemi. Pravidelně se koná také obecní zabíjačka. Pro děti se pořádá dětský karneval, malování na silnici, zahájení prázdnin, rej čarodějnic a další akce.\n\n\n"}
{"id": "443167", "url": "https://cs.wikipedia.org/wiki?curid=443167", "title": "Hulk (středověká loď)", "text": "Hulk (středověká loď)\n\nHulk byl obchodní nebo válečná loď v 15. století, typově odvozený od hanzovní kogy. Oproti ní se hulk lišil v několika konstrukčních prvcích, ale celkově jí byl dosti podobný, takže se oba typy lodí často zaměňují.\n\nHulk byla mohutná třístěžňová plachetnice poměrně pevné konstrukce. Na rozdíl od kogy měl vyšší nosnost a už neměl prohluběň v obrubnici, jeho boky byly vodorovné. Prohlubeň v obrubnici kogy pocházela ještě z konstrukce vikinských knarrů.\n\n\n"}
{"id": "443168", "url": "https://cs.wikipedia.org/wiki?curid=443168", "title": "Rynholec", "text": "Rynholec\n\nObec Rynholec (něm. \"Rinholetz, Reinholtz, Reinholz, Reinholds\") se nachází v okrese Rakovník, kraj Středočeský, zhruba 2 km jihovýchodně od Nového Strašecí, 15 km východně od Rakovníka a 13 km západně od Kladna. Žije zde obyvatel. Obcí prochází železniční trať 120 Praha – Kladno – Rakovník (zastávka \"Rynholec\"). Rynholec je významným střediskem těžby lupku.\n\nPodle uspořádání zástavby a polností lze založení vesnice Rynholec datovat zhruba do 13. či počátku 14. století. Název je odvozen od osobního jména \"Ryn(h)olt\" (Reinhold). První písemná zmínka o obci pochází z 21. září 1330, kdy všechen svůj majetek v Rynholci (\"in Rynolcz\") prodával Dittrich ze Stochova. Památkou na období husitských válek je bronzová pozlacená monstrance, nalezená v katastru obce a dnes vystavená v novostrašeckém muzeu. V roce 1437 se připomíná zeman Oldřich z Rynholce se synem Janem. Za krále Ladislava Pohrobka byla v roce 1457 Ctiborovi ze Svojkova a na Kačici potvrzena zástavní držba Rynholce a roku 1466 dal král Jiří Poděbradský Rynholec do zástavy Bořitovi z Martinic. Protože se ani v následujících desetiletích o majetek žádný leník z doby předhusitské nepřihlásil, udělil král Vladislav Jagellonský roku 1514 vesnici natrvalo Hynkovi z Martinic a jeho bratrancům. Až do konce feudálního zřízení pak Rynholec tvořil součást rozsáhlého smečenského panství Martiniců a Clam-Martiniců. Po zrušení poddanství náležela od roku 1850 obec Rynholec k politickému okresu Slaný, po roce 1949 tvořila součást okresu Nové Strašecí, od roku 1960 dodnes spadá pod Okres Rakovník.\n\nOd konce 18. století byla u obce dobývána rašelina, ve druhé polovině 19. století černé uhlí (doly Anna (ČSA I) a Laura (ČSA II). Těžba uhlí u Rynholce byla ukončena roku 1965.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Rynholec \"(1779 obyvatel, sbor dobrovolných hasičů)\" byly v roce 1932 evidovány tyto živnosti a obchody: nákladní autodoprava, bednář, 2 výroby cementového zboží, cihelna, 2 obchody s cukrovinkami, důl Laura a Anna, 2 obchody s dřevěným zbožím, 4 výroby dřevěného zboží, 4 holiči, 8 hostinců, 4 kapelníci, kolář, konsum Včela, 2 kováři, 2 krejčí, mlýn, nakladatelství, 3 obuvníci, papírnictví, 2 pekaři, obchod s lahvovým pivem, povoznictví, 2 řezníci, sedlář, 8 obchodů se smíšeným zbožím, spořitelní a záložní spolek pro Rynholec, švadlena, 2 trafiky, truhlář, obchod s velocipedy, zámečník.\n\n\nDopravní síť\nVeřejná doprava 2011\n\n"}
{"id": "443179", "url": "https://cs.wikipedia.org/wiki?curid=443179", "title": "Franz Werner Bobe", "text": "Franz Werner Bobe\n\nFranz Werner Bobe (22. února 1902, Höckendorf u Drážďan – 16. dubna 1947, Praha-Věznice Pankrác) byl německý katolický kněz a člen řádu maltézských rytířů. \n\nZa druhé světové války působil v Praze a byl horlivým spolupracovníkem církevního oddělení pražského gestapa, kterému podával informace z církevního prostředí, někdy při tom i porušoval zpovědní tajemství.\n\nPo válce byl odsouzen k smrti a popraven.\n\n22. února 1902 se narodil v Hockendorfu u Drážďan německému otci a české matce. V roce 1923 složil maturitu na gymnáziu v Drážďanech, poté studoval filosofii a teologii v Halle, Würzburgu, Římě a Vídni. \n\nV roce 1930 vstoupil do noviciátu řádu maltézských rytířů v Praze, v roce 1932 byl vysvěcen na kněze, v letech 1933-1937 působil v Praze jako kaplan u Panny Marie Vítězné.\n\nV roce 1935 se stal podpřevorem řádu, o dva roky získal jurisdikci převora a další dva roky později jej generální vikář katolických řádů jmenovaný Piem XI. jmenoval převorem. Jmenování se setkalo s odporem velké části českého velkopřevorství v čele s titulárním velkopřevorem kardinálem Kašparem a jeho právoplatnost byla zpochybněna s tím, že dotyčný biskup již po smrti Pia XI. nedisponoval patřičnými pravomocemi. Bobe přesto úřad vykonával, potvrzení svého jmenování se ale dočkal až v roce 1941, po kardinálově smrti.\n\nRoku 1939 se Bobe stal placeným konfidentem pražského gestapa, v roce 1940 vstoupil do NSDAP a přijal říšskoněmecké státní občanství. Jako expert na církevní problematiku se stal předním spolupracovníkem vedoucího církevního oddělení Kurta Oberhausera v hodnosti důvěrníka (V-manna) a patřil mezi nejnebezpečnější donašeče gestapa. Systematicky (téměř denně) podával zprávy o smýšlení konkrétních duchovních, které posloužily gestapu jako podklad k jejich perzekuci. Zvláštní zájem mělo gestapo o zprávy z prostředí vysokého duchovenstva, které Bobe ochotně obstarával. Donášel i na kardinála Kašpara, který jej suspendoval.\n\nBobe neváhal vyzrazovat i obsah zpovědního tajemství. Obětí byli zejména pražští Němci, ale mj. i k smrti odsouzený pražský primátor dr. Otakar Klapka, kterého \"vyzpovídal\" před popravou. Pro gestapo a SD pracoval i jako provokatér: Plnil pro ně zřejmě i úkoly v zahraničí, kam za peníze gestapa vyjížděl. Za své služby byl bohatě placen a odměňován příděly alkoholu a cigaret.\n\nPo atentátu na Heydricha opatřil Bobe pro gestapo plány kostela sv. Cyrila a Metoděje v Resslově ulici, čímž usnadnil zákrok vůči atentátníkům. Asistoval při zatčení a výslechu pravoslavného biskupa Gorazda a kaplana ThDr. Vladimíra Petřeka . Za to vše byl odměněn částkou 100 000 korun.\n\nV roce 1942 byl jmenován arcibiskupským konzistorním radou a arcibiskupským městským vikářem. Koncem listopadu 1942 si v Římě nechal zhotovit sadu pontifikálních oděvů příslušejících hodnosti biskupa. Z toho lze soudit, že chtěl dosáhnout svého jmenování na svatovojtěšský stolec, který se uprázdnil smrtí kardinála Kašpara. Podle J. Machuly mu patrně německé úřady přislíbily v této věci podporu a je možné, že právě za účelem zvýšení Bobeho šancí byli gestapem odstraněni dva přední kandidáti na arcibiskupský trůn: kanovníci Antonín Bořek-Dohalský a Otto Lev Stanovský.\n\nV práci pro gestapo byl aktivní až do konce války.\n\nV roce 1940 nechal jako dar pro Josepha Goebbelse z Velkopřevorského paláce odvézt šest vzácných gobelínů, které po válce již nebyly nalezeny.\n\n16. dubna 1947 byl odsouzen k trestu smrti a popraven.\n\n\n"}
{"id": "443180", "url": "https://cs.wikipedia.org/wiki?curid=443180", "title": "Baset", "text": "Baset\n\nBaset, též basset hound je krátkonohé lovecké plemeno psa uznané v FCI pod číslem 163.\n\nPlemeno vzniklo koncem 16. století ve Francii. Spolu s plemenem Svatohubertský pes a dalšími podobnými plemeny patří mezi barváře.\n\nNázev baset pochází z francouzského slova \"bas\", to znamená nízký. Rysy hlavy baseta a ostrý čich naznačují, že se toto plemeno vyvinulo z trpasličí mutace anglického barváře. Baset sa objevil ve Velké Británii až v 2. polovině 19. století.\n\nV roce 1875 ho představili na výstavě psů ve Wolverhamptonu. V roce 1883 se vytvořil klub příznivců baseta. Nadšenou obdivovatelkou basetů byla královna Alexandra, manželka Eduarda VII. a pravidelně se s nimi zúčastňovala výstav. Jeden z jejích psů zvítězil v roce 1909 na Crufftově výstavě.\n\nBaset je známý pro své dlouhé, plandající uši, krátké silné nohy a svým sladkým, ale smutným výrazem. Hlava je kopulovitá, výrazně zakončená, mírně zúžená směrem k nosu. Uši jsou dlouhé a sametové, nasazené pod očima. Oči tmavé až hnědé. Pozornost poutá růžové dolní oční víčko a těžké vrásčité obočí. Nos je černý, u světle zbarvených psů hnědý. Tělo baseta je široké, dlouhé s krátkýma zavalitýma nohama s volnou zvrásněnou kůží a širokými těžkými tlapami. Ocas je dlouhý a zúžený, nošený vzpřímeně, při pohybu zkroucený nahoru. Srst je hladká, přiléhavá, ale není příliš jemná, zbarvená hnědo-černo-bíle, citrónovo-bíle nebo jinou barvou typickou pro loveckého psa.\n\nPřestože se baset tváří smutně, má živou, přátelskou a dobromyslnou povahu. Jeho snášenlivost je mimořádně vysoká, to z něj dělá ideálního společníka pro děti. Snáší se dobře i s jinými psy a toleruje kočky. Pro svoji dobráckou povahu není vhodný jako hlídač. Díky své vrozené touze lovit a sledovat stopu a tělesné stavbě to je atletický a funkční lovecký pes.\nBaset je nenáročný na chov. Potřebuje jen kvalitní stravu, vhodnou pro psy jeho velikosti. Ale opatrně, protože má sklon k obezitě. Mezi nedostatky patří jeho převislé pysky. Sklony k nadměrnému slinění a záhyby kůže jsou hlavní příčinou toho, že se musí častěji koupat. Dlouhé uši jsou citlivé na zápal vnějšího zvukovodu. Pravidelné čištění uší je nutnost. Pěkná, krátká srst baseta potřebuje jen málo údržby. Stačí jednou za týden vyčesat odumřelou srst a zkrátit drápy. Pes, který tráví hodně času venku si drápy zkracuje přirozenou cestou.\n\nBaset působí mírně lenivě, ale patří mezi nejužitečnější lovecké psy, nasazované na lov ve smečce. Oplývá čilostí a energií a podle pachu pronásleduje zajíce, králíky a bažanty i přes nejhustější porost. V terénu projevuje rozhodnost a velkou vytrvalost. Baset má hluboký a zvonivý štěkot. Štěkot smečky patří mezi vzrušující, nezapomenutelné zážitky.\n\n"}
{"id": "443185", "url": "https://cs.wikipedia.org/wiki?curid=443185", "title": "Sandie Shaw", "text": "Sandie Shaw\n\nSandie Shaw (*26. února 1947 Dagenham, hrabství Essex), vlastním jménem Sandra Ann Goodrich, je britská zpěvačka. Za její poznávací znamení platilo, že často vystupovala s bosýma nohama. Svou první smlouvu získala v roce 1964. Její první deska As \"Long As You're Happy Baby\" jí ještě nepřinesla úspěch. Tento se dostavil v říjnu 1964, s písní \"Always Something There To Remind Me\" od Burta Bacharache a Hala Davida. Další hity pro ni psal Chris Andrews a v roce 1967 patřila k nejúspěšnějším zpěvačkám Británie.\n\n8. dubna 1967 vyhrála ve Vídni Velkou cenu Eurovize s písní \"Puppet on a string\". Její výstup s bosýma nohama byl tehdy malý skandál, když rakouští pořadatelé místo obvyklých víceúčelových hal zvolili Hofburg, dřívější sídlo rakouských císařů.\n\nV roce 1984 natočila s Morrisseym cover verzi písně \"Hand in the Glove\" a nadchla fanoušky The Smiths (radio one´s \"Saturday Live\", 14. dubna 1984). V britských hitparádách se s touto písní umístila na 27. místě.\nPo dokončení studia na Oxfordské univerzitě a Londýnské univerzitě je dnes činná jako psychoanalytička. Dodnes vydává v nepravidelných intervalech desky, které se Sandie z šedesátých let nemají mnoho společného. 26. března 2007 vydala píseň \"Puppet Got Brand New String\", což je remake její písně \"Puppet on a string\".\n\n\n"}
{"id": "443209", "url": "https://cs.wikipedia.org/wiki?curid=443209", "title": "Trať 321", "text": "Trať 321\n\nTrať 321 může být označení pro železniční tratě:\n"}
{"id": "443210", "url": "https://cs.wikipedia.org/wiki?curid=443210", "title": "Lonchognathosaurus", "text": "Lonchognathosaurus\n\nLonchognathosaurus (\"ještěr s čelistí ve tvaru kopí\") byl rodem pterodaktyloidního ptakoještěra, který žil v období spodní křídy (stupeň alb) na území dnešní Číny (autonomní oblast Sin-ťiang).\n\nMateriál s označením SGP 2001/19 sestává z přední části lebky a čelistí. Vzhledem k rozměrům lebky (v kompletním stavu asi 40 cm dlouhé) šlo nejspíš o poměrně velkého ptakoještěra. Tento rod s unikátními znaky ve stavbě čelistí a dentice byl zřejmě sesterským taxonem k známějšímu rodu \"Dsungaripterus\".\n\n\n"}
{"id": "443211", "url": "https://cs.wikipedia.org/wiki?curid=443211", "title": "Železniční trať Ostrava-Svinov – Český Těšín", "text": "Železniční trať Ostrava-Svinov – Český Těšín\n\nŽelezniční trať Ostrava-Svinov – Český Těšín (v jízdním řádu pro cestující označená číslem 321) je elektrizovaná celostátní trať o délce 38 km. Trať je dvoukolejná v úseku Odbočka Odra – Odbočka Chotěbuz, z výhybny Polanka nad Odrou a ze stanice Ostrava-Svinov vedou do Odbočky Odra jednokolejné tratě, z Odbočky Chotěbuz do Českého Těšína je jedna kolej zapojena do dvoukolejné trati Bohumín – Čadca, druhá kolej vede samostatně (mimo Odbočku Chotěbuz) ze stanice Albrechtice u Českého Těšína až do Českého Těšína.\n\nOd roku 2008 je v jízdním řádu pro cestující pod číslem 321 začleněna také železniční trať Ostrava-Svinov – Opava východ dříve uváděná pod číslem 316, dále jsou tam uvedeny také vlaky z tratě Ostrava – Valašské Meziříčí, které z Ostravy-Kunčic pokračují do Havířova a Českého Těšína.\n\nPůvodní trať z Kunčic do Prostřední Suché byla uvedena do provozu 15. listopadu 1911, dále z Prostřední Suché přes dnešní území Polska do Českého Těšína 1. září 1914. Po posunutí hranic byl úsek vedoucí Polskem v roce 1931 zrušen a byla vybudována přeložka po českém území. Přeložka trati z Havířova do Albrechtic mimo prostřední Suchou byla dána do provozu v roce 1962, včetně zdvoukolejnění a dílčích posunů celé trasy Ostrava-Kunčice – Český Těšín. Větev trati z Ostravy-Kunčic přes Vítkovice do Polanky nad Odrou a Ostravy-Svinova byla dána do provozu 22. prosince 1964. Současně s přeložkami a zdvoukolejněním proběhla v letech 1961 až 1965 také elektrizace trati.\n\n\n\n\n\n\n"}
{"id": "443214", "url": "https://cs.wikipedia.org/wiki?curid=443214", "title": "Grand National", "text": "Grand National\n\nGrand National (Velká národní steeplechase) je každoročně konaný dostih v Aintree Racecourse v anglickém Liverpoolu.\nZačátkem roku 1836 se v liverpoolském hotelu Waterloo pana Williama Lynna sešlo několik britských vyznavačů překážkových dostihů, kteří se dohodli, že ve městě uspořádají velké překážkové dostihy. Vzápětí si v zátoce farnosti Maghull pronajali pozemky a veřejnosti oznámili, že se tam dne 29. února toho roku poběží \"The Liverpool Grand National Steeplechase\".\n\nV ten den přišlo do Maghull hodně diváků, kteří s překvapením zjistili, že dostihy se uskuteční na neupravené trávě s přírodními překážkami a délka tratě bude 4 anglické míle (6,907 km). Na start nastoupilo deset koní a po dramatickém cíli se vítězem stal ryšavý valach \"The Duke\" v sedle s kapitánem Becherem.\n\nJeště další dva ročníky se konaly v Maghull, potom si však nově vytvořené sdružení pro uspořádání liverpoolských překážkových dostihů přemístilo do Aintree, kde se od roku 1839 (s výjimkou válečných let 1916–1918 se běžely v Gatwiku) konají dodnes. V roce 1883 závod vyhrál mladý princ Karel Kinský na vlastním koni, klisně Zoedone. \n\nOd založení dostihů se překážky v Aintree několikrát měnily, ale za sto let se nezměnily ani rozměry živých plotů a šířky příkopů. V současnosti mají dostihy délku 7216 m a běží se po travnatém povrchu dráhy, na kterém je 16 překážek, nejznámější z nich je Becher's Brook. Čas vítězů se po prvé začal měřit v roku 1839 (14:53,00 min), ale ten se měnil změnami délky tratě a kurzu dostihů. Prvním vítězem, který dosáhl čas pod deset minut, byl v roku 1850 polokrevný valach Abd-el-Kader, který doběhl do cíle v čase 9:57,5 min. (6805 m) Po ustálení délky dostihů na současných 7216,20 m traťový rekord v roku 1973 vytvořil fenomenální ryšavý stípler Red Rum s žokejem Brianem Fletcherem s časem 9:01,90 min. Ten až v roku 1990 překonal Mr. Frisk s amatérem Markusem Armytageem, který trať jako první přecválal za 8:47,8 min.\nJiž zde startovali i čeští jezdci: Essex (1986) a Fráze (1991) Václava Chaloupky. \n\n"}
{"id": "443224", "url": "https://cs.wikipedia.org/wiki?curid=443224", "title": "Dva policajti", "text": "Dva policajti\n\nDva policajti (투캅스) je jihokorejská akční komedie, film z roku 1993. Film zrežíroval Kang Woo-suk. Hrají zde Ahn Sung-ki a Park Joong-hoon, jako policejní pár s odlišnými mentalitami, snažící se navzájem ukončit spolupráci na případu. Film byl prodejní hit a byl také druhým nejsledovanějším korejským filmem toho roku, hned po \"Sopyonje\". Finanční úspěch filmu umožnil režisérovi Kang Woo-sukovi rozjet vlastní filmovou produkční a distribuční společnost Cinema Service.\n"}
{"id": "443227", "url": "https://cs.wikipedia.org/wiki?curid=443227", "title": "Elastin", "text": "Elastin\n\nElastin je nerozpustný skleroprotein, jehož jméno je odvozeno od jeho elastických vlastností. Je základní složkou některých typů vaziva a je roztroušen v mimobuněčném prostoru různých orgánů obratlovců od kruhoústých nahoru.\n\nElastin představuje vláknitý řetězec složený z mnoha za sebou zařazených bílkovinných stavebních kamenů. Tyto stavební kameny se označují někdy jako tropoelastin a jsou na rozdíl od hotového elastinu rozpustné ve vodě; enzym, který je schopen elastin ze základních jednotek tvořit, se označuje jako lysyloxidáza.\n\nSložení elastinu je bohaté zejména na aminokyseliny glycin, alanin, prolin, valin a leucin. Obsahuje také poměrně mnoho bazických lysinových zbytků a elastin má proto izoelektrický bod 10.\n\nVelké množství elastinu se vyskytuje v cévách poblíž srdce, dále ve vazech, v kůži a v šlachách.\n\n"}
{"id": "443230", "url": "https://cs.wikipedia.org/wiki?curid=443230", "title": "Slovenská televize", "text": "Slovenská televize\n\nSlovenská televize (ve slovenštině: \"Slovenská televízia\") nebo také STV byla slovenská veřejnoprávní organizace zajišťující televizní vysílání na území Slovenska. Vznikla 1. července 1991 na základě zákona Slovenské národní rady. Vysílala na dvou programech od roku 2004 nazývaných \"Jednotka\" (původně STV1) a \"Dvojka\" (původně STV2). Ředitelem byl od 15. ledna 2003 do 10. července 2006 Richard Rybníček, po pěti měsících bez ředitele byl 11. prosince 2006 do funkce zvolen Radim Hreha, který od patnáctičlenné Rady Slovenské televize získal celkem devět hlasů. Přesně po roce, 11. prosince 2007 Rada Slovenské televize odvolala Radima Hrehu z funkce ředitele. Pro jeho odvolání hlasovalo deset členů Rady STV z patnácti.\n\nÚčinností zákona č. 532/2010 Z.z. byla Slovenská televize sloučena se Slovenským rozhlasem, čímž vznikl \"Rozhlas a televize Slovenska\" () jako veřejnoprávní, národní, nezávislá, informační, kulturní a vzdělávací instituce, jež poskytuje službu veřejnosti v oblasti rozhlasového a televizního vysílání.\n\nPravidelné vysílání z bratislavského televizního studia začalo 3. listopadu 1956. Televizní pracovníci měli v této době k dispozici přenosový vůz se třemi kamerami, provizorní hlasatelnu, později byla přebudovaná na miniaturní studio, dvě kamery a filmový snímač. Hlavním programem prvního televizního vysílaní byl přenos ze slavnosti v bratislavském Parku kultury a oddechu. Režii prvního programu měl J. Mazanec, vysílání J. Rehák, hlasatelkou byla Hilda Michalíková. Skupinu kameramanů vedl E. Rožňovec. V době prvního vysílání bylo na Slovensku přibližně 500 televizorů. Nejdříve se vysílalo dvakrát týdně, ve středu a v sobotu, od 3. listopadu 1957 každý den vyjma pondělků.\n\nV počátečním období rozvoje televize se museli pracovníci potýkat i s ideologickými problémy. Vyžadalo se od nich upřednostňování politických obsahů o úspěchu socialismu a o ideálním socialistickém občanovi. Kolem roku 1968 nastalo určité kulturní a umělecké uvolnění. Umožňovalo natáčet adaptace děl západních autorů, které však byl velice brzy zastaveno a televize měla zásluhu na šíření myšlenek pražského jara. Po vpádu vojsk Varšavské smlouvy se situace zdramatizovala, televizní studia byla obsazená a vysílaní přerušeno. Opět nastala tvrdá cenzura. Televize byla po příchodu vojsk Varšavské smlouvy odsouzená jako prozápadní a antikomunistická, což mělo dopad na propouštění pracovníků.\n\nV roce 1964 vypsala Československá televize architektonickou soutěž na řešení výstavby nového moderního televizního centra v Mlýnské dolině. Pro celý televizní komplex státní orgány vyčlenily plochu 181900 m², na které mělo podle studie z roku 1966 stát pět objektů s celkovou plochou 65000 m². Ostatní plochu měli tvořit komunikace a užitkové plochy. Slavnostní zahájení stavby se uskutečnilo 5. května 1965. Již 7. 8. 1965 vláda ČSSR přijala usnesení o II. televizním programu a právě s Mlýnskou dolinou se počítalo v souvislosti se spuštěním barevného vysílání druhého vysílacího okruhu ČST.\n\nPrvní etapu odevzdala Stavoindustria 26. 10. 1970, skládala se z vysílacího pracoviště, třech studií MD I, II, III s plochou 150, 250 a 550 m². Na tehdejší dobu šlo o moderní pracoviště vybavené televizní technikou západoněmecké firmy Bosch Fernseh. V této souvislosti je nutné připomenout, že obrazová výroba v Mlýnské dolině byla už od samotného začátku realizovaná v systému PAL a to, že se vysílalo v systému Secam (tak jako v bývalém Sovětském svazu a ve státech Varšavské smlouvy) bylo politické a ne technické rozhodnutí. Vybudováním první etapy se otevřely větší možnosti pro kvalitní televizní tvorbu.\n\nDruhá etapa, která byla charakteristická záměrem soustředění programových pracovníků pod jednu střechu začala už v roce 1968 a vzhledem k její náročnosti výstavba trvala do konce roku 1975. V Mlýnské dolině tak vyrostla nejvyšší budova v tehdejším Československu a svými 28 podlažími ještě dnes patří mezi nejvyšší budovy v SR. Budova sloužila do března 2015 pro přípravu programu a administrativu.\n\nTřetí etapa byla předána do užívání 8. 1. 1981. Nové studio MD IV s plochou 1000 m² patřilo k největším v Československé televizi i střední Evropě. Projektanti prostor studia vyprojektovali pro natáčení velkých scén a se zaměřením na velké zábavné programy. Studio mělo propadliště, zabezpečený přístup pro velké dekorační prvky a vjezd motorových vozidel, zvukotěsné hydraulické opony, počítačem řízený světelný park, svůj vlastní záznam nezávislý na ostatním provozu a pohyblivé sezení pro 600 diváků.\n\nV době sametové revoluce se potvrdila úloha televize jako nosného informačního média. Od 22. listopadu 1989 přinášela Československá televize přímé přenosy z Václavského náměstí v Praze a nejrůznější diskusní bloky s právě se rodícím hnutím za demokracii. Na televizní obrazovky se dostávaly necenzurované záběry a komentáře, které přispěly k pádu totalitního režimu, protože informovaly veřejnost objektivně a rychle.\nOd 4. září 1990 došlo ke změně koncepce Československé televize. Federálním kanálem zůstal 1. program \"F1\", zatímco 2. program se rozdělil na dva samostatné vysílací okruhy: ČTV pro Česko a S 1 pro Slovensko.\n\nOd 1. ledna 1993 začala vysílat Slovenská televize na dvou programech pro celé území Slovenska. Doposud se na vysílání dvou programů Československé televize podílela přibližně jednou třetinou. Složitý společenský a politický vývoj zasáhl i do fungování této instituce. Za dvanáct let se v Slovenské televizi vystřídalo 13 managementů. Do víc než stoprocentního nárůstu výroby zasáhlo také výrazné zvyšování nákladů na vysílání Slovenské televize, na údržbu a správu jejích archivů.\n\nV roce 2004 byl generálním ředitelem Richard Rybníček a uskutečnila se změna grafiky i kompletní změna vysílacího schématu. Začal takzvaný „nový začátek“ STV. Lidé mají dodnes různé názory na tuto událost, protože mnohým vadí přesycenost programu americkými filmy, ale i velmi omezený počet vlastní produkce – seriálů i filmů.\n\n\n"}
{"id": "443238", "url": "https://cs.wikipedia.org/wiki?curid=443238", "title": "Chromý jelenec", "text": "Chromý jelenec\n\nChromý jelenec (nepřesně uváděný jako \"Chromý jelen\"; lakotsky Tȟáȟča Hušté, anglicky Lame Deer; 1900 nebo 1903 - 1976), také známý jako John Fire, John (Fire) Lame Deer a později The Old Man, byl indiánský svatý muž, šaman, z kmene Lakotů. Patřil k náboženskému spolku opačníků (lak. \"heyoka\").\n\nChromý jelenec byl Lakota z podskupiny Mnikhowožu (v angl. Minneconjou). Narodil se v indiánské rezervaci Rosebud v Jižní Dakotě. Jeho otec byl Silas Fire (Let-Them-Have-Enough) a jeho matka Sally Rudá houně. Do svých 6 nebo 7 let vyrůstal Chromý jelenec se svými prarodiči, kteří ho vychovávali, do 14 let pak docházel do denní školy nedaleko rezervace. Poté byl poslán do internátní školy pro indiánské chlapce, zřízené Úřadem pro indiánské záležitosti Bureau of Indian Affairs. Tyto školy měly \"civilizovat\" indiány umístěné v rezervacích.\n\nŽivot mladého Chromého jelence byl drsný a divoký; cestoval a jezdil rodeo jako jezdec a později jako rodeo klaun. Podle jeho vlastních slov pil, hazardoval, běhal za ženskýma, kradl auta a flámoval. Nakonec byl zadržen v domě, kde Lakotové uchovávali posvátnou dýmku, kterou jim přinesla mýtická Bílá bizoní žena. K jeho překvapení řekla strážkyně posvátné dýmky Chromému jelenci, že na něj už čekala. To byl zlomový bod v životě Chromého jelence. Usadil se a začal žít jako \"wičáša wakháŋ\" (šaman, lak. dosl. něco jako \"svatý muž\").\n\nChromý jelenec se usadil v rezervaci Pine Ridge v Jižní Dakotě a cestoval po celé zemi; stal se známým mezi Lakoty a americkou veřejností poté, co tradiční kultura a duchovnost prošla obdobím znovuzrození a hnutí Hippies 60. let 20. století se rozpadlo. Často se podílel na akcích Hnutí amerických indiánů (AIM, American Indian Movement), včetně protestů v Černých horách (Black Hills). Černé hory považují Lakotové za světovou osu (axis mundi) nebo centrum světa a spojují je s některými mýty. Za posvátné považují toto území také Šajeni a další indiánské skupiny. Šajeni a především Lakotové zpochybňují legálnost postoupení Černých hor Spojeným státům.\n\nChromý jelenec vylíčil svůj život a život Lakotů a lakotskou kulturu Richardu Erdoesovi, autorovi mnoha knih o původních Američanech. V roce 1972 vyšla v Americe kniha \"Lame Deer: Seeker of Visions (\"Chromý jelenec: Hledač vizí). V češtině kniha vyšla pod názvem \"\" v roce 2004. Erdoesovy nahrávky rozhovorů s Chromým jelencem jsou součástí dokumentů Richarda Erdoese v Beineckeho knihovně vzácných knih a rukopisů (BRBL) na Yaleské univerzitě.\n\nChromý jelenec byl část svého života opačnickým šamanem (lak. \"heyoka\").\n\n"}
{"id": "443242", "url": "https://cs.wikipedia.org/wiki?curid=443242", "title": "The First XI", "text": "The First XI\n\nThe First XI je box set album britské skupiny Pink Floyd. Vydáno bylo v červenci 1979 (viz 1979 v hudbě) v omezeném nákladu 1 000 kusů.\n\n\"The First XI\" je box set tvořený prvními 11 alby Pink Floyd. Nachází se v něm všech osm studiových alb vydaných do léta 1979 (po \"Animals\") a dva soundtracky (\"Soundtrack from the Film More\" a \"Obscured by Clouds\"). Posledním, jedenáctým albem, je kompilace \"Relics\", na které se nacházejí některé z prvních singlů skupiny, jež nebyly vydány na žádném studiovém albu.\n\n11 alb (respektive 12 LP, neboť \"Ummagumma\" je dvojalbum) v originálních přebalech se nachází ve společném boxu. Box set byl vydán Harvest Records v limitované edici 1 000 kusů a byl tak určen především pro sběratele. Unikátní jsou v této kolekci především alba \"The Dark Side of the Moon\" a \"Wish You Were Here\", jejichž gramofonové desky jsou celé pokryty obrázkem a nejsou tak černé (tzv. picture disc).\n\n\n"}
{"id": "443247", "url": "https://cs.wikipedia.org/wiki?curid=443247", "title": "Revoluce 1848–1849 v Rakouském císařství", "text": "Revoluce 1848–1849 v Rakouském císařství\n\nRevoluce 1848–1849 v Rakouském císařství pramenila jednak z nespokojenosti s feudalismem a Metternichovým absolutismem, nemalý podnět revolucím v Rakouském císařství ovšem představoval také počáteční úspěch zahraničních revolucí v roce 1848.\n\nDlouhodobě neklidná byla situace v rakouské severní Itálii, kde musel být v únoru 1848 dokonce vyhlášen válečný stav, za počátek revoluce se ovšem považuje březnové povstání ve Vídni a Uhrách, jež donutilo císaře Ferdinanda I. k vážným ústupkům: propustil Metternicha, zrušil cenzuru a slíbil vydat ústavu. Dubnová ústava ovšem nesplnila očekávání vídeňských liberálů, kteří v květnu 1848 znovu povstali, takže císař musel dokonce z Vídně prchnout do Innsbrucku. V červnu 1848 došlo k nepokojům také v Praze, tam však bylo povstání tvrdě potlačeno Windischgrätzovým vojskem.\n\nSnaha rakouské vlády potlačit také revoluci v Uhrách vyvolala v říjnu třetí vídeňskou revoluci, tu však tentokrát porazilo vojsko generála Windischgrätze. Nový císař František Josef I. s pomocí vojska v březnu 1849 rozpustil říšský sněm v Kroměříži a vyhlásil oktrojovanou březnovou ústavu. Maďarská revoluce pak byla nakonec poražena s pomocí ruského vojska v srpnu 1849.\n\nRoku 1851 císař ústavu odvolal, čímž začala téměř desetiletá éra neoabsolutismu, nicméně výdobytky revoluce v podobě zrušení poddanství a zřízení obecní samosprávy zůstaly zachovány.\n\nMetternichův absolutismus mimo jiné skrze činnost tajné policie přibrzdil v předbřeznové době společenský vývoj, nebyl schopen jej však zastavit zcela. Liberalizace hospodářství umožnila vzestup měšťanstva, jež se stalo hlavním nositelem liberalismu. Ve snaze posílit celistvost státu rakouští představitelé prosazovali germanizaci, ta se však nakonec ukázala být špatným prostředkem. U německého obyvatelstva totiž toto úsilí posilovalo příklon k velkoněmecké koncepci, tedy ideu sjednocení všech Němců v jednom státě, což by však znamenalo rozbití Rakouského císařství. Navíc u neněmeckého obyvatelstva vyvolalo poněmčování protireakci a radikalizovalo nacionální hnutí.\n\nDalší pramen nespokojenosti představoval feudální systém. Napětí mezi poddanými a vrchností se navíc v polovině století kvůli neúrodě a hladomoru zvýšilo a roku 1846 dokonce vypuklo rolnické povstání v Haliči. Ve snaze předejít dalším nepokojům sice bylo umožněno, aby se vrchnost s poddanými domluvila na výkupu z roboty, toto opatření se však dotklo jen některých oblastí.\n\nRevoluce v Rakouském císařství se navíc odehrály v kontextu dalších evropských revolucí v letech 1848–1849. Liberalismus se rozvíjel například také ve Francii, v Británii (chartistické hnutí), německých zemích (zejména v jižním Německu a Sasku), ale také například ve Švýcarsku, kde se roku 1847 rozpoutala občanská válka mezi liberálními protestantskými kantony a konzervativními katolickými kantony. Vítězství švýcarských liberálů toto hnutí posílilo i v ostatních evropských zemích, včetně liberálního hnutí v Rakouském císařství. Ještě silnějším impulsem pak byl úspěch revoluce ve Francii v únoru 1848 a propuknutí revoluce v německých zemích brzy na to.\n\nNervózní byla také situace v Lombardii, jejíž požadavky na větší autonomii zůstaly nenaplněny. Aktivita italských karbonářů usilujících o sjednocení Itálie, italské obyvatelstvo stále více ignorovalo rakouskou státní správu, až nakonec v únoru 1848 maršál Radecký vyhlásil v neklidné Lombardii válečný stav.\n\nRevoluce v Rakouském císařství začala jako liberální petiční hnutí, jehož vídeňští vůdci byli Eduard von Bauernfeld a Alexander Bach. 9. března 1848 předali liberálové svou petici dolnorakouskému zemskému sněmu. Podobně se v Praze chopil iniciativy spolek českých a německých radikálních demokratů Český repeal, jež na 11. březen svolal do Svatováclavských lázní shromáždění, které přijalo návrhy na zřízení obecní samosprávy a zrušení cenzury a ustavilo Svatováclavský výbor.\n\nKdyž 13. března 1848 dolnorakouská sněmovna projednávala předložené petice, shromáždil se před její budovou dav. Zásah vojska proti němu si vyžádal pět lidských životů, což vyvolalo propuknutí revoluce. Povstalci začali ve Vídni stavět barikády. Císař Ferdinand I. Metternicha okamžitě propustil, zrušil cenzuru a přislíbil vydání ústavy.\n\nTyto ústupky sice vídeňské povstalce uklidnily, zároveň však také povzbudily uherskou opozici, kterou vedl Lajos Kossuth a která rovněž zaslala své autonomistické požadavky do Vídně. 11. dubna schválil císař uherské požadavky: Uhry se staly dědičnou konstituční monarchií, získaly větší autonomii, moc uherského krále byla omezena a feudalismus byl zrušen úplně. Již předtím zrušil císař 28. března (avšak s platností od 31. března 1849) v celém císařství robotu za výkup, čímž si získal na svou stranu široké vrstvy rolníků.\n\nSvé požadavky císaři zaslal také Svatováclavský výbor, jež ve své petici kladl důraz na rovnoprávnost obou zemských jazyků a na respektování státního práva Koruny české, nezkušení čeští delegáti však 22. března ve Vídni téměř ničeho nedosáhli. Svatováclavský výbor proto vzápětí vypracoval druhou petici, v níž odmítl Obnovené zřízení zemské a za většinovou národnost v českých zemích označil Čechy. Císař 8. dubna vydal kabinetní list, v němž stanovil zásady voleb do českého zemského sněmu a schválil jazykovou rovnoprávnost češtiny a němčiny. Císařovo rozhodnutí sice Čechy uspokojilo, zároveň však znepokojilo české Němce, kteří se začali přiklánět k velkoněmecké myšlence a přestávali podporovat české liberály.\n\nKoncem března se naplno rozhořelo povstání v Lombardii. 22. března lidové povstání vyhnalo Rakušany z Milána a o den později z Benátek. Italské revolucionáře podpořilo také Sardinské království, jež vyhlásilo 26. března Rakouskému císařství válku. Rakouské vojsko pod vedením maršála Radeckého získala převahu až po bitvě u Custozzy 25. června, kdy porazilo sardinské oddíly.\n\nSplněním velké části revolučních požadavků se situace značně uklidnila. Svatováclavský výbor se přejmenoval na Národní výbor a do jeho čela se dostali čeští liberálové (František Palacký, František Ladislav Rieger, Karel Havlíček Borovský, František August Brauner), kteří zatlačovali do pozadí radikálnější demokraty. Pozici Národního výboru navíc oslabovala skutečnost, že na Moravě a ve Slezsku neměl téměř žádný vliv.\n\nSouběžně s revolucí v Rakouském císařství probíhala revoluce v Německu, kde byl ustaven frankfurtský přípravný sněm, v jehož výboru byli zastoupeni také Rakušané. Palacký, jenž byl do výboru pozván také, si však uvědomoval, že frankfurtský sněm prosazuje velkoněmeckou myšlenku, jež by mohla znamenat oslabení českého národního hnutí, a účast na frankfurtském výboru proto odmítl. Palackého stanovisko pak přijal celý Národní výbor, což však znamenalo další rozpory mezi Čechy a českými Němci. Čeští Němci založili vlastní spolek \"Constitutioneller Verein\", Češi zase v reakci na to Slovanskou lípu. Rakouská vláda frankfurtský sněm podpořila a podnikla kroky k uspořádání voleb do něj. Zde však moravský zemský sněm podpořil české stanovisko a upozornil na to, že představa, že by se rakouský císař stal také císařem německým, je velmi naivní. Rovněž poukázal na malou konkurenceschopnost rakouské ekonomiky v případě vytvoření celní unie s Německem.\n\nSlib vydat ústavu císař splnil 25. dubna, liberály však tato tzv. Dubnová ústava natolik zklamala, že 15. května znovu začali demonstrovat. Ferdinand V. se nového vzestupu revoluce zalekl natolik, že ústavu prohlásil jen za „podkladový materiál“ pro jednání budoucího říšského sněmu a 17. května uprchl z Vídně do Innsbrucku. Císařův útěk však revoluční hnutí rozdělil. Zatímco radikálové jej slavili jako úspěch, liberálové usilující o konstituční monarchii se obávali chaosu.\nČeští liberálové se mezitím připravovali na volby do českého zemského sněmu. Zároveň však rostly rozpory mezi zastánci austroslavismu (František Palacký, Pavel Josef Šafařík) a panslavismu (Ľudovít Štúr a radikální demokraté). Kvůli těmto rozporům nedospěl Slovanský sjezd, konaný 2. až 12. června na Žofínském ostrově, k žádným zásadním výsledkům.\n\nOd konce května však v Praze pobýval Alfred Windischgrätz, jenž plánoval vojenské potlačení revoluce. Rozmístil po Praze vojenské hlídky, což však veřejnost i revoluční vůdce poplašilo, a Michail Bakunin, pobývající v té době v Praze, a Josef Václav Frič dokonce začali připravovat povstání. 12. června se na pražském Koňském trhu (dnešním Václavském náměstí) konala slavnostní svatodušní mše, shromážděný dav se však po jejím skončení nerozešel, nýbrž se vydal do Celetné ulice, kde byl tvrdě napaden vojskem. Lidé v ulicích začali stavět barikády, avšak bez promyšlenějšího strategického plánu, takže vojsko ještě do večera téhož dne ovládla strategické objekty. Po bombardování pravobřežní Prahy se nakonec Pražané 17. června Windischgrätzovi vzdali. Zemský prezident Leopold Lev Thun-Hohenstein rozpustil Národní výbor a ministerský předseda Franz von Pillersdorf zakázal svolat český zemský sněm. Prahu postihla vlna zatýkání i omezení svobody tisku a shromažďování.\n\nI přes nepokoje ve Vídni a v Praze se na přelomu června a července uskutečnily volby do ústavodárného sněmu, v nichž získali převahu liberálové a konzervativci. Jednání vídeňského parlamentu bylo slavnostně zahájeno 22. července. Parlament stačil jednat především o dřívějším zrušení poddanství než v březnu 1849 – poddanství bylo nakonec zrušeno 7. září 1848. Další otázku představoval vztah říšského sněmu k císaři; poslanci nakonec rozhodli, že k platnosti zákona je potřeba schválení panovníka.\n\nUklidnění situace ve Vídni nakonec vedlo Ferdinanda I. k návratu do hlavního města a amnestování pražských povstalců. Maršál Radecký také získal převahu v severní Itálii. Rakouská vláda se v tomto okamžiku cítila dostatečně silná na to, aby obnovila svou pozici v Uhrách, a podpořila chorvatského bána Josipa Jelačiće ve vojenském tažení proti maďarské revoluci. Jelačićova armáda však byla zastavena, a tak se rakouská vláda rozhodla 3. října rozpustit uherský sněm a podpořit Jelačiće rakouským vojskem. Toto rozhodnutí však vyvolalo prudkou reakci vídeňských demokratů, kteří dokonce lynčovali rakouského ministra války Theodora Latoura a donutili císaře znovu uprchnout, tentokrát do Olomouce. Spolu s císařem odešla také část vlády a poslanců. 16. října získal Windischgrätz velení nad veškerým vojskem (kromě jednotek v Itálii) a 22. října byl ústavní sněm přesunut z Vídně do Kroměříže.\n\nWindischgrätz se s vojskem přesunul 31. října k Vídni a podobně jako Prahu ji dalšího dne přinutil dělostřeleckým bombardováním ke kapitulaci. Ve městě bylo nastoleno stanné právo a mnozí povstalci byli uvězněni či dokonce popraveni. Windischgrätz po pacifikaci hlavního města pokračoval tažením do Uher, kde obsadil Budapešť.\n\nŘíšský sněm v Kroměříži dále pokračoval ve svém vleklém jednání o ústavě, po porážce revoluce v Praze a Vídni však sněm ztratil reálnou moc. Nová vláda Felixe Schwarzenberga sice slíbila vládnout konstitučně, nehodlala však přijmout ústavu říšského sněmu, nýbrž bez vědomí parlamentu vypracovala svou vlastní ústavu. Navíc 2. prosince Ferdinanda I. vystřídal jeho synovec František Josef I. Ten nakonec vydal 7. března 1849 manifest o rozpuštění říšského sněmu, Kroměříž byla obsazena vojskem a císař vydal oktrojovanou březnovou ústavu. Ta platila pro celou monarchii, vytvořila jednotný celní systém, zaručovala národní rovnoprávnost, občanskou rovnost a suverenitu panovníka. Zároveň zakotvovala instituci dvoukomorového říšského sněmu. Jednalo se však jen o taktický manévr, neboť 31. prosince 1851 byla ústava Silvestrovskými patenty zrušena.\n\nRakouská vláda záhy začala přijímat opatření, jež omezovala svobodu slova a činnost politických spolků. V dubnu 1849 sice Windischgätz v Uhrách zaznamenal neúspěchy a 14. dubna Kossuth dokonce vyhlásil republiku, avšak František Josef I. se rozhodl požádat o pomoc cara Mikuláše I., díky níž se podařilo maďarské revoluční síly 13. srpna u Világose porazit.\n\nDozvukem revoluce v českých zemích bylo májové spiknutí, které připravoval Bakunin s Fričem. Po jeho vyzrazení však Prahu obsadila 9. května 1849 armáda, byl vyhlášen výjimečný stav a začala vlna zatýkání, jež ochromila radikálně-demokratické hnutí v Čechách. Výjimečný stav pak v Praze a několika dalších městech trval až do 1. září 1853 a povstalci byli amnestováni až roku 1857.\n\nAčkoli byla revoluce v Rakouském císařství poražena, oktrojovaná březnová ústava nakonec zrušena a byl nastolen Bachův neoabsolutismus, přinesla některé významné změny. Především byl zrušen feudalismus a zřízena obecní samospráva, revoluce však znamenala také průlom v absolutistickém chápání vlády a alternativu k této formě správy státu.\n\n\n\n"}
{"id": "443250", "url": "https://cs.wikipedia.org/wiki?curid=443250", "title": "Kopistská výsypka", "text": "Kopistská výsypka\n\nKopistská výsypka je rekultivovaná důlní výsypka v okrese Most v Mostecké pánvi ležící mezi městy Most a Litvínov, která byla vyhlášena v roce 2005 jako evropsky významná lokalita. Rozloha výsypky činí 327,68 ha a její nadmořská výška je 232–280 m. Název má podle zaniklé obce Kopisty, která ležela asi 2 km východním směrem. V roce 2013 byla část výsypky vyhlášena jako přírodní památka o rozloze asi 154 ha.\n\nVýsypka se rozkládá na katastrálních územích zaniklých obcí Dolní Jiřetín, Most I, Souš a Třebušice. Její nejvyšší bod (280 m n. m.) leží zhruba 5 km severozápadně od centra města Mostu a 6,5 km jižně od Litvínova. Výsypku vymezuje ze západní, severní a východní strany řeka Bílina v uměle vybudovaném korytě. Z jihu je od městské části Souš oddělena Mosteckým dopravním koridorem se silnicí I/13 a železniční tratí č. 130. Také z dalších stran je za řekou obklopena silnicemi: na západě silnicí č. 255 a na východě silnicí I/27 z Mostu do Litvínova a železničními vlečkami. Severně za Bílinou se bezprostředně rozkládá areál chemických závodů. Dalšími velkými průmyslovými závody v blízkém okolí jsou Úpravna uhlí Komořany, Teplárna Komořany (United Energy), Krušnohorské strojírny Komořany a lom ČSA. Tímto okolím je způsobena vysoká izolovanost zdejšího ekosystému.\n\nNa území dnešní Kopistské výsypky se rozkládala obec Souš (dnes tvoří její zbytek část města Mostu), protékala tudy řeka Bílina, byly zde zemědělsky obhospodařovaná území a malé důlní šachty. Výsypka vznikala odvozem skrývky z povrchového dolu Obránců míru v letech 1945–1976. Už v roce 1962 zde na její části začala lesnická rekultivace, kdy bylo do roku 1969 na ploše 295 ha vysázeno 1,23 miliónů sazenic stromů a zhruba půl miliónů keřů. Tím vznikl lesní porost, který je největší v Mostecké pánvi. Rekultivační práce skončily v roce 1983. Vedle lesních ploch zde byly založeny i travnaté louky (celkem 5,9 ha). Specifikem výsypky je velké množství bezodtokých vodních ploch různé velikosti, které vznikly hromaděním dešťových srážek v nepropustných prohlubeninách na okrajích i uprostřed výsypky. Nejvíce se jich nacházelo v jižní části výsypky, která však byla po roce 1976 zarovnána pro zemědělskou rekultivaci. K té nedošlo a na místě vznikla travnatá plocha (cca 80 ha).\n\nPřes rekultivovanou výsypku byl postaven horkovod komořanské teplárny (uveden do provozu v roce 1978), pro který byl vykácen pruh 3 km dlouhý a 50 m široký. Tím byla rekultivovaná plocha snížena o 4 ha. Úsek je zbaven veškeré vegetace a narušuje jinak celistvý porost.\n\nVětšina Kopistské výsypky je porostlá lesem (70 % plochy výsypky). Stromy jsou většinou listnaté (kromě modřínu opadavého) a bylo zjištěno na 33 druhů, přičemž část se rozšířila přirozenou cestou (bříza bělokorá, topol osika). Většina byla vysazena uměle (topol kanadský, trnovník akát, dub červený, javor babyka, habr, jilm, lípa aj.). Na paloucích i v jižní části výsypky je travinná vegetace. V některých mělkých vodních nádržích roste rákos.\n\nNa výsypce se vyskytuje jedna z nejpočetnějších populací čolka velkého v Ústeckém kraji.\n\n\n\n\n"}
{"id": "443258", "url": "https://cs.wikipedia.org/wiki?curid=443258", "title": "Kaspáza", "text": "Kaspáza\n\nKaspáza (název pochází z prvních písmen angl. \"cysteinyl aspartate-specific protease\") je skupina cysteinproteáz, účastnících se procesu apoptózy, tedy programované buněčné smrti, dále vzniku zánětu a odumírání tkání (nekróza). U člověka je známo 13 kaspáz, u octomilky sedm a např. u háďátka je udávána jedna kaspáza.\n\nNa základě jejich fylogenetické příbuznosti se všechny lidské kaspázy obvykle dělí do tří skupin:\n\n\nKaspázy se obvykle skládají z prodomény, malé podjednotky (p10) a velké podjednotky (p20). Enzymaticky jsou však funkční pouze jako dimery, tedy složené ze dvou stejných částí (z nichž každá je tvořena třemi jmenovanými složkami) navázaných dohromady.\n"}
{"id": "443266", "url": "https://cs.wikipedia.org/wiki?curid=443266", "title": "Senátní obvod č. 50 – Svitavy", "text": "Senátní obvod č. 50 – Svitavy\n\nSenátní obvod č. 50 – Svitavy je podle zákona č. 247/1995 Sb. tvořen částí okresu Svitavy ohraničenou na severozápadě obcemi Bohuňovice, Sedliště, Litomyšl, východní částí okresu Chrudim ohraničenou na západě obcemi Chroustovice, Rosice, Chrast, Skuteč, Předhradí, Krouna a západní částí okresu Ústí nad Orlicí tvořenou obcemi Stradouň, Vinary, Řepníky, Leština a Nové Hrady.\n\nSoučasným senátorem je od roku 2018 Michal Kortyš.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "443268", "url": "https://cs.wikipedia.org/wiki?curid=443268", "title": "Benzoát draselný", "text": "Benzoát draselný\n\nBenzoát draselný (též benzoan draselný, E212, systematický název \"benzenkarboxylát draselný\", sumární vzorec CHKO) je draselná sůl kyseliny benzoové. Používá se jako konzervant potravin, protože inhibuje růst plísní, kvasinek a některých bakterií. Nejlépe pracuje při nízkém pH, pod 4,5, kdy existuje v podobě kyseliny benzoové.\n\nBenzoátem draselným lze konzervovat kyselé potraviny a nápoje, jako jsou ovocné šťávy (kyselina citronová), perlivé nápoje (kyselina uhličitá), limonády (kyselina fosforečná) nebo nakládaná zelenina (kyselina octová). Je schválený pro použití ve většině zemí, včetně Kanady, Spojených států a Evropské unie, kde se označuje jako E212. V EU se nedoporučuje pro konzumaci dětmi.\n\n"}
{"id": "443273", "url": "https://cs.wikipedia.org/wiki?curid=443273", "title": "The E.N.D.", "text": "The E.N.D.\n\nThe E.N.D. (zkráceně pro The Energy Never Dies) je páté studiové album americké hip hopové skupiny The Black Eyed Peas. V České republice se dostalo na pulty prodejen 9. června 2009. Do prodeje se také dostala \"Deluxe\" verze, která obsahuje navíc čtyři nové písně a šest předělávek starších písní.\n\n\nDeluxe Edition CD 2\n\n"}
{"id": "443284", "url": "https://cs.wikipedia.org/wiki?curid=443284", "title": "Laurin &amp; Klement 150", "text": "Laurin &amp; Klement 150\n\nLaurin & Klement 150 (ke konci výroby Laurin & Klement — Škoda 150 nebo jen Škoda 150) byl automobil vyráběný československou automobilkou Laurin & Klement od roku 1923 do roku 1926. Byl odvozen od typu 105, ale měl motor s rozvodem Knight.\n\nMotor byl vodou chlazený řadový čtyřválec s rozvodem Knight a s objemem 1460 cm³. Měl výkon 15 kW (20 koní) a maximální rychlost 85 km/h.\n\nCelkem bylo vyrobeno 52 kusů.\n\n"}
{"id": "443285", "url": "https://cs.wikipedia.org/wiki?curid=443285", "title": "Škoda 150", "text": "Škoda 150\n\nŠkoda 150 byl lehký nákladní automobil vyráběný automobilkou ASAP Mladá Boleslav mezi lety 1939–1942. Po válce došlo k obnovení výroby v letech 1946–1951 jako Aero 150 a později Praga A 150. Vůz byl produkován v řadě provedení, především jako valník, skříňový automobil, vojenská sanita, hasičský vůz a další. Celkem vzniklo přes 3600 vozidel.\n\nVůz Škoda 150 (typ 943) byl vyvinut jako lehký nákladní automobil s užitečnou hmotností 1,5 t. Hnací ústrojí pocházelo z osobního automobilu Škoda Favorit 2000 OHV. Karosérie byla unifikována se současně uvedeným lehčím typem Škoda 100. Základním provedením se stal valník, byla však nabízena i skříňová nástavba. Již v roce 1942 výroba Škody 150 předčasně skončila, a to z rozhodnutí německých okupačních úřadů. Do té doby bylo postaveno pouze 182 vozidel ve třech sériích. Po válce došlo k obnovení výroby, avšak ta byla ministerským rozhodnutím přesunuta do bývalé továrny Aero ve Vysočanech, tehdy součásti Leteckých závodů, n. p. Zde stavěné vozy nesly označení Aero 150. Tamní výroba však trvala jen krátce, mezi lety 1946–1947. Poté byla opět přesunuta, a to do bývalé továrny Praga v Letňanech, tehdy taktéž součásti Leteckých závodů, n. p. Zde byly mírně upravené automobily Škoda/Aero 150 vyráběny pod jménem Praga A 150 do roku 1951. Na výrobě se podílela také Zbrojovka Brno a dále závod Vrchlabí, spadající pod AZNP, který dodal část kabin. Během let 1946–1951 bylo vyrobeno kolem 3470 vozidel v 17 sériích.\n\nPo ukončení výroby vozu Praga A 150 nezůstala žádná odpovídající domácí náhrada. Potřeba lehkých nákladních automobilů byla nakonec řešena dovozem východoněmeckého vozu Robur, případně využíváním pro civilní provoz nevhodných terénních jedenapůltun Tatra 805. Novým domácím vozidlem této kategorie se stala až licenční Avia A15, jejíž výroba byla zahájena koncem 60. let.\n\nŠkodu 150 pohání řadový, vodou chlazený zážehový čtyřválec s rozvodem OHV. Litinový blok motoru je opatřen vyměnitelnými vložkami válců. Také hlava motoru je z litiny. Kliková hřídel je uložena ve třech kluzných ložiskách. Chladicí soustava je vybavena vodní pumpou a čtyřlistým ventilátorem, obsah vody v chladiči je 12 l. Mazání motoru je tlakové oběžné, se zásobou 5 l oleje. Palivovou směs připravuje spádový karburátor Solex 32 BIP. Palivová nádrž na 65 l benzínu je uložena pod sedadlem řidiče. Dopravu paliva zajišťuje mechanické membránové čerpadlo Solex Pe 1220B. Umístění motoru je vpředu, podélně před přední nápravou. \n\nZdvihový objem motoru je 2091 cm³ (vrtání válců 80 mm, zdvih 104 mm). Kompresní poměr 1:6,07. Motor dosahuje nejvyšší výkon 38 kW (52 k) při 3200 ot/min, trvalý výkon 33 kW (45 k) při 2600 ot/min. Měrná spotřeba paliva činí 232 g/k za hodinu.\n\nElektrická soustava pracuje s napětím 12 V (u prvních sérií 6 V). Vůz je vybaven dynamem Pal-Magneton o výkonu 130 W a 12 V akumulátorem o kapacitě 45 Ah. Startér Pal-Magneton má výkon 1,8 k. \n\nZa motorem je umístěna suchá jednolamelová spojka. Za ní pak navazuje čtyřstupňová nesynchronizovaná převodovka, s řadicí pákou na horním víku. Motor, spojka a převodovka jsou sešroubovány a tvoří montážní celek. Výkon se na zadní nápravu přenáší pomocí dvoudílného Kardanova hřídele.\n\nPodvozek je tvořen rámem ze dvou lisovaných ocelových podélníků tvaru U. Ty jsou spojeny nýtovanými příčkami. Vzadu je hnací tuhá náprava odpružená podélnými půleliptickými listovými péry, rozchod kol 1420 mm. Přední náprava se vyznačuje na tehdejší nákladní automobil neobvyklým řešením - nezávislým zavěšením kol na dvou příčných půleliptických listových pérech, umístěných nad sebou (podobně jako u vozu Tatra 57). Péra jsou šrouby upevněna na blok spojky. Přední náprava je vybavena pákovými hydraulickými tlumiči. Řízení předních kol pracuje pomocí šroubu a matice. Rozchod předních kol činí 1500 mm, rozvor náprav pak 2900 mm.\nVůz je opatřen hydraulickými bubnovými brzdami na všech kolech. Kola jsou osmnáctipalcová, s lisovanými ocelovými disky rozměru 5\"×18\" a pneumatikami rozměru 6,00–18, na zadní nápravě v dvojmontáži.\n\nKabina vozu je smíšené konstrukce, s dřevěnou kostrou potaženou ocelovým plechem. U provedení valník je zadní stěna kabiny dřevěná. Uvnitř se nachází dvoudílné sedadlo, sahající přes celou šířku budky. Pod ním je uložena palivová nádrž, akumulátor a nářadí. Dvoudílné čelní okno má výplň z tvrzeného skla. Dveře kabiny u vozů Škoda 150 a Aero 150 jsou uchycené v pantech vzadu, otevírají se proti směru jízdy. Praga A 150 má rekonstruovanou a modernizovanou kabinu, s dveřmi uchycenými vpředu. \n\nZákladním vyráběným provedením byl valník, dále existovaly skříňové nástavby v řadě modifikací, civilních i vojenských. Byla to například klasická dodávka, poštovní vůz, vojenská sanita, štábní vůz, pojízdná zubařská ordinace a další. Další variantou byla autobusová karosérie nebo otevřený hasičský vůz. Továrny dodávaly také samotná šasi pro karosování zákazníkem.\nÚdaje platí pro valník Praga A 150.\n\nRozvor: 2900 mm\nRozchod kol vpředu/vzadu:1500/1420 mm\nSvětlá výška pod nápravami: 230 mm\n\nDélka: 5355 mm\nŠířka: 2000 mm\nVýška: 2060 mm\nDélka ložné plochy: 2800 mm\n\nHmotnost podvozku: 1350 kg\nPohotovostní hmotnost: 1790 kg\nUžitečná hmotnost: 1500 kg + 3 osoby\nNejvětší povolená hmotnost přívěsu: 750 kg\nCelková hmotnost: 3500 kg\n\nNejvětší rychlost plně zatíženého vozu s přívěsem o celkové hmotnosti 750 kg: 60 km/h\nNejvětší rychlost plně zatíženého vozu bez přívěsu: 80 km/h\n\nSpotřeba zatíženého vozu s přívěsem: 20 l/100 km\nSpotřeba zatíženého vozu bez přívěsu: 15–16 l/100 km\n\n\n"}
{"id": "443290", "url": "https://cs.wikipedia.org/wiki?curid=443290", "title": "Velebudická výsypka", "text": "Velebudická výsypka\n\nVelebudická výsypka je název rekultivované důlní výsypky, která se nachází na jižním okraji města Mostu. Výsypka zabírá plochu 785 ha a její objem činí 237 miliónů m³. Název je odvozen od obce Velebudice, která se nacházela několik set metrů severně od výsypky. Na výsypce se dnes nachází dostihové závodiště Hipodrom Most a golfové hřiště. Výsypka je rekultivována pro příměstskou rekreaci.\n\nVýsypka byla založena v roce 1955 pro skrývku povrchového dolu Jan Šverma v prostoru mezi obcemi Velebudice a Skyřice na severu, Židovice na východě a Lišnice na jihu a byla v provozu do roku 1995. První lesnické rekultivace byly zahájeny již v roce 1965 (ovšem pouze okrajové části). Při rozšiřování výsypky byla v 70. letech 20. století zlikvidována obec Židovice a její osady Kamenná Voda a Stránce.\n\nOd roku 1973 se počítalo s využitím výsypky na výstavbu koňské dostihové dráhy. V roce 1986 byla vytvořena urbanistická studie řešící celkovou rekultivaci výsypky, která zahrnovala i dostihový areál jako dominantní plochu. V roce 1995 byla studie aktualizována. Studie původně počítala s pěti hlavními plochami na výsypce:\n\nV současnosti jsou v provozu dostihové závodiště (od roku 1997) a devítijamkové golfové hřiště, které od roku 1993 provozuje občanské sdružení \"I. Golf Club Most.\"\n\n\n\n"}
{"id": "443293", "url": "https://cs.wikipedia.org/wiki?curid=443293", "title": "Not Now John", "text": "Not Now John\n\n„Not Now John“ je devátý singl britské skupiny Pink Floyd, který vyšel ve Spojeném království. Singl pochází z alba \"The Final Cut\", vyšel v dubnu 1983 (viz 1983 v hudbě) a v britské hitparádě se umístil nejlépe na 30. místě.\n\nSingl „Not Now John“ vyšel ve dvou verzích, na sedmipalcové a na dvanáctipalcové gramofonové desce. Sedmipalcová varianta (SP) obsahuje na každé straně desky jednu píseň. Singlová „Not Now John (Remix)“ se liší od albové verze zkrácením přibližně o 40 sekund a cenzurou výrazu „fuck all that“ („seru na všechny“), které bylo nahrazeno „stuff all that“ („díky všem“). Na B straně singlu se nachází skladba „The Hero's Return“, která se rovněž vyskytuje i na albu. Na singlu je ale prodloužená o několik dalších veršů, proto má v názvu dodatek „(Parts 1 & 2)“.\n\nEP (dvanáctipalcová deska) obsahuje kromě dvou písní, které se nachází i na SP, navíc albovou verzi skladby „Not Now John“ bez cenzurovaného textu.\n\n\n\n"}
{"id": "443295", "url": "https://cs.wikipedia.org/wiki?curid=443295", "title": "Anglo-gurkhská válka", "text": "Anglo-gurkhská válka\n\nAnglo-gurkhská válka, též anglo-nepálská válka či jen gurkhská válka, byl ozbrojený konflikt mezi britskou Východoindickou společností a Nepálem, resp. Gurkhy, probíhající mezi lety 1814–1816.\n\nV údolí Káthmándú se v minulosti nacházela tři velká centra (Káthmándú, Pátan a Bhadgáón (dnešní Bhaktapur)), která byla po mnoho staletí vzájemně znesvářena. Dlouhotrvající neshody mezi jednotlivými centry Káthmándského údolí značně oslabovaly jejich moc. Nejednotnosti a vnitřní nestability údolí Káthmándú, které tvoří kulturní i mocenské centrum Nepálu, využil v roce 1769 Prithví Nárájan Šáh, který si s pomocí své armády Káthmándské údolí podrobil a položil tak základ Nepálskému království.\n\nPrithví Nárájan Šáhovi se podařilo sjednotit území, které bylo po mnoho staletí rozdrobeno. Položil základ dlouho vládnoucí dynastie Šáhů. Gurkhové si brzy podrobili i západní část Sikkimu a oblast Kumáúnu v dnešním Uttarákhandu. Podnikli též neúspěšné tažení proti Tibeťanům. Již koncem 18. století vliv dynastie Šáhů výrazně opadl a faktická moc připadla tzv. regentům, vysoce postaveným úředníkům z feudálních rodin.\n\nNepálské království tehdy sousedilo s Britskou Indií, která se snažila o protlačení svého vlivu do Nepálu. První neúspěšně pokusy Britské Východoindické společnosti o kontrolu nepálského území sahají již do doby Prithví Nárájan Šáha, další šance se Britů naskytla počátkem 90. let 18. století v době střetu Gurkhů s Tibeťany. Britové se snažili Nepálu vnutit nevýhodnou smlouvu, díky níž by se Nepál fakticky ocitl pod vládou Britů. Nepál smlouvu nakonec nepodepsal.\n\nBritská Východoindická společnost se však nedala tak lehce odbýt a když nemohla území Nepálu ovládnout diplomatickou cestou, začala se připravovat na válku. Nepál rovněž nezůstal nepřipraven a tehdejší premiér Bhímsén Thápa začal s organizovanou přípravou na válku v Brity. Britové jako záminku k válce využili pohraniční potyčky a roku 1814 vtrhli do Nepálu. Na mnohonásobnou britskou přesilu však čekal tuhý odpor Gurkhů, kteří jsou známí svými válečnickými schopnostmi, houževnatostí a oddaností veliteli. Válka se táhla až do roku 1815, kdy byla oběma stranami podepsána tzv. Sáugalíská smlouva, v jejímž důsledku Nepál přišel o část svého území ve prospěch Britské Indie a v Káthmándú byla ustanovena kancelář s britským rezidentem. I přesto Nepál zůstával nezávislým státem.\n"}
{"id": "443306", "url": "https://cs.wikipedia.org/wiki?curid=443306", "title": "Apage Satanas", "text": "Apage Satanas\n\nApage Satanas je sedmé řadové album skupiny Arakain. Bylo vydáno v roce 1998 a obsahuje 13 skladeb.\n"}
{"id": "443308", "url": "https://cs.wikipedia.org/wiki?curid=443308", "title": "Farao (album)", "text": "Farao (album)\n\nFarao je osmé řadové album skupiny Arakain. Bylo vydáno v roce 1999 a obsahuje 14 skladeb.\n"}
{"id": "443310", "url": "https://cs.wikipedia.org/wiki?curid=443310", "title": "Forrest Gump (album)", "text": "Forrest Gump (album)\n\nForrest Gump je deváté řadové album skupiny Arakain. Bylo vydáno v roce 2001 a obsahuje 14 skladeb.\n"}
{"id": "443312", "url": "https://cs.wikipedia.org/wiki?curid=443312", "title": "Warning!", "text": "Warning!\n\nWarning! je dvanácté řadové album skupiny Arakain. Bylo vydáno v roce 2005 a obsahuje 13 skladeb. Na tomto albu se poprvé objevil jako host Jan Toužimský, nynější zpěvák Arakainu známý především z muzikálů, který si zazpíval v písni \"Strom života\" a \"DNA\". Toto album je tedy zároveň poslední album s Petrem Kolářem za mikrofonem.\n\n"}
{"id": "443314", "url": "https://cs.wikipedia.org/wiki?curid=443314", "title": "Labyrint (album)", "text": "Labyrint (album)\n\nLabyrint je třinácté řadové album skupiny Arakain. Bylo vydáno v roce 2006 a obsahuje 13 skladeb.\n\nJedenácté studiové album Labyrint neobsahuje žádnou baladu. Noví členové Honza Toužimský (zpěv) a Lukáš \"doxa\" Doksanský (bicí) jsou náhradou za Petra Koláře a Marka Žežulku.\n"}
{"id": "443319", "url": "https://cs.wikipedia.org/wiki?curid=443319", "title": "Hall &amp; Oates", "text": "Hall &amp; Oates\n\nHall & Oates je popové duo složené z Daryla Halla a Johna Oatese. Největší vzestup zažili v pozdějších sedmdesátých a brzkých osmdesátých létech. Hall & Oates kombinovali ve svém repertoáru rockovou hudbu s R&B styly a této směsi říkali \"rock and soul\" (odtud také název jejich kompilačního alba \"\"Rock 'n Soul Part 1\"\" z roku 1983).\n\nTato kapela měla mnoho #1 hitů v hitparádě Billboard Hot 100, mezi které patří např: \"Rich Girl\", \"Kiss on My List\", \"Private Eyes\", \"I Can't Go for That (No Can Do)\", \"Maneater\", \"Out of Touch\".\n\nJejich poslední vstup do hitparády byl učiněn v roce 1990 a od té doby se začali ztrácet z povědomí tehdejšího publika, až se nakonec ztratili oni sami, v podobě rozpadu kapely.\n\nPoprvé se Daryl Hall (narozen Hohl) potkal s Johnem Oatesem ve Filadelfii v roce 1967, v době kdy docházel na Templeskou Univerzitu. Každý z nich již tehdy měl svoji vlastní hudební skupinu – Hall & The Temptones a Oates & The Masters. Po dvou letech spolu zformovali hudební kapelu – duo a po třech následujících letech se zapsali u Atlantic Records a publikovali svoje debutní album.\n\nDalší jejich album \"HO\" bylo více uhlazenější, více synthezátorově orientované a nejvíce úspěšné album dua vůbec. Album navázalo na excentrický mix New Wave, popu, rocku, R&B, funku & soulu předchozího alba \"Private Eyes\". Album \"H2O\" se dostalo na třetí příčku album hitparády Billboard 200. Ze všech 11 skladeb Oates zpíval hlavní hlas pouze v písních \"Italian Girls\" a \"At Tension\". Název alba \"H2O\" si hraje se slovíčky, \"H\" symbolizuje Halla a \"O\" symbolizuje Oatese.\n\n\"One on One\" je chytře zakamuflovaná reference na romanci a basketbal; tato píseň byla taktéž použita na reklamu NBA.\nAlbum \"H2O\" také znamenalo určitou změnu pro kapelu Halla a Oatese – bubeník Mickey Curry, který se objevil již v předchozím albu \"Private Eyes\", nahradil navždy Jerryho Marrottu. Basista Tom \"T Bone\" Wolk, který napodoboval bass linku Johna Sieglera z video klipu \"Private Eyes\", nahradil Sieglera. Navždy. Zbytek kapely zůstal netknutý, konkrétně hlavní kytarista G.E. Smith (podle G.E.Smithe \"GE\" znamená \"great entertainment\" dobrá zábava), saxofonista Charlie \"Mr. Casual\" DeChant a členové studiové/tour kapely Halla a Oatese. DeChant a Wolk spolupracují s Hallem a Oatesem i v současnosti. Curry mimo jiné přispěl k \"Do It for Love\" (2003) albové relaci.\n\n\n"}
{"id": "443327", "url": "https://cs.wikipedia.org/wiki?curid=443327", "title": "The Final Cut (video)", "text": "The Final Cut (video)\n\nThe Final Cut je videoEP britské skupiny Pink Floyd. Na VHS bylo vydáno v roce 1983.\n\nToto krátké (cca 19 min) videoalbum je doplňkem k albu \"The Final Cut\", které Pink Floyd vydali tentýž rok. VHS obsahuje videoklipy ke čtyřem skladbám alba \"The Final Cut\", které tvoří příběh. Videoalbum režíroval švagr baskytaristy a zpěváka skupiny Rogera Waterse Willie Christie, významnou roli ve videoklipech hraje skotský herec Alex McAvoy, jenž hrál ve filmu \"\" postavu učitele. Na videoalbu si zahrál i sám Waters, který texty skladeb vypráví (zpívá) psychologovi.\n\n\n"}
{"id": "443329", "url": "https://cs.wikipedia.org/wiki?curid=443329", "title": "Mechanismus (filosofie)", "text": "Mechanismus (filosofie)\n\nMechanismus nebo také mechanicismus je ve filosofii převážně novověký směr, který chce celou skutečnost chápat a vykládat jako stroj a každé dění jako nutný výsledek působení mechanických sil. Jistým protějškem mechanismu je vitalismus, přesvědčení o svébytných zákonitostech živých organismů.\n\nPodle některých náznaků by se za předchůdce mechanismu mohl pokládat Démokritos, jiné jeho zlomky tomu však nenasvědčují. Skutečný mechanismus vznikl až s prvním rozvojem mechaniky jako vědy v 16. století. Charakteristickým příkladem může být Descartův výklad fungování srdce a krevního oběhu v 5. kapitole \"Rozpravy o metodě\". Podobně uvažoval i Thomas Hobbes a jistý druh mechanismu podpořily i úspěchy Isaaca Newtona, protože gravitace může vysvětlit i pohyby vzdálených těles, na něž nic přímo nepůsobí. Od 18. století je mechanismus obvykle spojen s materialismem a snaží se i o mechanický výklad duševních jevů, například u francouzských osvícenců (C. A. Helvétius, de La Mettrie, Denis Diderot aj.). Mechanismus jako přísný fyzikální determinismus – svět je jen řetězec příčin a jejich nutných důsledků – zastával francouzský matematik a fyzik Pierre Simon de Laplace.\n\nKarel Marx a marxisté kritizovali „mechanický materialismus“, protože připodobňuje společnost ke stroji a předpokládá neměnnost jejích zákonitostí. Proti tomu stavěli dialektický materialismus, který se snaží vysvětlit i společenské změny. Moderními dědici mechanismu jsou někteří filosofové mysli a neodarwinisté, i když nepoužívají model stroje.\n\n"}
{"id": "443332", "url": "https://cs.wikipedia.org/wiki?curid=443332", "title": "Arnold Houbraken", "text": "Arnold Houbraken\n\nArnold Houbraken (28. března 1660, Dordrecht – 14. října 1719, Amsterodam), byl nizozemský malíř a životopisec. Měl deset dětí. Jeho syn Jacobus Houbraken (1698–1780) byl rytec portrétů a knižních ilustrací, včetně knih svého otce. Jeho dcera Antonina Houbraken se také stala rytcem pro Amsterodamské nakladatelství a je dnes známa výzdobou městských panoramat a budov se zvířaty a lidmi.\nHoubraken studoval s Jacobem Leveckem a Samuelem van Hoogstraten. V roce 1685 si vzal Saru Sasbout a okolo roku 1709 se přestěhoval z Dordrechtu do Amsterodamu. Zemřel v roce 1719 v Amsterodamu. Arnold Houbraken kreslil mytologické a náboženské kresby, portréty a krajiny.\n\nMezi roky 1718 a 1721 napsal knihu \"De groote schouburgh der Neder­lantsche konstschilders en schilderessen\" (\"Velké divadlo nizozemských malířů\"), která obsahuje životopisy malířů 17. století. Tří-svazková kniha ctí tradici \"Het Schilderboeck\" od Karla van Mandera z roku 1604. Třicet let po Houbrakenově smrti byla vydána znova v rozšířené podobě. Tato kniha je důležitá pro historiky, její druhá edice byla vydána v Amsterodamu v roce 1976.\n\n"}
{"id": "443333", "url": "https://cs.wikipedia.org/wiki?curid=443333", "title": "Dusičnan amonný", "text": "Dusičnan amonný\n\nDusičnan amonný, triviálním názvem ledek amonný či amoniumnitrát, je chemická sloučenina (dusičnan amoniaku) s chemickým vzorcem NHNO. Je to bílá krystalická látka používaná jako zemědělské hnojivo, dezinfekční prostředek vody a díky oxidačním vlastnostem také v pyrotechnice.\nMůže vznikat přeměnou močoviny:\n\nDusičnan amonný je uveden v seznamu látek (tzv. \"prekurzorů výbušnin\"), na které se má podle navrhovaného nařízení vztahovat sledování prodeje nepodnikajícím fyzickým osobám. Při prudkém zahřívání se sám o sobě totiž rozkládá explozivně.\n\nDusičnan amonný se připravuje reakcí kyseliny dusičné a čpavku.\n\nDusičnan amonný se také vyrábí amatérskými nadšenci reakcí:\n\nTato reakce je silně exotermní. Lze ho také připravit reakcí AgNO s NHCl, přičemž vzniká jako nerozpustná sůl AgCl, která se dá odfiltrovat, takže výtěžek je pak poměrně vysoký.\n\n\n"}
{"id": "443335", "url": "https://cs.wikipedia.org/wiki?curid=443335", "title": "Loretánská kaple v Jaroměřicích nad Rokytnou", "text": "Loretánská kaple v Jaroměřicích nad Rokytnou\n\nLoretánská kaple v Jaroměřicích nad Rokytnou je již neexistující loretánská kaple dokončená v roce 1673 při jaroměřickém klášteře servitů.\n\nZbudování jaroměřické lorety souvisí se závazkem Jana Antonína z Questenberka, jejž učinil, když byl v 60. letech 17. století těžce nemocen. Se stavbou lorety se započalo v roce 1668 v místě bývalého domu \"Koráb\", sídla duchovního personálu lhotského špitálu. Plánem bylo, aby mariánský domek obklopoval uzavřený prostor tvořený oběžnou, křížovou chodbou. Vzorem jaroměřické lorety byla loretánská kaple v Mikulově. Stavba byla dokončena v roce 1673. První slavnostní mše svaté 17. září se zúčastnil i sám císař Leopold I. Pod dlažbou loretánské kaple byla vybudována questenberská hrobka.\n\nJaroměřická loreta se stala cílem slavných poutí. Syn Jana Antonína Jan Adam z Questenberku se obíral myšlenkou postavit při loretě a klášteru velký klášterní kostel. Tento záměr však zůstal jen na papíře.\n\nKdyž byl v roce 1784 servitský klášter zrušen a jeho objekt koupen hrabětem Dominikem Ondřej z Kounic s tím úmyslem, že v něm zřídí továrnu na výrobu sukna, koupil Kounic roku 1785 spolu s klášterem i loretu s ambitem. Podle jeho rozhodnutí byla loreta zbořena spolu se schodištěm k ní, ambit byl stavebně přeměněn na 14 bytů a stojí dodnes. V dnešní uličce \"Klášterní\", procházející místem, kde uprostřed ambitu stávala loretánská kaple, je evidováno 16 adres. Questenberské a jiné ostatky z hrobky pod loretou byly přeneseny do svatojosefské kaple a poté na nový jaroměřický hřbitov.\n\n"}
{"id": "443338", "url": "https://cs.wikipedia.org/wiki?curid=443338", "title": "Alexander Ver Huell", "text": "Alexander Ver Huell\n\nJhr. mr. Alexander Willem Maurits Carel Ver Huell také Verhuell nebo VerHuell (7. března 1822, Doesburg – 28. května 1897, Arnhem), byl nizozemský ilustrátor. Byl synem Quirijn Maurits Rudolph Ver Huell.\n\n"}
{"id": "443341", "url": "https://cs.wikipedia.org/wiki?curid=443341", "title": "Works", "text": "Works\n\nNázev Works může znamenat:\n\n\n"}
{"id": "443344", "url": "https://cs.wikipedia.org/wiki?curid=443344", "title": "Moritz Schlick", "text": "Moritz Schlick\n\nMoritz Schlick (14. dubna 1882 Berlín – 22. června 1936 Vídeň) byl německý fyzik a filosof, zakladatel Vídeňského kroužku a jeden ze zakladatelů logického pozitivismu, pokusu o přísně vědeckou filosofii.\n\nSchlick se narodil v židovské rodině, po maturitě v Berlíně studoval přírodní vědy a matematiku v Heidelbergu, v Lausanne a v Berlíně, kde roku 1904 promoval u Maxe Plancka prací o odrazu světla. Roku 1907 se oženil a studoval dva semestry psychologii v Curychu. Roku 1911 se habilitoval na univerzitě v Rostocku prací „Povaha pravdy podle moderní logiky“ a do roku 1921 tam také přednášel. V Rostocku se spřátelil s Albertem Einsteinem a roku 1918 vydal své hlavní dílo, „Obecná nauka o poznání“, kde zastával proti pozitivistům a novokantovcům stanovisko gnozeologického realismu. Roku 1921 byl profesorem v Kielu a roku 1922 nastoupil po E. Machovi jako profesor ve Vídni. Z debatního kroužku, který roku 1924 založil, vznikl slavný Vídeňský kroužek. Roku 1936 ho na univerzitě zastřelil bývalý student, čímž schůzky kroužku přestaly.\n\n"}
{"id": "443345", "url": "https://cs.wikipedia.org/wiki?curid=443345", "title": "Klouzek douglaskový", "text": "Klouzek douglaskový\n\nKlouzek douglaskový (\"Suillus lakei\") je slizákovitá houba.\n\nMá klobouk má 4-12 cm v průměru, neslizký až šupinatý v mládí s podvinutým okrajem, na kterém jsou často závojové segmenty. Šupinky jsou husté, mají zarudle hnědou až skoro krvavě hnědou barvu na červenofialovém nebo šedolososovém podkladě. Rourky se sbíhají na třeň, póry jsou do hněda opálené až olivové, nakonec nebo poraněním hnědé. Póry jsou drobné a stejné barvy jako rourky, poraněním nebo tlakem se však mění na červenohnědou.\n\nPrsten je blanitý a pomíjivý. Třeň je 3-7 cm vysoká, 15-35 mm tlustá, válcovitá, pevná. V mládí je u vrcholu žlutý, dolu na žlutém podkladě má načervenalou hnědě šupinkatou barvu. Dužnina bývá masitá, bledožlutá, na řezu někdy zrůžoví, vůně je slabě štiplavá a je na chuť mírná. Výtrusný prach je hnědý, výtrusy jsou 7,5-10 x 3-4 µm velké.\n\nŘíjen až prosinec pod douglaskou tisolistou. Vyskytuje se převážně v Severní Americe. Je jedlý.\n\nŽije v mykorhize výhradně s douglaskou tisolistou (\"Pseudotsuga mensiezii\").\n"}
{"id": "443350", "url": "https://cs.wikipedia.org/wiki?curid=443350", "title": "Jezerka (národní přírodní rezervace)", "text": "Jezerka (národní přírodní rezervace)\n\nNárodní přírodní rezervace Jezerka je chráněné území v Krušných horách na pomezí okresů Chomutov a Most o rozloze 141,94 ha. Větší část území se nachází v okrese Most.\n\nRozkládá se v údolí Vesnického potoka a na hoře Jezeří (706 m n. m.), lidově zvaném \"Jezerka\", po kterém má rezervace své jméno. Na západě je údolí vymezeno horou Jedlová (853 m n. m.), ze severu vrchem Homolka (844  m n. m.), severovýchodně leží Jánský vrch (739 m n. m.) a na východ Jezeří neboli Jezerka. Z jihu se údolí otevírá do Mostecké pánve. Rezervace leží v nadmořské výšce 348–705 metrů. Nejnižší místo je Vesnický potok, který na jihu opouští území rezervace a nejvyšší je vrchol Jezeří. Chráněné území leží asi 1,5 km jihozápadně od zámku Jezeří a 1,5 km severovýchodně od obce Vysoká Pec na katastru dnes již zaniklých obcí Jezeří, Podhůří u Vysoké Pece a Kundratice u Chomutova. Většina území leží v okrese Most, zbytek v okrese Chomutov.\n\nÚzemí dnešní rezervace bylo v majetku rodu Lobkoviců, kteří zde v roce 1908 založili oboru určenou k chovu vysoké zvěře. Tím byly zdejší lesy vyloučeny z běžného lesního hospodářství a ponechány téměř přirozenému vývoji. V roce 1969 byla Ministerstvem kultury ČSR vyhlášena státní přírodní rezervace, v roce 1992 se její status změnil na národní přírodní rezervaci.\n\nDůvodem ochrany je především zachování nejpřirozenějšího a nejzachovalejšího smíšeného (převážně bukového) porostu ve východní části Krušných hor. V rezervaci se vyskytuje více než dvacet lesních typů. Les je až 250 let starý. Dalším důvodem je ochrana geologických útvarů. Mrazové zvětrávání deformuje skály a vytváří v nich výrazné pukliny a praskliny. Do vyhlášení rezervace zdejší skály využívali horolezci, v současnosti je horolezecká činnost zakázána. Na území rezervace se rovněž nacházejí pozůstatky po historické těžbě stříbrné a železné rudy.\n\nV roce 1981 byla v rezervaci zprovozněna 1,8 km dlouhá naučná stezka (tzv. modrá stezka – podle barvy turistické značky, která tudy vedla). Dnes již je tato cesta neudržovaná a zrušená. Na území rezervace vede pouze na vrchol kopce Jezeří odbočka z modře značené stezky z Horního Jiřetína směrem na Lesnou, která jinak vede severně mimo území rezervace. Po jižní straně chráněného území vede žlutě značená stezka od zámku Jezeří do Vysoké Pece. Na území rezervace se smí chodit pouze po značených cestách, jinak je nepřístupná.\n\nBylo zde napočítáno na 200 druhů květeny. Z lesního porostu zde roste především buk, částečně dub, javor, borovice lesní, jeřáb ptačí a výjimečně smrk. Vskytuje se zde i řada chráněných rostlin jako měsíčnice vytrvalá, oměj vlčí, okrotice dlouholistá, lilie zlatohlavá, bělozářka liliovitá či koprník štětinolistý. Zvláštností rezervace je výskyt teplomilných rostlin (např. bělozářka liliovitá a dřín obecný), které se jinak vyskytují v Českém středohoří a jinde v Krušných horách nerostou.\n\nV letech 1974–1977 probíhal v rezervaci faunistický výzkum. Bylo zde zaznamenáno 5 druhů obojživelníků, 5 druhů plazů, 19 druhů měkkýšů, 63 druhů ptáků a 28 druhů savců. Z tohoto množství je 24 druhů živočichů chráněných, např. zmije obecná, mlok skvrnitý, holub doupňák, krahujec obecný, výr velký, lejsek malý nebo žluva hajní. Na západních svazích se vyskytují daňci, které tu již před rokem 1813 vysadili Lobkovicové. Mufloni zde byli vysazeni v letech 1910 a 1920. Ti se vyskytují zejména ve východní části rezervace. Ze vzácných druhů hmyzu zde byli nalezeni např. tesařík alpský, roháč velký, zlatohlávek zlatý, krajník hnědý a vějířník nápadný.\n\nRezervaci Jezerka ovlivňuje především těžba v Dole Československé armády, jehož hranice se nalézá pouhých 50 metrů od jižního okraje rezervace.\nPři sledování vlivu průmyslové činnosti na zdejší rostlinstvo bylo zjištěno, že lesní porost je v původní druhové skladbě schopen účinně čelit vlivům znečištění ovzduší a obnovuje se i přes velké zatížení exhalacemi. Lesy na území rezervace byly ušetřeny větších lidských zásahů až do června 2001, kdy byla vykácena rozsáhlá plocha starého bukového lesa v její centrální části.\n\n\n\n"}
{"id": "443356", "url": "https://cs.wikipedia.org/wiki?curid=443356", "title": "Brava", "text": "Brava\n\nBrava může být :\n\n"}
{"id": "443358", "url": "https://cs.wikipedia.org/wiki?curid=443358", "title": "Vok", "text": "Vok\n\nVok může být:\n\n\n"}
{"id": "443361", "url": "https://cs.wikipedia.org/wiki?curid=443361", "title": "Mořská sůl (album)", "text": "Mořská sůl (album)\n\nMořská sůl je patnácté studiové album brněnské skupiny Kamelot.\n\nJeho hostem se stal písničkář Wabi Daněk, který společně s Romanem Horkým nazpíval píseň \"Objímání stromů\". Titulní skladbou se stal song \"V rákosí\", k němuž je natočen videoklip. K propagaci alba byl vytvořen projekt „O 106“, ve kterém se skupina zavázala odehrát 106 za sebou jdoucích koncertů ve 106 dnech. Turné bylo zahájeno 2. března 2009 v brněnské Semillase a završeno 14. června v Kostelci u Kyjova. V tomto období formace odehrála 110 koncertů za 105 dnů, z toho tři na Slovensku. Tím ustavila nový český rekord a byla zanesena do Knihy českých rekordů, kterou organizuje agentura Dobrý den Pelhřimov. Zároveň přispěla darem 106 000 kč na Fond ohrožených dětí. Nové dvanáctistupňové pivo světlý ležák s názvem \"Kamelot\" začal v únoru 2009 produkovat Pivovar Černá Hora jako součást turné. Album vydala společnost EMI v roce 2009.\n\nAutorem všech textů a hudby je Roman Horký.\n\n\n\n"}
{"id": "443362", "url": "https://cs.wikipedia.org/wiki?curid=443362", "title": "Opera Unite", "text": "Opera Unite\n\nOpera Unite je nástroj, který integruje do internetového prohlížeče Opera funkce pro sdílení souborů. Sdílení probíhá na principu výměnných sítí P2P (peer to peer). Unite vytvoří z počítače server, ze kterého budou moci ostatní uživatelé stahovat soubory. Tento server poběží pouze tehdy, pokud bude zapnutý počítač a na něm poběží Opera.\n\nPrvní veřejná verze vyšla 16. 6. 2009 ve speciálním buildu. S první verzí bylo uvolněno i API, kterého lze využít i v jiných programech.\n\n"}
{"id": "443369", "url": "https://cs.wikipedia.org/wiki?curid=443369", "title": "Světlana Školinová", "text": "Světlana Školinová\n\nSvětlana Vladimirovna Školinová (rusky: \"Светлана Владимировна Школина\" – \"Světlana Vladimirovna Školina\"; * 9. března 1986, Jarcevo, Smolenská oblast) je ruská atletka, bronzová olympijská medailistka a mistryně světa ve skoku do výšky. Je také juniorskou mistryní Evropy (2005) a mistryní Evropy do 23 let (2007).\n\nPrvní úspěch zaznamenala v roce 2003 na mistrovství světa do 17 let v kanadském Sherbrooke, kde získala stříbrnou medaili společně s Němkou Annett Engelovou. O rok později vybojovala stříbro na mistrovství světa juniorů v Grossetu. Na letních olympijských hrách 2008 v Pekingu skončila ve finále na 14. místě. V roce 2009 se umístila na halovém ME v Turíně těsně pod stupni vítězů, čtvrtá. Bronz zde získala její krajanka Viktoria Kljuginová. Na světovém šampionátu v Berlíně obsadila šesté místo.\n\nDvakrát se zúčastnila ostravského mítinku Zlatá tretra, kde skončila v roce 2008 i 2009 na druhém místě. V roce 2010 skončila společně s Ivou Strakovou druhá na Hustopečském skákání. Ve stejném roce skončila těsně pod stupni vítězů, čtvrtá na halovém MS v katarském Dauhá i na ME v atletice v Barceloně. Dvakrát čtvrtá místa vybojovala také na světových letních univerziádách (İzmir 2005, Bangkok 2007). V roce 2011 se stala vítězkou prestižního výškařského mítinku v Eberstadtu, kde výkonem 199 cm porazila i Blanku Vlašičovou, která skončila druhá.\n\nJejím největším dosavadním úspěchem je zisk bronzové medaile na Letních olympijských hrách 2012 v Londýně. Ve finále si vytvořila výkonem 203 cm nový osobní rekord, stejně jako Američanka Brigetta Barrettová, která tuto výšku zvládla napodruhé a získala stříbro. Olympijskou vítězkou se stala další Ruska Anna Čičerovová, která překonala napodruhé 205 cm.\n\nJejími trenéry jsou olympijský vítěz ze Sydney Sergej Kljugin a bývalá sovětská výškařka Galina Filatovová (bronz a zlato z Univerziády).\n\nDvoumetrovou hranici zdolala celkově devěkrát (dvakrát v hale, sedmkrát pod širým nebem).\n\n\n"}
{"id": "443371", "url": "https://cs.wikipedia.org/wiki?curid=443371", "title": "Gopnik", "text": "Gopnik\n\nGopnik () je termín popisující subkulturu v Rusku, na Ukrajině, v Bělorusku a dalších slovanských zemích, zejména však ve východní Evropě a některých částech Asie. Jde povětšinou o mladé muže nebo ženy (obvykle do věku 25 let), kteří obývají předměstí měst a často pocházející z rodin nižšího vzdělání a příjmů. Ženská podoba je \"gopnica\" (rusky: гопница) a podstatné jméno pro celý kolektiv je \"gopota\" (rusky: гопота́). Subkultura Gopniků má své kořeny na konci období carského Ruska a vyvíjela se během 20. století v mnoha sovětských městech.\n\nGopnik má údajně styl oblékání z konce 20. století, někdy s novějšími prvky. Některé gopniky toto oslovení uráží, a proto se mezi sebou oslovují pacani. Na hlavě většinou nosí černou kšiltovku nebo bekovku (podobnou baretu s krátkým kšiltem). V létě nosí sportovní bundu značky Adidas , či Reebok. Někteří z nich nosí značku Weslav. Občas nosí klasické černé kalhoty o velikost větší, než je jejich. V létě rádi nosí síťkovaná trička nebo tílka, v zimě koženou černou krátkou bundu se zvednutým límcem a taky klasickou zimní bavlněnou čepici nebo ušanku. Na nohou nosí klasické boty „lakýrky“ se špičkou, nebo vysoké trekové boty nebo boty značky Adidas. Gopnik nosí s sebou starou ruční taštičku, sáček se slunečnicovými semínky (tzv. \"семечки\", \"semečki\") , pije Vodku nebo Kvas (v ruštině „Квас”) a většinou u sebe nosí nůž motýlek.\n\nGopnik poslouchá zejména slovanský hardbass. Někteří lidé si je kvůli jejich vyholeným hlavám pletou s ruskými skinheady.\n\nBylo na ně vytvořeno nespočet vtipů a memů.\n"}
{"id": "443378", "url": "https://cs.wikipedia.org/wiki?curid=443378", "title": "Trần Nhân Tông", "text": "Trần Nhân Tông\n\nTrần Nhân Tông (1258–1308 陈仁宗), vlastním jménem Khâm Tran (陈 昑), byl třetí císař vietnamské dynastie Trần, básník a buddhistický mnich. Vládl v letech 1278 až 1293.\n\nNarodil se roku 1258 ve Vietnamu. Králem se stal roku 1279, poté, co se jeho otec – Trần Thánh Tông – vzdal trůnu, a vládl až do roku 1293, kdy se sám vzdal vlády ve prospěch svého syna Trần Anh Tônga. Po zbytek života se pak věnoval buddhismu. V roce 1298 se stal mnichem. Jako buddhistický mnich se nejprve věnoval meditaci a poté prošel bos celou zemi, přičemž došel až na hranice království Čampa. Po tomto putování založil první vietnamskou zenbuddhistickou školu známou pod jménem Škola bambusového lesa (viet. Trúc Lâm).\n\nJeho vláda byla poznamenána snahou o zabezpečení země a zároveň o vybudování dlouhodobého míru, z tohoto důvodu provdal svoji dceru – princeznu Huyền Trân – za krále Čampy Chế Mâna.\n\nJako král-filosof se stal jedním ze symbolů Vietnamu. Z jeho díla se zachovalo 31 básní a několik málo drobných zlomků z dalších děl.\n"}
{"id": "443381", "url": "https://cs.wikipedia.org/wiki?curid=443381", "title": "Galina Voskobojevová", "text": "Galina Voskobojevová\n\nGalina Olegovna Voskobojevová rus. \"Галина Олеговна Воскобоева\" (* 18. prosince 1984 v Moskvě, Rusko \"tehdy Sovětský svaz\") je současná kazašská profesionální tenistka \"(do roku 2008 hrála za Rusko)\". Ve své dosavadní kariéře zatím nevyhrála žádný turnaj WTA.\n\nGalina Voskobojevová se zúčastnila 3 zápasů týmového Fed Cupu za tým Kazachstánu s bilancí 3-0 ve dvouhře a 3-0 ve čtyřhře.\n\n\n"}
{"id": "443382", "url": "https://cs.wikipedia.org/wiki?curid=443382", "title": "Andreas Beck (tenista)", "text": "Andreas Beck (tenista)\n\nAndreas Beck (* 5. února 1986, Weingarten, Německo) je současný německý profesionální tenista. Ve své dosavadní kariéře zatím nevyhrál na okruhu ATP žádný turnaj.\n\nAndreas Beck se zúčastnil 1 zápasu v Davisově poháru za tým Německa s bilancí 0-2 ve dvouhře.\n\n\n"}
{"id": "443384", "url": "https://cs.wikipedia.org/wiki?curid=443384", "title": "Východní Turkestán", "text": "Východní Turkestán\n\nVýchodní Turkestán (také Čínský Turkestán, Ujguristán či Ujgursko, , شەرقىي تۈركىستان, tradičně 東突厥斯坦, 東土耳其斯坦, zjednodušeně 东突厥斯坦, 东土耳其斯坦) je území tvořící v minulosti část Džungárie a nyní Ujgurskou autonomní oblast Sin-ťiang, největší oblast Čínské lidové republiky.\n\nToto území bývalo východní částí historického Turkestánu ve střední Asii.\n\nV dávné minulosti zemi osídlili obyvatelé mluvící již vymřelými tocharskými jazyky, jež jsou považovány za archaičtější indoevropské jazyky, které se oddělily od hlavního indoevropského stromu velmi brzo.\n\nV současnosti je Východní Turkestán obydlen převážně Ujgury (8 milionů), kteří usilují o nezávislost a stejně jako Tibeťané jsou terčem útlaku a asimilace čínské vlády. Dalšími národy jsou Kazaši (1,5 milionu) a dalších 16 etnik s významným zastoupením. Do oblasti se díky čínské vládní politice stěhují ve velkém Chanové (nyní okolo 7 milionů) a místní obyvatelé se obávají, že budou brzy následovat osud Vnitřního Mongolska, kde se kultura Mongolů utopila v záplavě přistěhovalců. Čína povoluje Ujgurům ve městech mít 2 děti, na vesnici 3, to jenom prohlubuje obavy Ujgurů o svůj národ v područí Číny. Porodnost je přísně kontrolována a jsou nařízeny odstupy mezi porody, pravidelné prohlídky u gynekologa a další předpisy, jejichž nedodržení je trestáno peněžními pokutami. Pokuta za 4. dítě může např. okolo Chotänu, kdysi slavné, nyní jedné z nejchudších oblastí Sin-ťiangu, činit 10 000 juanů (50 000 Kč). Pokutu lze s úřady směnit za potrat či pobyt ve vězení. Tyto neutuchající snahy o sinoizaci jsou po tvrdých represích v padesátých letech již druhým vyvrcholením dávných snah o nadvládu, která vyplývala z vojenských a ekonomických zájmů ve strategicky důležité oblasti bohaté na nerostné suroviny. K tomu dochází navzdory tomu, že je Čína signatářem Mezinárodní úmluvy o občanských a politických právech.\n\nUjgurové se pokoušeli založit vlastní nezávislý stát již v minulosti, výsledkem jejich snahy byly První (1932 – 1934) a Druhá Východoturkestánská republika (1944 – 1949).\n\n\n"}
{"id": "443388", "url": "https://cs.wikipedia.org/wiki?curid=443388", "title": "Kostel svaté Alžběty (Třeboň)", "text": "Kostel svaté Alžběty (Třeboň)\n\nKostel svaté Alžběty je hřbitovní a filiální kostel v Třeboni. Nachází se v jižní části Třeboně II poblíž sídliště Hliník. Spravuje jej Římskokatolická farnost Třeboň.\n\nV roce 2009 byl jediným kostelem v českobudějovické diecézi, ve kterém se pravidelně konala tzv. tridentská mše - vždy první neděli v měsíci.\n\nKostel sv. Alžběty byl vystavěn z popudu rožmberského vladaře Viléma z Rožmberka, jako renesanční stavba jednolodní, jakožto náhrada za starší zrušený gotický kostel stejného zasvěcení, který stál na nynějším ostrově v rybníce Svět, tehdy nově budovaném rybníce \"Nevděk\". Byl slavnostně vysvěcen v den svátku Sv. Anny, matky Panny Marie 26. července l.p. 1576 s požehnáním papeže Řehoře XIII.\n\nDva roky po Bitvě na Bílé Hoře byl u tohoto kostela dojednán mír mezi vítězi bělohorskými, reprezentovanými generálem Baltasarem Marradasem i Vich a Anglickou posádkou města Třeboně, která mu v klidu a pokoji odevzdala spořádaně celé město za volný odchod a slušné zacházení.\n\nZávěr i presbytář chrámu nese výrazné pozdně gotické prvky, včetně oken, přestože úprava omítek je typicky renesanční. Sanktusník je proveden barokně, stejně jako dvojitá báň hlavní věže.\n\nV kostele se nachází hlavní barokní oltář s obrazem \"Umírání Páně\" od Petra van Roye z roku 1666 a dva barokní oltáře, přemístěné sem v druhé polovině 18. století z hlavního děkanského kostela (oltář svatého Jana Nepomuckého) a ze zrušeného kostela svaté Barbory (oltář sv. Barbory). Také pěkný zvon z roku 1654 je zasvěcen patronce chrámu a svaté Barboře. Byl sem přenesen ze zrušeného gotického kostela svaté Barbory poblíž Chlumu u Třeboně a Majdalény. Protože unikl pozornosti při rekvírování za světových válek, na rozdíl od ostatních kostelních třeboňských zvonů, jedná se v roce 2018 o nejstarší zvon v Třeboni.\n\nHřbitov Sv. Alžběty, nalézající se poblíž, má též hrobky a hroby významných třeboňských osobností, mezi něž patří i místa posledního spočinutí třeboňských opatů a děkanů. V sobotu 20. května 2017 byl tam též pochován třeboňský pan děkan Hugo Josef Pitel (1928–2017), po zádušní mši v kostele Pannny Marie Královny a průvodu Sokolskou ulicí za účasti biskupského sboru a církevní i světské veřejnosti. Nalézá se nedaleko sídliště Hliník. Uprostřed hřbitova je v malém hrobě pochován i \"lékař lidumil\" MUDr. Jiří Walter (léčil mimo jiné i herečku Lubu Skořepovou, herce Lubomíra Lipského a řadu dalších osobností), někdejší vynikající chirurg, primář a lázeňský lékař humoru Vlasty Buriana, jemuž byl i fyzicky podoben, který dobrovolně odešel z našeho světa na \"Třeboňské dálničce\" nedaleko od Kotěrova vodojemu 25. června 2007 ve věku 58 let (i v poslední těžké chvíli dbal ve svém automobilu na to, aby krom sebe nikoho neohrozil) . Pozoruhodný je pomník třeboňského rodáka spisovatele Františka Heřmánka (2.8. 1901 - 15.9. 1946) se sochou básníkovou vpravo vedle hlavního vchodu.\n\nHřbitov má dva vchody, jeden u hlavního vjezdu a druhý u kostela Sv. Alžběty s barokní bránou a brankou pro pěší. Vpravo od ní je výklenková kaple s polychromovanou barokní kamennou sochou Panny Marie, Matky Boží.\n\nPoblíž cesty k vedlejšímu vchodu a ke kostelu sv. Alžběty najdeme ještě v ulici Svobody směrem k Hliníku barokní kříž s Ježíšem a Pannou Marií (a nápisem: \"Já jsem světlo, pravda a život\"), zajímavý renesanční dům Krčínova správce s původní pamětní deskou a barokní dvůr. Průčelní dům Třeboň II., čp.80 má dvě desky připomínající jeho historii (postaven 1709 Schwarzenberským hejtmanem Karlem Siebertem Hoffbauerem z Liliensteinu) a pěkné barokní sluneční hodiny. Téměř na druhém konci této ulice jsou v zahradě dnes již zbořené kotelny (jež kdysi dominovala městu svým stometrovým komínem) domečková kamenná boží muka a poblíž pensionu \"Sally\" velký železný kříž s Ukřižovaným, postříbřenou soškou Panny Marie pod křížem a nápisem \"INRI\", stojící na pískovcovém podstavci z roku 1842.\n\nDvě funkcionalistické vilky z roku 1929 proti hřbitovu byly v nedávné době rovněž zbořeny, nově však naproti nim, přímo vedle hřbitova, vznikl lázněmi provozovaný penzion \"Babeta\", s pěknou cukrárnou a kavárnou.\n\nNa druhé straně hřbitova jsou apartmány \"Elisabeth\".\n\n\n"}
{"id": "443389", "url": "https://cs.wikipedia.org/wiki?curid=443389", "title": "Kostel svaté Alžběty", "text": "Kostel svaté Alžběty\n\nKostelů zasvěcených některé ze svatých Alžbět je vícero:\n\n\n"}
{"id": "443390", "url": "https://cs.wikipedia.org/wiki?curid=443390", "title": "Kostel svatého Cyrila a Metoděje (Bílovice nad Svitavou)", "text": "Kostel svatého Cyrila a Metoděje (Bílovice nad Svitavou)\n\nKostel svatého Cyrila a Metoděje v Bílovicích nad Svitavou pochází z let 1908–1913, kdy byl vystaven podle projektu brněnského architekta Antonína Blažka v pozdně historizujícím slohu, který kombinuje novogotiku s prvky secese a moderny. Posvěcen byl 20. července 1913 bystrckým děkanem Juliem Koubkem. V kostele je umístěna socha svatého Václava z 2. poloviny 17. století. V dubnu 1945 byl kostel částečně poničen ostřelováním vesnice sovětskými vojsky.\n\nJde o jednolodní neorientovanou stavbu obdélného půdorysu. Na západní straně je k lodi připojena podélná boční kaple. Na loď navazuje presbytář s polygonálním pětibokým závěrem. K jeho východní straně přiléhá čtyřboká sakristie, do které se vchází jednoramenným lomeným schodištěm. Optickou dominantu chrámu představuje 34 metrů vysoká hranolová věž.\n\nJe farním kostelem farnosti Bílovice nad Svitavou a je chráněn jako kulturní památka České republiky.\n\n"}
{"id": "443392", "url": "https://cs.wikipedia.org/wiki?curid=443392", "title": "Diuan Abatur", "text": "Diuan Abatur\n\nDiuan Abatur (Abaturův díván) je mandejský esoterický svitek. Obsahově úzce souvisí s Levou Ginzou.\n\nPopisuje pouť duše po opuštění těla dlouhou sérií oblastí, která nazývá „místa zadržení“ (\"matarta\"). Lady Drowerová, je překládala jako „očistec“. To není přesné, protože to navozuje představu křesťanského očistce, který je jediným prostorem, zatímco všechny zprávy z celého světa a všech dob se shodují v tom, že duše putuje velice členitým terénem. Místa zadržení však skutečně slouží k očistě, respektive trestu.\n\nV knihovnách západního světa jsou jen dva exempláře tohoto díla. Svitek DC8 je 25 cm široký a 6 metrů dlouhý. Většinu svitku tvoří ilustrace s popisky. Exemplář pochází snad ze 17. století a měl by být přibližně stejného stáří jako je ten ve Vatikánské knihovně. Dílo jako takové je však starší. O tom výmluvně svědčí dlouhé seznamy kopistů ve dvou kolofonech.\n\nMáme příliš málo informací na to, abychom věděli jak je používán. Zjevně i mezi mandejci je velice málo jeho exemplářů. Poté, co Lady Drowerová získala svůj exemplář a zjistila, že je neúplný, se po celou dobu svého kontaktu s nimi snažila získat další, ale nepodařilo se jí to ani v tom smyslu, že by jej pouze viděla. Sama ovšem připustila, že kněží mohli jeho vlastnictví zapírat. Vzácnost Diuan Abatur je uvedena i přímo na svitku.\n\nVlastní text začíná chválou Boha (§1) a modlitbou (§2) za majitele svitku, jeho rodinu a vůbec všechny lidi (nepochybně pouze mandejce), aby se jim dostalo ochrany před hříchy. S podobným uspořádáním se můžeme setkat i u Egyptské knihy mrtvých. Dále následuje rozprava mezi Hibil Ziwou a Abaturem. V ní se dozvídáme o smyslu lidské existence. Každý se musí očišťovat tak dlouho „dokud se míra člověka nenaplní“. Potom je pokřtěn v nebeském Jordánu a je usazen v jeho světě.\n\nI když se v mandejské literatuře otevřeně o reinkarnaci nemluví, Diwan Abatur prozrazuje, že je na ní založen. To by bylo jen v souladu s tím, že tato nauka je mezi gnostiky rozšířená. Levá Ginza se zdá již hledat model, který reinkarnaci nepředpokládá.\n\nHibil Ziwa přikázal (§3.A) Abaturovi, aby umístil svůj trůn v Hraničním domě a přijímal a vážil duše. Tím měl od sebe odlišovat dobré a špatné. Jeho další povinností bylo opatřit každou duši pečetí. Takové učení značně připomíná to, s nímž se setkáváme v Pistis Sofii. Proti tomu Abatur protestuje, neboť to znamená jeho sestup v nebeské hierarchii. To připomíná pád Pistis Sofie (viz první dvě knihy stejnojmenné knihy) i sestup Ježíše na zem, který byl svým otcem vyslán spasit svět.\n\nZoroastriáni i mandejci si jsou myšlenkově velmi blízko, i když je mandejci označují, za kacíře. To ostatně může naznačovat odstěpení od společného zdroje. Stejně jako se celá Zoroastrijská kniha mrtvých zabývá tresty, tak se i Abatur ptá (§3.B) Hibil Ziwy na to, jak má očišťovat konkrétní provinění.\n\nZa touto textovou pasáží začínají četná vyobrazení, která mají často jen vysvětlivky. Tak vidíme sloup (§4) podpírající baldachýn mezi Abaturem a Ptahilem. Když se duše Egypťana dostala k Osirisovu soudu, kde Thovt u váhy zaznamenával výsledek, Osiris seděl pod baldachýnem.\nNa dalším sloupu, jménem Ašlam (§5), jsou čtyři řetězy. Nedozvídáme se však kdo je k nim upoutáván. Mohou to být ty z duší, které již mohou zůstat v Abaturově světě.\n\nZa sloupy s baldachýnem se nachází Ptahilova opona a Světlo (§6.A). To upomíná na uspořádání zádušního světa podle Pistis Sofie a paralely bychom objevili i v Egyptské knize mrtvých a dalších egyptských textech. Světlo je obecně klíčovým prvkem, který se objevuje ve všech zprávách. S výjimkou těch nejméně vyspělých duší se všechny k němu snaží dostat. Povede se jim to teprve poté, co se natolik očistí, aby se samy staly Světlem. Pak jsou přijaté do Pokladnice Světla.\n\nZa první oponou jich je ještě dalších šedesát (§6.B). Zakrývají zlatý trůn (§6.C), na němž sedí Ptahil (§6.D). K trůnu vede dvojitá nit. To je nejspíše naznačení duality světa, který se v jeho trůnu sjednocuje. Dualita je základní tezí gnosticismu. Nacházíme jí i v hermetismu a ve staroegyptském náboženství.\n\nNa dalším místě se duši dostalo pět rouch (§6.F), tedy vrstev aury. Aniž je to zde výslovně uvedeno, je patrné, že pak je vyňata z nutnosti znovuvtělování se za účelem další očisty.\n\nUspořádání svitku naznačuje, že k Ptahilovi se dostaly ty z duší, které dosáhly dokonalosti již na zemi, a proto není zapotřebí je ani vážit. Ty, u nichž je jejich míra čistoty dosud nejistá, musí předstoupit před Abatura (§7.A) a jeho trůn (§7.B). Nad ním je klenba (§7.C), která připomíná egyptskou Nut. Zde je i místo (§7.D), kde se shromažďují duše, aby byly zváženy. Na svitku jsou zobrazeny pouze závěsy Váhy (§7.E) a jedno její rameno (§8.A), na němž stojí Šitel. Ten je protějškem egyptské Maat. Je zde vidět i nůž a řetězy (§8.B), prapor (§8.C) a závaží (§8.D). Nůž a řetězy naznačují mučení nespravedlivé duše a její poutání vstupem do nového těla. Je zajímavé, že s mandejským praporem se někdy v souvislosti s Ježíšem setkáváme i v katolickém kostele.\n\nZa těmito předměty stojí Simat Hiia (Poklad Života) (§9.1), její trůn (§9.2), nebeské město (§9.3) o němž hovoří mnoho zpráv, a které křesťanské tradice označují jako Nebeský Jeruzalém. Jeho egyptským protějškem je Duát. Stojí zde i Šarhabiel (§9.4). Duše se pak setkává s Bihramem, který stojí na břehu Jordánu a o něco dále, jak stojí u kadidelnice. Za ním je Hibil u kadidelnice (§10). Pak následuje Šitel (§11), jehož život byl zkrácen kvůli Adamovi. I zde je kadidelnice (§11.A), Anoš – Enoch (§11.B), Adatan a Jadatan (§11.C), kteří stojí v Jordánu, nádobka na kadidlo (§11.D) a vykuřovadlo (§11.E).\n\nPosléze se duše dostane do Ptahilovy země (§11.F). O ní se pod různými jmény hovoří ve zprávách z celého světa a všech dob. V Egyptské knize mrtvých jí popisuje kapitola 110. zde se shromažďují duše, které se připravují k novému vtělení.\n\nZa Ptahilovou zemí se nalézá země Simat Adm´íl (§12). Je ilustrována bárkou se čtyřmi osobami na palubě. Bárka směřuje ke stromu Šatrin (§13), který krmí děti. To je dost výmluvné svědectví o tom, co se stane s duší.\n\nPak následuje poněkud neorganicky zpráva o stvoření světa (§14). Stvořitelem je Ptahil, který stlačil pravodstvo a vytvořil tak hmotný svět. Egyptský bůh Ptah je rovněž stvořitelem v menoferském teologickém systému.\n\nOd stromu Šarin se duše dostala do rozsáhlé oblasti míst zadržení (§15). Na svitku jsou rozdělené do tří pásů a rozčleněné podle hříchů, z nichž se duše očišťuje. Jsou uspořádané hierarchicky. V Egyptské knize mrtvých se místy zadržení nesetkáváme, ovšem vyskytují se v knize O tom, co je v Duátu a jí podobným.\n\nNejvýše postaveným místem zadržení je Ptahilovo (§15.A.a). V něm má duše záruku, že se po očištění dostane k Ptahilovi a již se nevtěluje. Je prvním na pravé straně. Podle Pistis Sofie byly duše v této oblasti již mimo nutnost vtělování. Na pravé straně následují po sobě tato místa zadržení: Neděle (§15.A.b) a devíti synů Ptahilových: Birhama (§15.A.c), Anoše (§15.A.d), Hibil Ziwy (§15.A.e), Kanziela (§15.A.f), Raglela (§15.A.g), Šarhabiela (§15.A.h), El-Sfara (§15.A.ch), Nbata (§15.A.i) a Bhaqa (§15.A.j). Egyptský Osiris má dva syny. Jeho legitimním nástupcem byl Hór, ale se svou druhou sestrou Nebetchet měl ještě Anupa. I přesto je počet devět zajímavý, protože v Egyptě je dokonce několik skupin bohů organizovaných do devític. Ptah měl bohy stvořit ze svého oka a lidi z úst.\n\nV prostřední části je Saturnovo místo zadržení (§15.B.a). U něho jsou dva lvi. S dvojicí lvů na přechodu mezi hmotným a nehmotným světem se setkáváme i v egyptských duchovních textech. Dále jsou následující místa zadržení: Marsu (§15.B.b), Šitila - Ptahilova syna (§15.B.c), bez uvedení názvu (§15.B.d), Merkura (§15.B.e), druhé Šitila (§15.B.f), další bez názvu (§15.B.g), Jupitera (§15.B.h). V levé části je dvouhlavý červ (§15.C), který velice připomíná dvojhlavého hada, který je u tumulu, pod nímž je pohřben Osiris, aby se vzápětí znovuzrodil. Tato scéna je v páté hodině knihy O tom, co je v Duátu. Za ním je série deseti míst zadržení: Saturna (§15.4), s dvojicí lvů (§15.4.1), které připomínají egyptské sfingy, křesťanů (§15.4.2), zuřivého Marsu (§15.4.3), Duší z Chúzistánu (§15.4.4), Merkura (§15.4.5), Jupitera (§15.4.6), Venuše (§15.4.7), Měsíce (§15.4.8), Slunce (§15.4.9) a Neděle (§15.4.10).\n\nZa touto sérií je vložen (§16) kolofon a modlitba, v níž písař prosí za uznání zásluh za opsání Diwan Abaturu. Přerušuje přirozený tok svitku. Za ní je Šdumova brána (§17).\n\nZa branou je postava Miriaj stojící před Ruhou (§17.1) a pod nimi je rubínový trůn (§17.2). V egyptském prostředí podobnou dvojici představuje Osiris a Éset. Tento výjev je ovšem o to zajímavější, že Miriaj je historická osoba, která vystupuje v mandejských legendách. Protože jí lze podle všeho ztotožnit s Marií Magdalskou, znamená to, že jednak to musela být skutečně mimořádná žena a jednak zde můžeme být svědky schizmatu. Již jsme si řekli o tom, jak většina mandejců zatracuje Ježíše. Zde však může být totožný s Ruhou.\n\nZa touto dvojicí začíná prostor, kde je, jak je výslovně uváděno, velký hluk. To připomíná situaci z Tibetské knihy mrtvých, kdy je duše hnána k novému vtělení. Nejprve je zobrazena Bihramova hůl (§18), dál je Šahra, který tluče na činely (§19.1), pak Nufsaj s oštěpem (§19.2), El-Star s oštěpem (§19.3), démoni (§19.4), Šdum – bojovník z Temnoty (§19.5), Šdumův trůn (§19.6) a démon Džarfan, tlučící na činely (§19.7). Všechny tyto bytosti upomínají na Hněvivá božstva Tibetské knihy mrtvých. V egyptském prostředí jsou uvedeni ve Fajjúmském papyru.\nPoté, co duše projde tímto místem hluku a hrůzy, dostane se do Ruhovy země (§20). Poněkud dál je Šalmielův chrám (§21) a pak Ganzielův trůn a Adam (§22). Ještě dál je bárka s pěti postavami na palubě (§23), proti níž je převrácená další bárka (§24), která má všechny části pojmenovány. I toto je ryze egyptská praxe. Za dvojicí bárek je zlatá bárka. Ta je patrně srovnatelná s egyptskou sluneční, či denní bárkou (§25). Tato bárka byla v Egyptě symbolem kolování duše mezi hmotným a nehmotným světem. Stejně tak je tomu i zde. Duše prošla kolem ekvivalentu tibetských Hněvivých božstev a zrodila se tedy na zemi. Tento konec není v Diwan Abaturu výslovně uveden, ale plyne jasně z logiky děje. V Tibetské knize mrtvých vidí duše v této chvíli své budoucí rodiče v milostném objetí a v Egyptské knize mrtvých dům, v němž se zrodí.\n\nCelé dílo končí kolofonem (§26), podobně jako mnoho starověkých děl, který zaznamenává jednotlivé kopisty a odkud čerpali..\n\n\n"}
{"id": "443393", "url": "https://cs.wikipedia.org/wiki?curid=443393", "title": "Iuticosaurus", "text": "Iuticosaurus\n\nIuticosaurus (\"Ještěr (kmene) Jutů\") je rodové jméno titanosaurního sauropoda, tedy velkého býložravého dinosaura. Žil v období spodní křídy (geologický věk barrem, asi před 130 až 125 miliony let) na území dnešního ostrova Isle of Wight (Velká Británie). Jde zřejmě o jednoho z nejstarších potvrzených titanosaurů. Zachovaný materiál představuje části ocasních obratlů.\n\nTypový druh \"I. valdensis\" byl poprvé popsán již německým paleontologem von Huenem v roce 1929, znovu pak le Loeuffem v roce 1993. Původní taxon \"Titanosaurus valdensis\" je tedy stejným zvířetem. \"Iuticosaurus\" se celkově značně podobal rodu \"Titanosaurus\". Mohl však být větší, neboť dosahoval délky 15 metrů a hmotnosti kolem 10 tun. Byl zřejmě spásačem tuhé vegetace a dokázal se živit také ve vyšším stromovém patru.\n\n"}
{"id": "443394", "url": "https://cs.wikipedia.org/wiki?curid=443394", "title": "Imre Steindl", "text": "Imre Steindl\n\nImrich Steindl (29. října 1839, Budapešť – 31. srpna 1902, Budapešť) byl maďarský architekt, restaurátor a vysokoškolský pedagog. Proslavil se hlavně svojí neogotickou tvorbou, jejíž stopy jsou výrazné i na Slovensku. Jeho nejznámějším dílem je Budova Maďarského parlamentu.\n\nZákladní a střední školu dokončil v Pešti a technickou univerzitu v Budíně. Jako dvacetiletý začal svá studia na Akademii výtvarných umění ve Vídni, aby poznal i uměleckou stránku architektury. Byl velice nadaný a usilovný, o těchto jeho osobních vlastnostech svědčí i jeho kresby a skici. Následující rok mu byla nabídnuta práce odborného asistenta na budapešťské technické univerzitě. Nabídku přijal, ale o dva roky později se vrátil ke svým studiím na Akademii výtvarných umění ve Vídni, kde jeho učiteli byli Eduard van der Nüll, August Sicard von Sicardsburg, Rosner a Friedrich von Schmidt. Dějiny architektury sa učil u Rudolfa Eitelbergera. Vlastní houževnatost, usilovnost a vzdělanost jej brzy zařadila mezi přední studenty akademie. Za navrhování obytných budov obdržel diplom a za návrhy veřejných a památkových budov získal Fügerovu cenu akademie. Díky výbornému prospěchu na studiích v roce 1867, jej na konci semestru osvobodili od povinných zkoušek. Jeho nejvýznamnější prací na akademii se stal návrh neogotického letohrádku.\n\nOd roku 1869 působil na budapešťské technické univerzitě, od roku 1870 už jako profesor ústavu konstrukcí a dějin. Jako profesor (příklad si vzal od svého učitele Schmidta) se snažil se svými studenty prochodit celé Uhersko a nakreslit všechny památky. Takto vzniklo více než 500 kreseb. Jeho profesorským působením se započalo jeho tvůrčí období.\n\nMezi jeho první díla patří plán radnice v Aradu. Jeho projekt berlínského parlamentu získal uznání. Zaujímaly jej i plány veterinární univerzity v Budapešti. Navrhl vícero kreseb, na základě kterých v letech 1880–1882 tuto školu skutečně postavili. V roce 1868 zhotovil plány justičního paláce v Pešti ve stylu německé renesance a taktéž v gotice. Jeho proporce jsou šlechetné, ornamenty jednoduché a vždy přiměřené k navrhované budově.\n\nPatřil také mezi přední restaurátory památek. V roce 1870 převzal vedení restaurátorských prací na hradě Vajda Hunyad, ale kvůli nedostatku financí byly práce zastaveny. V roce 1876 restauroval františkánský kostel v Segedíně, v letech 1878-1880 kostel v Mariasdorfu v gotickém stylu a později i košický Dóm svaté Alžběty.\n\nNa poslední uvedené stavbě pracoval více jak dvacet let. Jedná se autora neogotické restaurační projekce, která počítala s dostavbou obou věží katedrály, což nebylo z finančních důvodů nakonec realizováno. Došlo však k podstatnému zásahu v interiérech chrámu, kde původní hvězdicové klenby bočních lodí byli nahrazeny síťovými. Dóm dostal pětilodní dispozici a změny se dotkly i exteriéru na obvodových zdech a na štítech lodí. Odstraněna byla pozdněgotická kaplička sv. Josefa na severní straně Dómu.\n\nMezi jeho nejvýznamnější díla patří i rekonstrukce a dostavba bardějovského kostela sv. Egídia v letech 1878-1899, římsko-katolickeho kostela ve Spišské Novej Vsi a opatského kostela v Jáku 1881. Názorným příkladem jeho mnohotvárnosti je připojovací část a mýtný dům Margitinho ostrova v Budapešti. Díky vynikajícímu plánu veterinární univerzity dostal zakázku i na zhotovení projektu o mnoho větší školy – Technické univerzity krále Františka Josefa I. Svým talentem neplýtval na malá nevýznamná díla, obytných domů vytvořil pouze několik.\n\nZa jeho nejkrásnější dílo je považován kostel svaté Alžběty v Budapešti. Stavba trvala šest let. Kostel byl dokončen v roce 1901. Projekt zvítězil ve veřejné soutěži, ve které uspěl se svým trojlodním gotickým stylem. V kostele se nachází mnoho kapliček, dvě sakristie, vnitřní prostor vypínají úzké sloupy, které nesou tíhu křížových kleneb. Vnitřní prostor kostela je barevně vyladěn a kvůli stupňování barevných efektů jsou v místech okenních otvorů umístěny barevné skleněné malby.\n\nKorunou jeho tvorby se stal Országház, který je světoznámý a díky němuž nebude nikdy zapomenut ani jeho stavitel. Z množství návrhů byl vybrán 24. února 1884 právě jeho návrh. Stavba parlamentu byla zahájena 12. října 1885 v novogotickém stylu.\n\nRealizace stavby stála 38 miliónů zlatých korun. Na stavbě pracovalo více jak 1000 lidí, spotřebováno bylo 40 miliónů cihel, půl miliónu ozdobných kamenů a 40 kg zlata. Budova je 268 m dlouhá, 123 metrů široká a 96 metrů vysoká se zastavěnou plochou 18 000 metrů čtverečních a s vnitřním objemem 473 000 metrů krychlových. Budova má 27 bran, 242 soch, 29 vnitřních schodišť a více než 200 místností. V letech 1895-1902 vykonával funkci hlavního inspektora na stavbě Ján Nepomuk Bobula.\n\nBudova stojí na betonové desce tvořící jeden celek. Půdorys má obdélníkový tvar, ze kterého vystupuje jen rizalit, jenž tvoří hlavní schody. Na fasádě můžeme spatřit množství erbů, soch, pilířů, má mnoho balkónů, které se svými různorodými okny rovnoměrně dělí plochy stěn. Ze strany od Dunaje se nachází hlavní průčelí, ale hlavní vstup se nalézá ze strany Kossuth Lajos tér (\"Náměstí Lajose Kossutha\").\n\nPo stranách hlavního schodiště vítají návštěvníky dvě sochy lvů. Skrz vstup se dostaneme do haly Díszlépcső-csarnok („Ozdobných schodů”). Tato hala je jedno z jeho nejhezčích děl. Zde se nachází i jeho bronzová busta instalovaná v roce 1904. V této hale se nalézá i osm sloupů z červeného mramoru. Šest metrů vysoké sloupy původem ze Španělska jsou jedinečné v celé Evropě. V hale můžeme vidět množství maleb a malé sošky držící korunovační klenoty. Přes tuto halu se dostaneme do kupole.\n\nBudova je rozčleněna na dvě části: na horní sněmovnu a na poslaneckou sněmovnu. Spojuje je velká kupolovitá hala. Poloměr haly činí 20 metrů, výška 27 metrů, kupoli tvoří síťová klenba. Tato část parlamentu byla postavena později (v roce 1896), proto se stala tato část parlamentu místem miléniového slavnostního zasedání maďarského parlamentu. Kromě uvedeného se zde nachází 16 soch významných panovníků včetně jejich znaků, díla reprezentující maďarskou historii. Od této haly napravo se nalézá horní sněmovna, nalevo poslanecká sněmovna, naproti byla umístěna restaurace, knihovna a dvě zasedací místnosti. Chodby, kterými se sem dostaneme, mají mramorové stěny. Jejich strop tvoří dřevěné pozlacené gotické ozdoby. V ostatních podlažích jsou umístěny kanceláře, knihovna, spisovna, čítárna a místnosti pro novináře. Toto dílo je nejvýznamnějším projevem jeho umělecké tvorby, jeho jedinečnosti a obrovské geniality. Parlament je věčnou památkou tisícileté historie Uherska a Maďarska.\n\nOceněním jeho usilovné, kvalitní a houževnaté práce se stalo jeho zvolení do řad národního památkového výboru v roce 1872. V roce 1873 mu na Vídeňském světovém veletrhu byla udělena medaile \"Medaille für Kunst\" a v roce 1878 na Pařížském světovém veletrhu medaile francouzské vlády \"Officier d´ Academie\".\n\nJeho sláva stále vice rostla. V roce 1891 byl zvolen členem \"Royal Institute of British Architects\", v roce 1898 z členem Uherské akademie věd. V roce 1900 obdržel nejvyšší vyznamenání \"Pro Litteris et Artibus\" od rakouského císaře a uherského krále Františka Josefa I.\n\n"}
{"id": "443395", "url": "https://cs.wikipedia.org/wiki?curid=443395", "title": "Eragon (rozcestník)", "text": "Eragon (rozcestník)\n\nEragon je fantasy román Christophera Paoliniho.\n\nEragon může také znamenat několik dalších věcí, vztahujících se ke knize:\n\n"}
{"id": "443396", "url": "https://cs.wikipedia.org/wiki?curid=443396", "title": "Mandejství", "text": "Mandejství\n\nMandejství je náboženství Mandejců, blízkovýchodní etnické skupiny s velice přísnými pravidly a dodržující pradávné rituály, díky nimž je jejich život v civilizované společnosti velmi obtížný až nemožný. Nejčastějším rituálem je u nich „křest“ (\"masbuta\"), který je velice často opakován. Musí být vykonáván vždy v tekoucí vodě ponořením. Mandejské společenství přímo závisí na kněžích, kteří všechny rituální obřady řídí a vykonávají. Právě v této sféře je jejich existence nejvíce ohrožená, protože se jim kněží obvykle chronicky nedostává. Musejí to být osvícení muži, ale i případně ženy, kteří musí jednak ovládat slovem i písmem mandejštinu a být ženatí/vdané. Znalost mandejštiny není zdaleka samozřejmá, protože mandejci k běžné komunikaci užívají jazyka, kde právě pobývají, tedy hlavně arabštiny, ale stále více i angličtiny (komunity v USA a Austrálii) a v ní již vznikají moderní mandejské knihy.\nMandejština byla jeden čas dokonce mrtvým nerozluštěným jazykem. Když se však zjistilo, že jde o formu východní aramejštiny, byla brzy rozluštěna.\n\nVědci se domnívají, že mandejské náboženství je vyznáváno asi 60 000 až 70 000 lidmi na celém světě.\n\nMandejci jako jediného proroka uznávají Jana Křtitele a jako falešné proroky odmítají Mohameda i Mojžíše. K Ježíši je jejich vztah značně nevyvážený. Většinou je zatracován a odmítán jako čaroděj, ovšem část mandejců si jej naopak velice váží. Mandejci pokládají Židy, muslimy i křesťany za „téměř křesťany“, ač jejich nauky jsou podobné i odlišné zároveň. Mandejci si jsou myšlenkově velmi blízko se zoroastriány, byť je mandejci považují za kacíře.\nJanu Křtiteli je věnována celá kniha a jeho obraz v ní je odlišný od toho, co známe z biblického podání. Byl vůdcem a zachráncem mandejců (připravil 366 kněží) a křtil a kázal více než čtyřicet let. Nebyl popraven a měl syna, který byl zabit během židovského povstání.\n\nNejváženější ženou je Marie, která vystupuje v Diwan Abatur (tj. Abaturův svitek) a v řadě legend pod jménem Miriaj. Je zde představena jako významná kněžka a za manžela měla kněze (muže v turbanu).\n\nJedno z mandejských božstev je Ptahil, tvůrce hrubohmotného světa zvaného „Tibil“. V tomto jménu se podle některých badatelů skrývá staroegyptský bůh Ptah se semitskou příponou pro boha „il“ (el).\n\nMandejská literatura je známá pouze ze spisů, které se podařilo získat badatelům. Největší zásluhy o její poznání má Lady Ethel Stefana Drowerová. Následuje přehled její sbírky, která je dnes uložena v Oxfordu ve Velké Británii. Samotné knihy nejsou obvykle příliš staré. Je to tím, že mandejci si více cení opisů než starých originálů. První mandejskou knihou, která se dostala do Evropy, je Diwan Abatur. Lady Drowerová získala druhý exemplář.\n\n\"nečíslováno:\"\n\n\n\n"}
{"id": "443402", "url": "https://cs.wikipedia.org/wiki?curid=443402", "title": "Babiny", "text": "Babiny\n\nNázev Babiny má více sídel:\n\n"}
{"id": "443406", "url": "https://cs.wikipedia.org/wiki?curid=443406", "title": "Eobrontosaurus", "text": "Eobrontosaurus\n\nEobrontosaurus (\"jitřní hromový ještěr\") byl rod sauropodního dinosaura z čeledi Diplodocidae. Žil na území dnešní Severní Ameriky v období svrchní jury, asi před 154 až 150 miliony let. Tento sauropod byl zřejmě blízce příbuzný rodu \"Apatosaurus\" nebo snad \"Camarasaurus\". Šlo o velmi masivního živočicha, jehož délka mohla dosáhnout asi 21 metrů a hmotnost přes 20 tun.\n\nTypový druh \"E. yahnahpin\" byl popsán v roce 1994 paleontology Fillou a Redmanem jako \"Apatosaurus yahnahpin\" podle části kostry se zachovaným hrudním košem. V roce 1998 však paleontolog Robert T. Bakker zjistil, že jde o sauropoda s poněkud primitivnějšími vývojovými znaky (dlouhá krční žebra, stavba lopatkového pletence) a stanovil nové rodové jméno \"Eobrontosaurus\". Jméno je poctou již neplatnému, ale velmi oblíbenému názvu \"Brontosaurus\". Je však pravděpodobné, že \"E. yahnahpin\" mohl být ve skutečnosti pouze jedincem kamarasaura.\n\n\n"}
{"id": "443408", "url": "https://cs.wikipedia.org/wiki?curid=443408", "title": "Toll-like receptor", "text": "Toll-like receptor\n\nToll-like receptor (TLR, angl. název \"Toll-like\" se dá přeložit jako „receptor podobný genu Toll“) je skupina bílkovinných receptorů na povrchu cytoplazmatických membrán, schopných rozeznávat cizí, a tedy potenciálně nebezpečné struktury. Tyto receptory jsou součástí vrozené imunitní odpovědi. TLR se vyskytují zejména u buněk imunitního systému (monocyty, makrofágy, dendritické buňky), ale i např. na buňkách střevního, ledvinového, plicního epitele i na povrchu rohovky.\n\nToll-like receptory stojí v jedné z prvních linií obrany proti patogenům. Navázání cizorodé molekuly na Toll-like receptor spouští složitou signální kaskádu, na jejímž konci dochází zejména k produkci cytokinů a chemokinů, jež vyprovokují B-lymfocyty a T-lymfocyty k akci .\n\nU člověka je každý TLR specializován na určitou cizorodou molekulu (antigen) či skupinu cizorodých molekul. Například TLR1 se váže na triacyllipopeptidy, jež jsou typické pro mykobakterie, TLR3 se váže na dvouvláknovou RNA, která slouží jako genetická informace mnohým nebezpečným virům, další Toll-like receptory se často vážou na různé jiné lipopeptidy či lipoproteiny, ale i např. na glykoinositolfosfolipidy patogenních prvoků trypanozom.\n\nPo aktivaci se TLR nacházejí v cytosolu imunitních buněk adaptorovými proteiny (proteiny, které zprostředkovávají další interakce protein-protein), aby se spustila dráha signální transdukce indukovaná antigenem. Tyto získané proteiny jsou pak odpovědné za následnou aktivaci dalších downstream proteinů, včetně protein kináz (IKKi, IRAK1, IRAK4 a TBK1), které dále amplifikují signál a nakonec vedou k upregulaci nebo potlačení genů, které mají vliv zánětlivé odpovědi .\n\nU člověka dosud bylo objeveno 10 Toll-like receptorů, každý se specializuje na jinou funkci a váže se na něj specifický ligand:\n\nZánět nervové tkáně je forma vrozené imunitní odpovědi. Vrozená imunitní reakce je vyvolána změnou homeostázy mozkových tkáních. Zánět nervové tkáně je doprovázen všemi známými neurologickými patologiemi, včetně neurodegenerativních onemocnění; post-ischemickou neurodegenerací; a traumatickými, metabolickými, toxickými poruchami .\n\nCytotoxicita zánětu nervové tkáně je rozpoznána faktory, které představují zhoršení mozkových patologií. Podrobné vyšetření tohoto zánětu na buněčné a molekulární úrovni je zásadní pro objevení nových terapeutických cílů a pro rozvoj účinné léčby .\n\nToll-like receptor je zprostředkovaný signálními kaskádami, které hrají roli v periferních zánětlivých reakcích. Toll-like receptory (TLR) mohou být aktivovány různými exogenními ligandy zvaným PAMP (z angl. \"pathogen-associated molecular patterns\") a endogenními molekulami generovanými a uvolněnými během poškození tkání (DAMP z angl. Damage (Danger)-associated molecular patterns) .\n\nRodina TLR je rozdělena do dvou hlavních skupin: (1) TLR na povrchu buněk (TLR1, -2, -4, -5, -6 a -10), které rozpoznávají PAMP vytvořené z bakteriální buněčné stěny nebo jsou exprimovány na bakteriální buňce, jako je lipopolysacharid (LPS) (agonista TLR4); a (2) intracelulární TLR (TLR3, 7, 8, 9), které rozpoznávají mikrobiální nukleovou kyselinu, jako jsou dvouřetězcové RNA (TLR3). Aktivace signalizačních cest TLR indukuje mitogen-aktivující proteinkinázy (MAPK) a transkripční faktory, jako je NF-κB, AP-1, IRF-3 a vede k uvolnění různých cytokinů a lipidů . TLR a mnohočetné komponenty cest TLR představují nejslibnější cíle pro kontrolu zánětu u mnoha poruch .\n\nNejen mikroglie, ale všechny buňky centrálního nervového systému (CNS) přispívají k nervovému zánětu skrz aktivaci kaskád zprostředkovaných TLR. Regulace dráhy TLR v nervových buňkách neimunního původu je jednou z hlavních otázek nervové zánětlivé kontroly .\n\n"}
{"id": "443412", "url": "https://cs.wikipedia.org/wiki?curid=443412", "title": "Tacloban", "text": "Tacloban\n\nTacloban je přístavní město na Filipínách. Nachází se 360 mil jihovýchodně od hlavního města Manily. Jedná se o hlavní město provincie Leyte a současně středisko regionu Východní Visayas. Na jeho území o rozloze 201,72 km žije přibližně 242 089 obyvatel.\n\n"}
{"id": "443415", "url": "https://cs.wikipedia.org/wiki?curid=443415", "title": "Big Bad Voodoo Daddy", "text": "Big Bad Voodoo Daddy\n\nBig Bad Voodoo Daddy je současná americká swingová kapela založená v roce 1989 v Kalifornském městě Ventura. Mezi její nejznámější singly patří \"Go Daddy-O\", \"You & Me & the Bottle Makes 3 Tonight (Baby)\", a \"Mr. Pinstripe Suit\". V roce 1999 hrála kapela v poločase 33. ročníku Super Bowl.\n\n\n"}
{"id": "443418", "url": "https://cs.wikipedia.org/wiki?curid=443418", "title": "Autenticita", "text": "Autenticita\n\nPojem autenticita či autentičnost znamená obecně \"pravost\", \"hodnověrnost\" či \"původnost\". Konkrétněji může označovat:\n\n"}
{"id": "443425", "url": "https://cs.wikipedia.org/wiki?curid=443425", "title": "Daniel Nekonečný", "text": "Daniel Nekonečný\n\nDaniel Nekonečný, vlastním jménem Daniel Konečný (29. června 1966 Boskovice – 23. března 2019 Praha-Řeporyje), byl český zpěvák, tanečník, herec a šoumen.\n\nNekonečný vyrůstal v jihomoravských Boskovicích. Dva roky studoval herectví DAMU. Poté prošel různými povoláními, například pracoval v porodnici či jako hrobník.\n\nJako zpěvák začínal v kapele Laura a její tygři. V roce 1990 založil kapelu Šum svistu, s níž nahrál třeba hity Sexy Hafanana nebo Jsem boss. Jejich vystoupení byla typická atmosférou brazilských karnevalů. Měl v oblibě žlutou barvu, exotická zvířata jako lvy, tygry či papoušky. Sólově nahrál album \"Nekonečný šum\". Označoval se za krále rozkoše.\n\nJako herec účinkoval například v televizní sérii \"Historky od krbu\" (1994) nebo ve filmech \"Eliška má ráda divočinu\" (1999) a \"Jak se krotí krokodýli\" (2006).\n\nV úterý 26. března 2019 byl nalezen mrtvý ve svém bytě (podle některých zdrojů a fotografií v pronajatém rodinném domě) v pražských Řeporyjích, kde žil od roku 2009. Jeho přítelkyně Zuzana Kardová později uvedla za příčinu smrti infarkt myokardu a že zemřel 23. března 2019, což bylo prokázáno z pitvy. Příčinou byl neléčený zvýšený krevní tlak.\n\nPohřeb zpěváka proběhl 4. dubna 2019, spíše než o smuteční událost šlo o oslavu života Daniela Nekonečného. Jeho pohřbu se účastnily osobnosti jako např. zpěvačka Ilona Csáková, kouzelník Pavel Kožíšek, moderátorka Lejla Abbasová, zpěvačka Eva Pilarová, zpěvák Pavel Vohnout a další.\n\n"}
{"id": "443439", "url": "https://cs.wikipedia.org/wiki?curid=443439", "title": "Hvězdy typu Delta Scuti", "text": "Hvězdy typu Delta Scuti\n\nHvězdy typu Delta Scuti jsou skupina proměnných hvězd z galaktického disku s amplitudou změn až 0,9 mag a periodou méně než 2 dny.\n\nDelta Scuti jsou pulsující proměnné hvězdy spektrálních typů od A do prvních F se třídou světelnosti V až III. Pulsují v radiálním nebo neradiálním módu s periodou mezi 30 minutami a 8 hodinami a fotometrickou amplitudou menší než jedna magnituda. Po bílých trpaslících jsou druhou nejvíce početnou skupinou pulsujících proměnných hvězd v naší Galaxii.\n\nPrototyp proměnnosti Delta Scuti objevil Fath (1935). Smith (1955) tyto objekty nazval Trpasličí cefeidy, protože se zdály být rozdílné od typu RR Lyrae přítomností kovů a rozdílnou závislostí periody a světelnosti. Bessell (1969) zavedl označení \"hvězdy AI Velorum\" pro všechny objekty s amplitudou větší než 0,3 mag. Breger (1979, 1980) navrhl označení Delta Scuti, které je používáno dodnes. Na kovy chudé podobné objekty se nazývají hvězdy SX Phoenicis.\n\nTrpasličí cefeidy z diskové populace označujeme Delta Scuti vysokých amplitud. Jejich průběh pulzace se podstatně liší od objektů s malou amplitudou. Zdají se, jaky by měly pouze jeden nebo dva radiální módy. Ve většině případů oscilují v základní nebo první harmonické a podobají se spíše klasickým pulsujícím proměnným hvězdám jako jsou RR Lyrae nebo cefeidy.\n\nHvězdy typu δ Scuti mají vzájemnou závislost periody, světelnosti a barvy.\n\nDelta Scuti jsou pulzující hvězdy nacházející se na H-R diagramu v blízkosti klasických cefeid nebo se pohybují od hlavní posloupnosti k oblasti obrů. Jejich rozsah period je od 0,02 dne po 0,25 dne, což je v H-R diagramu umožňuje dobře odlišit od skupin pulzujících hvězd, které s nimi sousedí nebo je překrývají. Takové skupiny hvězd jsou hvězdy patřící k typům roAp, γ Dor a RR Lyrae.\n\nBohužel je obtížné sestavit jednoduchou definici, která by je dostatečně popisovala. Je možné je rozlišit do dvou skupin:\nI) vyvíjející se hvězdy populace II uvnitř pásu nestability s periodou jako mají δ Scuti (hvězdy SX Phe)\nII) hmotné hvězdy vyvíjející se přes pás nestability.\n\nHmotné hvězdy (více než dvě hmotnosti Slunce se vyvíjejí z hlavní posloupnosti směrem k oblasti obrů přes pás nestability na horizontální linii vyššího zářivého výkonu H-R diagramu.\n"}
{"id": "443443", "url": "https://cs.wikipedia.org/wiki?curid=443443", "title": "Angiotenzin", "text": "Angiotenzin\n\nAngiotenzin (Ang) je oligopeptid, který se účastní především kontroly krevního tlaku (způsobuje vazokonstrikci a vazodilataci), ale nyní je známo, že angiotenzinů je mnoho typů a že mají široké spektrum funkcí. Uplatňují se například v procesu vzniku srdeční hypertrofie, aterosklerózy, trombózy, dále však také stimulují syntézu mineralokortikoidů, funkci ledvin, regulaci CNS v otázkách příjmu tekutin, paměť, apoptózu buněk, diferenciaci tkání, syntézu kyseliny arachidonové a prostaglandinů a podobně.\n\nAngiotenziny se vážou na tzv. angiotenzinové receptory, což jsou v podstatě receptory spřažené s G-proteinem.\n\nVšechny angiotenziny jsou ve svém důsledku vlastně deriváty tzv. angiotenzinogenu. Známy jsou 4 typy angiotenzinů:\nAngiotenziny jsou rychle z krve odstraňovány pomocí angiotenzináz.\n"}
{"id": "443448", "url": "https://cs.wikipedia.org/wiki?curid=443448", "title": "Obi (pás)", "text": "Obi (pás)\n\nObi (: 帯, おび, doslova \"šerpa\", \"pás\") je „pás“ k tradičním japonským oděvům, keikogi – oděvu nošeném při bojových sportech a součást kimona.\n\nObi pro mužská kimona je spíš úzké, nanejvýš 10 cm, zatím co obi pro ženská kimona může být až 30 cm široké a delší než 4 metry.\nV dnešní době už obi neslouží jen k tomu, aby kimono drželo pohromadě, k tomu jsou používány různé další stuhy a pásy, které jsou skryty pod obi samotným. I obi potřebuje při vázání další šňůry a výztuhy.\n\nRozeznáváme mnoho druhů obi, z nichž většina je pro ženy: široká obi z brokátu a úzká, jednodušší obi pro každodenní nošení a podobně. Nejpřepychovější a nejbarevnější jsou obi pro mladé ženy.\n\nModerní ženská obi jsou velmi výrazným doplňkem, někdy jsou dokonce mnohem výraznější než kimono samotné. Cena luxusního formálního obi může velmi snadno přesáhnout cenu všech ostatních částí kimona dohromady.\nObi se rozlišují podle vzoru, formálnosti, materiálu a použití.\n\nV jeho začátcích obi vypadalo spíš jako široká stuha nebo šňůra, široká kolem 8 cm. V té době se mužská a ženská obi příliš nelišila. Na začátku 17. století nosili ženy i muži obi v podobě stuhy. Kolem roku 1680 se už šířka ženského obi zdvojnásobila. Kolem roku 1730 byla šíře asi 25 cm a na počátku 19. století to bylo už 30 cm. V té době už bylo nezbytné používat při vázání další stuhy. Mužská obi byla nejširší kolem roku 1730 a to až 16 cm.\n\nV období Edo které začalo v roce 1600 se ženská kosode uvazovala úzkou šerpou v bocích. V té době byly moderní rukávy spojené s vrchní částí oděvu a to bránilo užití širších obi. Když se na začátku období Edo začaly rukávy rozšiřovat, resp. prodlužovat, rozšiřovala se i obi. Byly k tomu dva důvody: zaprvé – udržení estetické rovnováhy, delší rukávy vyžadovaly širší obi, a za druhé – na rozdíl od současnosti v té době nosily kimona s dlouhými rukávy i vdané ženy. Kdyby zůstaly dlouhé rukávy stále spojené s tělem, znemožňovalo by to pohyb. Otevření rukávu tedy umožnilo nástup širších obi.\n\nPůvodně se obi vázalo vpředu. Později začala vázání obi ovlivňovat móda a tak se pozice uzlu posouvala buď na stranu nebo dozadu. Jak se obi rozšiřovala a uzly se zvětšovaly začalo být nepraktické vázat obi vpředu. Na konci 17. století se obi vázala téměř výhradně vzadu. I přesto nebyl tento zvyk plně zaveden až do počátku 20. století.\n\nV 18. století nosily ženy kosode s velmi dlouhou vlečkou kterou nosily v domě spuštěnou. Při pohybu venku měly „sukni“ zvednutou a přesahující látka byla uvázaná pod obi širokou stuhou zvanou \"šigoki obi\". I dnešní kimona jsou příliš dlouhá, ale už není zvykem nechat spodní okraj tvořit vlečku; přebytečná délka se uváže v pase a tím se vytvoří sklad zvaný \"ohašori\". Shigoki obi se používá i dnes, ale slouží už pouze dekorativním účelům.\n\nNejformálnější obi se dnes už vidí jen vzácně. Těžké a dlouhé \"maru obi\" už dnes používají jen maiko a nevěsty jako součást jejich svatebního šatu. Lehčí \"fukuro obi\" nahradilo maru obi. Původně všední \"nagoja obi\" je dnes nejčastěji používaný typ obi, luxusnější nagoja obi už může být součástí poloformálního outfitu. Uzel obi – \"musubi\", se také zjednodušil a nejčastěji vídaným stylem je \"taiko musubi\" – „bubnový uzel“. \"Cuke obi\" – předvázaná obi, také získávají na popularitě.\n\nŠiroká ženská obi se při nošení skládají přibližně na půl a to v rozmezí 15–20 cm. Je považováno za elegantní když je šířka obi v harmonii s proporcemi nositelky. Ideálně by to měla být asi 1/10 její výšky. Plná šířka obi je vidět pouze na dekorativním uzlu – \"musubi\".\n\nŽenská obi se vážou do dekorativního uzlu. Způsobů vázání jsou desítky a jejich použití záleží nejen na druhu obi, ale i na druhu kimona a dané příležitosti. Typů obi je mnoho a jejich použití se řídí nepsanými pravidly, podobně jako u kimona. Určitý typ obi se hodí k určitému typu kimona, svobodné ženy nosí jiné styly musubi než vdané ženy a podobně. Velmi často obi ovlivňuje formálnost celého outfitu: to znamená, že stejné kimono se může nosit při různých příležitostech v závislosti na použitém obi.\n\n(:だらり帯) je velmi dlouhé maru obi které nosí výhradně maiko. Darari obi má na konci obvykle \"kamon\" – znak majitele \"okija\". Darari obi může měřit až 6 metrů. Dříve jej nosily i mladé dívky, většinou dcery bohatších obchodníků. Existuje i varianta han-darari, tedy poloviční.\n\n(: 袋帯) je o stupeň níž ve formálnosti než maru obi a v podstatě nejformálnějším dnes používaným typem obi. Vyrábí se buď přeložením širokého kusu látky napůl a nebo sešitím dvou pruhů látky dohromady. Většinou, když je fukuro obi ušité z dvou kusů látky, je rubová strana z levnějšího materiálu a líc může být například z brokátu. Když vynecháme svatební šat, fukuro obi v podstatě nahradilo těžké maru obi při použití u příležitosti obřadů a oslav. Fukuro obi je často ušité tak, že části které nebudou při nošení vidět jsou z hladkého, tenčího a lehčího hedvábí. Fukuro obi bývá většinou 30 cm široké a 360–450 cm dlouhé. Při nošení je fukuro obi od maru obi nerozeznatelné. Rozeznáváme 3 typy fukuro obi: nejformálnější a nejdražší z nich je z brokátu se vzorem na obou stranách. Další typ má vzor na dvou třetinách – tzv. 60% fukuro obi, to je o něco lehčí a levnější než první typ. Třetí typ má vzor jen na těch částech, které jsou vidět při uvázání nejběžnějšího taiko musubi.\n\n(: 袋名古屋帯) nebo také hassun Nagoja obi (:八寸名古屋帯, \"osmipalcové Nagoja obi\") je obi, které je sešité napůl až po tu část, kde začíná taiko musubi. Část, která se váže okolo těla, je přeložená v půli. Fukuro Nagoja obi je uzpůsobené k uvázání formálnější dvojvrstvé varianty taiko musubi, tzv. Nidžúdaiko musubi. Obvykle je dlouhé asi 360 cm.\n\n(:博多帯, \"obi z Hakaty\") je nevypodšívané tkané obi ze silné příze se slabou vazbou.\n\n(:細帯, \"úzká šerpa\") je společný název pro neformální obi poloviční šířky. Hoso obi bývá široké 15–20 cm a dlouhé asi 330 cm.\n\n(:半幅帯 nebo 半巾帯, \"poloviční obi\") je nevypodšívkované neformální obi nošené s jukatou nebo každodenním kimonem. V současnosti jsou hanhaba obi velmi oblíbená. Pro použití s jukatou jsou populární oboustranná obi, která mohou být skládána a přetáčena různými způsoby pro vytvoření barevných efektů. Hanhaba obi je široké 15 cm a dlouhé 300 – 400 cm. Vázání je poměrně jednoduché a pro uvázání nepotřebujete žádné další stuhy ani polštářky. Uzly používané pro hanhaba obi jsou většinou zjednodušené verze bunko musubi. Protože je „přijatelnější“ experimentovat s neformálním obi, jsou často k vidění originální způsoby vázání s použitím ozdobných stuh a podobně.\n\n(:小袋帯) je nevypodšívkované hoso obi jehož šířka je 15–20 cm a délka 300 cm\n\n(:典雅帯 [tenga obi], 腹合わせ帯 [hara-awase obi]) nebo čúja obi (昼夜帯) je neformální obi jehož strany jsou různě barevné. Je často k vidění na obrazech z období Edo nebo Meidži, ale dnes už je poměrně vzácné. Čúja obi (\"noc a den\") má jednu stranu tmavou, jemně zdobenou a druhou, barevnější a slavnostnější. Tím pádem bylo možné nosit toto obi jak pro každodenní použití, tak i při slavnostech. Čúja obi je obvykle 30 cm široké a 350–400 cm dlouhé.\n\n(:兵児帯, \"měkké obi\") je velmi neformální obi vyrobené z jemné tenké látky často barvené technikou shibori. Tradičně je nosí děti a muži a byly doby, kdy bylo považováno za naprosto nevhodné, aby je nosily ženy. Dnes už i ženy nosí heko obi s neformálním kimonem nebo jukatou. Heko obi pro dospělého je standardní velikosti, tj. 20–30 cm široké a dlouhé asi 300 cm.\n\n(:単帯, \"jednovrstvé obi\") je vyrobeno z velmi pevné hedvábné látky a proto nepotřebuje ani podšívku ani další výztuhu. Jeden z materiálů tohoto typu se jmenuje Hakata ori. Hitoe obi se nejčastěji nosí ke každodennímu kimonu nebo jukatě. Je široké buď 15–20 cm (typ hanhaba obi) nebo 30 cm a dlouhé asi 400 cm.\n\n(:京袋帯, \"velké fukuro obi\") bylo poprvé vyrobeno asi v roce 1970 v Nišdžinu v Kjótu. V použití leží mezi fukuro obi a Nogoja obi a může být použito pro vylepšení každodenního kimona. Kyobukuro obi vypadá stejně jako fukuro obi, ale je stejně dlouhé jako Nagoja obi. Stejně tak může být obráceno a a nošeno jako oboustranné obi. Kjokuburo obi je široké 30 cm a dlouhé 350 cm.\n\n(:丸帯 [maru-obi], \"obi z jednoho kusu\") je nejformálnější obi. Je vyrobeno z látky široké asi 68 cm, přeložené přes dvojitou podšívku a sešito. Maru obi byla nejoblíbenější v období Taišo a Meidži. Protože jsou velká a těžká, je složité s nimi zacházet. Proto je dnes nosí většinou jen gejši, maiko a podobně. Další použití maru obi je jako součást svatebního šatu. Maru obi je 30–35 cm široké a dlouhé 360–450 cm, je plně vzorované a velmi často vyšívané zlatými nebo stříbrnými nitěmi.\n\n(:名古屋帯) nebo, pro odlišení od fukuro Nagoja obi, kjúsun Nagoja obi (:九寸名古屋帯, \"devítipalcové Nagoja obi\") je dnes nejpoužívanějším obi. Nagoja obi je velmi snadno rozeznatelné podle typického vzhledu: jeden konec je sešit v půlce a druhý je v plné šířce. To usnadňuje jeho vázání. Nagoja obi může být plně vzorované. Obvykle je vázáno do stylu taiko musubi a mnoho Nagoja obi má vzor jen v těch částech, které jsou při nošení vidět. Nagoja obi je kratší než ostatní obi – asi 315–345 cm, ale šířka je stejná, 30 cm.\n\nNagoja obi je docela nové. Poprvé bylo vyrobeno švadlenou ve městě Nagoja okolo roku 1920. Toto nové, snadno používatelné obi si rychle získalo oblibu mezi gejšami v Tokiu, od kterých tento styl rychle převzaly ženy z bohatších vrstev, a začaly je nosit ke každodennímu oděvu. Formalita a zdobnost záleží i u Nagoja obi na použitém materiálu. Protože už původně bylo Nagoja obi určeno pro běžné nošení, nemůže být nikdy součástí formálního slavnostního oděvu, přesto však může být luxusní Nagoja obi z brokátu použito jako součást poloformálního oděvu.\n\nS názvem Nagoja obi se lze setkat už i v dávnější historii. Tehdy se však podobalo šňůře.\n\n(:盆踊帯, \"taneční obi\") je obi nošené při tanečních vystoupeních. Odori obi má obvykle velký jednoduchý vzor vyvedený v metalických barvách, aby bylo snadno viditelné obecenstvem. Odori obi může být široké 10–30 cm a dlouhé 350–450 cm.\nProtože název odori obi není oficiální, může tak být nazváno jakékoliv obi určené pro taneční vystoupení.\n\nje obi tkané z příze vyrobené z tenkých pruhů starých látek. Sakiori obi je určeno pro domácí nošení. Sakiori je rozměrově stejné jako hanhaba obi a je naprosto neformální.\n\n(:典雅帯, \"zdobné obi\") je formálnější verze hanhaba obi. Je o něco širší a z lepšího materiálu. Vzory obvykle zahrnují motivy přinášející štěstí a oslavy. Tenga obi je obvykle široké asi 20 cm a dlouhé 350–400 cm.\n\nObiage je šálu podobný kus látky, kterým se překrývá obimakura a který drží na místě vrchní část uzlu taiko musubi. V současnosti je zvykem, že svobodné ženy nechávají část obiage vykukovat vpředu zpod obi. Vdané ženy nechávají vykukovat menší část. Obiage může být považováno za spodní díl kimona a proto nechat ho vidět je lehce provokativní.\nObidome je malý dekorativní doplněk upevňovaný na obidžime. Příliš často se nepoužívá.\n\nObi ita je zvláštní výztuha obi který je udržuje vyrovnané. Je vyrobeno z kartonu potaženého látkou a vkládá se mezi vrstvy obi při uvazování. Určitý typ obiita se uvazuje v pase ještě před uvázáním obi.\nObidžime je šňůra dlouhá asi 150 cm, která se váže přes obi a skrz uzel a která zdvojnásobuje zdobnost. Může být buď tkaná, nebo sešitá z kusu látky. Obidžime může být ploché i kulaté. Na obou koncích bývají střapce, které mohou být vyrobeny z hedvábí, saténu, brokátu nebo viskózy. Kulatá obidžime jsou považována za slavnostnější než plochá.\n\nObimakura je malý polštářek, který udržuje tvar uzlu. Dnes nejpoužívanější uzel – taiko musubi, se váže pomocí prodlouženého typu obimakura.\n\nMužská obi jsou mnohem užší než ta ženská (maximálně 10 cm) a nosí se mnohem jednodušším způsobem. Obtočí se v pase a uvážou se vzadu jednoduchým uzlem.\n\n\n\nDěti nosí kimono především na slavnosti Šiči go san, a to když děvčata dosáhnou věku 3 a 7 let a chlapci 5 let. Dětská kimona jsou velmi podobná těm pro dospělé a jejich části jsou v podstatě zmenšené verze běžných částí. Nejmenší děti nosí lehké obi podobné šálu.\n\n\n\nMnohé japonské bojové sporty používají obi jako součást tréninkového oblečení. Tato obi jsou nejčastěji vyrobená z silné bavlny a jsou široká asi 5 cm. Obi pro bojové sporty se nejčastěji vážou uzlem koma musubi; pokud je součástí tréninkového oblečení hakama, váže se obi jiným způsobem.\n\nV mnoha bojových sportech značí barva obi stupeň schopností nositele. Začátečníci obvykle nosí bílé obi, pokročilí černé a mistři červené a bílé obi. Pokud je součástí oblečení hakama, nemá barva obi žádný význam.\n\nUzel obi se nazývá musubi (:結び, むすび, doslovně uzel). V současnosti už uzel obi neslouží k udržení obi na místě, ale je to především velmi dekorativní část vzadu. Uzel samotný je často podporován dalšími doplňky: podložky, šály a šňůry. Při vázání obi, obzvlášť bez asistence, je nezbytné použití dalších pomocných stuh. Existují stovky uzlů, které velmi často představují květiny nebo zvířata. Jako všechny ostatní aspekty kimona, jsou i pro zvolení správného uzlu nepsaná pravidla. Obecně platí, že čím složitější a výraznější uzly jsou pro mladé svobodné ženy při slavnostních příležitostech, tím decentnější uzly jsou pro vdané a starší ženy při různých obřadech.\n\nV dávných dobách se věřilo, že uzel obi odhání zlé duchy.\n\nMnohé uzly mají název s dvojsmyslem.\n\n\n\n\n\nExistuje i verze darari musubi s poloviční délkou, tzv. \"handara musubi\". Podle zvyku tento uzel nosí minarai (učednice do stavu maiko) a maiko při určitých tancích.\n\n\n\n\nDnes je název taiko musubi nejčastěji spojován s bubnem taiko, ale původ tohoto jména s ním vůbec nesouvisí. Uzel byl vytvořen v době slavnostního otevření mostu Taikobaši v Tokiu v roce 1823. Některé gejši se této slavnosti zúčastnily s tímto novým neobvykle uvázaným obi, které připomínalo hrací kartu (ičimai karuta). Taiko musubi byl variací uzlu, který v té době používali muži. Protože gejši v té době určovaly módu, tento styl vázáni uzlu velmi rychle převzaly další ženy. Společně s vytvořením taiko musubi se zavedlo i používání doplňků obiage, obidžime a obimakura. Tyto doplňky jsou i dnes součástí většiny kimon.\n\n\n\n"}
{"id": "443466", "url": "https://cs.wikipedia.org/wiki?curid=443466", "title": "Harrimanella", "text": "Harrimanella\n\nHarrimanella je rod rostlin z čeledi vřesovcovité. Jsou to pohledné, drobné polokeře s baňkovitými květy, připomínající vzhledově rod kasiope. Rod zahrnuje pouze 2 druhy a je rozšířen v severních oblastech Evropy, Asie a Severní Ameriky.\n\nZástupci rodu \"Harrimanella\" jsou drobné, polštářovitě rostoucí polokeře s plazivými nebo vystoupavými větévkami. Listy jsou úzce podlouhlé až šídlovité, na lodyze hustě nahloučené, velmi krátce řapíkaté, lysé. Květy jsou bílé nebo narůžovělé, baňkovité. Kališní lístky jsou volné nebo na bázi krátce srostlé. Koruna je baňkovitá, srostlá asi do poloviny délky, zakončená 5 širokými laloky. Tyčinky nevyčnívají z květu. Semeník je kulovitý až vejcovitý. Plodem je 2 až 5 mm dlouhá tobolka dozrávající na vzpřímené stopce.\n\nRod \"Harrimanella\" zahrnuje pouze 2 druhy. Druh \"H. hypnoides\" je rozšířen ve Skandináviii, Islandu, Špicberkách, severním Rusku, ruském Dálném východě a v severních oblastech Severní Ameriky. \"H. stelleriana\" roste v severních oblastech Severní Ameriky, Japonsku, Kamčatce a na Kurilských ostrovech.\n\nRod \"Harrimanella\" je v rámci čeledi vřesovcovité řazen do samostatné podčeledi \"Harrimanelloideae\" a je jediným rodem této podčeledi. V minulosti byly oba druhy rodu řazeny do vzhledově podobného rodu \"Cassiope\" (kasiope).\n\n\n"}
{"id": "443469", "url": "https://cs.wikipedia.org/wiki?curid=443469", "title": "Roger B. Taney", "text": "Roger B. Taney\n\nRoger Brooke Taney (17. března 1777 Calvert Country, Maryland – 12. října 1864, Washington, D.C.). Do politiky vstoupil jako federalista, ale pak se stal jacksonovským demokratem.\n\nByl ministr spravedlnosti v Marylandu (1827–1831), ministr spravedlnosti USA (1831–1833), dočasný ministr války (1831), dočasný ministr financí (1833–1834).\n\n15. března 1836 byl potvrzen jako první katolík předsedou Nejvyššího soudu Spojených států amerických. Patrně nejznámější rozhodnutí učinil ve sporu \"Dred Scott v. Sandford\". Soud pod jeho předsednictvím přijal většinové stanovisko, které odepřelo právní způsobilost černochům, potomkům otroků.\n\nDo jeho rukou složili přísahu tito prezidenti USA:\n\n"}
{"id": "443481", "url": "https://cs.wikipedia.org/wiki?curid=443481", "title": "Makleánie", "text": "Makleánie\n\nMakleánie (\"Macleania\") je rod rostlin z čeledi vřesovcovité. Jsou to pozemní nebo epifytní keře s jednoduchými, tuhými, střídavými listy a poměrně velkými, trubkovitými až baňkovitými květy. Rod zahrnuje asi 38 druhů a je rozšířen v horách tropické Ameriky.\n\nZástupci rodu makleánie jsou epifytní nebo pozemní keře. Některé druhy mají dřevité hlízy. Listy jsou jednoduché, střídavé, řapíkaté, kožovité, celokrajné. Žilnatina je zpeřená nebo od báze vícežilná. Květy jsou uspořádané v chudých až mnohokvětých, úžlabních nebo koncových hroznech či svazečcích, jen výjimečně jsou jednotlivé. Květy jsou nejčastěji červené nebo červenooranžové, dosti velké, pětičetné, nevonné. Kališní lístky jsou srostlé. Koruna je válcovitá až podlouhle baňkovitá, zakončená 5 krátkými trojúhelníkovitými cípy. Tyčinek je 10 a jsou kratší nebo až stejně dlouhé jako koruna, s volnými nebo srostlými nitkami. Semeník je spodní, s nitkovitou čnělkou vyčnívající z květu a zakončenou uťatou bliznou. Plodem je bobule obsahující mnoho drobných semen.\n\nRod makleania zahrnuje 37 nebo 38 druhů. Je rozšířen v Latinské Americe od Mexika po Peru. Většina druhů roste v horách západní části tropické Jižní Ameriky. Z Mexika je znám jediný druh, ze Střední Ameriky 2. Největší areál má druh \"M. rupestris\", který také jako jediný zasahuje i do Venezuely a Bolívie.\n\nNěkolik druhů makleánií je pěstováno v horském skleníku Pražské botanické zahrady v Tróji.\n\n"}
{"id": "443484", "url": "https://cs.wikipedia.org/wiki?curid=443484", "title": "Roberto Carlos", "text": "Roberto Carlos\n\nRoberto Carlos da Silva Rocha známý jako Roberto Carlos [roberto karlos] (* 10. dubna 1973, Garça, Brazílie) je bývalý brazilský fotbalový obránce a současný trenér katarského klubu Al-Arabi SC. Pelé ho roku 2004 zařadil mezi 125 nejlepších žijících fotbalistů.\n\nZnačnou část své profesionální kariéry strávil ve španělské lize v dresu Realu Madrid, se kterým čtyřikrát vyhrál La Ligu, třikrát Španělský superpohár, třikrát Ligu mistrů, jednou evropský Superpohár a dvakrát Interkontinentální pohár. V roce 2002 získal s brazilskou reprezentací titul mistra světa. S reprezentací taktéž dvakrát vyhrál Copu América a jednou Konfederační pohár FIFA.\n\nRoberto Carlos se stal velmi populární pro své přímé volné kopy. Nejslavnější přímý volný kop předvedl v zápase proti Francii na turnaji Tournoi de France 1997, kdy dokázal míč nakopnout tak, že obletěl zeď a poté nečekaně zatočil do brány, kde překvapený brankář Fabien Barthez nestihl reagovat.\n\n30. září 2011 se Carlos stal dočasným (hrajícím) trenérem Anži Machačkala poté, co byl propuštěn kouč Gadži Gadžijev. Roberto oznámil své plány ukončit aktivní hráčskou kariéru na konci roku 2012, aby mohl pokračovat v klubu v některé sportovní pozici. Oficiálně byl vyjmut z registrační listiny ruské ligy 9. března 2012.\n\nV květnu 2013 se stal hlavním trenérem tureckého klubu Sivasspor, podepsal smlouvu na jeden rok s možností opce.\n\n"}
{"id": "443485", "url": "https://cs.wikipedia.org/wiki?curid=443485", "title": "John Wilkes Booth", "text": "John Wilkes Booth\n\nJohn Wilkes Booth (10. května 1838 – 26. dubna 1865) byl americký herec, který zavraždil prezidenta USA Abrahama Lincolna ve Fordově divadle ve Washingtonu dne 14. dubna 1865. Jednalo se o sympatizanta Konfederace. Byl zásadně proti zrušení otrokářství v USA a Lincolnovu návrhu dát volební práva právě emancipovaným otrokům.\n\nPocházel z prominentního hereckého rodu Boothů z Marylandu, v 60. letech 19. století byl populárním hercem známým na jihu i severu USA. Byl rovněž sympatizantem Konfederace a veřejně odsuzoval Lincolnovu administrativu. Byl silným odpůrcem zrušení otroctví v celých USA a také plánu přijetí volebního práva pro osvobozené otroky. Tyto důvody, spolu s porážkou Jihu v občanské válce, ho vedly ke spáchání atentátu na prezidenta USA.\n\nNa začátku let šedesátých Johna Wilkese Bootha osobně několikrát ve svém fotoateliéru fotografoval Charles Fredricks.\n\nPůvodním plánem Johna Wilkese Bootha bylo zajmout prezidenta cestou na jeho víkendové sídlo a vyměnit ho za zajaté vojáky Konfederace. Jednoho dne si šel Booth pro poštu do Fordova divadla, tak se dověděl, že večer se divadla zúčastní i prezident. Tehdy se v jeho hlavě zrodil nápad Lincolna zavraždit. Na přípravu měl asi osm hodin.\nVedle Lincolna měli Boothovi nohsledi zavraždit i viceprezidenta Andrewa Johnsona a ministra zahraničních věcí Williama Sewarda, i když nakonec se zdařil pouze atentát na prezidenta.\n\nBooth se dostal do divadla zadním vchodem a přešel až k prezidentské lóži. Dírou ve dveřích, kterou si předtím vyvrtal, se podíval, jestli je prezident na místě. Nic mu nebránilo v cestě, protože prezident si s sebou do divadla ochranku nebral, zvlášť potom na Velký pátek ne. Přistoupil k prezidentovi a vystřelil. Vzápětí seskočil z balkónu a vykřikl: „Sic Semper Tyrannis!“ (tj. „Tak se děje tyranům!“ / „Vražda na tyranovi není zločin!“)\n\nLincoln zemřel den po atentátu na následky svých zranění. Stalo se tak 15. dubna 1865 v 7:22 ráno. Kulka, kterou Booth vystřelil, zasáhla prezidenta za levé ucho.\n\nDalší atentáty na politické představitele Unie už úspěšné nebyly. Ministr vnitra Seward byl fyzicky napaden, ale ze zranění se vyléčil. Útočník, který měl zabít viceprezidenta Johnsona, se k činu ani neodhodlal.\n\nPo atentátu uprchl do jižního Marylandu. Cestu mu komplikovala zlomenina kotníku, kterou si způsobil při skoku z prezidentovy lóže v divadle, když prchal. Atentátník chtěl uprchnout do severní Virginie, ale byl pronásledován a zastřelen jedinou střelou do krku vojákem Unie o 12 dní později, ačkoliv se později objevily konspirační teorie, že uprchl a zemřel až o řadu let později pod jiným jménem.\n\nOsm dalších spiklenců bylo dopadeno, obžalováno a čtyři z nich oběšeni.\n"}
{"id": "443487", "url": "https://cs.wikipedia.org/wiki?curid=443487", "title": "Blešno", "text": "Blešno\n\nObec Blešno () se nachází v okrese Hradec Králové, kraj Královéhradecký. Obec Blešno se nachází po obou stranách silnice I/11 vedoucí z Třebechovic pod Orebem do Hradce Králové. Leží v nadmořské výšce 237 m n. m. a má obyvatel.\n\nK severu se nad obcí táhne nízké návrší s několika lesíky, k jihu se prostírají rozsáhlé louky kolem řeky Orlice, která je s obcí nerozlučně spjata (místní rybáři tvoří nejpočetnější spolek). Přírodním parkem Orlice vede i část naučné stezky s popisem fauny a flory a cyklostezka, která spojuje Blešno s okolními obcemi.\n\nPodkladem ke jménu obce byla patrně rostlina zvaná blešník, která hojně rostla na břehu řeky Orlice. Jiné prameny uvádějí, že ves pokřtily pravděpodobně sousední obce od přídavného jména blešný – plný blech a má směšný přízvuk.\n\nV Blešně byla osada již v době prehistorické, jak to dokazují sídelní jámy, vykopané roku 1903 na poli Jana Hrnčíře u jeho statku čp. 37. Nalezeny v ní byly střepy, železný nůž a přeska. V roce 1921 bylo při cestě vedoucí od zastávky do vsi vykopáno 7 koster skrčků bez milodarů, jež pocházeli ze starší doby bronzové. Během let 1906, 1907, 1911 a 1924 byly na poli Jana Hrnčíře č.kat. 491 nalezeny popelnicové hroby lužické. V nich byly nádoby, náramky z bronzu, zlomky dvou jehlic a knoflík. U statku Hodycova čp. 60 byla zjištěna kolová stavba z přechodu doby kamenné do bronzové – z doby tzv. zvoncových pohárů. Při kopání příkopu u statku byla nalezena bronzová sekyrka.\n\nJako první zmínka o obci se uvádí rok 1496. Tehdy prodala Johanka z Březovic, dcera Přibíka Kroměšína z Březovic, pána třebechovické tvrze, tuto tvrz i s dvorem a 11 obcemi a několik městeček k náležejících Mikuláši ml. Trčkovi z Lípy za 5 tisíc grošů českých. Mezi vesnicemi se uvádí i Blešno, které se tak tímto obchodem dostalo pod panství opočenské.\n\nVe starých trčkovských registrech z roku 1610 se uvádí, že rybáři z Blešna, kteří měli pronajatý rybolov na Orlici, chytávali mimo ostatní ryby také lososy a bobry. Obojí však byli povinni odevzdávat na opočenský zámek. V roce 1634 byl syn majitele Adam Edrman zavražděn spolu s Albrechtem z Valdštejna a majitel panství Jan Rudolf Trčka z Lípy v témže roce zemřel. Panství opočenské bylo zkonfiskováno a v roce 1636 je daroval císař Ferdinand II. bratřím Jeronýmu a Rudolfovi Colloredovým, kteří roku 1789 rozšířili sňatkem své jméno na Colloredo-Mansfeld. Součástí panství opočenského byla obec až do roku 1849, kdy se stala obcí samostatnou.\n\nMezi významné události obce patřilo v roce 1921 vybudování železniční zastávky (trať z Hradce Králové do Mezilesí přes obec byla dokončena roku 1874). Téhož roku bylo v Blešně 67 domů, 353 obyvatel z toho 244 katolíků, 102 českobratrských evangelíků a 7 příslušníků církve československé. Mezi zajímavosti patří, že když některý občan přestoupil k československé církvi, nebylo povoleno, aby se při úmrtí některého z nich zvonilo zvonkem na kapličce. Proto v roce 1922 koupila obec nový zvonek pro zvoničku, která je před obecním úřadem. Elektrifikace obce byla provedena až v roce 1938.\n\nObec byla od roku 1938, ale i před tím samostatná. Budoval se most přes Orlici, zpevněná cesta k němu, vybudování obecního úřadu, dešťové kanalizace, původního chodníku, sportoviště zvláště zimní stadion se šatnami, místní osvětlení a některé další drobnější úpravy obecního majetku. Před rokem 1992 byla obec krátkou dobu pod správou Třebechovic pod Orebem.\n\nV roce 1992 přestala být obec součástí Třebechovic pod Orebem a stala se obcí samostatnou. Během 11 let byly vybudovány chodníky spolu s cyklostezkou a návsí, obec plynofikována, napojena na městský vodovod, provedena modernizace elektřiny, rozhlasu a osvětlení obce.\n\nviz Nepasice i okolní obce.\n\nZnakem býval na pečeti i kulatém razítku obce veslující rybář na loďce se sítí na její přídi. Od roku 2003 má obec nový znak, který tvoří v zeleno-modře zvýšeně vlnitě děleném štítě nahoře na dělící linii zlatá loďka, dole postavená stříbrná vrš. Prapor tvoří dva vodorovné pruhy – zelený a modrý v poměru 5 : 3. Uprostřed je žlutá loďka.\n\nUdržované fotbalové a nohejbalové hřiště i tenisový kurt zajišťují sportovní vyžití jak mládeže, tak i dospělých. V blízkosti je dětský koutek s prolézačkami a houpačkami a klubovna, která slouží pro pořádání společenských akcí. V obci jsou zajištěny služby jako pošta, obchod se smíšeným zbožím a prodejna textilu. Má zde své sídlo též několik firem. Občerstvení celoročně zajišťuje hostinec U Janků a ranč Běla s provozem v letních měsících, kde je navíc možnost projížděk na koních kolem řeky Orlice.\n\nZ pamětihodností stojí za povšimnutí pseudorománská kaplička z roku 1913, zasvěcená Srdci Ježíšovu. Interiér byl nově renovován v roce 2002 a kaplička znovu vysvěcena královéhradeckým arcibiskupem Karlem Otčenáškem. Památník 10 obětem první větové války z roku 1923, který stojí v blízkosti obecního úřadu pod stoletou lípou je dílem sochaře V. Škody. Později byla připsána na památník jména tří obětí druhé světové války. Ve východní části vesnice stojí kamenný kříž z roku 1858.\n\n"}
{"id": "443489", "url": "https://cs.wikipedia.org/wiki?curid=443489", "title": "Kohoutek luční", "text": "Kohoutek luční\n\nKohoutek luční (\"Lychnis flos-cuculi\") je dvouletá až vytrvalá bylina z čeledi hvozdíkovitých. Vzrůstem může dosahovat dvaceti až šedesáti centimetrů.\n\nKohoutek luční kvete vidlanovitým květenstvím zbarveným do růžova. Kvete od května do července.\n\nKohoutek luční roste na vlhkých místech s výživnou půdou a je ukazatelem hladiny podzemní vody.\n\nV České republice je kohoutek hojně rozšířen od nížin až po hory. V rámci celého světa roste v celé Evropě, střední a západní Sibiři a druhotně v Severní Americe.\n\n\n \n"}
{"id": "443495", "url": "https://cs.wikipedia.org/wiki?curid=443495", "title": "Antonín Petr Příchovský z Příchovic", "text": "Antonín Petr Příchovský z Příchovic\n\nAntonín Petr Příchovský z Příchovic (celým jménem \"Antonín Petr Filip Augustin Josef hrabě Příchovský z Příchovic\", 28. srpna 1707, Svojšín – 14. dubna 1793, Praha) byl český šlechtic a římskokatolický duchovní, biskup královéhradecký (1753–1763) a arcibiskup pražský a primas český (1764–1793).\n\nPocházel ze starého českého vladyckého rodu Příchovských z Příchovic, podle Příchovic v západních Čechách. Po studiích v Římě a v Praze byl roku 1731 vysvěcen na kněze a získal titul doktora teologie na Karlově univerzitě. 19. listopadu 1752 byl jmenován biskupským koadjutorem a nástupcem, pražským světícím biskupem a tituláním biskupem hemeské diecéze. V letech 1754-1763 byl také biskupem v Hradci Králové.\n\nDne 12. listopadu 1755 byl svatovítskou kapitulou zvolen za jejího probošta. Po smrti arcibiskupa Jana Mořice Gustava z Manderscheid-Blankenheimu byl 26. října 1763 zvolen novým pražským arcibiskupem.\n\nZa jeho episkopátu proběhla rozsáhlá přestavba pražského Arcibiskupského paláce v rokokovém stylu, při které získal svou dnešní podobu.\n\nArcibiskup Antonín Petr Příchovský z Příchovic zemřel v Praze den 14. dubna 1793 a byl pochován v katedrále sv. Víta.\n\n"}
{"id": "443513", "url": "https://cs.wikipedia.org/wiki?curid=443513", "title": "Mohsen Rezáí", "text": "Mohsen Rezáí\n\nMohsen Rezáí (persky: محسن رضایی میرقائد) je íránský politik, ekonom a bývalý vojenský velitel revolučních gard. V současné době je členem nejvyššího arbitrážního sboru pro právní a náboženské otázky. V roce 2009 byl jedním ze čtyř kandidátů na úřad prezidenta Íránu.\n\nV roce 2007 se jeho jméno objevilo mezi šesticí podezřelých z bombového atentátu v Buenos Aires, při kterém v roce 1994 zahynulo 85 lidí, zejména Židů.\n"}
{"id": "443514", "url": "https://cs.wikipedia.org/wiki?curid=443514", "title": "Limusaurus", "text": "Limusaurus\n\nLimusaurus („bahnitý ještěr“) byl rod poměrně drobného teropodního dinosaura z infrařádu Ceratosauria. Tento kuriózně bezzubý a býložravý teropod žil v období pozdní jury (stupeň oxford, asi před 159 miliony let) na území dnešní západní Číny. Jde tak o vůbec první doklad přítomnosti ceratosaurního dinosaura známého z východní Asie. Blízkým vývojovým příbuzným tohoto teropoda je africký rod \"Elaphrosaurus\" a jihoamerický rod \"Huinculsaurus\".\n\nJediný dosud známý druh \"L. inextricabilis\" byl popsán kolegiem paleontologů v roce 2009. Zachovaly se dva mladé, ale již dospělé fosilní exempláře. V dospělosti dosahovali tito štíhlí dinosauři délky jen kolem 1,7 až 2 metrů a hmotnosti asi 15 až 20 kilogramů. Objev je zajímavý také tím, že představuje unikátní doklad o ekologických adaptacích teropodů a také umožňuje studovat vývoj morfologie prstů přední končetiny.\n\nZajímavý objev 19 koster těchto dinosaurů v různých věkových stadiích ukázal, že v průběhu vývoje postupně ztráceli zuby a dospělcům již nové nenarostly. Proto byli v dospělosti druhotně bezzubí. Je možné, že podobné evoluční trendy vedly k bezzubosti u současných ptáků, kteří jsou přímými potomky teropodních dinosaurů (nikoliv ale rodu \"Limusaurus\").\n\n\n"}
{"id": "443517", "url": "https://cs.wikipedia.org/wiki?curid=443517", "title": "Angulomastacator", "text": "Angulomastacator\n\nAngulomastacator byl rod býložravého kachnozobého dinosaura, žijícího v období svrchní křídy (geologický věk/stupeň kampán, zhruba před 76,9 milionu let) na území dnešního Texasu v USA (souvrství Aguja). Typový druh \"A. daviesi\" byl formálně popsán paleontology Wagnerem a Lehmanem v roce 2009. Tělesné rozměry tohoto hadrosaurida není možné na základě dosud známých fosilních pozůstatků přesněji určit. Mohl však být dlouhý zhruba 8 metrů a dosahovat hmotnosti několika tun.\n\n"}
{"id": "443523", "url": "https://cs.wikipedia.org/wiki?curid=443523", "title": "Trikotová vazba pletenin", "text": "Trikotová vazba pletenin\n\nTrikot je jedna ze základních vazeb osnovních pletenin. \n\nVzniká střídavým kladením nitě na dvě sousední jehly. Textilní plocha se tvoří spojením platinových obloučků oček. Trikotová vazba může být otevřená nebo uzavřená. \n\nTrikot se vyrábí na jednolůžkových osnovních stávcích (kterým se říká také \"trikotové\") a rašlech. \n\nNa strojích se dvěma kladecími přístroji se trikot často spojuje s jinými vazebními technikami a tak vznikají například kombinace:\n\nPletenina má sklon k proužkování, používá se na podšívkovinu a jemné dámské prádlo. \n\nZboží se používá hlavně na dekorace a nábytkové potahy, známé je také použití na svrchní ošacení a technické účely.\n\nNejčastější použití: plavky a dámské spodní prádlo.\n\nTrikotová vazba tkanin je druh vazby na způsob nepravé perlinky. Vazba sestává z více než dvou systémů nití, zhotovují se s ní duté tkaniny s omezenou roztažností. Jeden z druhů tohoto zboží se nazývá trikotýn. Je to lehce elastická tkanina s viditelným diagonálními řádky. \n"}
{"id": "443533", "url": "https://cs.wikipedia.org/wiki?curid=443533", "title": "Cornelis Troost", "text": "Cornelis Troost\n\nCornelis Troost (8. října 1697 Amsterodam – 7. března 1750 Amsterodam), byl nizozemský herec a malíř z 18. století.\n\nTroost byl vychováván jako herec a oženil se s herečkou Susanna Maria van der Duyn. Poté se stal žákem malíře Arnolda Boonena a v roce 1723 se vzdal kariéry herce a přiklonil se k malířství.\n\nJeho žáky byli Jacobus Buys, Noël Challe, Pieter Tanjé a jeho vlastní dcera Sara Troost. Měl pět dcer a všechny vychovával k umění, ale pouze Sara měla díla, která byla ryta dalšími umělci. Sara se vdala za malíře Jacoba Ploos van Amstela a další dcera Elisabeth si vzala jeho bratra, amsterodamského malíře Cornelise Ploos van Amstela.\n\nSeznam institucí, které drží díla Cornelia Troosta:\n"}
{"id": "443536", "url": "https://cs.wikipedia.org/wiki?curid=443536", "title": "Allison Randal", "text": "Allison Randal\n\nAllison Randal je lingvistka, softwarová vývojářka a autorka. Je hlavní architektkou Parrot virtual machine, členkou správní rady nadace The Perl Foundation a předsedkyní nadace The Parrot Foundation. Je také spoluautorkou knihy Perl 6 and Parrot Essentials a souhrnné dokumentace jazyka Perl 6. V současné době je zaměstnána v O'Reilly Media.\n\n\n"}
{"id": "443539", "url": "https://cs.wikipedia.org/wiki?curid=443539", "title": "Zelená střecha", "text": "Zelená střecha\n\nZelená střecha je střecha částečně nebo zcela pokrytá vegetací a půdou, nebo pěstebním substrátem vysazovaným nad hydroizolační membránu. Střecha také může obsahovat další vrstvy, jako například kořenovou bariéru a odvodnění a zavlažování. Článek se netýká střech, které jsou pouze natřené na zeleno, stejně jako střech se zeleným šindelem. Spadají pod modro-zelenou infrastrukturu, tedy prvky jenž se snaží o větší harmonii staveb a měst s přírodou.\n\nZatravněné střechy jsou po staletí známé nejen ve studeném podnebí Islandu, Skandinávie, Kanady, USA, ale i v teplém podnebí Tanzanie . Konstrukční řešení domů se zatravněnou střechou pochází ze severní Evropy. Příkladem je islandský dům (\"sodhouse\") se střechou, tvořenou dvěma až třemi vrstvami rašelinových koberců, uložených na suchých větvích potažených prérijní trávou. Svislé stěny, tloušťky 60–90 cm, jsou postaveny z 10 cm vysokých travnatých koberců se zatravněnou stranou směrem dolů. Taková konstrukce udržuje v chladném prostředí teplo. Původní skandinávská zatravněná střecha má sklon od 30° do 45° a tvoří ji 20 cm silná vrstva travnatého koberce, která je uložena na několika vrstvách březové kůry. Kůra je lepená dřevěným dehtem, aby vznikla vodotěsná a nepropustná vrstva. Nevýhodou této konstrukce je, že dehet může být rakovinotvorný a životnost střechy je jen 20 let. V Berlíně se od poloviny 19. století stavěly čtyřpodlažní bloky domů se střechami, svažujícími se do atria „střechy z dřevěného cementu“.\n\nNa území Česka bylo k roku 2019 dle údajů Svazu zakládání a údržby zeleně přes metrů čtverečních zelených střech. Nové roční přírůstky eviduje SZÚZ od roku 2014, předtím jej nesčítala. Budovy s těmito střechami, které jsou částečně nebo zcela pokryté vegetací a půdou, jsou především v Praze, Brně, Plzni, Olomouci a Ostravě. Jejich výstavba je stále častější, např. mezi roky 2018–2019 se zvýšila od jednu čtvrtinu. Oproti západní Evropě Česko zaostává. Například jen v samotném Mnichově je 3,1 milionu m² zelených střech, ve Vídni 2,6 milionu, v Berlíně 4 milionu.\n\nNejvětší česká zelená střecha je na nákupním centru Nový Smíchov v Praze ( m²). Zelené střechy se nachází například na pražských budovách ústředí ČSOB, Main Point Pankrác, OC Westfield Chodov, Drn, v Brně na kancelářích Titanium či v kampusu Masarykovy univerzity.\n\n\n\nZatravněná může být každá střecha, která unese zatížení.\n\nKonstrukce střechy je od konstrukce zatravnění střechy oddělená dělicí, dilatační a ochrannou vrstvou proti prorůstání kořínků. Vlastní vegetační vrstvu tvoří drenážní vrstva (keramzit, kuličky z polystyren u, prostorová střihem rohož), filtrační vrstva (syntetická textilie, minerální nebo skleněné rohože), hydroakumulační vrstva (rašelina nebo tuhé minerální desky) a vrchní vegetační vrstva.\n\nLiteratura zpravidla dělí zatravněné střechy na intenzivní a extenzivní.\n\n\nRozdělení střech podle sklonu střešní roviny:\n\nZelené střechy mají široké uplatnění, příkladem jsou:\n\n\n"}
{"id": "443540", "url": "https://cs.wikipedia.org/wiki?curid=443540", "title": "Rojovník bahenní", "text": "Rojovník bahenní\n\nRojovník bahenní (\"Rhododendron tomentosum, syn. Ledum palustre\") je stálezelený keř z čeledi vřesovcovitých, z rodu rojovník. Je zapsaný v červeném seznamu rostlin jako ohrožený druh. Pěstuje se ve skalkách a ve skupinách vřesovištních rostlin. V ČR se vyskytuje na území CHKO Třeboňsko, kde se nachází jeho největší populace v ČR, a také v NP České Švýcarsko, kde roste na vlhkých skalních římsách.\n\nDruh kvete v květnu až červnu, je původní v severních oblastech Asie, Evropy a Severní Ameriky. Je používán jako léčivka a okrasná rostlina. Při pěstování preferuje slunečné polohy, snese polostín, vyžaduje mokré kyselé půdy. Možné je množení semeny nebo řízky.\n"}
{"id": "443544", "url": "https://cs.wikipedia.org/wiki?curid=443544", "title": "Prezidentské volby v Íránu 2009", "text": "Prezidentské volby v Íránu 2009\n\nPrezidentské volby v Íránu se uskutečnily dne 12. června 2009, jednalo se o desátou volbu hlavy státu od roku 1980. Souboje se zúčastnili čtyři kandidáti. Za vítěze voleb byl již po prvním kole vyhlášen stávající prezident Mahmúd Ahmadínežád.\n\nPrezident je v Íránu nejvyšší volenou funkcí. V poměrně složitém vládním systému jsou však jeho pravomoci omezené a nezahrnují např. zahraniční nebo vojenskou politiku.\n\nPoražený kandidát Mír Hosejn Músáví podal v neděli 14. června 2009 odvolání proti oznámeným výsledkům prezidentských voleb a požadoval, aby jejich výsledky byly zcela anulovány. Na protesty proti regulérnosti voleb reagoval 19. června íránský duchovní vůdce ajatolláh Alí Chameneí, který při projevu z Teheránské univerzity vyloučil možnost jakékoliv manipulace s hlasy voličů a vyzval Íránce ke klidu a smíru.\n\nNejvyšší íránský zákonodárný orgán - dvanáctičlenná Rada dohlížitelů odmítla dne 16. června 2009 anulovat výsledky prezidentských voleb. Oznámila dále, že je připravena přepočítat hlasy ve sporných volebních okrscích. V případě zjištěných nedostatků může, podle vyjádření Rady, dojít ke změně v počtu hlasů obdržených jednotlivými kandidáty.\n\nV pátek 25. června 2009 oznámila Rada dohlížitelů, že po provedeném přepočtení části hlasů neobjevila žádné nesrovnalosti. Prezidentské volby tudíž označila za regulérní.\n\nStoupenci Mír Hosejna Músávího a Mahdí Karrúbího zahájili již 13. června sérii demonstrací v ulicích íránských měst na nichž protestovali proti oznámeným výsledkům voleb. Během protestů v Teheránu bylo 15. června zabito 7 demonstrantů. Jejich smrt si 17. června připomnělo v protestním průvodu asi 100 tisíc lidí. V průběhu další demonstrace bylo 20. června v Teheránu při střetu demonstrantů s pořádkovými jednotkami údajně zabito 10 lidí.\n"}
{"id": "443550", "url": "https://cs.wikipedia.org/wiki?curid=443550", "title": "Lesná (Nová Ves v Horách)", "text": "Lesná (Nová Ves v Horách)\n\nLesná () je osada, která je součástí obce Nová Ves v Horách v okrese Most v Ústeckém kraji. Nachází se na stejnojmenném návrší v nadmořské výšce 914 metrů, čímž je nejvýše položeným sídlem v okrese Most. Leží zhruba 5 km jihozápadně od Nové Vsi v Horách. Osada má pouze tři domy s adresou, z nichž jeden je hotel a nemá žádné trvalé obyvatele.\n\nNejstarší písemná zpráva o Lesné pochází z roku 1564, kdy je zmiňována v souvislosti se založením Nové Vsi v Horách. Lesná patřila k lobkovickému panství Nové Sedlo-Jezeří. V roce 1850 se Lesná (do roku 1945 se nazývala česky \"Ládunk\") stala osadou Nové Vsi v Horách v okrese Most.\n\nJiž v 1. polovině 20. století se Lesná stala vyhledávaným turistickým centrem. Po druhé světové válce bylo odsunuto německé obyvatelstvo, osada se postupně vylidnila a většina domů byla zbořena.\n\nNejvýznamnější zdejší stavbou je Horský hotel Lesná (čp. 22). Dům existoval již v 19. století a byl v majetku německé rodiny až do konfiskace v roce 1945. Poté sloužil jako rekreační středisko Severočeských elektráren Komořany a následně Chemických závodů Litvínov. V 80. letech koupilo budovu JZD Řevničov, které plánovalo objekt využívat jako školící středisko. Od roku 2000 je objekt v soukromých rukou a byl přebudován na horský hotel. Zbylé objekty v osadě slouží převážně k individuální rekreaci.\n\nV jednom z dochovaných domů (č.p. 25) se nachází obecně prospěšná společnost \"Vzdělávací a rekreační centrum Lesná\", kde zároveň sídlí vzdělávací středisko České zemědělské univerzity a „Environmentální vzdělávání pro život“ pro žáky základních a středních škol Ústeckého kraje.\n\nOsada je křižovatkou několika turistických cest a prochází jí i cyklostezka.\n\nPři sčítání lidu v roce 1921 zde žilo 77 obyvatel (z toho čtyřicet mužů) německé národnosti, kteří kromě dvou evangelíků patřili k římskokatolické církvi. Podle sčítání lidu z roku 1930 měla vesnice 74 obyvatel: jednoho Čechoslováka a 73 Němců. Všichni se hlásili k římskokatolické církvi.\n\n\n\n"}
{"id": "443551", "url": "https://cs.wikipedia.org/wiki?curid=443551", "title": "Senátní obvod č. 51 – Žďár nad Sázavou", "text": "Senátní obvod č. 51 – Žďár nad Sázavou\n\nSenátní obvod č. 51 – Žďár nad Sázavou je podle zákona č. 247/1995 Sb. tvořen celým okresem Žďár nad Sázavou.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "443552", "url": "https://cs.wikipedia.org/wiki?curid=443552", "title": "Oybin (hrad)", "text": "Oybin (hrad)\n\nHrad Ojvín či Ojivín ( ) je zřícenina náhorního hradu stojící na stejnojmenném kopci Žitavských hor (514 m), nad obcí Ojvín (Oybin) v Sasku a kláštera celestinů založeného roku 1369.\n\nHradní budova náhorního hradu zaujímá celkovou rozlohu na vrcholu hory Ojvína. Kromě samotného hradu, zahrnuje stavba také císařský dům na západní straně, a zříceninu kláštera, náhorní hřbitov obce Ojvín a hradní restaurant. V nejvyšším bodě hory se nachází camera obscura. Ojvínský hradní kostel na svahu skrývá ve svém nitru pozoruhodné malby.\n\nPrvní archeologicky doložené osídlení z doby bronzové na hoře Ojvín pochází z 11. a 12. století před Kristem. Osídlení slovanské doby je považováno za pravděpodobné, není však možné je doložit. Nejstarší stavební stopy pocházejí ze 13. století. V tomto století se objevuje také první doložené zničení žitavskými v roce 1291. Hrad byl využíván loupeživými rytíři jako opěrný bod pro přepady. To je také první doložená zmínka o Ojvínu (Moybin). Brzy poté byl hrad znovu vystavěn.\n\nV letech 1311 až 1316 byla základna hradu rozšířena na obranyschopný hrad k ochraně poblíž ležící obchodní cesty za panování Jindřicha z Lipé, maršála krále Jana Lucemburského. Již roku 1346 přináležel hrad opět přímo pod českou korunu. V roce 1364 nechal císař Karel IV. na Ojvíně vybudovat \"císařský dům\" (\"Kaiserhaus\"), který využíval jako své odpočinkové sídlo. V roce 1366 rovněž započal se stavbou gotického kostela (ve spolupráci s věhlasnou dílnou pražského stavitele Parléře), který byl dokončen již v roce 1384. V roce 1369 založil císař klášter řádu celestýnů na Ojvíně. Nejvýznamnějším členem kláštera byl inkvizitor a převor (od roku 1395) Petrus Zwicker.\n\nBěhem husitských válek byl Ojvín dvakrát obléhán. V roce 1420 Zbyňkem Buchovcem z Buch a Chvalem Řepickým z Machovic. Především díky silným zdem a příkré skále museli obléhatelé odtáhnout s nepořízenou. Poplužní dvůr na úpatí hory byl vypálen. Znovu se husité objevili v roce 1429 před hradním klášterem. Byly to oddíly Prokopa Holého, jejichž obléhání trvalo čtyři hodiny. Opět se ovšem obrana hradu ukázala jako silnější než husitský útok. Ojvín je od té doby považován za nedobytný.\n\nČást svatovítského pokladu byla převezena na Ojvín, aby byla uchráněna před nájezdy husitů. Jedno bojové vozidlo (vyzbrojený plachtový povoz) byl později nalezen při archeologickém průzkumu na úpatí Ojvína. Hrad byl až do druhé poloviny 16. století dále rozšiřován. V důsledku reformace byl klášter zrušen a tím začal celkový pomalý úpadek. Roku 1577 udeřil do kostela blesk a ten vyhořel. K dalšímu poškození došlo po zřícení části skály v 18. století. V té době však již byl hrad neobydlený a byl místními obyvateli údolí využíván jako zdroj stavebního kamene.\n\n„Znovuobjevení“ hradu proběhlo během romantického období, když saský dvorní malíř Johann Alexander Thiele objevil romantické, přírodou bujně zarostlé hradboví jako svůj motiv. Zříceninu hradu poté malovali také Caspar David Friedrich, Carl Gustav Carus a další romantičtí malíři a proslavili ji. Poté byl hrad od roku 1829 zbaven suti a roku 1877 byl sanován \"císařský dům,\" aby byl alespoň uchráněn dalšího chátrání. Od poloviny 19. století na kopec přicházelo stále více turistů a lázeňských hostů. Zvláště pak po zavedení spěšného kočárového spojení z Žitavy v roce 1830 a po zahájení provozu žitavské úzkokolejky do Ojvína v roce 1890. Roku 1883 bylo na kopci poprvé otevřeno muzeum Alfredem Moschkauem. Počátkem 20. století byl hrad Corneliem Gurlittem a Hugem Rathgensem vědecky zdokumentován a prozkoumán. V roce 1936 došlo ke zhoršení situace, když byla bohatá muzejní sbírka zdecimována rozprodejem dědici Alfreda Moschkaua. Další zhoršení následovalo na konci druhé světové války, kdy byla značná část muzea vyrabována. Herrmann Knobloch naštěstí zachránil zde uschované a téměř zničené žitavské pašijové plátno z roku 1472. V následujících desetiletích začaly dlouhodobé záchranné práce. Zřícenina kláštera, díky své dobré akustice, začala od roku 1972 sloužit jako koncertní sál (mimo jiné pro účely tradičního Pochodu mnichů - Mönchszug). Tato etapa záchranných prací byla dokončena v r. 1991. Hrad byl celkově sanován a zvětší části odkryt a rekonstruován. V současné době hradní a klášterní zříceninu na hoře Ojvín navštíví ročně až 100 000 návštěvníků. Konají se zde zvláštní prohlídky s průvodcem a každoročně historické hradní a klášterní slavnosti.\n\nPaměť na dávné obyvatele hradu – celestýnské mnichy – udržuje místní občanské sdružení, které pravidelně pořádá historické průvody mnichů na Ojvín. Od roku 2008 je pořádá \"Verein Historische Mönchszug Berg Oybin e.V.\" oficiálním členem Centro Celestiniano v italské Akvile.\n\n\n"}
{"id": "443559", "url": "https://cs.wikipedia.org/wiki?curid=443559", "title": "Hadrosauroidea", "text": "Hadrosauroidea\n\nHadrosauroidi byli značně rozsáhlou skupinou býložravých ptakopánvých dinosaurů, žijících v období křídy. Nejvýznamnějšími zástupci skupiny jsou praví hadrosauridi (kachnozobí dinosauři), patří sem však také jejich vývojově primitivnější příbuzní, jako byl například severoafrický \"Ouranosaurus\". Ti byli dříve řazeni mezi \"iguanodontidy\", dnes jsou však po kladistických analýzách klasifikováni obvykle jinak. Celá taxonomie této skupiny je podstatně komplexnější a složitější. Hadrosauroidi představovali jedny z nejúspěšnějších druhohorních býložravců. Největšími zástupci byli obří kachnozobí dinosauři, jako byl \"Shantungosaurus giganteus\" z Číny (ten dosahoval délky přes 16 metrů a hmotnosti kolem 15 tun).\n\nPaleontologové na počátku 20. století předpokládali, že hadrosauridi se dokázali živit pouze měkkou rostlinnou potravou. Teprve později byla pochopena funkce jejich velmi efektivního zařízení na mechanické zpracování tuhé rostlinné potravy v podobě zubních baterií. V roce 2017 byla publikována vědecká studie, podle které hadrosauridi na území dnešního Utahu v době před 75 miliony let pojídali s rozkládající se dřevní hmotou i velké suchozemské korýše, přičemž jejich pozření jim snad mohlo doplňovat vápník a další potřebné látky. Objev fosilních fytolitů v čelisti čínského hadrosauroida z období spodní křídy ukázal, že dinosauři se v této době již mohli živit i travinami z čeledi lipnicovitých (Poaceae). Stáří této fosilie je asi 113 - 100 milionů let (geologický stupeň alb).\n\n\n"}
{"id": "443563", "url": "https://cs.wikipedia.org/wiki?curid=443563", "title": "Get Down Saturday Night", "text": "Get Down Saturday Night\n\nGet Down Saturday Night je singl publikovaný v roce 1983 skrz vydavatelství MCA Records, jenž byl nazpívaný R&B/soulovým zpěvákem Oliverem Cheathamem. Píseň se dostala na #38 příčku v Britské hitparádě. Tento song byl již několikrát samplován několika Garage/House hudebníky typu Room 5.\n\n\n\n\n\n"}
{"id": "443564", "url": "https://cs.wikipedia.org/wiki?curid=443564", "title": "Erythrosin", "text": "Erythrosin\n\nErythrosin je třešňově červené syntetické fluoronové potravinářské barvivo. Jedná se o disodnou sůl 2,4,5,7-tetrajodofluoresceinu. Maximální absorbance ve vodném roztoku je při vlnové délce 530 nm.\n\nErythrosin se používá jako potravinářské barvivo, v inkoustech do tiskáren, jako biologické barvivo, k odhalování zubního plaku a jako radioopakní médium. Často se používá ve sladkostech a potravinách pro děti, například v různých cukrovinkách, mražených krémech, materiálech ke zdobení dortů apod.. Barví se s ním také pistáciové ořechy. Přestože se používá ve většině států světa, ve Spojených státech je používán jen zřídka, vzhledem ke známým rizikům; obecně se nahrazuje červení Allura CS (červeň č. 40). Ta je však v mnoha evropských státech zakázána, protože se jedná o azobarvivo, bez ohledu na skutečnost, že je toto barvivo méně rizikové než erythrosin.\n\nErythrosin je klasifikován v těchto číselných systémech:\n\n"}
{"id": "443565", "url": "https://cs.wikipedia.org/wiki?curid=443565", "title": "Evropský halový pohár v atletice", "text": "Evropský halový pohár v atletice\n\nEvropský halový pohár byl atletický šampionát pořádaný s malou výjimkou každé dva roky pod záštitou Evropské atletické asociace. První ročník šampionátu se odehrál v roce 2003 německém Lipsku v tehdy nově postavené Leipzig Aréně. Později rada EAA rozhodla, že druhý ročník se uskuteční v roce 2004 rovněž v Lipsku. Třetí ročník se uskutečnil v roce 2006 ve francouzském Liévinu a poslední v roce 2008 v Moskvě. \n\nOproti halovému MS a halovému ME netrval šampionát tři dny ale jednalo se pouze o jednodenní akci, v níž se konaly jen vybrané atletické disciplíny. Poháru se mohlo zúčastnit jen osm evropských zemí, zároveň v jednotlivých disciplínách mohl nastoupit vždy jen jeden závodník z dané země. \n\n\n"}
{"id": "443568", "url": "https://cs.wikipedia.org/wiki?curid=443568", "title": "Psammisia", "text": "Psammisia\n\nPsammisia je rod s 70-95 druhy rostlin, náležící do čeledi vřesovcovité.\n\nEpifytické nebo terestrické keře či liány. Listy jsou střídavé, stálezelené a kožovité. Květenství tvoří krátce cylindrické, nebo zvonkovité, či trubicovité květy. Plodem je kožovitá, zelená bobule.\nNajdeme ji v horských oblastech od Kostariky do Bolívie, ve Francouzské Guyaně a Trinidadu. V Ekvádoru roste 24 druhů, 13 z nich nad 2400 m n. m.\n\n\n\n \n"}
{"id": "443576", "url": "https://cs.wikipedia.org/wiki?curid=443576", "title": "Edrovice", "text": "Edrovice\n\nEdrovice (německy \"Edersdorf\") jsou vesnice, která je částí města Rýmařov v okrese Bruntál.\n\nPůvodní ves byla založena před rokem 1563 tehdejším majitelem panství Hanušem Vítem Ederem ze Štiavnice pro místní tkalce. Tkalcovství bylo hlavní obživou obyvatel, v malé míře se zabývali rovněž zemědělstvím. Vesnice se nachází podél toku Podolského potoka mezi Rýmařovem a Janovicemi. Ve dvacátém století splynula s oběma obcemi v jednu souvislou zástavbu. Od roku 1962 součástí Rýmařova.\n\nPočet obyvatel Edrovic podle sčítání nebo jiných úředních záznamů:\nV Edrovicích je evidováno 113 adres, vesměs čísla popisná (trvalé objekty). Při sčítání lidu roku 2001 zde bylo napočteno 88 domů, z toho 69 trvale obydlených.\n\n\n"}
{"id": "443578", "url": "https://cs.wikipedia.org/wiki?curid=443578", "title": "Elim Garak", "text": "Elim Garak\n\nElim Garak je fiktivní postavou ze světa Star Trek patřící k rase Cardassianů. Garak je bývalý člen Obsidiánského řádu v exilu.\n\nGarak o sobě tvrdí, že je jen pouhým krejčím. Předtím bylo jeho povoláním zahradník na Romulu, kde se specializoval na edosijské orchideje. \n\nNež začal jako krejčí na stanici Deep Space Nine, byl členem obávaného Obsidiánského řádu Cardasijské říše, ze kterého byl vypuzen pro neuposlechnutí rozkazu.\n"}
{"id": "443579", "url": "https://cs.wikipedia.org/wiki?curid=443579", "title": "Aleš Berka z Dubé a Lipé", "text": "Aleš Berka z Dubé a Lipé\n\nAleš Berka z Dubé a Lipé, potomek rodu Ronovců, poslední z kuřivodské větve Berků z Dubé, který vlastnil koncem 16.století na severu Čech rozsáhlá panství kolem Kuřivod (dnes součást města Ralsko v okrese Česká Lípa) a Bělé pod Bezdězem (dnes okres Mladá Boleslav).\n\nJeho otcem byl poměrně negramotný (neuměl číst a psát) venkovský rytíř Jan Berka z Dubé a Lipé, který zemřel 15. března 1582. Matka byla Anna z Janovic. Berkové z Dubé byli jednou z mnoha větví Ronovců. Ronovci své jmění a postavení v království získali na Žitavsku a v severních Čechách. Jan měl několik sourozenců.\n\nJan Berka se svou paní Eliškou) byli zčásti vlastníky bělsko-kuřivodského panství, které měl v užívání jeho otec jako zápisné, tedy na své dožití. Žil na zámku v Bělé pod Bezdězem, užíval si rytířské zábavy a turnaje, zval k sobě různé hosty vč. polského spisovatele Bartoloměje Paprockého z Hlahol, který mu věnoval druhý díl třísvazkové veršované \"Nové kratochvíle\". \n\nPo otcově úmrtí celé panství zdědil. V roce 1586 ( čtyři roky po otcově úmrtí) odkoupil celé panství od královské komory za 18 500 kop českých grošů. Vyvíjel trvalý tlak na městskou radu v Bělé pod Bezdězem s cílem jí omezit jejich starší privilegia a neváhal je občas (záznamy z let 1584 a 1588) i uvěznit. O město se sám dokázal postarat, v Bělé konšelům koupil roku 1593 i radnici (rathous). Přestavěl také sešlý zámek v Bělé, přestavby později dokončil jeho příbuzný Bohuchval Berka.\n\nV roce 1590 měl soudní spory s Janem z Vartenberka, protože byl Janem přistižen na jeho pozemcích při pytlačení. Soud prohrál a musel zaplatit 100 kop českých grošů. \nRoku 1596 mu zemřela žena (rozená Smiřická z Valdštejna, vdova Valdštejnská). Ztrátu nesl velice těžce, o majetek se přestal starat, nakonec se pomátl a roku 1599 se v zámku Bělá vlastní rukou mečem zabil. \n\nProtože byl Aleš bezdětný a posledním z rodu kuřivodských Berků, získal po několika letech jeho panství strýc Bohuchval Berka, též z rodu Berků z Dubé. Po bitvě na Bílé hoře ho jakožto přívrženec zimního krále Fridricha Falckého opustil, Bohuchval utekl ze země a panství mu bylo zkonfiskováno.\n\n"}
{"id": "443582", "url": "https://cs.wikipedia.org/wiki?curid=443582", "title": "Siřičitan sodný", "text": "Siřičitan sodný\n\nSiřičitan sodný (NaSO) je rozpustná sodná sůl kyseliny siřičité. Je sloučeninou vznikající například při odsiřování kouřových plynů. Používá se jako konzervant chránící sušené ovoce proti ztrátě barvy, k ochraně masa, také stejně jako thiosíran sodný ke konverzi elementárních halogenů na příslušné kyseliny, ve fotografii a ke snižování hladiny chloru ve vodě v bazénech.\n\nSiřičitan sodný se využívá především v průmyslu papíru a buničiny. Používá se také při úpravě vody jako scavenger kyslíku, ve fotografii k ochraně vývojky proti oxidaci a k odstranění ustalovače (thiosíranu sodného) z emulze filmu a fotopapíru, dále v textilním průmyslu jako bělicí, odsiřovací a dechlorační činidlo a také v kožedělném průmyslu k zasířování koželužných extraktů. Čistí se jím trinitrotoluen pro vojenské použití. V chemické výrobě se používá jako sulfonační a sulfomethylační činidlo. Lze použít také k výrobě thiosíranu sodného. Mezi další aplikace patří flotace rud, recyklace oleje, konzervace potravin, výroba barviv a čisticích prostředků.\n\nSiřičitan sodný tvoří s aldehydy disiřičitanové adiční sloučeniny, s ketony tvoří kyselinu sulfonovou. Využívá se toho k čištění nebo k izolaci aldehydů a ketonů.\n\nSiřičitan sodný se rozkládá už působením slabých kyselin, přičemž uvolňuje oxid siřičitý.\n\nNasycený vodný roztok má pH cca 9. Roztoky vystavené vzduchu se postupem času oxidují na síran sodný. Pokud se siřičitan sodný nechá vykrystalizovat z vodného roztoku při pokojové nebo nižší teplotě, tvoří heptahydrát. V suchém teplém vzduchu tyto heptahydrátové krystaly vykvétají. Na vzduchu se také oxidují do podoby síranu. Bezvodá forma siřičitanu je proti vzdušné oxidaci mnohem stabilnější.\n"}
{"id": "443585", "url": "https://cs.wikipedia.org/wiki?curid=443585", "title": "Síran sodný", "text": "Síran sodný\n\nSíran sodný (NaSO) je sodná sůl kyseliny sírové. Bezvodý síran sodný je bílá krystalická látka známá jako minerál thenardit. Dekahydrát je známý od 17. století jako Glauberova sůl nebo mirabilit (historicky \"sal mirabilis\"). Síran sodný se vyskytuje také jako heptahydrát, který se při ochlazování mění na dekahydrát. Roční výroba síranu sodného je 6 milionů tun, jde o jednu z hlavních světových chemikálií a jednu z nejškodlivějších solí z hlediska ochrany staveb; pokud krystaly rostou v pórech kamenů, může tlak dosáhnout vysokých hodnot a kameny pak praskají.\n\nSíran sodný se používá hlavně při výrobě čisticích prostředků a v sulfátovém procesu rozvlákňování papíru. Okolo dvou třetin světové produkce pochází z přírodního minerálu mirabilitu, zbytek z vedlejších produktů chemických procesů, například z výroby kyseliny chlorovodíkové nebo úpravy uranové rudy.\n\nDekahydrát síranu sodného je vhodné teploakumulační médium, teplem tání lze do 1 m akumulovat .\n\nSíran sodný se laboratorně připravuje neutralizací hydroxidu sodného kyselinou sírovou:\n\nPřestože je síran sodný obecně považován za netoxický, je potřeba s ním zacházet opatrně. Jeho prach může způsobit dočasné astma nebo podráždění očí; tomu lze zamezit použitím respirátoru a ochrany očí. Přeprava síranu sodného není omezena a neexistují pro něj žádné R-věty ani S-věty.\n\nSíran sodný se používá jako přídatná látka (spolu s hydrogensíranem sodným pod označením E 514).\n"}
{"id": "443587", "url": "https://cs.wikipedia.org/wiki?curid=443587", "title": "Jean-Luc Nancy", "text": "Jean-Luc Nancy\n\nJean-Luc Nancy (* 26. července 1940 Caudéran u Bordeaux) je francouzský filosof.\n\nRoku 1962 ukončil studium filosofie v Paříži a publikoval knihy o Marxovi, o Kantovi, o Nietzschem a o Bretonovi. Krátce učil v Colmaru a od roku 1968 žije a přednáší ve Štrasburku. Roku 1973 získal doktorát pod vedením P. Ricoeura prací o Kantovi a v následujících letech pobýval jako profesor na různých univerzitách v Evropě i v USA. Působil také ve službách francouzské diplomacie a v různých politických funkcích. Roku 1987 byl v Toulouse zvolen \"docteur d´état\" prací o svobodě u Kanta, Schellinga a Heideggera. Brzy nato těžce onemocněl, musel podstoupit transplantaci srdce a několik let bojoval s rakovinou. Přestal přednášet a přerušil i své další činnosti, nicméně stále psal a publikoval. Roku 2000 popsal tuto zkušenost s nemocí v knize \"L´intrus\" (Vetřelec) a vrátil se do aktivního života. Jeho dílo inspirovalo několik filmů a Nancy sám v některých hrál.\n\nNancy publikoval asi 40 knih, které byly zčásti přeloženy do různých jazyků, a stovky článků na nejrůznější témata, jeho pozornost se však soustřeďuje hlavně kolem otázek lidské společnosti, svobody a politiky. Největší vliv na něho měl Jacques Derrida, Jacques Lacan, ale také Descartes, Kant, Nietzsche a Heidegger.\n\n\n"}
{"id": "443588", "url": "https://cs.wikipedia.org/wiki?curid=443588", "title": "Sitelib", "text": "Sitelib\n\nSitelib je plugin určený pro komunikační program Miranda IM, který dokáže sledovat síťový provoz „uvnitř“ aplikace. Umí zobrazit, na kterých portech probíhá komunikace s ostatními účastníky a zobrazí IP adresy počítačů s navázanými spojeními.\n"}
{"id": "443590", "url": "https://cs.wikipedia.org/wiki?curid=443590", "title": "Nancy (rozcestník)", "text": "Nancy (rozcestník)\n\nNancy může znamenat:\n\n"}
{"id": "443599", "url": "https://cs.wikipedia.org/wiki?curid=443599", "title": "Priscilla a Akvila", "text": "Priscilla a Akvila\n\nPriscilla a Akvila byli manželé, o kterých je psáno v novozákonních Skutcích apoštolů a Pavlových listech. Priscilla je pak na některých místech jmenována zkráceným jménem Priska.\n\nZ novozákonních zmínek vyplývá, že v tehdejší církevní obci hráli velkou úlohu. Ačkoliv jejich jména jsou latinská, byli hebrejského původu. Než přišli do Korintu, pobývali v Římě, odkud museli odejít na příkaz císaře Klaudia, který vypudil všechny Židy. Přibližně v padesátých letech se stali spolupracovníky apoštola Pavla při hlásání evangelia, spojovalo je s ním taktéž stejné řemeslo – výroba stanů. S Pavlem podnikli cestu z Korintu do Efesu, kde zůstali. Zde podle Skutků taktéž o víře poučili významného tehdejšího křesťanského kazatele Apolla. Později se navrátili do Říma, kam jim Pavel ve svém listu Římanům posílá pozdrav.\n\n\n\n\n\n\n\nNěkteří badatelé považují Priscillu za možnou autorku novozákonního Listu Židům.\n\nManželé jsou v některých křesťanských církvích uctíváni jako svatí. Významnější úctu si mezi lidem však získala Priscilla, ačkoliv je problematické její zaměňování s jinou svatou Priskou, mučednicí konce 1. století, jejíž svátek se v římskokatolické církvi slaví 18. ledna. Priscilla, která je předmětem tohoto článku, je pak uctívána společně se svým manželem 8. července.\n\n"}
{"id": "443604", "url": "https://cs.wikipedia.org/wiki?curid=443604", "title": "Jaffská hodinová věž", "text": "Jaffská hodinová věž\n\nJaffská hodinová věž (: מגדל השעון יפו, \"Migdal ha-Šaon Jafo\") je jedna ze sedmi hodinových věží postavených na území dnešního Izraele v osmanském období. Zbylých šest bylo postaveno v Safedu, Akku, Nazaretu, Haifě, Nábulusu a v Jeruzalémě (poslední zmíněná je jediná z hodinových věží, která se do dnešní doby nezachovala). \n\nJaffská hodinová věž stojí uprostřed dnes rušné Jefetské křižovatky při vjezdu do Jaffy, starověkého přístavního města, které je v dnešní době součástí Tel Avivu. Součástí věže, která je postavena z vápence, jsou dvoje hodiny a pamětní plaketa připomínající Izraelce, kteří padli během války o nezávislost v bojích o město.\n\nJaffská věž byla postavena k 25. výročí vlády osmanského sultána Abdulhamida II. Byla postavena za přispění obyvatel města, Arabů a Židů, pod vedením Josefa Bej Mojala. \n\nZákladní kámen byl položen v září 1900. Během roku byla postavena první dvě patra a stavba třetího pomalu začínala. V roce 1903 pak byla hodinová věž dokončena. Vzhledem je dosti podobná věži Chan al-Umdan v Akku, která byla postavena za stejným účelem. Celkem bylo na území celé Osmanské říše k tomuto výročí zbudováno na více než sto hodinových věží.\n\nV roce 1965 byly hodiny renovovány. Došlo k instalaci nových hodin a dále rovněž k instalaci barevných vitrážních oken navržených Arie Korenem, které popisují historii Jaffy.\n\nV roce 2004 se hodinová věž objevila na izraelské poštovní známce o nominální hodnotě 1,3 šekelu. Tato známka byla součástí série poštovních známek o osmanských hodinových věžích v Izraeli.\n"}
{"id": "443614", "url": "https://cs.wikipedia.org/wiki?curid=443614", "title": "Na Babách", "text": "Na Babách\n\nNa Babách je vrchol v pohoří Bítešská vrchovina, 5,5 km západně od Velkého Meziříčí. Dosahuje výšky 527 m n. m.\n"}
{"id": "443618", "url": "https://cs.wikipedia.org/wiki?curid=443618", "title": "Jan Šebestík", "text": "Jan Šebestík\n\nJan Šebestík (* 9. ledna 1931, Uherské Hradiště) je československý filozof vědy.\n\nV letech 1950-1954 studoval filozofii a literární vědu v Bratislavě na Univerzitě Komenského. V letech 1954-1956 pracoval jako asistent na Filozofickém ústavu Slovenské Akademie věd. V roce 1956 emigroval do Německa. Od roku 1957 má trvalý pobyt ve Francii, kde dosud žije. Studoval na Sorbonně v Paříži filozofii, dějiny vědy, matematiku a fyziku. V roce 1959 získal licenci z filozofie a od 1963 se stal vědeckým pracovníkem Národního střediska vědeckého výzkumu na Ústavu pro dějiny vědy a techniky (C.N.R.S). Naposledy zde vykonával funkci ředitel výzkumu. V roce 1974 získal ve Francii státní doktorát za práci Bolzanovo dílo logické a matematické (vyšlo přepracováno roku 1992).\n\nSoučasně učil na různých univerzitách (Paříž IV, Paříž XII, Paříž I, jeden rok na univerzitě Laval v Quebeku, tři roky na univerzitě v Tunisu), studijní pobyty na Claremont Graduate School v Kalifornii, několikrát na kalifornské univerzitě v Berkeley, na univerzitě v Hong Kongu, Praze a j.\n\n\n\n"}
{"id": "443624", "url": "https://cs.wikipedia.org/wiki?curid=443624", "title": "Světová výstava 1851", "text": "Světová výstava 1851\n\nSvětová výstava 1851, Great Exhibition of the Works of Industry of all Nations, Crystal Palace Exhibition nebo Great Exhibition byla velká mezinárodní výstava průmyslu a kultury jednotlivých zemí. Konala se od 1. května do 15. října roku 1851 v Londýně.\n\nByla to první z řady světových výstav Expo v oborech kultura a průmysl, které se v 19. století staly velmi populární. Organizoval ji Henry Cole a princ Albert Sasko-Kobursko-Gothajský. Výstavy se zúčastnili například Charles Darwin, členové bývalé francouzské královské rodiny Bourbonů a spisovatelky Charlotte Brontëová a George Eliot.\n\nPo roce 1848 se v Royal Society zrodila myšlenka uspořádat ve Velké Británii mezinárodní výstavu, která by zahrnovala různé oblasti tehdejšího života – hospodářství, techniku a také kulturu. Princ Albert jako prezident Royal Society vzal myšlenku za svou a rozhodl se zrealizovat ji za každou cenu. Britská veřejnost se postavila proti tomuto záměru, ale Dolní sněmovna projekt schválila. I přes pokračující a usilovné spory s tehdejším tiskem bylo dosaženo cíle a v Hyde Parku byl vybudován výstavní Křišťálový palác. 1. května 1851 byla výstava zahájena a sešlo se na ní více jak 14 000 vystavovatelů, z nichž polovina pocházela ze zahraničí. Návštěvnost byla ohromující a tisk začal výstavu konečně vychvalovat. Tak se princ Albert, poprvé a naposledy ve svém životě, stal ve Velké Británii obdivovanou a lidem oblíbenou osobou. Zisk z výstavy byl použit na vybudování akademie věd, pozdějšího Victoria and Albert Museum a hudební a výtvarné akademie. Všechna příkoří a problémy, které tomuto úspěchu předcházely, se ale odrazily na Albertově stále se zhoršujícím zdravotním stavu. Zhoršily se jeho revmatické potíže, trpěl nadváhou, omezil výlety do přírody a jeho depresivní stavy byly stále hlubší.\n\nSvětovou výstavu organizoval výbor v čele s princem Albertem, s pány Henry Colem, Francisem Henrym, Sirem Charlesem Dilkem a dalšími členy Královské společnosti jakožto oslavu moderních průmyslových technologií a designu. Byla také britskou odpovědí na úspěšnou Francouzskou průmyslovou výstavu 1844.\n\nHlavní výstavní stavbu, přezdívanou Křišťálový palác, navrhl architekt Joseph Paxton a tvořila ji litinová kostra vyplněná sklem, což bylo v tehdejší době něco mimořádného a stalo se vzorem pro množství dalších staveb.\n\nVýstavu navštívilo šest milionů lidí - což odpovídá jedné třetině celkového počtu obyvatel Británie v té době. Světová výstava měla zisk ve výši 186.000 liber, které byly použity k založení Victoria and Albert Museum a Natural History Museum, které byly postaveny v oblasti přezdívané \"Albertopolis\", poblíž Imperial Institute. Zbývající peníze byly použity na založení vzdělávacího grantu a stipendia pro průmyslový výzkum, který funguje dones.\n\nSvětová výstava byla vynikající příležitostí pro reportážní fotografy, kteří zvlášť podrobně dokumentovali zejména pavilony a významné hosty.\n\nExponáty pocházely nejen z celé Velké Británie, ale také z jejích imperiálních kolonií, jako byly Austrálie, Indie a Nový Zéland i z dalších zemí, jako je Dánsko, Francie a Švýcarsko. Celkem bylo 13.000 exponátů jako například tkalcovský stav Josepha Jacquarda, kuchyňské spotřebiče, poprvé byly představeny stereofotografie, dále výrobky z oceli nebo sklízecí stroj, který byl poslán ze Spojených států. Fotograf a průkopník John Dillwyn Llewelyn ohromil svými „instantními“ fotografiemi, zaznamenávajícími vlny na vodní hladině, lidi v pohybu, mraky a příboj tříštící se o pobřeží, kouř vycházející z lodního komína apod. Několik daguerotypií na výstavě pořídil francouzský baron Jean-Baptiste Louis Gros\n\n\nVstupné do Crystal Palace se lišilo podle data navštívení. Cena za denní vstupenku se pohybovala od 3 guineí, přes jednu libru, pět šilinků, až klesla na jeden šilink.\n\n\n"}
{"id": "443634", "url": "https://cs.wikipedia.org/wiki?curid=443634", "title": "Jozef Šimončič", "text": "Jozef Šimončič\n\nJozef „Dodo“ Šimončič (* 1. srpna 1943 Bratislava) je slovenský kameraman.\n\nPrvní experimenty s fotografií a filmováním si vyzkoušel se svými bratranci Igorem a Miloslavem Lutherovými. Studoval a v roce 1970 absolvoval FAMU v Praze. Během studia spolupracoval s Elo Havettou, Jurajem Jakubiskem a dalšími postavami české nové vlny. Významným se pro něho také stala spolupráce s Jurajem Herzem, s kterým také natočil svůj absolventský film \"Sladké hry minulého léta\", který byl úspěšný na MTF Monte Carlo. Mezi jeho slavná díla také patří \"Ružové sny\" Dušana Hanáka. Dnes je prezident Asociace slovenských kameramanů (Asociácie slovenských kameramanov).\n\n\n"}
{"id": "443637", "url": "https://cs.wikipedia.org/wiki?curid=443637", "title": "Pavlos Kunduriotis", "text": "Pavlos Kunduriotis\n\nPavlos Kunduriotis (řecky Παύλος Κουντουριώτης; 9. dubna 1855 – 22. srpna 1935) byl řeckým admirálem arvanitského původu. Stal se jedním z hrdinů Balkánských válek a dvakrát působil ve funkci řeckého prezidenta.\n\nPavlos Kunduriotis byl členem rodiny, jejíž příslušníci se ve velké míře účastnili řecké války za nezávislost, například jeho dědeček Georgios Kunduriotis, který zastával za Oty I. post předsedy vlády. Původní jméno rodiny znělo \"Zervas\", ale později bylo změněno na \"Kunduris\", protože jeden z předků rodu žil po určitý čas ve vesnici Kundura nacházející se v Megridě.\n\nRoku 1875 se Kunduriotis přihlásil do řeckého námořnictva, aby byl poté roku 1912 povýšen při vypuknutí první balkánské války na kontradmirála. Během balkánských válek vedl námořnictvo se svou vlajkovou lodí \"Georgios Averof\" k řadě významných vítězství v bitvách u Elli (prosinec 1912) a Limnu (leden 1913). Díky těmto úspěchům se posléze podařilo osvobodit většinu Egejských ostrovů. Z Kunduriotise se tak stal národní hrdina. \n\nRoku 1916 se stal ministrem ve vládě Stefanopula Skuludise, avšak kvůli nesouhlasu s proněmeckým cítěním krále Konstantina I. odešel do Soluně za Eleftheriem Venizelem a získal post ministra námořnictva ve Venizelově vládě národní obrany. Poté odešel z námořnictva a když král Alexandr I. v roce 1920 zemřel, zastával Kunduritotis pozici regenta, a to až do voleb v listopadu 1920, díky kterým se král Konstantin vrátil zpět na trůn. \n\nV březnu 1924 po svrhnutí krále Jiřího II. byl zvolen prvním prezidentem druhé helénské republiky, ale roku 1926 odstoupil na protest proti diktátorskému režimu generála Pangalose. Byl znovuzvolen v květnu 1929, ale kvůli zdravotním potížím v prosinci toho samého roku opět abdikoval.\n\nPavlos Kunduriotis zemřel roku 1935. Byly po něm pojmenovány dvě řecké lodě – torpédoborec z druhé světové války a fregata \"F 462 Kunduriotis\".\n\n"}
{"id": "443638", "url": "https://cs.wikipedia.org/wiki?curid=443638", "title": "Berka", "text": "Berka\n\nBerka může být:\n\n\n\n\n"}
{"id": "443641", "url": "https://cs.wikipedia.org/wiki?curid=443641", "title": "Île Saint-Louis", "text": "Île Saint-Louis\n\nÎle Saint-Louis je ostrov na řece Seině v Paříži. Pojmenován je po francouzském králi Ludvíkovi IX. Nachází se v centru Paříže jihovýchodně od ostrova Cité, se kterým ho spojuje most Pont Saint-Louis.\n\nDalší mosty, které ostrov spojují s městem Paříž:\n\nDříve sloužil jako pastviny pro dobytek a sklad dřeva. Dnes patří k velice drahým a noblesním obytným čtvrtím. Významnou památkou je kostel Saint-Louis-en-l'Île.\n"}
{"id": "443646", "url": "https://cs.wikipedia.org/wiki?curid=443646", "title": "Antonina Houbraken", "text": "Antonina Houbraken\n\nAntonina Houbraken (31. května 1686, Dordrecht – 12. prosince 1736, Amsterdam) byla nizozemská ilustrátorka a rytkyně. Roku 1723 se provdala za Amsterodamského zlatníka a kresliče Jacoba Stellingwerfa (1667–1727).\n\n\n"}
{"id": "443662", "url": "https://cs.wikipedia.org/wiki?curid=443662", "title": "Spodoba", "text": "Spodoba\n\nSpodoba (asimilace) v lingvistice: \n"}
{"id": "443665", "url": "https://cs.wikipedia.org/wiki?curid=443665", "title": "Ondřejov (Rýmařov)", "text": "Ondřejov (Rýmařov)\n\nOndřejov (německy \"Andersdorf\") je vesnice, která je částí města Rýmařov v okrese Bruntál.\n\nObec se připomíná poprvé v roce 1398 jako součást rabštejnského panství. Po druhé světové válce bylo původní německé obyvatelstvo vysídleno.\n\nPočet obyvatel Ondřejova podle sčítání nebo jiných úředních záznamů:\nPři sčítání lidu roku 2011 zde bylo napočteno 34 domů.\n\n\n"}
{"id": "443678", "url": "https://cs.wikipedia.org/wiki?curid=443678", "title": "Semtín (Pardubice)", "text": "Semtín (Pardubice)\n\nSemtín je část statutárního města Pardubice, v městském obvodu Pardubice VII. Nachází se na severozápadě Pardubic.\n\nLeží v katastrálním území Semtín o výměře 4,58 km. V tomto katastrálním území leží i Doubravice.\n\nProchází tudy silnice I/36. Po Semtínu je nazvána železniční zastávka \"Pardubice-Semtín\" na železniční trati Pardubice – Hradec Králové, která se nachází v Doubravicích.\n\nV Semtíně je jedna z nejstarších a dosud plně funkčních průmyslových oblastí v České republice. Už v roce 1921 zde byla zahájena výstavba továrních objektů. Společnost s názvem Československá akciová továrna na látky výbušné (v roce 1934 přejmenována na Explosia a.s.) zakoupila 435 hektarů pozemků v Semtíně u Pardubic pro výstavbu továrny. O sedm let později byla zahájena výstavba sesterské společnosti Synthesia. Závod zpočátku vyráběl kyseliny dusičnou a sírovou, dusičnany a další produkty, které byly určeny především pro výrobu výbušnin.\n\nPo téměř devadesáti letech je průmyslová zóna Semtín stále plně funkční. Část původního chemického kolosu, který dnešní akciová společnost Synthesia nevyužívá, je vyčleněna jako investiční lokality pro prodej a pronájem soukromým podnikatelům a investorům, ať už jako jednotlivé objekty, nebo tzv. brownfields. V Semtíně dnes podniká přibližně 120 soukromých firem s různorodým zaměřením.\n\n"}
{"id": "443679", "url": "https://cs.wikipedia.org/wiki?curid=443679", "title": "Snímek", "text": "Snímek\n\nSnímek může být:\n\n"}
{"id": "443683", "url": "https://cs.wikipedia.org/wiki?curid=443683", "title": "Gjánéndra", "text": "Gjánéndra\n\nGjánéndra Bír Bikram Šáh Déva (nepálsky: ज्ञानेन्द्र वीर बिक्रम शाह; * 7. července 1947) byl poslední nepálský král. Panoval nejdříve v letech 1950–1951, poté ještě v letech 2001–2008. Jeho druhá vláda započala po masakru, během kterého bylo zabito několik členů královské rodiny včetně tehdejšího krále Biréndry. Po Biréndrovi se formálně na několik dní chopil trůnu Dípéndra, který však 4. června 2001 zemřel na následky zranění, jež si sám způsobil, a nepálský trůn tak připadl Gjánéndrovi. Konec Gjánéndrovy vlády byl poznamenán vzestupem maoistů, kteří v roce 2008 vyhráli volby a v Nepálu nastal konec monarchie.\n"}
{"id": "443695", "url": "https://cs.wikipedia.org/wiki?curid=443695", "title": "Santi Vincenzo e Anastasio a Trevi", "text": "Santi Vincenzo e Anastasio a Trevi\n\nSanti Vincenzo e Anastasio a Trevi je barokní kostel v Římě. Byl postaven v letech 1646 až 1650 podle návrhu architekta Martina Longhiho mladšího v blízkosti fontány di Trevi a Kvirinálského paláce. Je zajímavý mimo jiné tím, že jsou v něm uschována balzamovaná srdce 25 papežů od Sixta V. do Lva XIII..\n"}
{"id": "443696", "url": "https://cs.wikipedia.org/wiki?curid=443696", "title": "Clive Owen", "text": "Clive Owen\n\nClive Owen (* 3. října 1964, Coventry, West Midlands, Anglie) je anglický herec, držitel Zlatého glóbu.\n\nNarodil se Pamele a Jess Owenovým jako čtvrtý z pěti bratrů. Otec byl countryovým zpěvákem a rodinu opustil ve věku Clivových tří let. Až na krátkodobé usmíření během dospívání zůstali oba vzájemně odcizení. V roce 1987 Clive absolvoval Královskou akademii dramatických umění. Následně získal místo v souboru \"Young Vic Theatre Company\", hrající několik Shakespearových her. Jako \"Romeo\" v představení \"Romeo a Julie\" se setkal se svou budoucí ženou Sarah-Jane Fentonovou, která hrála \"Julii\". Svatba proběhla v roce 1995. Z manželství vzešly dvě dcery Hannah a Eve. V současnosti bydlí s rodinou ve vesnici Highgate na severu Londýna, sídlo má také ve vesnici Wrabness, v severní části hrabství Essex.\n\nV roce 1988 zahájil jak televizní kariéru (rolí psychopata v seriálu \"Chancer\"), tak i filmovou (snímek \"Vroom\"). Dosavadním vrcholem jeho filmového herectví je vedlejší role kožního lékaře \"Laryho\" ve snímku \"Na dotek\" z roku 2004. Již předtím se objevil ve stejnojmenné divadelní hře produkované ve West Endu a na Broadwayi, kde ztvárnil jinou postavu \"Danyho\". Za filmové zpracování role \"Laryho\" získal anglickou cenu BAFTA a také Zlatý glóbus, dále byl nominován na Oscara pro nejlepšího herce ve vedlejší roli. V roce 2005 se objevil ve snímku \"Sin City - Město hříchu\", který vznikl na komiksový námět. Ztvárnil zde roli detektiva \"Dwighta McCarthyho\" ve stylu noir. Ve stejném roce byl zmiňován v souvislosti s převzetím role Jamese Bonda v sérii filmů o \"Agentovi 007\" po herci Pierceovi Brosnanovi. Říjnový výzkum veřejného mínění ve Spojeném království (SkyNews) ukázal, že je považován za nejlepšího kandidáta na tuto roli. Ve stejném měsíci bylo však oznámeno, že by se postavy agenta měl zhostit Daniel Craig.\n\n"}
{"id": "443698", "url": "https://cs.wikipedia.org/wiki?curid=443698", "title": "Hyeny (Jaroslav Pospíšil)", "text": "Hyeny (Jaroslav Pospíšil)\n\nKnihy Hyeny a Hyeny v akci jsou stěžejním dílem spisovatele literatury faktu, Jaroslava Pospíšila. Autor se v nich soustředí na nástup a vládu totalit na Zlínsku, proměny společnosti v této době a na lidi, kteří tehdy, v dobrém i ve zlém, vynikli. \n\nMapuje protinacistický i protikomunistický odboj, i sítě konfidentů gestapa a StB, kterým musely oba odboje čelit (přičemž neopomíná zdůraznit, že v nejednom případě proti sobě stáli titíž lidé). V knihách je ve formě fotokopií zveřejněna celá řada dokumentů, na nichž autor založil své závěry, či kterými dokumentuje situaci, další jsou hojně citovány. \n\nAutor mimo jiné hojně poukazuje především na okolnost, že komunistická strana, která ovládla po válce Zlínsko, byla prolezlá bývalými konfidenty gestapa, a odkrývá zločiny, s jejichž pomocí kráčela k převzetí absolutní moci. Také silně zpochybňuje smysluplnost některých \"partyzánských akcí\" skupin napojených na východní odboj a konstatuje, že řada z nich si přisvojovala neexistující úspěchy a chovala se k místnímu obyvatelstvu ve stylu banditů (což dokládá podrobným popisem a rozborem jednotlivých akcí).\n\nV druhé knize, která je věnována Zlínsku v období komunismu, se soustředí na lámání protikomunistické opozice z řad armády, bývalých partyzánů, katolické církve a nekomunistických spolků a odkrývá s pomocí dokumentů a svědectví přeživších účastníků odboje několik vysoce postavených konfidentů StB, včetně do té doby neznámé role Antonína Slabíka.\n\nObě knihy obdržely cenu Egona Erwina Kische, která je v kategorii literatury faktu udělována. Kniha Hyeny vyšla pětkrát.\n\nVdova po Antonínu Slabíkovi žalovala Jaroslava Pospíšila pro pomluvu, která měla spočívat v tvrzení z knihy \"Hyeny v akci\", že Slabík byl \"agent provokatér StB, kvůli kterému byli zatýkání a popravováni lidé\". V roce 2007 byla žaloba definitivně odmítnuta Vrchním soudem v Olomouci, neboť podle soudu „\"pan Pospíšil k úsudkům, ke kterým došel na základě zkoumání historických materiálů, dospěl správně. Měl k tomu dostatečné podklady, aby takové úsudky ohledně zaangažovanosti pana Slabíka v StB mohl učinit a vyslovit\"“.\n\nPozůstalí po partyzánovi Oldřichu Fischmaistrovi žalovali Jaroslava Pospíšila pro nepravdivé nařčení z podílu svého předka na smrti Jana Masaryka. Soud pravomocně rozhodl, že Pospíšil nepodložil své tvrzení předloženými prameny a byl nucen zveřejnit v tisku omluvu. U soudu neuspěl ani v obdobném sporu s partyzány Oldřichem Kojeckým a Janem Hradilem. I v jejich případě soud shledal Pospíšilova tvrzení nepodložená prameny a v dalších vydáních knihy Hyeny zakázal uvádět jména obou žalujících příslušníků odboje. \n\n"}
{"id": "443701", "url": "https://cs.wikipedia.org/wiki?curid=443701", "title": "PGen", "text": "PGen\n\nPGen je open source emulátor herní konzole Sega Genesis napsaný v programovacím jazyce C++ pro PlayStation 2.\n\nPGen je pravděpodobně jediný emulátor Sega Genesis na PS2. Firma Datel jej zahrnula na produkt Action Replay MAX a dodává se i s balíkem MAX Media Creator.\n\nPůvodní vývojář PGen zastavil práci na projektu a uvolnil zdrojový kód v září 2004. Tato verze zahrnovala všechny soubory potřebné k sestavení CD spustitelného na PS2 a všechny nástroje, které byly potřebné pro vypálení takových souborů.\n\nPo uvolnění zdrojáků se někteří členové hráčské komunity přidali k vývoji a vylepšování funkcionality. Verze emulátoru 1.4 umožňuje boot a spouštění ROM buď z USB flash disku nebo z pevného disku.\n\nPoslední uvolněná komunitní verze má číslo 1.5.1, v březnu 2007 ji vydal Bruno „bootsector“ Freitas. Tato verze opravuje chybu instrukce ABCD procesoru CPU68K.\n\nPGen se obvykle zavádí jednou z následujících metod:\n\n\n"}
{"id": "443704", "url": "https://cs.wikipedia.org/wiki?curid=443704", "title": "U sousedů vyje pes", "text": "U sousedů vyje pes\n\nU sousedů vyje pes je studiové album pražské hudební skupiny Psí vojáci. Obsahuje dvanáct skladeb, titulní píseň je věnována zemřelému Mejlovi Hlavsovi. Autorem všech textů, stejně jako kreseb na přebalu, je Filip Topol. Deska byla nahrána v červenci 2001 v brněnském studiu Audio Line a téhož roku vyšla. Na albu se nepodíleli žádní hosté, jen samotná trojice Psích vojáků.\n\n\n\n"}
{"id": "443706", "url": "https://cs.wikipedia.org/wiki?curid=443706", "title": "Hyeny (rozcestník)", "text": "Hyeny (rozcestník)\n\nHyeny jsou primárně biologický taxonomický pojem, který značí podčeleď hyenovitých či vícero jedinců této podčeledi.\n\n"}
{"id": "443709", "url": "https://cs.wikipedia.org/wiki?curid=443709", "title": "Český strakáč", "text": "Český strakáč\n\nČeský strakáč je jedno z nejstarších a nejznámějších českých národních plemen králíka. Jeho vznik se odhaduje na 18. století. Patří mezi středně velká plemena, váži 3-4 kg. Je to jediné české plemeno s kresbou. Nejčastěji se chová v černo-bílé barvě. Existuje dalších 9 barevných variant. V Česku se chová 1 000 až 1 500 chovných zvířat . Mezi další česká plemena králíka patří moravský modrý, český albín, český luštič, moravský bílý hnědooký, český červený a český černopesíkatý.\n\nČeský strakáč byl vyšlechtěn z původního stájového králíka a anglického strakáče koncem 19. století. Největší zásluhu na šlechtění nese J. V. Kálal. První klub chovatelů tohoto plemene byl založen v roce 1913. Za první světové války se rozpadl a obnoven byl v roce 1932. Český strakáč je zařazen jako jediný malý strakáč od roku 1994 i v Evropském vzorníku.\nČeský strakáč je středně velké plemeno králíka. Hmotnost dospělých kusů se pohybuje v rozmezí 3,3 až 4,0 kg. Tělesný rámec je válcovitý, u samic s převážně jemnější konstitucí. Tělo má být dobře osvalené, široké v hrudní i pánevní partii. Končetiny jsou středně dlouhé a králík by na nich měl na výstavě předvést postoj. Hlava je široká, s robustními skráněmi a bez výrazného krku. Uši jsou vzpřímené, dobře osrstěné, pevné. Srst je normální, hustá, pružná, vyrovnaná, o délce přibližně 2,5 cm. Kresba na těle je specifickým znakem plemene. Jedná se o tzv. anglickou strakatost klasického typu.\n\nBarva kresby se liší a závisí na barevného rázu. Základová barva je vždy čistě bílá. Celkem je uznáno jedenáct barevných rázů – černý, modrý, havanovitý, žlutý, divoce zbarvený, železitý, činčilový, madagaskarový a želvovinový. Patrně nejzajímavější barvou je tříbarevný ráz. Jedná se o černožlutou nebo modrožlutou barvu kresby na bílém základě. Kresebné znaky mají zastoupenu černou a žlutou barvu zároveň (tj. fenomén žíhání). Pouze skráňové skvrny mohou být i jednobarevné (celočerné či celožluté).\n\n"}
{"id": "443710", "url": "https://cs.wikipedia.org/wiki?curid=443710", "title": "Úřad pro kontrolu potravin a léčiv", "text": "Úřad pro kontrolu potravin a léčiv\n\nÚřad pro kontrolu potravin a léčiv (: \"\") je vládní agentura Spojených států amerických, resortu zdraví a služeb (\"United States Department of Health and Human Services\"), která je zodpovědná za kontrolu a regulaci potravin, doplňků stravy, léčiv (pro lidi i zvířata), kosmetických přípravků, lékařských přístrojů a biofarmaceutických a krevních produktů v USA. Kromě toho má pravomoce ve vynucování i některých jiných zákonů, zejména zákona o službě veřejného zdraví (\"Public Health Service Act\") sekce 361. Ve fiskálním roce 2008 tato vládní agentura operovala s ročním rozpočtem o objemu 2,1 mld. dolarů.\n\nFood and Drug Administration se formovala postupným legislativním procesem, který začal již někdy na začátku 19. století a ve kterém krok za krokem nahradila nebo se spojila s některými předchozími úřady kontrolující potraviny a léčiva. Formálně tato organizace vznikla roku 1906, za funkčního období Theodora Roosevelta, a to exekutivním nařízením \"Food and Drug Act of 1906\". V roce 1938 díky zákonu o potravinách, lécích a kosmetice (\"Food, Drug, and Cosmetic Act\") prezident F. D. Roosevelt výrazně rozšířil její regulační moc. V letech 1959 – 1985 rostl její vliv coby autority pro schvalování potravin a léčiv předtím, než se začnou prodávat. V posledních několika letech věnuje část svých kapacit i monitoringu některých produktů (zejména léků na předpis) i poté, co vstoupí do oběhu.\n\nV čele Úřadu pro kontrolu potravin a léčiv stojí „komisař pro potraviny a léčiva“ (\"Commissioner of Food and Drugs\"), jenž je do úřadu jmenován prezidentem. V současné době je to Norman Sharpless.\n\nSpráva potravin a léčiv se skládá ze dvou úřadů:\na sedmi středisek:\n\nÚřad pro kontrolu potravin a léčiv kontroluje zboží v souhrnném objemu více než jednoho trilionu dolarů – celkem asi 25 % spotřebitelských výdajů. To zahrnuje 446 mld v oblasti potravin, 275 mld v oblasti léčiv, 60 mld u kosmetiky a 18 u vitamínů a potravinových doplňků.\n\nTato organizace za dlouhou dobu své existence nevyhla ani kontroverzím, stížnostem na ni a kritice. Zpráva Institutu medicíny z roku 2006 o farmaceutické regulaci ve Spojených státech našla závažná pochybení v současném systému, který FDA ve schvalování léčiv používá.\n\nDevět vědců z FDA si stěžovalo Baracku Obamovi (ještě v době jeho předvolební kampaně) na praktiky za funkčního období prezidenta George W. Bushe jako manipulace s daty, konflikt zájmů s farmaceutickým průmyslem a vedení pod současným managementem charakterizovalo jako zkorumpovaný a vystavující Američany rizikům.\n\nFDA v roce 1983 schválila používání aspartamu (umělé sladidlo). Zároveň zveřejnila 92 škodlivých účinků při jeho konzumaci, například Alzheimerovu chorobu, rakovinu mozku, ztrátu paměti, poruchy vidění, Parkinsonovu nemoc, poruchy plodu u těhotných žen a smrt. Piloti aspartam nesmí užívat.\n\n"}
{"id": "443714", "url": "https://cs.wikipedia.org/wiki?curid=443714", "title": "Moravský modrý", "text": "Moravský modrý\n\nMoravský modrý je plemeno králíka vyšlechtěné na Moravě před víc než 100 lety. První písemná zmínka o něm je z roku 1904. Patří mezi velká plemena, váží 5-6 kg. Barva srsti je modrošedá. V České republice se chová 1 000 až 1 500 chovných zvířat.\n\n\n"}
{"id": "443716", "url": "https://cs.wikipedia.org/wiki?curid=443716", "title": "Český albín", "text": "Český albín\n\nČeský albín je české národní plemeno králíka, které vyšlechtil prof. Žofka v roce 1928. Patří mezi středně velká plemena, váží 4-5 kg. Barva srsti je bílá. Oko je červené (albinotické). V Česku se chová 150 až 200 chovných zvířat.\n\n\n"}
{"id": "443718", "url": "https://cs.wikipedia.org/wiki?curid=443718", "title": "Moravský bílý hnědooký", "text": "Moravský bílý hnědooký\n\nMoravský bílý hnědooký je nejmladší Moravské národní plemeno králíka, které se začalo šlechtit v okolí Brna v roce 1971. Uznané bylo v roce 1984. Patří mezi středně velká plemena, váží 3-4 kg. Barva srsti je bílá. Oči jsou hnědé. V Česku se chová asi 100 chovných zvířat.\n\n\n"}
{"id": "443719", "url": "https://cs.wikipedia.org/wiki?curid=443719", "title": "Heterolipidy", "text": "Heterolipidy\n\nHeterolipidy jsou organické sloučeniny odvozené od lipidů, které na rozdíl od homolipidů obsahují nejen vázané mastné kyseliny a alkoholy (tedy složky typické pro lipidy), ale také další složky různé povahy. \n\nPodle těchto složek se dělí na: \n"}
{"id": "443721", "url": "https://cs.wikipedia.org/wiki?curid=443721", "title": "Noir", "text": "Noir\n\nNoir (nebo noire – černá) [\"noár\"] je francouzské slovo, které znamená černý. Zde je seznam jednotlivých významů:\n\n\n\n\n"}
{"id": "443722", "url": "https://cs.wikipedia.org/wiki?curid=443722", "title": "Český černopesíkatý", "text": "Český černopesíkatý\n\nČeský černopesíkatý je české národní plemeno králíka, které vyšlechtil v roce 1974 František Provazník z Holic. Uznané bylo v roce 1976. Patří mezi malá plemena, s hmotností 2,50-3,25 kg. Barva srsti je bílá se šedopopelavým nádechem. Zbarvením má připomínat polární lišku. \nPro chovatele tohoto plemene je ustaven speciální klub, jenž v současnosti sdružuje 16 chovatelů tohoto plemene. Celkově je český černopesíkatý v ČR chován asi ve 30 chovech. V genových zdrojích vyhlášených ministerstvem zemědělství je evidováno méně než 100 chovných kusů, které splňují podmínky pro zařazení.\n\n\nPoznámka: mimo Ččp se z podkladu v článku Ing. Fingerlanda započalo také se šlechtěním králíka moravského bílého hnědookého (Mbh). Tento králík je geneticky velmi blízký Ččp, ale je požadována čistě bílá barva. Černé konečky pesíků jsou přísnou selekcí chovateli potlačovány. Snaha o vznik tohoto plemene nesklízela u některých pochopení. Nakonec se o vznik Mbh nejvíce zasloužil přítel Ing. Sekanina z Telnice, který byl vedoucím novošlechtění, které měli na svědomí chovatelé na Prostějovsku. Dnes se stále jedná o jediné bílé plemeno s hnědým okem a stále se chová především na Moravě.\n\n\nŽÁDNÉ ZE ZVÍŘAT VYŠLECHTĚNÝCH VE VÝZKUMNÉM ÚSTAVU V CELLE V 60.LETECH NEOPUSTILO BRÁNY ÚSTAVU. NEJEDNÁ SE O ZAKLADATELE PLEMENE ČERNOPESÍKATÝ V NĚMECKU. Tak jak plemeno známe dnes bylo prvotně vyšlechtěno na našem území, jak dokazují uvedené letopočty\n\n\n"}
{"id": "443725", "url": "https://cs.wikipedia.org/wiki?curid=443725", "title": "Český červený králík", "text": "Český červený králík\n\nČeský červený králík je české národní plemeno králíka, které vyšlechtil před rokem 1940 Theodor Svoboda z Modřan. Uznané bylo v roce 1959. Patří mezi menší plemena, váží 2,50-3,20 kg. Barva srsti je sytá svítivě žlutočervená. V Česku je oficiálně registrováno asi 150 chovných zvířat.\n\n\n"}
{"id": "443733", "url": "https://cs.wikipedia.org/wiki?curid=443733", "title": "Salmon P. Chase", "text": "Salmon P. Chase\n\nSalmon Portland Chase (13. leden 1808, Cornish, New Hampshire – 7. května 1873, New York, New York) byl americký soudce, právník a politik.\n\nByl jedním z prvních z města Cincinnati, který hájil práva uprchlých otroků a stal se vášnivým agitátorem proti otroctví. Roku 1860 se neúspěšně pokusil kandidovat na úřad prezidenta USA, o rok později se stal ministrem financí Abrahama Lincolna, později rezignoval.\n\nOd 15. prosince 1864 byl předsedou Nejvyššího soudu Spojených států amerických až do své smrti 7. května 1873. Předsedal impeachmentu prezidenta Andrew Johnsona.\n\nDo jeho rukou složili přísahu tito prezidenti USA:\n"}
{"id": "443740", "url": "https://cs.wikipedia.org/wiki?curid=443740", "title": "Myši v poli a jiné příběhy", "text": "Myši v poli a jiné příběhy\n\nMyši v poli a jiné příběhy (často nazýváno jen zkráceně Myši v poli) je studiové album pražské hudební skupiny Psí vojáci. Obsahuje třináct skladeb, autorem všech textů (a fotografie na obalu) je Filip Topol, kromě poslední písně \"Sou pastýři\", ke které slova napsal Filipův bratr Jáchym Topol. Deska byla nahrána v červenci 1999 v brněnském studiu Audio Line a téhož roku vyšla na CD a MC. Zvukovou režii měli na starosti Vladimír Holek a Roman Jež, mastering Petr Krkavec. Na tomto albu si naposledy jako člen Psích vojáků zahrál saxofonista Jiří Jelínek.\n\n\n\n\n"}
{"id": "443741", "url": "https://cs.wikipedia.org/wiki?curid=443741", "title": "Formula One Teams Association", "text": "Formula One Teams Association\n\nFormula One Teams Association (zkráceně jen FOTA) byla organizace skupiny týmů F1, kteří zformovali činnost této organizace na schůzce dne 29. července 2008. FOTA vznikla, aby zastupovala kluby v jednáních s tehdejším šéfem F1 Berniem Ecclestonem a Mezinárodní automobilovou federací FIA. V roce 2011 opustily organizaci významné týmy, čímž začala postrádat smysl. Po dlouhých dohadech organizace v roce 2014 zanikla.\nOrganizaci předsedal tehdejší prezident Ferrari, Luca Cordero di Montezemolo. Oficiální sídlo se nacházelo v Ženevě ve Švýcarsku.\n\nV květnu 2009, týmy sdružené v organizaci FOTA ohlásili jejich plán nepodepsat účast v ročníku F1 v roce 2010, dokud FIA nebude souhlasit se změnami v připravovaných pravidlech. FOTA nesouhlasí s několika návrhy, z nichž největší odpor je k pravidlu rozpočtového stropu každého týmu do sumy 40 mil. £ na sezónu. Dne 29. května, kdy se blížil finální termín pro podání přihlášek do nové sezóny F1, týmy Williams a Force India porušili svorný postoj FOTA a podali přihlášku pro sezónu 2010. Následně byli tyto dva týmy suspendovány z organizace FOTA. Následovaly dlouhé diskuze a na setkání dne 18. června 2009, FOTA vyhlásila odtržení od série F1 a založení nové vlastní série, pod názvem Grand Prix World Championship. Týmy WilliamsF1 a Force India F1 Team oznámili, že se nebudou účastnit této nové série, protože mají přímé závazky s FIA. Nicméně, dne 24. června 2009 FOTA oznámila, že dospěla k dohodě S FIA ohledně úpravy pravidel pro sezónu 2010 a tím ukončí přípravy na založeni série vlastní.\n\n"}
{"id": "443742", "url": "https://cs.wikipedia.org/wiki?curid=443742", "title": "Obléhání Saigonu", "text": "Obléhání Saigonu\n\nObléhání Saigonu bylo obléhání trvající dva roky poté, co jej 17. února 1859 dobylo spojené francouzsko-španělské loďstvo pod velením admirála Charlese Rigaulta de Genouilly, bylo jedním z největších střetnutí mezi Vietnamci a koloniálními velmocemi během kočinčínského tažení (1858–1862). Saigon měl značný strategický význam, jednak jako klíčová potravinářská oblast, a pro svou polohu jako brána do Kočinčíny.\n\nPrvní útok proti Vietnamu směřoval proti přístavnímu městu Da Nang. Ten se sice francouzským a španělským jednotkám podařilo obsadit, okolí však stále drželi Vietnamci. Ti nedokázali město znovudobýt, na druhou stranu Evropané se nemohli odvážit vzdálit se z dostřelu děl a situace uvízla na mrtvém bodě. Francouzi nakonec v Da Nangu zanechali malou posádku, aby hájila pozice a s většinou námořní eskadry v únoru 1859 napadli Saigon. Francouzům a Španělům se podařilo zničit pevnosti chránící město a vytlačit ze Saigonu vietnamské jednotky. Francouzi tak Saigon ovládli, nicméně již o dva měsíce později se admirál Rigault de Genouilly s hlavní armádou vrátil do Da Nangu a v Saigonu ponechal několik stovek vojáků a několik válečných lodí. Okolí města však bylo v rukou vietnamské armády, opakovala se tak situace z Da Nangu. Ačkoliv Francouzi vytáhli z města a dosáhli nad Vietnamci částečného vítězství, utrpěli takové ztráty, že se nemohli odvážit dalšího protiútoku. Francouzi se tak stáhli do pevnosti na jihu města čekali na posily.\n\nV březnu 1860 Vietnamci s desetinásobnou přesilou napadli Saigon a obléhali ho 11 měsíců. Protože francouzská vláda se mezitím soustředila na konflikty v Evropě a později Číně, mohutné posily Francouzům dorazily až v září 1860, které saigonskou posádku ze sevření vyprostily.\n\nV roce 1858, poté, co selhala diplomatická mise Charlese de Montigny ve Vietnamu, nařídil francouzský císař Napoleon III. admirálu Charlesu Rigaultu de Genouilly na Vietnam zaútočit. Útok byl oficiálně prezentován jako reakce na útlak římskokatolických misionářů a admirálovým úkolem bylo buď za předpokladu nízkých ztrát Kočinčínu dobýt, nebo alespoň uzavřít s vietnamským císařem výhodnou mírovou smlouvu, která by pro Francouze zajistila klidný obchod a bezpečnost. De Genouillyho expediční sbor disponoval 14 válečnými loděmi, 1000 příslušníky francouzské námořní pěchoty a 1000 španělských vojáků z filipínské posádky (z toho 550 Španělů a 450 domorodých příslušníků koloniální pěchoty). Evropané 31. srpna dorazili do Touranského zálivu a 1. září napadli obranu přístavního města Da Nang; většina obránců města kvapně ustoupila Francouzi Da Nang obsadili. Cílem tažení mělo být dobytí Da Nangu a dále postupovat po souši na sever a dobýt Hue, hlavní město Vietnamského císařství. Nicméně Francouzi s Španělé byli ve městě brzy sami obklíčeni Vietnamci; expediční sbor nebyl schopen bez účinné dělostřelecké podpory z eskadry postoupit dále do vnitrozemí a zůstal obklíčen v Da Nangu. Evropany také oslabovalo vedro a nemoce. Po čtyřech týdnech nastaly deště a bylo jasné, že původního cíle, dobytí Hue po souši, již dosáhnout nelze.\n\nFrancouzi si uvědomili, že v pozici obklíčené posádky v Da Nangu ničeho nedosáhnou, Rigault de Genouilly se proto rozhodl napadnout Vietnamce jinde. Admirál obviňoval misionáře, že podali klamné informace o síle vietnamské císařské armády, zdejším klimatu i náladách obyvatelstva, neboť na základě zpráv misionářů Francouzi očekávali podporu ze strany vietnamských křesťanů, která nepřišla. Misionáři Rigaultu de Genouilly doporučili útok na Tonkin, kde by podle nich místní křesťané jistě povstali, pokud by je Francouzi podpořili, ale admirál jim nevěřil a v lednu 1859 francouzskému ministerstvu námořnictva navrhl expedici proti Saigonu v Kočinčíně, městu se strategickou významností, jelikož odtud byla vietnamská armáda zásobována potravinami. Ministerstvo expedici schválilo a 2. února Rigault de Genouilly opustil Da Nang, kde zanechal \"capitaine de vaisseau\" Thoyona s malou posádkou a dvěma dělovými čluny, a vytáhl na Saigon. Jeho eskadra se skládala z korvet \"Phlégéton\" a \"Primauguet\", dále dělových člunů \"Alarme\", \"Avalanche\" a \"Dragonne\", španělské doprovodné lodě \"El Cano\" a transportních lodí \"Saône\", \"Durance\" a \"Meurthe\".\n\nEskadra se na pět dnů zastavila v Cam Ranhské zátoce vyzvednout čtyři zásobovací lodě, které zde čekaly a 9. února se Francouzi vydali znovu na cestu. Dne 10. února flotila ostřelovala pevnosti bránící vnitřní přístav mysu Saint-Jacques a eskadra brzy zničila nepřátelské baterie. Vyloďovací skupiny, smíšené francouzské i španělské jednotky, se vylodily na pobřeží pod velením \"capitaine de vaisseau\" Reynauda a zničily pobřežní pevnosti. 11. února se Francouzi po pětidenní plavbě vydali proti proudu řeky; transportní lodě a další vybavení nechali u mysu Saint-Jacques. Průzkum v čele kolony zajišťoval dělový člun \"Dragonne\", následován ostatními dělovými čluny, oběma korvetami a španělskou doprovodnou lodí. Tři skupiny francouzské námořní pěchoty a dvě španělské skupiny, celkem 2000 mužů, se nacházely na plavidlech, které za sebou táhly válečné lodě. Expediční flotila postupovala obezřetně, protože námořníci neznali proudy, proto loďstvo na noc vždy zakotvilo. Během postupu Francouzi a Španělé zničili šest poříčních pevností a četa techniků pod velením \"capitaine de génie\" Gallimarda podpálila palisádu, která spojovala pevnosti. Vietnamská posádka se bránila velmi houževnatě; \"Dragonne\" dostala zásah třemi dělovými koulemi a \"Avalanche\" sedmi. Francouzi se starali o to, aby nikdo nemohl odříznout zpáteční cestu, proto děla z pevností vítězové dílem zničili a část vzali s sebou.\n\nVečer 15. února dorazila námořní divize, která se na řece připojila na lodi \"Prégent\", na dohled dvou pevností, které vybudovali francouzští inženýři pro vietnamského císaře Giu Longa, které bránily Saigon na jižní straně. V noci Francouzi vyslali vpřed dva velké čluny zničit hráz z lodí sbitých dohromady a naplněných výbušninami. Za úsvitu 16. února \"Phlégéton\", \"Primauguet\", \"Alarme\" a \"Avalanche\" zakotvily 800 metrů od pevností. Kanál byl zatím tak úzký, že admirál Charner byl schopný z můstku \"Phlégétonu\" rozkazy na své kapitány křičet. \"Prégent\", \"Dragonne\" a \"El Cano\" se nacházely více vzadu.\n\nSpojená flotila zahájila palbu na vietnamské pozice jakmile se lodě přiblížily na dostřel děl. Odstřelovači námořní pěchoty stříleli z lodních košů francouzských i španělských lodí a účinně eliminovali obsluhy vietnamských děl. Vietnamci palbu razantně opětovali, ale jejich úsilí bylo nejisté a Francouzi se Španěly jejich palbu brzy zpacifikovali. Na břehu se vylodily vyloďovací skupiny, které měly za úkol pevnosti napadnout; v 8 hodin ráno byly obě pevnosti ve španělských rukou. Později téhož dne fregatní kapitán (\"capitaine de frégate\") Bernard Jauréguiberry, pozdější francouzský admirál a ministr námořnictva, na palubě \"Avalanche\" vypátral saigonskou citadelu. Ráno 17. února se Francouzi a Španělé plně vylodili na břeh a jakmile se spojenci dostali do citadely, vietnamská posádka ustoupila. Posléze se 1000 vietnamských vojáků pokusilo o protiútok. Admirál Charner, který akci osobně velel, spolu s plukovníkem Lanzarotem a jeho filipínskými jednotkami, vietnamský nápor odrazil. V 10 hodin dopoledne nad citadelou zavlála francouzská a španělská vlajka. Po dobytí města jej Francouzi z původního Gia Định přejmenovali na \"Saigon\".\n\nSaigonská citadela byla svou velikostí obrovská a Evropané neměli ani dost mužů, aby ji mohli celou zabezpečit. Rigault de Genouilly tak rozhodl citadelu vyhodit do povětří; 8. března 1859 byla pevnost za pomoci 32 min odstřelena. Od citadely byly zapáleny i rýžové zásobníky, které hořely ještě po několik dalších měsíců.\n\nV dubnu 1859 se Rigault de Genouilly se značnou částí svých sil vrátil do Da Nangu, zatímco v Saigonu ponechal malou posádku pod velením fregatního kapitána Bernarda Jauréguiberryho. Jauréguiberryho jednotky se skládaly ze skupiny francouzských mariňáků, oddílu filipínské lehké pěchoty pod španělským velením a 400 námořníků, kteří sloužili u dělostřeleckých baterií. Rigault v Saigonu rovněž ponechal korvetu \"Primauguet\", dále dělové čluny \"Avalanche\" a \"Dragonne\" a transportní loď \"Durance\". Francouzi v Saigonu opravili Jižní pevnost dobytou v únoru a přeměnili ji na pevnost pro posádku.\n\nDne 21. dubna Jauréguiberry zahájil překvapivý útok na vietnamské opevnění, které bylo postaveno západně od Saigonu. Útok byl úspěšný a pozice Vietnamců lehly popelem; nicméně ztráty Francouzů a Španělů činily 14 padlých a 31 zraněných z celkového počtu 800 mužů Jauréguiberryho posádky. Pro Jauréguiberryho omezené síly to byly tak těžké ztráty, že již žádné další výpady nepodnikl. I přes toto dílčí vítězství vietnamské jednotky v okolí dále kladly odpor a místní vietnamští křesťané okupantům nijak nepomohli. Franko-španělská posádka se tak musela stáhnout do Jižní pevnosti a vyčkávala.\n\nDobytí Saigonu se pro Francouze a Španěly ukázalo být stejně bezcenným vítězstvím, jako předchozí obsazení Da Nangu. Jauréguiberry posádka v Saigonu byla příliš malá na to, aby se mohla odvážit hnout se ze svých bezpečných pozic, zatímco kapitán Thoyon v Da Nangu byl obklíčen vietnamskými vojsky. Francouzi a Španělé byli demoralizovaní, oslabeni nemocemi a nedostatkem zásob. Mezitím francouzská vláda svou pozornost z dálnovýchodního tažení plně zaměřila na sardinsko-rakouskou válku, která vypukla v Evropě a na kterou Francie soustředila velké množství vojáků, které nemohla nasadit na Dálném východě. V listopadu 1859 byl Rigault de Genouilly, jehož kroky byly v Kočinčíně byly ve Francii několikrát terčem kritiky, odvolán a na jeho místo přišel admirál François Page, který měl nařízeno s Vietnamským císařstvím uzavřít dohodu o ochraně katolíků ve Vietnamů, ale nesnažit se o žádné územní zisky.\n\nVietnamská vláda věděla o francouzských zájmech v Itálii a mírné mírové podmínky, které Francouzi navrhli, odmítli a vyjednávání protahovali v naději, že Francouzi a Španělé jsou tak oslabeni ztrátami, že tažení nakonec úplně ukončí. Zatím Francouzi nebyli schopni posílit své posádky v Saigonu a Da Nangu. Ačkoliv sardinsko-rakouská válka brzy skončila, již počátkem roku 1860 byla Francie na Dálném východě ve válce s Čínou a Page musel většinu svých sil odvést na podporu admirála Léonarda Charnera do Číny.\n\nV dubnu 1860 Page s armádou opustil Kočinčínu, aby se připojil k admirálu Charnerovu v čínském Kantonu; velením obrany Saigonu a sousedního čínského města Cholonu, významného obchodního střediska, byl pověřen \"capitaine de vaisseau\" d'Ariès. Obrana těchto dvou měst se skládala z 600 francouzských mariňáků a 200 španělských vojáků s vlastním velitelem, plukovníkem Palancou y Guttierezem a dále korvet \"Primauguet\", \"Norzagaray\" a \"Laplace\". Aby Francouzi posílili svou nepočetnou obranu, vyzbrojili množství lodic, aby střežily řeky a naverbovali místní Číňany a Vietnamce, z nichž postavili pomocné sbory. Díky říčním a pobřežním hlídkám dokázali Francouzi paralyzovat pěstování rýže na polích v okolí Saigonu, čímž v hlavním městě Hue vypukl hladomor.\n\nV březnu 1860 saigonskou franko-španělskou posádku, pouhých 1000 bojeschopných mužů, na 11 měsíců oblehla 10 000-ová vietnamská armáda. V té době však francouzské síly byly vyčerpány obléháním Da Nangu (září 1858–březen 1860) a v březnu 1860 Francouzi Da Nang evakuovali.\n\nNakonec, anglo-francouzské vítězství na Čínou v bitvě u Palikaa 21. září 1860, čímž skončila válka v Číně, byly do Saigonu odeslány posily, 70 lodí pod velením admirála Charnera a 3500 vojáků generála de Vassoignea. Charnerova eskadra byla největší francouzskou námořní silou, jaká operovala ve vietnamských vodách až do vytvoření Dálnovýchodní eskadry v předvečer čínsko-francouzské války; v Charnerově eskadře se nacházely vlajkové lodě admirála Charnera a Page \"Impératrice Eugénie\" a \"Renommée\", korvety \"Primauguet\", \"Laplace\" a \"Duchayla\", jedenáct doprovodných lodí poháněné lodním šroubem, pět dělových člunů, sedmnáct transportních a jedna nemocniční loď. Eskadra byla doprovázena taktéž půltuctem ozbrojených čínských plachetnic koupených v Macau.\n\nPo příjezdu tak masivních posil Francouzi 25. února 1861 porazili u Kỳ Hòa Vietnamce u Saigonu a ukončili tak obléhání Saigonu. Francouzi obsadili většinu Končinčíny, kterou prohlásili francouzským územím. Vietnamský císař Tự Đức musel čelit na severu země povstáním a tak neměl síly, aby mohl zasáhnout proti francouzskému postupu.\n\nDne 5. června 1862 byla podepsána mezi vietnamským císařem Tự Đứcem a Francií, reprezentovanou admirálem Louisem Adolphem Bonardem, saigonská smlouva, která Francouzům přiřkla tři východokočinčínské provincie a ostrov Poulo Condor a dále zaručila toleranci křesťanství v celém Vietnamu, otevření tří vietnamských přístavů zahraničnímu obchodu a zaplacení válečných reparací ve výši čtyř milionů amerických dolarů s dobou splatnosti na deset let. Usídlení Francouzů v ústí Mekongu se stalo základnou pro další expanzi v regionu; roku 1863 se francouzským protektorátem stala Kambodža a roku 1867 saigonský guvernér Charles-Marie de La Grandière pod záminkou odboje proti francouzské moci vojensky obsadil i západní kočinčínské provincie, což bylo později, 15. března 1874, smluvně upraveno druhou saigonskou smlouvou, a celá oblast jižního Vietnamu se tak stala francouzskou kolonií Kočinčína (ačkoliv politický vliv si Francouzi v oblasti udržovali od roku 1847, území pod francouzskou správou nebyla oficiálně koloniemi) s hlavním městem Saigonem. Dobytí Vietnamu bylo završeno roku 1884 a o tři roky později dalo spojení francouzských území v Zadní Indii vzniknout Francouzské Indočíně.\n\n"}
{"id": "443743", "url": "https://cs.wikipedia.org/wiki?curid=443743", "title": "Tăng Tuyết Minh", "text": "Tăng Tuyết Minh\n\nTăng Tuyết Minh (, říjen 1905 – 14. listopadu 1991) byla manželka vietnamského komunistického vůdce Ho Či Mina. \n\nV letech 1925 se seznámili v čínském Kantonu a o rok později se vzali. Ačkoliv Ho Či Min kvůli svým politickým aktivitám hodně cestoval, udržovali kontakt. Když však v roce 1931 Ho Či Mina v Hong Kongu zatkli Britové, zůstali již navždy odloučeni. Když se Ho Či Min stal roku 1954 vůdcem Vietnamské demokratické republiky, Tăng Tuyết Minh se Ho Či Mina pokusila zkontaktovat, avšak neúspěšně. Existence Ho Či Minovy manželky byla držena v tajnosti a o její existenci nevěděla dokonce ani vietnamská vláda.\n\nTăng Tuyết se narodila v Kantonu do čínské katolické rodiny v říjnu 1905. Pocházela z deseti dětí, přičemž byla nejmladší z celkem sedmi dcer. Její matka se jmenovala Liang Sü-sien (čínsky 梁续弦), otec byl obchodník z Mei v Kuang-tungu a zemřel v roce 1915. Protože Tăng Tuyết byla nemanželská, po smrti svého otce musela odejít z domu. V Kantonu se stala porodní asistentkou, ve dvaceti letech, roku 1925, promovala.\n\nVietnam byl v té době součástí Francouzské Indočíny, kde Francouzi pronásledovali nacionalistické a komunistické aktivisty. Ho Či Min do Kantonu dorazil v listopadu 1924 na lodi ze sovětského Vladivostoku. Zde vystupoval jako čínský občan pod jménem Lý Thụy a pracoval jako překladatel pro agenta Kominterny Michaila Borodina. V květnu 1925 se podílel na založení Revoluční mládežnické ligy Vietnamu (\"Thanh Niên\"); tato skupina byla předchůdcem dnešní Komunistické strany Vietnamu.\n\nV roce 1925 byla Tăng Tuyết seznámena s Ho Či Minem Lam Duc Thụem, dalším předákem Revoluční mládežnické ligy Vietnamu. Ho Či Min později Tăng Tuyết dal rubínový zásnubní prsten. Když Ho Či Minovi spolupracovníci proti zamýšlenému sňatku protestovali, Ho jim odpověděl:\n\nSvatba se konala 18. října 1926 a svědky na svatbě byli Thái Suong a Deng Čing-chao, manželka pozdějšího čínského premiéra Čou En-laje; Tăng Tuyết bylo 21 a Ho Či Min byl o 15 let starší. Svatba se udála v budově, kde se před tím vzali Čou En-laj a Deng Čing-chao. Po svatbě Ho Či Min a Tăng Tuyết Minh žili v Borodinově rezidenci. Později v roce 1926, když se Ho Či Min dozvěděl, že Tăng Tuyết čeká jejich společné dítě, byl velmi potěšen. Nicméně Min na radu své matky trvala na interrupci, neboť ta se obávala, že Ho by mohl Min donutit k opuštění Číny.\n\nV dubnu 1927, kdy se pučem v Číně chopil moci protikomunistický generál Čankajšek, Ho Či Min z Kantonu odjel a vrátil se do Moskvy. Poté cestoval po různých zemích, až v červenci 1928 přijel do Bangkoku. Ho na Tăng Tuyết nezapomněl a po příjezdu napsal jí dopis:\n\nTento dopis však Min nedostala, neboť byl zachycen francouzskou policií. Min, ačkoliv se o politiku nezajímala, byla od července 1927 do června 1929 vedena jako členka Revoluční mládežnické ligy Vietnamu. Podle jednoho záznamu Tăng Tuyết navštívila Ho Či Mina v Hong Kongu v zimě na přelomu let 1929–1930. V květnu 1930 Ho Či Min Tăng Tuyết odeslal dopis, v němž jí žádal o schůzku v Šanghaji, ale její nadřízený dopis zatajil a Min jej nedostala včas. Ho Či Min byl v červnu 1931 zatčen v Hong Kongu britskou policií. Min přišla k jeho výslechu u soudu, on o tom nevěděl a to bylo naposledy, kdy ho viděla. Aby Britové nemuseli Ho Či Mina vydat Francouzům, kteří požádali o jeho vydání na francouzské území, Britové roku 1932 prohlásili, že Ho Či Min je mrtvý a později ho propustili.\n\nV květnu 1950 Tăng Tuyết Minh viděla Ho Či Minovu fotografii v novinách a poslala zprávu velvyslanci Viet Minhu v Pekingu. Zpráva však zůstala bez odpovědi. Roku 1954 to zkusila znovu, ale ani tentokrát jí nepřišla odpověď. Zástupci čínské vlády Min řekli, aby se přestala pokoušet Ho Či Mina kontaktovat a slíbili, že se o to postarají za ni. Z druhé strany, Ho Či Min v roce 1967 požádal severovietnamského konzula v Kantonu, aby se Tăng Tuyết pokusil vyhledat, ale hledání bylo bezúspěšné. V té době kolem osoby Ho Či Mina byl vytvořen kult osobnosti a severovietnamská vláda investovala do Ho Či Minova image celibátu, který symbolizoval celkové oddání se revoluci. Ho Či Min zemřel roku 1969. Tăng Tuyết Minh zůstala profesí porodní bábou až odchodu do důchodu v roce 1977; zemřela 14. listopadu 1991 ve věku 86 let.\n\nTvrzení, že Ho Či Min a Tăng Tuyết Minh byli manželé, se poprvé objevilo v knize čínského autora Chuanga Čenga v roce 1987. Informace však zůstala nepovšimnuta, dokud nebyla kniha přeložena do vietnamštiny v roce 1990. Redaktor novin, který příběh zveřejnil, byl posléze v roce 1991 z redakce propuštěn. V roce 1990 objevil francouzský spisovatel Daniel Hémery Ho Či Minovy dopisy adresované Min ve francouzském koloniálním archivu Centre des Archives d’Outre-Mer. V roce 2002 byla recenze Ho Či Minovy biografie Williama Duikera, kde byl do detailů odhalen vztah vietnamského vůdce a Tăng Tuyết Minh, ve Vietnamu zakázána.\n"}
{"id": "443745", "url": "https://cs.wikipedia.org/wiki?curid=443745", "title": "Menstruační tabu", "text": "Menstruační tabu\n\nMenstruační tabu je rozšířené společenské tabu o menstruaci. Jeho součástí je nazírání na menstruaci jako na něco nečistého a nepříjemného. Toto menstruační stigma se vztahuje i na zmínky o menstruaci jak veřejně (v médiích a reklamě), tak v soukromí (mezi přáteli, v domácnosti a s muži). \n\nNa základě výzkumu L. R. Williamse z roku 1983 se prokázalo, že se téměř všechny dívky domnívají, že by o menstruaci neměly mluvit s chlapci a více než třetina z nich se domnívala, že není vhodné o menstruaci mluvit s otcem. \n\nRůzné kultury však mají postoj k menstruaci odlišný.\n\nVe většině společností jsou základy chování, norem a komunikací založeny na přesvědčení, že menstruace musí zůstat skrytá, a to jak slovně, tak fyzicky. Velká většina dospělých a dospívajících obyvatel Spojených států je přesvědčena, že je společensky nepřijatelné o menstruaci hovořit, zejména pak ve smíšené společnosti. Mnoho lidí se též domnívá, že je nepřijatelné mluvit o menstruaci i v rámci rodiny.\n\nJednou z nejcharakterističtějších ukázek tabu v reklamě jsou reklamy na dámské hygienické produkty, které se menstruaci vyhýbají tím, že při ukázce „absorptivnosti“ používají namísto tekutiny v barvě krve modrou tekutinu. To představuje stigma krve spojené s menstruací. Vynález tamponů může být do jisté míry tímto tabu inspirován, jelikož tampony jsou více „diskrétní.“ Dalším důkazem tohoto tabu je existence různých eufemismů pro menstruaci.\n\nMenstruační tabu se odráží i ve filmech a televizních pořadech. Typickým příkladem je, že se téma menstruace vynechá. Výjimkou jsou pouze v některých případech první menstruace. Elizabeth Arveda Kissling tvrdí ve svém článku „Krámy na obrazovce: první menstruace ve filmu a televizi“ (\"On the Rag on Screen: Menarche in Film and Television\"), film z počátku 90. let \"My Girl\" obsahuje scénu, kde hlavní představitelka Vada dostane svou první menstruaci. Vysvětlení co se s ní děje však proběhne mimo kameru a nikdy již není znovu zmíněno. Z toho je jasně patrná touha společnosti nevidět, ani neslyšet nepříjemnosti menstruace ve filmech. Některé filmy, v nichž je menstruace přímo zmíněna, toto menstruační tabu dokonce posilují.\n\nVe filmu Carrie získá hlavní představitelka po své první menstruaci schopnost telekineze, díky níž pak zabíjí lidi.\n\nV roce 1996 se v Bostonu konal jubilejní 100. ročník místního maratonu. Do cíle tehdy jako první doběhla německá běžkyně Uta Pippig, na jejímž drese byla viditelná menstruační krev, a která měla i viditelné menstruační křeče.\n\nKomentátoři v rozhlase a televizi netradičně nevěděli co říct. Někteří Utu Pippig komentovali slovy „fyzické problémy a průjem.“ Jiní zůstali u fráze „fyzické problémy“ či „bolest břicha“ \n\nNejvětší kritika se snesla na článek Eileen McNamarové v deníku Boston Globe, kde uvedla, že „(Pippig) krvácela celou cestu od Hopkintonu do Bostonu.“\n\nBible v patnácté kapitole knihy Leviticus popisuje období menstruace a uvádí, že v tomto období je žena rituálně nečistá. Toto tabu je natolik velké, že nejen sama žena trpí touto nečistotou, ale i „každý, kdo by se jí dotkl, bude nečistý až do večera.“ Někteří vědci se domnívají, že křesťanské učení tohoto tabu stojí za zapovězení ženám stát se v římskokatolické církvi knězem (resp. kněžkou). Uvádějí, že církevní právo zavedlo tento zákaz kvůli „rituální nečistotě.“\n\nOstatní náboženství, jako například hinduismus, menstruaci rovněž vnímají v negativním světle. Například hinduismus zapovídá menstruujícím ženám účastnit se normálního života. Žena tak musí být „očištěna“ předtím, nežli je jí povolen návrat domů. Ženy žijící v jižní Indii nesmí v období menstruace po tři dny spát ve svém domě.\n\nNa druhou stranu některé kultury stále vnímají menstruaci, zejména pak první menstruaci, jako pozitivní aspekt dívčího života. V jižní Indii dostávají dívky po své první menstruaci dárky a probíhají oslavy, aby si tento zvláštní den zapamatovaly. Podobně tomu bylo také v mnoha indiánských kulturách Severní i Jižní Ameriky i u domorodců v Austrálii a Oceánii, kde byla první menstruace zpravidla vnímána jako přechod od dětství k dospělosti a její dovršení bývalo spojeno s obřadem iniciace. Na druhou stranu ale indiáni vnímali menstruační krev jako zdroj potenciálního znečištění, ženy v tomto období bývaly u některých kmenů izolované ve zvláštní chýši a osvobozeny od domácích prací.\n\nOd roku 2003, kdy FDA v USA schválila prodej léků na potlačení menstruace, proběhlo několik průzkumů týkající se postojů žen vůči menstruaci. Studie L. C. Andrista v rámci průzkumu zjistila, že 59 % dotázaných žen zaujala představa, že by nemenstruovaly jednou měsíčně. Z těch 59 % pak plnou třetinu zaujalo již nikdy více nemenstruovat. \n\nPřekonání tohoto menstruačního tabu je ve feministickém hnutí bodem sváru. Hlavním argumentem proti tomuto tabu je, že pakliže je menstruace normální, pak není žádný důvod, proč by se tomuto tématu mělo vyhýbat: „Po chvíli se ženy mohou cítit psychologicky dezorientované, když se podívají na svět, kde již jejich realita neexistuje.“\n\nV březnu 2015 uveřejnila básnířka Rupi Kaur na svém Instagramu sérii fotek dokumentující menstruaci, načež byly fotky administrátory opakovaně smazány, protože prý porušovaly „Pravidla komunity“ (Community Guidelines). Po veřejné kritice byly fotky obnoveny a smazání označeno za omyl. Rupi Kaur chtěla touto akcí upozornit na to, že zatímco fotografie, kde jsou ženy (často i nezletilé dívky) sexuálně objektivizovány (např. pózují ve spodním prádle), jsou společensky přijatelné, fotografie tematizující přirozené chování ženského těla jsou cenzurovány. \n\n"}
{"id": "443749", "url": "https://cs.wikipedia.org/wiki?curid=443749", "title": "Tribhuvan", "text": "Tribhuvan\n\nTribhuvan Bír Bikram Šáh Déva (nepálsky: त्रिभुवन वीर विक्रम शाह; 30. června 1906 – 13. března 1955) byl mezi lety 1911–1955, s výjimkou let 1950–1951, nepálský král.\n\nNarodil se v nepálském hlavním městě Káthmándú, trůnu se chopil v pěti letech po svém otci Prithví Bír Bikram Šáhovi. Jeho korunovace proběhla 20. února 1913, vzhledem k jeho nízkému věku byla do pozice regenta dosazena jeho matka. V této době však držela faktickou moc v Nepálu ministerská dynastie Ránů a králové z dynastie Šáhů byli de facto v pozici loutkových hlav Nepálu.\n"}
{"id": "443754", "url": "https://cs.wikipedia.org/wiki?curid=443754", "title": "Hynek Martinec", "text": "Hynek Martinec\n\nHynek Martinec (* 12. listopadu 1980, Broumov) je český malíř, absolvent ateliéru klasických malířských technik prof. Zdeňka Berana na AVU. Po ukončení studia odešel do zahraničí - v letech 2005–2007 pobýval v Paříži a od roku 2007 žije v Londýně. Jeho hyperrealistické portréty získaly prestižní ocenění BP Portrait Award v Londýně. Tvoří obrazy inspirované starým uměním nebo fotografiemi v nichž minulost prostřednictvím moderních technologií propojuje se současností.\n\nVe svém rodišti Broumově a okolí mohl Hynek Martinec od raného věku vnímat Dientzenhoferovu architekturu a malbu českého baroka. Od dětství kreslil a již ve věku 8-9 let objevil i svět vážné hudby. Jako jedenáctiletý uspěl roku 1991 ve výtvarné soutěži v Náchodě. Malíř, který byl porotcem soutěže, mu nabídl soukromé lekce a důkladné školení v realistické malbě. Ve 12 letech docházel na soukromé lekce k jinému malíři, který ho zasvětil do abstraktního umění.\n\nMartinec po základní škole jeden rok studoval design v Uherském Hradišti a poté absolvoval Střední odbornou školu výtvarnou Václava Hollara v Praze. V letech 1999–2005 studoval na Akademii výtvarných umění v Praze v ateliéru klasických malířských technik prof. Zdeňka Berana. Během studia absolvoval stáž na Middlesex University v Londýně (2002) a šestiměsíční stáž v Cooper Union v New Yorku (2004). Roku 2003 obdržel ateliérovou cenu AVU a roku 2004 byl vyhlášen nejlepším studenetm AVU.\n\nKrátce po ukončení studia strávil dva roky v Paříži v propůjčeném ateliéru. Do Londýna se přestěhoval v souvislosti s úspěchem v soutěži National Portrait Gallery, když roku 2007 obdržel BP Young Artist Award pro umělce do 30 let a zároveň i BP Visitor Choice za portrét \"Zuzana in Paris studio\" (2006–2007). Obraz byl vybrán mezi 60 finalistů z celkem 1870 přihlášených umělců. Roku 2008 získal ocenění The Changing Faces v soutěži British National Portrait Gallery v Londýně za obraz \"Bagram in New York\" (2004) a BP Visitor Choice v National Scottish Portrait Gallery v Edinburghu.\n\nHynek Martinec žije a tvoří v Londýně, kde ho zastupuje Parafin Gallery. Jeho partnerka Zuzana Jungmanová vede v Londýně Czech School Without Borders, kam dochází kolem 200 dětí z tamní české komunity.\n\n\nMartincovy školní práce zahrnují zátiší, zimní horskou krajinu a četné portréty. Jeho portrét \"Bagram in NY\" (2004), který namaloval během studijního pobytu v New Yorku, dokonce o čtyři roky později získal cenu The Changing Faces na soutěži v Londýně. Jako diplomovou práci vytvořil pět velkoformátových žánrových obrazů z prostředí Motolské nemocnice.\nV Paříži, kde mu přítel zapůjčil ateliér, se zabýval převážně projektem \"Kabeláže\" (2005–2007), který pojímal jako skenování minulých časů. Paříž ho inspirovala k větší barevnosti a abstraktnější malbě, ale vytvořil zde i hyperrealistický portrét své partnerky Zuzany Jungmannové. V brýlích Zuzany se odráží celý prostor ateliéru i s částí panoramatu Paříže za oknem a obraz je tak zároveň záznamem malířova života v tomto období. Portrét \"Zuzana in Paris studio\" (206–2007), kterým obeslal prestižní soutěž National Portrait Gallery v Londýně, získal první cenu pro umělce do 30 let \"BP portrait award\" a byl za jeho rozhodnutím se do Londýna přestěhovat.\n\nRoku 2008 vznikl jeho projekt \"Lost in Time\", inspirovaný brutalistní architekturou National Theatre a barevnými obrazci, které byly promítány na fasádu budovy. Celý soubor je postaven částečně na černých a bílých štětcových kresbách, temné atmosféře a tlumené arteficiální barevnosti.\n\nPo dalších třech letech strávených v Londýně, kdy maloval převážně městské motivy, měl Hynek Martinec pocit, že vyčerpal možnosti hyperrealistické malby a začal v ní postrádat emocionální stránku. Požádal tehdy o pomoc svého přítele fotografa, který se zabýval starými fotografickými technikami, a pokusil se prostřednictvím ambrotypických a daguerrotypických snímků Zuzany, které pak převedl v monochromní malbě na velký formát plátna (\"Zuzana 1848\", 2012, 244 x 184 cm, \"Zuzana 1854\", 2012, 255 x 184 cm), o jakousi cestu zpět v čase. Fotografická technika 19. století tak otevřela téma času z jiného úhlu než malovaný obraz. Malířskou simulací technických zvláštností starých fotografických technik se tyto obrazy vyvazují z osidel hyperrealismu směrem k imaginaci autonomního paralelního světa. Martinec opustil na čas akrylové barvy a zahájil tím svou stále pokračující sérii monochromních olejomaleb v historizujícím sépiově hnědavém tónu, kterým se přibližuje starým fotografiím. \nV následujících letech se zabýval převážně zátišími, do kterých vkládal existenciální podtexty (\"Každou minutu jsi blíže smrti\", 2013). V menších formátech se objevuje často uhašená svíčka, jako klasický symbol smrtelnosti (\"It is Hard to Remember\", 2014). Bílá hmota parafinu může odkazovat k názvu galerie, která Martince v Londýně zastupuje, ale má sama o sobě i zvláštní estetickou kvalitu. Tam, kde zátiší zobrazuje pouze jediný předmět, je technická dokonalost malby nástrojem, vedoucím k meditaci o čase (\"Sigrun's Bread\", 2015), někde k tomu dokonce explicitně vybízí (\"The Propeller\", 2015). Martincova zátiší, provedená grissailovou technikou, jsou technicky dokonalé olejomalby. Důmyslně provedené kompozice si pohrávají s archetypálními devočními obrazy a tématem vanitas (\"Bičování barokního koně\", 2017). \nJako abstraktní prostorový model používá často holicí pěnu, která pro něj svým pomíjivým tvarem představuje jakýsi ryze současný symbol Vanitas (\"Kam kráčíš, Jane?\", 2014). Pěna někdy připomíná barokní štukové reliéfy, propůjčuje dílu skrytý sexuální podtext nebo naopak odtažitý chlad. Intenzivní kult smrti, který je v základech katolického baroka, v sobě zároveň skrývá silnou potřebu smrt estetizovat. Martincovo \"ledové baroko\" mění ideu barokního světa a odhaluje smrt nikoli v postavách světců, ale pouze v dokonalých a konečných formách. Některé tvary Martinec provedl jako třírozměrné struktury v akrylátové hmotě jesmonitu (\"Fantasy Meets Brutal Reality\", 2018).\n\nRoku 2014 začal převádět do olejomalby staré fotografie, které drobnými detaily, vytrženými z jiného kontextu, propojil se současným světem (\"Flyover into the Different Time\", 2014). Od roku 2015 se do Martincových šerosvitných zátiší pozvolna vrací tlumená barevnost (\"Sigrun's Bread\", 2015). Jeho fascinace starými mistry zřejmě souvisí s Martincovou pražskou výstavou roku 2015. V té době vznikl obraz \"El Greco se dívá\" (2016), který je věrnou nebarevnou malířskou kopií El Grecova Krista z Národní galerie v Praze. Další obrazy volně kombinují výtvarnou inspiraci např. barokním autoportrétem Anthony van Dycka s Magrittovou dýmkou (\"The Vision\", 2016) nebo používají citace vypůjčené z různých klasických děl k vytvoření nových nečekaných spojení (\"Allegory of the Internet\", 2017). Malíř vnímá svět, ve kterém žije, ale politické události, které jeho život ovlivňují, komentuje zástupnými a skrytými symboly (\"Brussels\", 2016, \"Brexit\", 2016). \nMartincovým malbám předchází nejprve asociační představa v mysli, která čerpá podněty z literatury nebo odráží osobní zážitek spojený s jiným výtvarným dílem. Odkazy v názvech obrazů často souvisejí s filosofí, zejména Nietzscheho a Wittgensteina, a tématy rozhovorů, které vede se svým bratrem (\"The Birth of Tragedies\", 2018). Religiózní symboly ho provázejí od mládí, prožitého na Broumovsku v prostředí silně ovlivněném barokní architekturou K.I. Dienzenhofera, a sám uvádí, že jsou trvalou součástí každodenního života. Ve svých dílech navazuje na tradiční evropskou malbu, ale prezentuje ji v současném kontextu a obrací se na dnešního diváka. Používá šifry a symboly, které spojují minulost se současností. Některé autobiografické detaily se prolínají do obrazů ve zdánlivě nesouvisejících spojeních. Jedním z takových symbolů je lebka, kterou kdysi spatřil jako dítě v malé vesnické škole v Machově, kterou navštěvoval (\"Speak The Truth Even When Your Voice Shakes\", 2013). Jindy se v pozadí obrazu objevuje městské panoráma místa, kde prožil prvních šest let v dětství (\"Six Years of Tabula Rasa\", 2013–14)\n\nMartinec dospíval v 90. letech, kdy se svět zcela změnil díky počítačům a novým médiím. Jeho generace vnímá všudypřítomnost moderních technologií s existenciální vážností jako změnu paradigmatu a snaží se na ně reagovat (\"Every Generation Has Its Own Revolution\", 2014) nebo je kreativně využít ve své tvorbě. Pomocí 3D programu Martinec vytváří v počítači malby, které jsou spíše modelem pro nehmotnou sochu. Podnětem k malbě může být kresebný záznam snu, v němž se uložené obrazy mísí s každodenní realitou, odehrávají se děje skryté pod povrchem a vznikají nečekaná spojení. Série kreseb podle děl starých mistrů je pro Martince prostředkem, jak odbourat hranice času a propojit své dílo s umělci, které si oblíbil při návštěvách galerií. Tyto motivy pak využil ve fantaskních manýristických nebo neobarokních kompozicích, v nichž libovolně spojuje citace starých mistrů s prvky současného světa (\"Rej nočních děsů\", 2017). Místo náčrtků užívá digitální fotografie skutečných předmětů, které může libovolně manipulovat. Kompozici obrazu předtím, než ji přenese na plátno, vytváří jako umělou realitu prolínáním a dynamickým zkreslením ve Photoshopu. \nSoučástí fiktivního cestování časem byla i Martincova cesta na Island roku 2016, ze které pořídil fotografický záznam své performance. Ve vypůjčené identitě barokního architekta Kiliána Ignáce Dientzenhofera, který hledá místo pro stavbu svého futuristického kostela, vytvořil příběh, který pak využil jako motto ke své pražské výstavě \"Cesta na Island\" roku 2018. Již o rok dříve navštívil Island, aby tam maloval krajinu (\"Představa krajiny, Reykjavík\", 2015) a pod širým nebem zde umístil obraz meditujícího Buddhy. Podobnou intervencí v přírodě je monochromní malba hlavy Krista podle El Grecova obrazu z Národní galerie v Praze, kterou umístil roku 2017 ve španělské Andalusii. \n\n\n\n\n\n"}
{"id": "443769", "url": "https://cs.wikipedia.org/wiki?curid=443769", "title": "Kazvín", "text": "Kazvín\n\nProvincie Kazvín je jednou ze 31 íránských provincií. Nachází se na severozápadě země a jejím hlavním městem je Kazvín. Provincie má rozlohu 15 567 km² a v roce 2006 zde žilo 1 143 200 obyvatel.\n"}
{"id": "443775", "url": "https://cs.wikipedia.org/wiki?curid=443775", "title": "Wolfram Alpha", "text": "Wolfram Alpha\n\nWolfram Alpha je odpovídací stroj, vytvořený firmou Wolfram Research. Jde o službu, která se snaží přímo odpovídat na dotazy uživatele, na rozdíl od vyhledávacích služeb, které poskytnou pouze seznam stránek, pravděpodobně obsahujících odpověď. Wolfram Alpha je vytvořen na základě výpočetního softwaru Mathematica, který je využíván pro řešení algebraických úloh, numerických a statistických výpočtů, ale i vizualizaci výsledků. Odpověď na dotaz se zobrazí v člověku čitelné a přehledné formě. Často je přiložen i postup vedoucí k výsledku.\n\nWolfram Alpha je často schopen odpovídat i na faktické otázky podané přirozeným jazykem. Například: „Where was Antonin Dvorak born?“ nebo ještě složitější otázky: „How old was Queen Elizabeth II in 1974?“.\n\nStojí za to vyzkoušet například:\n\n\n"}
{"id": "443776", "url": "https://cs.wikipedia.org/wiki?curid=443776", "title": "Státní znak Bruneje", "text": "Státní znak Bruneje\n\nStátní znak Bruneje využívá Sultanát Brunej. Přijat byl v roce 1932, ale dnešní podobu získal v roce 1959.\n\nZnak se skládá ze šesti částí:\n\nNa půlměsíci je arabské heslo: الدائمون المحسنون بالهدى ‎ (). Na šále je arabský opis názvu státu بروني دارالسلام ‎ (, ).\n\nSymbolika:\n\nStátní znak je umístěn i na Brunejské vlajce.\n\n\n"}
{"id": "443777", "url": "https://cs.wikipedia.org/wiki?curid=443777", "title": "Vlastislav Chalupa", "text": "Vlastislav Chalupa\n\nVlastislav Chalupa (4. listopadu 1919 Opava – 2002 Spojené státy americké) byl pracovníkem ústředního sekretariátu Československé strany národně socialistické a agent Státní bezpečnosti (StB), vedený pod krycími jmény major Král, dr. Sladký, dr. Černý či agent Maison. Byl jedním z nejvýkonnějších československých udavačů. Není přesně známo kolik lidí přivedl do vězení či na šibenici, ale odborníci odhadují, že šlo až o několik set případů (přibližně 700 uvězněných a 15 popravených).\n\nNarodil se v Opavě do rodiny soudce. Za druhé světové války byl za Protektorátu Čechy a Morava zatčen gestapem a osm měsíců vězněn v koncentračním táboře Sachsenhausen, načež byl propuštěn. Po propuštění se stal velitelem civilní protiletecké obrany v Bance českých spořitelen v Brně. Po druhé světové válce řídil tajné podzemní organizace. Po komunistickém puči v únoru 1948 byl v dubnu téhož roku tajně zatčen a převezen do konspiračního objektu v Krkonoších, kde po dvou dnech bez nátlaku podepsal spolupráci s StB.\n\nSe souhlasem StB založil ilegální Československou stranu práce, která vyzývala k boji proti bolševismu. Zároveň vydával i časopisy Plamen a Hlas svobodné republiky. Cílem bylo utlumovat skutečný protikomunistický odboj a provokacemi dostávat do vězení příslušníky odbojových skupin. Mezi jeho další činnost patřila infiltrace odbojových skupin , případně i akce Skaut .\n\nDne 4. září 1949 s falešným pasem na jméno František ČERNÝ, pod krycím jménem Maison emigroval pod vedením StB do Francie a následně 4. listopadu 1951 do Spojených států amerických. Výměnou za vytvoření špionážní sítě mezi emigranty Chalupa mmj. požadoval v r. 1949, aby za ním přiletěla jeho manželka s dítětem . V roce 1956 jej kontaktoval pracovník StB v Chicagu kvůli obnovení spolupráce, spolupracoval s nimi do r. 1958 pod krycím jménem Direktor. V roce 1961 byl jeho spis uložen. Získal pobočky i v řadě evropských zemí a během svého pobytu v Paříži zaslal StB i heslo na skupinu Milady Horákové - heslo však bylo zkomoleno. Díky provokacím získal i pod tímto krycím jménem velké množství lidí do vězení a nikdy se nepřiznal.\n\n"}
{"id": "443784", "url": "https://cs.wikipedia.org/wiki?curid=443784", "title": "PLU", "text": "PLU\n\nPLU (zkratka anglického \"\", „kód pro dohledání ceny“) je systém identifikačních čísel zboží, který se začal používat začátkem devadesátých let.\n\nDůvod zavedení byla přesnější a rychlejší kontrola skladových zásob. Pomocí PLU se daly snadno rozlišit podobné výrobky s rozdílnou cenou. Například určitý druh ovoce, které bylo dováženo z různých částí světa, se prodávalo ve stejném obchodě. Každý druh byl za jinou prodejní cenu. Snadno docházelo k záměně. Třeba jablka vypadala na pohled stejně, ale měla jinou prodejní cenu. PLU kódem bylo pomocí etiket zboží označeno a problém s určením zboží tím byl z větší části vyřešen.\n\nPLU kód by se dal přirovnat k EAN kódu. PLU kód bývá v některých systémech také nazýván \"interním kódem zboží\" nebo interním ID. Toto názvosloví vzniká v žargonu různých oborů, kde se PLU používá.\n\nOznačení produktů tímto identifikačním znakem bývá používáno v různých oblastech prodeje. PLU bývá také náhradou za EAN kód, který stále ještě neexistuje u některých druhů výrobků, např. umělecké předměty, výrobky typu klíčenka, tužka atp. Rozsah PLU je většinou dán potřebami interního systému. V PLU může být například obsaženo číslo kategorie a pořadové číslo výrobku v této kategorii nebo může být PLU generováno náhodně.\n\nObecně se PLU kódy tisknou na etikety spolu s dalšími informacemi o zboží (výrobku). Zboží je zpravidla označeno názvem, jednotkovou cenou, EAN kódem a případně tímto PLU kódem.\n\nVyužití PLU v současnosti (rok 2009) je především jako další identifikace výrobku v informačních systémech, při prodeji nebo ke skladovým účelům a inventurám.\n\nPříklady z praxe:\n\n"}
{"id": "443786", "url": "https://cs.wikipedia.org/wiki?curid=443786", "title": "Zálesák (film, 1966)", "text": "Zálesák (film, 1966)\n\nZálesák (orig. \"The Trap\") je britský film režiséra Sidneyho Hayerse z roku 1966 s Ritou Tushinghamovou a Oliverem Reedem v hlavních rolích. \n\n"}
{"id": "443787", "url": "https://cs.wikipedia.org/wiki?curid=443787", "title": "Světová výstava 1855", "text": "Světová výstava 1855\n\nSvětová výstava 1855 (francouzsky: \"Exposition universelle de 1855)\" byla v pořadí druhá světová výstava průmyslu a kultury, první konaná v Paříži, a to od 15. května do 15. listopadu 1855.\n\nVýstava se stala významnou událostí ve Francii za vlády a pod patronací císaře Napoleona III. Navázala na londýnskou světovou výstavu z roku 1851 a snažila se ji ještě předstihnout. Jako měli Angličané Křišťálový palác, postavili Francouzi svůj vlastní Palais d'Industrie (Průmyslový palác); jeho stavba se nedochovala, neboť v roce 1900 byl na jeho místě pro světovou výstavu vybudován Grand Palais. Průmyslové a umělecké výstavy uvedené při této příležitosti byly považovány za nadřazené všem předchozím.\n\nPodle oficiální zprávy výstavu navštívilo 5 162 330 návštěvníků. Z nich si asi 4,2 milionu prohlédlo průmyslovou výstavu a 0,9 milionu navštívilo expozici krásného umění. Výdaje činily asi 5 000 000 dolarů, zatímco příjmy byly sotva desetina této částky. Expozice zabírala 16 ha (39 akrů) a účastníci byli ze 34 zemí. Pro výstavu požadoval Napoleon III. podávat nejlepší víno z Bordeaux, které mělo zajistit dobré jméno Francie v zahraničí; jedním z přínosů výstavy bylo zavedení systému klasifikace bordeauxských vín.\n\nTato světová výstava také jako první měla pavilon věnovaný výlučně krásným uměním – \"Le Palais des Beaux-Arts\", kde se účastnilo 28 zemí se zhruba 5000 malířských děl. Mezi umělci, kteří zde reprezentovali své země, byli např. Eugène Delacroix (48 obrazů), Dominique Ingres (40 obrazů), Camille Corot (6 obrazů), Jean-François Millet, Charles-François Daubigny, Johan Barthold Jongkind, Ludwig Richter.\n\nU příležitosti konání výstavy se konala diskuse o zařazení fotografie mezi umění. Vystavovaly se jezdecké portréty, geografické snímky, brilantně nazvětšovaná panoramata a fotografie z Číny. Na výstavě byly k vidění daguerrotypie, kalotypie, talbotypie, mokrý kolodiový proces, woodburytypie. Z fotografů zde vystavovali André-Adolphe-Eugène Disdéri, Nadar, Gustave Le Gray nebo Adolphe Braun. Fotografie ruské a turecké armády, reportáž z Krymské války představil Carol Szathmari. Řada fotografů, kteří vystavovali na této výstavě, pokračovali také na výstavě v roce 1867 v Paříži.\n\nNa této výstavě získal stříbrnou medaili za své \"pohybové série\" průkopník fotografie John Dillwyn Llewelyn. Světové výstavy byly vynikající příležitostí pro reportážní fotografy, kteří zvlášť podrobně dokumentovali zejména pavilony a významné hosty. Své snímky zde vystavoval také rakouský fotograf Andreas Groll.\n\nZ expozice se dodnes dochoval jediný pozůstatek – divadlo Rond-point des Champs-Élysées z dílny architekta Gabriela Daviouda, které bylo původně umístěno v „Panorama National“.\n\n\n\n"}
{"id": "443791", "url": "https://cs.wikipedia.org/wiki?curid=443791", "title": "Gillan", "text": "Gillan\n\nGillan byla anglická hardrocková skupina založená v roce 1978 zpěvákem skupiny Deep Purple Ianem Gillanem.\n\nV roce 1978 byl Ian Gillan nespokojený se stylem své skupiny Ian Gillan Band, který se blížil ke stylu jazz fusion, a proto skupinu rozpustil. V nově založené formaci, kterou pojmenoval Gillan, zůstal (kromě Gillana) jediný původní člen předchozí skupiny, klávesák Colin Towns. Sestavu doplnili Steve Byrd (kytara), Liam Genocky (bicí) a John McCoy (baskytara).\n\nObdobí 1978–1980\n\n\n\nObdobí 1981–1983\n\n\n"}
{"id": "443793", "url": "https://cs.wikipedia.org/wiki?curid=443793", "title": "Niklas Hoheneder", "text": "Niklas Hoheneder\n\nNiklas Hoheneder (* 17. srpna 1986, Linz, Rakousko) je rakouský fotbalový obránce, v současné době působící v týmu SC Paderborn.\n\nJe odchovancem lineckého klubu LASK Linz, jehož barvám byl věrný až do svého přestupu do Sparty Praha v létě 2009. \nDo prvního mužstva tehdy druholigového LASKu poprvé nakoukl v sezóně 2003/2004 a již od nadcházejícího ročníku - ve svých 18 letech - začal stabilně nastupovat na místě středního obránce. V sezóně 2006/2007 se pak podílel na postupu do elitní rakouské fotbalové soutěže, ačkoliv v tuto dobu ne vždy nastupoval v základní sestavě.\n\nJeho přestup do Sparty byl médii avizován již v zimní přestávce sezóny 2008/2009, avšak Hoheneder se nakonec rozhodl dodržet dobíhající smlouvu v Linci a do Sparty přichází v létě 2009 jako volný hráč.\n\n8. července 2010 nastoupil v dresu Sparty k historicky prvnímu zápasu Českého Superpoháru, který sehrávají mistr ligy a vítěz národního poháru uplynulého ročníku.\n\n\n"}
{"id": "443795", "url": "https://cs.wikipedia.org/wiki?curid=443795", "title": "Senátní obvod č. 52 – Jihlava", "text": "Senátní obvod č. 52 – Jihlava\n\nSenátní obvod č. 52 – Jihlava je podle zákona č. 247/1995 Sb. tvořen celým okresem Jihlava a východní částí okresu Jindřichův Hradec ohraničenou na západě obcemi Kostelní Vydří, Dačice, Peč, Cizkrajov, Slavonice a Staré Město pod Landštejnem.\n\nSoučasným senátorem je od voleb 2010 občanský demokrat Miloš Vystrčil.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "443797", "url": "https://cs.wikipedia.org/wiki?curid=443797", "title": "Janenschia", "text": "Janenschia\n\nJanenschia (podle paleontologa Wernera Janensche) byl rod velkého sauropodního dinosaura, žijícího v období svrchní jury (asi před 155 miliony let) na území východní Afriky. Jde zřejmě o nejstaršího dnes známého titanosaura. Původně byl považován za druh rodu \"Tornieria\"/\"Barosaurus\" (jako \"Gigantosaurus\"), později však byla určena příslušnost k titanosaurům. Tento mohutný býložravec je znám zatím pouze z území dnešní Tanzanie. Typový druh \"J. robusta\" byl popsán roku 1991 německým paleontologem Rupertem Wildem.\n\nDélka tohoto sauropoda mohla dosáhnout zřejmě 17 metrů a hmotnost zhruba 10 tun. Patřil tedy spíše k menším až středně velkým sauropodům.\n\nPodle odhadů Paula Sandera vážil exemplář s katalogovým označením \"MFN 22\" přibližně 7943 kg a délka jeho stehenní kosti činila 127 cm. Ročně přibýval na váze odhadem zhruba 447 kilogramů.\n\n\n"}
{"id": "443798", "url": "https://cs.wikipedia.org/wiki?curid=443798", "title": "Spřáhlo Scharfenberg", "text": "Spřáhlo Scharfenberg\n\nSamočinné spřáhlo Scharfenberg (krátce \"Schaku\") patří do skupiny centrálních spřáhel. Umožňuje rychlé, jednoduché a především spolehlivé spojení a rozpojení vozidel. Spřáhlo sestrojil Karl Scharfenberg ve vagónce L. Steinfurt AG v Královci a v letech 1904 a 1907 na něj obdržel patenty (říšský patent 149727, přihlášen 6. května 1903 a říšský patent 188845, přihlášen 5. dubna 1906).\nDnes je spřáhlo Scharfenberg rozšířené po celém světě u mnoha druhů vozidel - od tramvají až po vysokorychlostní jednotky - a u mnoha železničních společností. V roce 2002 byl typ 10 přijat jako standard pro vysokorychlostní jednotky a dnes je součástí technických specifikací pro interoperabilitu (TSI).\nRoku 1873 vypsal Německý železniční svaz (Verein Deutscher Eisenbahnverwaltungen - VDEV) soutěž na lepší spřáhlo:\" „Kvůli velkému ohrožení zdraví a života železničních úředníků a dělníků, kteří přicházejí do styku se stávajícím způsobem spřahování, vypisuje VDEV soutěž s 1. cenou 3000 tolarů a 2. cenou 2000 tolarů za vynález zařízení, které umožní spřahování železničních vozů, které nevyžaduje vstupování pracovníků provádějících spřahování mezi vozy.“\"\n\nV této soutěži se však neobjevilo žádné uspokojivé řešení, které by odpovídalo požadavkům VDEV. To přišlo teprve roku 1903, když Karl Scharfenberg přihlásil 6. května patent na „Centrální spřáhlo s táhlem a otočným hákem jako spojovacími články“. V té době se již patenty na samočinné spřáhlo počítaly na stovky.\n\nSpřáhlo scharfenberg bylo poprvé použito na soukromé místní dráze Memel - Plicken (nyní Klaipėda a Plikiai, Litva), kde se dobře osvědčilo. O něco později projevily zájem Pruské státní dráhy a spřáhlo nasadily zkušebně na velkoprostorové nákladní vozy.\n\nV roce 1921 byla vagónkou Steinfurt z Královce a firmou Busch z Budyšína založena firma Scharfenberg-Kupplung AG se sídlem v Berlíně. Bylo dojednáno, že těžká spřáhla pro vlaky budou produkována v Královci a ostatní, například pro nákladní automobily, v Budyšíně. Ve spolupráci s elektrotechnickými firmami, mj. Siemens a Brown Boveri, bylo vyvinuto spřáhlo s elektrickým a vzduchovým propojením. Do té doby se vzduchová potrubí a propojovací kabely spojovaly ručně.\n\nTaké berlínské příměstské dráhy (předchůdkyně berlínského S-Bahnu) nebyly spokojeny s dosud používaným spřáhlem Willison (později rozšířeným v Sovětském Svazu jako typ SA-3) a rozhodly se jej nahradit spřáhlem Scharfenberg. V roce 1928 zavedl toto spřáhlo i berlínský U-Bahn a o něco později i metro v Buenos Aires. Prvními vlaky Deutschen Reichsbahn vybavenými spřáhly Schaku byly roku 1935 rychlé motorové jednotky typu Hamburg a parní rychlovlak Henschel-Wegmann.\n\nPo válce přesídlila firma Scharfenberg AG do Salzgitteru. Po několika změnách majitelů v 90. letech se roku 1998 stala součástí koncernu Voith a nyní (2009) vystupuje pod jménem Voith Turbo Scharfenberg GmbH & Co. KG.\n\nPočet spřáhel v provozu stále stoupá. Zatímco v roce 1935 to bylo v Evropě 20.000 spřáhel, v roce 2004 již přes 250.000.\n\nAčkoliv princip spřahování zůstává stejný, existují různé varianty lišící se zejména velikostí v závislosti na jejich použití. Zatímco typ 10 se stal roku 2002 standardem pro vysokorychlostní vlaky a vše směřuje ke standardizaci i pro standardní vlaky, vozidla podzemních drah a tramvaje používají menší a lehčí varianty spřáhel. Různé varianty nejsou vzájemně spojovatelné.\n\nSpojení spřáhel je naprosto pevné, bez vzájemných pohybů ve svislém směru, což přispívá ke klidnému chodu vlakové soupravy. Spřáhla přenášejí tažné i tlačné síly. Uložení spřáhel umožňuje nejen výkyv do stran, ale i ve svislém směru pro vyrovnání nestejné výšky spřáhel a svislých pohybů vozidel během jízdy. Nespojené spřáhlo je pružnými prvky drženo v ose vozidla. V podélném směru je spřáhlo odpružené, u novějších variant zpravidla s tlumičem. Toto odpružení pohlcuje energii vozidel při spojování.\n\nPři spojování vozidel mohou být spřáhla vzájemně přesazena - uvádí se až 370 mm vodorovně a 140 mm svisle. Rychlost spojování není stanovena jednotně, obecně se uvádí rychlost pomalé chůze - do 2 km/h, v praxi se najíždí raději pomaleji. Ke hrubému srovnání spřáhel slouží naváděcí tyče ve spodní části. K jemnému navedení kuželová část kolem táhla, která se zasune do otvoru druhého spřáhla. Čelo kuželové části přitom stlačí nárazník (název součásti uvnitř spřáhla) a dojde k odjištění táhla srdcovky. Čep na konci spojovacího táhla je v tomto okamžiku ve vybrání otočné části - srdcovky a pružina otočí srdcovku se zaklesnutým táhlem do spojené polohy.\n\nRozpojování se děje pneumaticky, elektricky nebo ručně. Srdcovka se přetočí do rozpojené polohy, zajistí a vozidla mohou od sebe odjet.\n\nCelé spřáhlo váží kolem jedné tuny. Maximální podélné síly, které spřáhlo bez poškození přenese, jsou kolem 1500 kN, nejvíce jsou spřáhla zatížená při spojování vozidel, při jízdě vlaku jsou síly, zvláště u ucelených jednotek, kde se Schaku používají nejvíce, mnohem nižší.\n\nSpřáhlo je nutné v provozu chránit především před sněhem a námrazou. K tomu sloužily dříve ochranné návleky nebo přenosné kryty, dnes bývají spřáhla chráněna pohyblivými kryty na čele vozidla a novější spřáhla mají elektrické vyhřívání.\nSpřáhlo Scharfenberg je modularní koncepce, takže je možné jej přizpůsobit konkrétním podmínkám použití. Skládá se ze dvou základních částí - spojovací hlavy a uložení.\nHlavou spřáhla se označuje přední část spřáhla, která zprostředkovává mechanické, případně pneumatické a elektrické propojení vozidel. Na schematu je znázorněna modře.\n\nHlava obsahuje zpravidla tyto části: spojovací mechanismus, vzduchové propojení, svorkovnice a rozpojovací zařízení.\n\nSpojovací mechanismus spojuje vozidla mechanicky. Tvar hlavy a naváděcí tyče slouží k přesnému ustavení spřáhel během najíždění připojovaného vozidla. Je možné i spojování v oblouku. V případě velkého vzájemného přesazení spřáhel je třeba najít vhodnější místo pro spojování anebo spřáhlo ručně natočit. Obě hlavy vzájemně lícují, takže vůle ve spojení jsou zanedbatelné.\n\nSpojovací mechanismy rozeznáváme jednopolohové a dvoupolohové.\n\nU jednopolohového mechanismu je pouze jedna stabilní pozice u spojeného i rozpojeného spřáhla. Při spojování se nejprve druhým spřáhlem stlačí spojovací táhlo; tím se zároveň natáčí srdcovka do spojovací pozice.\n\nV okamžiku, kdy čep táhla zapadne do vybrání v srdcovce, pružiny vrátí srdcovky do výchozí polohy a spřáhla jsou spojena. Pružiny zajišťují spřáhla proti rozpojení. Vybrání v srdcovce a čep spojující ve spřáhle táhlo se srdcovkou jsou umístěny tak, aby srdcovka byla v rovnováze.\nPři rozpojování jsou srdcovky proti odporu pružin natočeny tak, aby mohlo dojít k vyháknutí táhel. Přitom táhla zapadnou do vybrání v hlavách tak, aby nemohlo u dosud neoddálených spřáhel dojít k opětovnému spojení. Po oddálení spřáhel se srdcovky natočí zpět do výchozí pozice.\n\nSpřáhla tohoto typu jsou použita v pražském metru.\n\nOproti jednopolohovému mechanismu se zde rozlišuje spojená a rozpojená poloha.\n\nV rozpojené poloze jsou srdcovky natočeny tak, že spojovací čep téměř nevyčuhuje z naváděcího kužele. V této poloze je mechanismus zajištěn západkovou tyčí, která vyčnívá na boku hlavy spřáhla. Při spojování zatlačí kužel druhého spřáhla na nárazník, dojde k vyvléknutí západkové tyče a pružiny natočí srdcovky do spojené pozice. Západkovou tyč lze na boku hlavy uvolnit i ručně.\n\nPři rozpojování je přemožena síla pružin, srdcovky se natočí do rozpojené pozice a západková tyč je samočinně v této pozici zajistí.\n\nSpřáhla tohoto typu jsou použita na vozidlech Českých drah (např. elektrické jednotky řady 451, 452, 471, 440 a 640 a nebo i na motorovém voze řady 835).\n\nHlavní potrubí slouží k ovládání a napájení tlakové brzdy. Propojení se nachází v horní části čelní plochy hlavy spřáhla. V otvoru desky je zasazeno odpružené pouzdro (u starších spřáhel mosazné s bajonetovým závěrem a s gumovým těsněním), které lehce vyčnívá nad rovinu čelní plochy. Při spojení se pouzdra přitisknou k sobě, takže vzduch nemůže unikat.\n\nProvedení ventilu HP pro dvoupolohový spojovací mechanismus:\n\nNa hlavním potrubí je ventil, který je spojen s hlavním čepem. Při natočení srdcovky do spojené polohy se ventil uvolní a pružinou je stlačen dolu, čímž dojde k jeho otevření. Při rozpojení spřáhel se ventil opět uzavře. Při poruše spojovacího mechanismu a roztržení spřáhel nedojde k uzavření ventilu a následkem úniku vzduchu dojde k zaúčinkování brzd. Stejně tak v případě ručního rozpojení je potřeba zavřít ventil zvláštní pákou.\nNapájecí potrubí má propojení na spodní straně čelní desky. Je opatřeno rozměrově stejným pouzdrem. Napájecí potrubí se uzavírá ventilem, jehož kuželka v podobě trubky vyčnívá z pouzdra. Při spojení spřáhel se kuželky vzájemně stlačí a otevřou tak průchod vzduchu.\n\nRozpojovací potrubí je umístěno těsně pod napájecím potrubím a propojuje rozpojovací válce spřáhel. Jelikož je zde tlak vzduchu pouze při rozpojování, tvoří jej pouze gumová hadička vystupující z čelní desky. U jednotek ř. 451 a 452 byly v 90. letech tyto propojky z důvodu poruchovosti (následek nadměrného opotřebení hlav spřáhel a vzájemných pohybů) odstraněny a při rozpojování je potřeba obsloužit spřáhla obou jednotek zvlášť. Při lehkém chodu však stačí obsloužit jen jeden rozpojovací ventil.\n\nSvorkovnice propojuje řídící a komunikační obvody (řízení, dveře, ovládání kompresoru, telefon, vlakový rozhlas, nově i datové komunikace a p.). U starších konstrukcí je umístěna nad spojovací hlavou a uložena prostřednictvím postranních ramen na čepech ve spodní části po stranách čelní desky. Její pohyb je mechanicky svázán se spojovacím mechanismem. U novějších konstrukcí je umístěna nad čelní deskou nebo po jejích stranách a pohybuje se po přímých vedeních poháněná pneumaticky.\n\nV původním provedením na sebe doléhaly kontaktní kolíčky čelní plochou, novější provedení mají kontakty zasouvací v různých velikostech dle proudu. Používá se i optické propojení.\n\nUložení spřáhla tvoří jeho zadní část. Skládá se z pohlcovače nárazů (orig. Stoßsicherung), tažného a narážecího ústrojí a středícího zařízení.\n\nPohlcovač nárazů chrání vozidlo a cestující před účinky nárazu do rychlosti až 20 km/h. provedení může být destruktivní a nedestruktivní.\n\nDeformační trubka se skládá ze dvou trubek, které by šly do sebe zasunout, nebýt drobného přesahu. Při nárazu se trubky deformují a do sebe zasunou, čímž pohltí energii nárazu. Poté musí být vyměněny.\n\nHydrostatická patrona je nedestruktivní součást. Skládá se z válce naplněného pružnou kapalinou, nejčastěji silikonem a z pístu. Při nárazu je kapalina pístem stlačena, část energie pohltí a část se promění v teplo. Tlak vrátí píst zpět, přičemž se opět uvolňuje teplo. Zařízení se při tom nepoškodí a nemusí být měněno.\n\nPlynokapalinová patrona pracuje jako hydrostatická patrona nedestruktivně. Patrona se skládá z plunžru naplněného dusíkem (Stickstoff), který se noří do válce (Zylinder) naplněného olejem (Öl). Při stlačení proudí malým otvorem (Öffnung) olej do plunžru. Uvnitř plunžru se nachází oddělovací píst, který brání mísení oleje a dusíku. Po odlehčení vytlačuje dusík olej z plunžru zpět do válce. Plynokapalinová patrona se zpravidla komnbinuje s prstencovou pružinou.\n\nTwinStroke je označení pro zařízení tlumící tažné i tlačné síly bez potřeby dalších funkčních součástí. Systém pístů přenáší tažné i tlačné síly na plynokapalinovém základě do několika plynových a olejových prostor, takže plní svoji funkci při různých druzích zatížení, včetně proměnlivých, a prakticky bez opotřebení. Kromě toho vychází cenově výhodněji, než dvě různé součásti.\nTažné a narážecí zařízení přenáší a tažné a tlačné síly vznikající při provozu a při spojování a zabraňuje rázům v soupravě. K těmto zařízením patří elastomerové klouby, prstencové pružiny a pryžové duté pružiny\n\nElastomerový kloub se skládá ze základního bloku složeného ze tří desek - svislé, přišroubované na skříň vozidla, a dvou vodorovných - horní a spodní. Do vodorovných desek je upevněn čep kloubu (bez možnosti pohybu), vnější plášť kloubu je upevněn v oku tyče spřáhla. Prostor mezi čepem a pláštěm je vyplněn elastomerem, který svojí pružností umožňuje natočení podle svislé osy i další rotační i posuvné pohyby. Vůle mezi kovovými částmi základního bloku a oka spřáhla jsou dimenzovány tak, aby nemohlo dojít k přetížení elastomeru - v případě většího namáhání dojde k dosednutí kovových částí.\n\nElastomerový kloub je přišroubován ke spodku vozila. Pokud se použijí k upevnění střižné šrouby, dojde při nárazu k zasunutí spřáhla do vozidla, čímž se předejde dalším škodám.\nSkládá se z menších a větších ocelových kroužků, které jsou do sebe zatlačovány. Pro případ větších sil je tato pružina kombinována s nárazníky.\n\nPryžové prstence jsou poskládány na sobě z obou stran základní desky připevněné ke spodku vozidla. Za posledním prstencem se nachází kovový talíř odpovídajícího průměru, který roznáší síly a chrání tak prstence před poškozením. Otvorem v prstencích prochází tyč spřáhla, která je na konci opatřena závitem. Prstence se pomocí matice na tyči stáhnou a tím vznikne předepjaté uložení spřáhla přenášející síly v obou směrech.\nElastomerové pružné vedení je varianta pryžových prstenců. Pružící prvky jsou v tomto případě hranaté, takže nedochází k otáčení spřáhla v podélné ose.\n\nStředící zařízení drží rozpojené spřáhlo v ose vozidla. Existují tři druhy středících zařízení - mechanické, pneumatické a elektrické. Mechanické je provedeno pomocí pružin a je se spřáhlem trvale spojeno. Elektrické a pneumatické je v činnosti pouze u rozpojených spřáhel.\nSpřáhlo Scharfenberg bylo průběžně vyvíjeno a vylepšováno, aby přeneslo větší síly a zjednodušila se jeho údržba. Hlava one4 se na rozdíl od předchozích typů spřáhel, skládá ze dvou částí - čelní deska je odnímatelná. To umožňuje mnohem lepší přístupnost vnitřku spřáhla. V případě poškození čelní plochy spřáhla je možné vyměnit jen tuto odšroubovatelnou čelní desku.\n\nPodle požadavků, zejména na zatížení, je možné volit z následujících typů spřáhel:.\n\nTyp 10 je zdaleka nejrozšířenějším typem na \"velké\" železnici. Je schopen přenést podélné síly velikosti 1.000 kN v tahu, resp. 2.000 kN v tlaku. Roku 2002 byl vybrán jako standard pro vysokorychlostní vlaky a začleněn do TSI.\n\nTyp 35 se hodí pro elektrická vozidla bez pneumatického propojení. Snese síly do 850 kN v tahu, resp. 1.300 kN v tlaku, což jej předurčuje k použití u vozidel městských a podzemních drah, které jsou provozovány odděleně od železnice.\n\nTyp 330 má mnohostranné použití - především u metra a lehkých kolejových drah. V případě nedostatku místa je možné umístit svorkovnici i pod spojovací hlavu. Dodává se i jako skládací pro tramvaje - pokud není použité, je složené pod krytem. V případě potřeby se smočinně vysune do pracovní polohy. Přenosové síly jsou stejné, jako u předchozího typu.\n\nTyp 430 je zvláště lehké provedení pro tramvaje a People-Movery. Také toto spřáhlo se dodává ve skládacím provedení. Podélné síly jsou omezeny na 300 kN.\n\nTyp 140 je určen pro nákladní vozy a průmyslové dráhy. Vyznačuje se vysokou odolností - snese zatížení v tahu až 1.500 kN a v tlaku až 2.500 kN. Jeho využití je v oblasti drsných podmínek při přepravě uhlí, železné rudy, tekuté strusky a železa.\n\nTato spřáhla slouží k trvalému spojení vozidel v provozu. Spřáhla mají čelo v podobě trubky s přírubou, v jednom z nich je zasazen naváděcí trn. Po namáčknutí se přes příruby přetáhne dvojdílný šroubovací opasek s vybráním, do kterého příruby zapadnou. Po utažení šroubových spojů po stranách opasku jsou spřáhla spojena. Součástí spřáhel bývá i pneumatické propojení a svorkovnice, spřáhla mohou nést i součásti mezivozového přechodu.\n\nTyp 55 je speciální spřáhlo pro samočinné spojení s tažným hákem železničního vozidla. Používá se u dvoucestných vozidel Unimog.\n\nŠvédská firma Dellner se zabývá výrobou samočinných spřáhel od roku 1941. O tom, jak přišla firma Dellner k patentovým právům existují různé dohady. Mohlo to být přesunutím výroby za 2. světové války nebo později opomenutím vedoucích firmy Scharfenberg prodloužit patentovou ochranu. I firma Dellner pracovala na zdokonalení spřáhel. Jako první zavedla roku 1985 plynokapalinové patrony a roku 1993 zasouvací spřáhlo, jaké je použito např. na pendolínech ČD ř. 680.\n\nPevná spřáhla Dellner mají poněkud odlišné provedení. Trubkové těleso spřáhla je zakončeno deskou s trnem a otvorem, které se do sebe vzájemně zasunou. Spřáhlo má po jedné straně šroub s okem a na druhé přírubu pro matici. Šrouby drží spřáhla ve spojeném stavu.\n\nPro spojení vozidla se samočinným spřáhlem a vozidla s nárazníky a šroubovkou slouží pomocné spřáhlo, jinak též adaptér. Jde o maximálně vylehčenou spojovací hlavu s uchycením na hák šroubovky, popřípadě na jiný typ samočinného spřáhla (např. SA-3 u jednotek LG ř. 575).\nU tramvají se začalo používat spřáhlo Scharfenberg zpočátku nepříliš často. Teprve se zavedením velkoprostorových a kloubových vozů jeho obliba prudce vzrostla. V NDR vzniklo lehkou úpravou spřáhla Scharfenberg jednotné tramvajové spřáhlo. Na pohled zcela identické spřáhlo není v důsledku zesílení kuželové části s původním spřáhlem spojovatelné.\n\nPražské metro stejně jako ostatní evropská metra s vozy sovětského původu používá spřáhla odvozená z typu Scharfenberg.\nSpřáhla Scharfenberg se používají obvykle u elektrických a motorových jednotek, u souprav S-Bahnu a u vysokorychlostních vlaků. U ČSD/ČD používaly a používají spřáhla Scharfenberg nejprve motorové jednotky německého původu, které se k ČSD dostaly po druhé světové válce - např. motorové jednotky typu Hamburg nebo Köln. Další vozidla, u kterých byla použita spřáhla Schaku, byly motorové jednotky maďarského původu ř. M 298.0 a elektrické jednotky řad EM 475.0, 1 a 2. Poté nastal u ČSD odklon od používání samočinných spřáhel. Dalšími vozidly se samočinnými spřáhly se staly ř. 680 pendolino a příměstské jednotky ř. 471. V obou případech byla zvolena spřáhla Dellner, u pendolina v menším provedení a v zasouvací verzi. Pouze asi tři jednotky od čísla 471.038 mají zkušebně instalována spřáhla firmy Scharfenberg.\n\nSpřáhlo Scharfenberg bylo od 30. let postupně zaváděno na saských úzkorozchodných drahách o rozchodu 750 mm s cílem nahradit dosud používané trychtýřové spřáhlo. Pro zachování možnosti libovolného spojování vozidel byly použity adaptéry. Spřáhla na úzkokolejkách nemají vzduchové ani elektrické propojení.\n\n\n\n"}
{"id": "443801", "url": "https://cs.wikipedia.org/wiki?curid=443801", "title": "Beatrix z Kolovrat", "text": "Beatrix z Kolovrat\n\nBeatrix Bezdružická z Kolovrat, případně z Kolowrat († 1541, Zákupy), provdaná dvakrát do rodu Berků z Dubé, počátkem 15. století žila v České Lípě a Zákupech.\n\nPocházela ze starého českého šlechtického rodu pánů z Kolovrat. Na počátku 16. století žil v Buštěhradu pan Jetřich z rodu Bezdružických, pocházejících z rodu Kolovratů. Se svou paní měl čtyři děti, jedna z dcer byla Beatrix.\n\nVdala se po roce 1502 za Petra Berku z Dubé, který v té době vlastnil čtvrtinu zámku a města Lipá (dnes Česká Lípa), Sloup (dnešní Sloup v Čechách) s blízkými sedmi vesnicemi a Radoušov (dnešní Kravaře) také s řadou okolních vesniček. Záhy poté koupil v Lipé od synovce Václava další část města. V roce 1504 koupil hrad a městečko Zákupy, roku 1519 ho zas prodal. Beatrix se svém mužem Petrem Berkou žila na zámku Lippý, který jim zčásti patřil. Tady se jí narodili dva synové Zikmund a Jiljí a několik dcer – Anna, Lidmila, Ižalda, Eliška a Lukrécie. Po 20 letech manželství Petr Berka v roce 1522 zemřel. Byla svým dětem poručnicí spolu se Zdislavem Berkou z Dubé, který se stal pánem v Zákupech.\n\nNedlouho po smrti manžela se naplno u Beatrix projevila svárlivá povaha V letech 1524 až 1526 vyvolala celou řadu soudních pří s příbuznými a sousedy. Jsou doloženy výnosy soudů, které vedla i opakovaně proti Vilémovi z Illburka, Prokopovi z Vartenberka, Jiřímu Stroupeckému ze Stroupčic a bratrovi Janu Buštěhradskému z Kolovrat. Její povaha vedla také k řadě sporů, které vůči ní vznesli poddaní v Lípě i Radoušově a za to je i uvěznila. Další pře měla s měšťany v Lípě.\n\nKoncem roku 1530 se vdala podruhé za svého synovce Zdislava, pána na Zákupech a soudní spory ustaly. I pro něj to byl druhý sňatek a protože si bral příbuznou, musel mít souhlas papežův. V roce 1532 Zdislav vykoupil od příbuzných Zákupy celé. Příbuzní byli jeho bratranci, sestřenice a zároveň po svatbě s Beatrix nevlastní děti. Postupně je skoro všechny výhodně oženili a provdali. Používali příjmení Berkové. Beatrix si v Lípě a pak i v Zákupech vydržovala řadu dvorních dam (fraucimor). V roce 1540 Zdislav prodal svůj majetek v Lípě a v Zákupech přestavěl hrad na zámek, kam se poté se svou paní Beatrix přestěhovali. Ještě téhož roku napsala svou závěť a nechala ji roku 1541 zanést do Zemských desk. Brzy poté téhož roku Beatrix v Zákupech zemřela.\nProtože se Zdislavem děti neměla, ten se po její smrti záhy potřetí oženil s Annou z Vartenberka, vlastních dětí se však do svého skonu roku 1553 nedočkal.\n\n"}
{"id": "443803", "url": "https://cs.wikipedia.org/wiki?curid=443803", "title": "Střed", "text": "Střed\n\nStřed může být:\n\n\n\n\n\n"}
{"id": "443808", "url": "https://cs.wikipedia.org/wiki?curid=443808", "title": "Lech Przeczek", "text": "Lech Przeczek\n\nLech Przeczek (* 18. července 1961 Český Těšín) je český spisovatel a básník, známý jako aforista, publikující česky a polsky. Občanským povoláním ekonom, člen Obce spisovatelů a Mensy ČR. Bydlí a tvoří v Třinci.\n\nPublikuje od roku 1984 v novinách a časopisech v České republice i Polsku (např. \"Zwrot, Głos Ludu, Ogniwo, Ozvěny-Echo, Kalendarz Śląski, Kalendarz Opolski, Metafora, Gazeta Kulturalna, Śląsk, Tvar, Literární noviny, Česká povídka, Nová alternativa, Štístko, Moravskoslezský den, Nová svoboda, Delfín, Mensa\"). Získal několik ocenění v různých básnických soutěžích. Kromě toho se také věnuje překladatelské činnosti. Knižně debutoval jako básník ve sborníku \"Spotkanie (almanach poezji i prozy)\" (1985).\n\nJeho otec Wilhelm Przeczek (1936–2006) byl také spisovatel (především překládal českou a slovenskou poezii do polštiny).\n\n\n\n"}
{"id": "443809", "url": "https://cs.wikipedia.org/wiki?curid=443809", "title": "Mikuláš I. Pavlovič", "text": "Mikuláš I. Pavlovič\n\nMikuláš I. Pavlovič (ruština Николай I Павлович), Carskoje Selo u Sankt Petěrburgu – v Sankt Petěrburgu), z rodu Romanov-Holstein-Gottorp byl jako Mikuláš I. car ruského impéria, finský velkokníže a v letech 1825–1831 posledním polským králem. Byl třetím synem cara Pavla I. a jeho druhé ženy Marie Fjodorovny, rozené princezny Sophie Dorothey von Württemberg.\n\nMikuláš byl po dobu vlády svého staršího bratra Alexandra I. zcela vzdálen od záležitostí vedení státu. V letech 1814–1815 podnikl velkou (\"kavalírskou\") cestu po mnoha evropských zemích. Poté, co se 13. června 1817 oženil s Charlotte von Preußen (1798–1860, přijala ruské jméno \"Alexandra Fjodorovna\"), starší dcerou pruského krále Fridricha Viléma III., žil se svou rodinou v Aničkinovském paláci v Petrohradě. Jeho oficiální rolí byla služba u armády, kde působil jako vrchní inspektor.\n\nKdyž Alexandr I. 1. prosince 1825 zemřel, aniž by zanechal potomků, byl Mikuláš zcela nečekaně konfrontován s nutností převzít vládu, neboť jeho starší bratr Konstantin Pavlovič se již v roce 1823 pro nerovnorodý sňatek zřekl následnictví trůnu. Dne 24. prosince převzal Mikuláš formálně vládu a 26. září 1826 byl v Moskvě korunován ruským carem a imperátorem.\n\nNěkolik let připravované vojenské spiknutí Děkabristů, které vypuklo 26. prosince 1825, Mikuláš rázně potlačil. Začal ihned po převzetí moci s budováním autoritářského režimu, když si zprvu ponechal ministry svého bratra. Přitom se opíral o rozsáhlou byrokracii a velkou armádu, ortodoxní církev a otevřeně podporovaný ruský nacionalismus. Civilní správa stála pod vojenským dohledem. Osobní štáb carových poradců sestával výlučně z vysokých důstojníků.\n\nV roce 1826 se Mikuláš rozhodl zamítnout zrušení nevolnictví.\n\nS rusifikací různých národností šly ruku v ruce i pokusy o obrácení protestantů a katolíků k pravoslaví.\n\nPřes tyto masivní represe nebo také kvůli nim začala se za Mikuláše formovat různá opoziční hnutí.\n\nRozhodující vliv na Mikulášovu zahraniční politiku měl ministr Karl Robert von Nesselrode. Zde stejně jako v politice vnitřní v centru stálo potlačování revolučních hnutí v celé Evropě a Asii.\n\nV prvních letech Mikulášovy vlády se zahraniční politika Ruska obracela především k Asii a k Osmanské říši, kde Rusko podporovalo křesťanské národy na Balkáně. Rusko-perská válka v letech 1826–1828 přinesla Turkmančajskou smlouvou (22. února 1828) významné územní zisky na Kavkaze. V roce 1828 začala rusko-turecká válka, která rovněž znamenala získání dalších území a jiných výhod – východní pobřeží Černého moře, volnou dopravu po Dunaji, Černém moři a Středozemním moři a jako důsledek i vznik Řeckého království.\n\nPouhé dva roky po Mikulášově korunovaci polským králem, propuklo v roce 1831 v Polsku tzv. \"Listopadové povstání\", které trvalo ničivých devět měsíců bojů než bylo Mikulášem potlačeno. Polský parlament (sejm) zbavil Mikuláše polské koruny a po potlačení povstání nechal Mikuláš \"trvale začlenit\" polské království do Ruska. Díky tomu byl také jediným ruským carem, který byl korunován králem Polska.\n\nRostoucí vliv Ruska v Orientu se obzvláště silně ukázal, když se sultán Mahmut II. smlouvou z Hünkâr Iskelesi v roce 1833 Mikulášovi de facto podrobil a vyprosil si od něho pomoc proti rebelujícím egyptským pašům. V Evropě byl Mikuláš považován za záštitu stávajících monarchistických pořádků a v roce 1833 opět oživil Svatou alianci. Rakouskému císaři Františku Josefovi I. pomohl v roce 1849 potlačit maďarskou revoluci.\n\nRůzné spolky s téměř všemi evropskými státy se ovšem neukázaly přínosné, když se Mikuláš v roce 1853 pokoušel podrobit si balkánské provincie Turecka a vynutit si přístup do Středozemního moře. Británie a Francie se proti němu postavily v Krymské válce; Rusko zůstalo ve svém boji proti Turecku osamoceno a válka se nakonec zvrátila v konflikt mezi evropskými mocnostmi – Ruskem na jedné a Francií a Británií na druhé straně. Ještě před koncem bojů Mikuláš I. 2. března 1855 zemřel.\n\nZ manželství s Alexandrou Fjodorovnou (rozenou Šarlotou Pruskou) (1798–1860) vzešlo sedm dětí:\n\n\nV Rusku v té době platil juliánský kalendář, na rozdíl od ostatní Evropy, kde se v té době používal již kalendář gregoriánský. Proto jsou data v článku uváděna jak podle juliánského, tak podle gregoriánského kalendáře.\n\n\n"}
{"id": "443810", "url": "https://cs.wikipedia.org/wiki?curid=443810", "title": "Luigi Capuana", "text": "Luigi Capuana\n\nLuigi Capuana (28. květen 1839, Mineo, Catania, Království obojí Sicílie – 29. listopad 1915, Catania, Italské království) byl italský spisovatel básník a novinář, který pocházel z provincie Catanie na Sicílii. Psal italsky a sicilsky. Byl předním spisovatelem a teoretikem verismu spolu s Giovanni Vergou.\n\nNarodil se v sicilském městě Mineo v zámožné rodině majitelů rozsáhlých pozemků. V roce 1851 začal studovat na královské koleji v Bronte, ale po dvou letech studium ze zdravotních důvodů přerušil. Dále se vzdělával soukromě. V roce 1857 se zapsal na právnickou fakultu v Catanii. V roce 1860 studia zanechal a připojil se ke Garibaldiho hnutí Risorgimento.\n\nV roce 1864 se usadil ve Florencii a zahájil své „literární dobrodružství“. Setkal se zde s předními italskými autory, začal psát kritiky pro časopis \"Rivista italica\" a divadelní kritiky pro \"La Nazione\". Tyto kritiky vyšly souborně v knize \"Teatro italiano contemporaneo\". V roce 1867 zde otiskl svou první povídku \"Il dottor Cymbalus\".\n\nV roce 1868 se vrátil na Sicílii. Původně plánoval jen krátký pobyt, ale smrt otce a ekonomické těžkosti jej donutili zůstat. Pracoval jako školní inspektor a později se stal starostou města Mineo.\n\nV roce 1875 odešel zpět na kontinent, nejprve do Říma, později do Milána, kde žil v letech 1877–1881. Zde se seznámil se členy skupiny La Scapigliatura (spisovateli, malíři, hudebníky). Psal literární a divadelní kritiky pro noviny \"Corriere della Sera\". Od roku 1880 psal svůj román \"Il marchese di Roccaverdina\" (vyšel 1901). Působil střídavě v Římě a na Sicílii. V letech 1882–1883 řídil v Římě časopis \"Fanfulla della Domenica\", 1900–1901 učil italskou literaturu na učitelském ústavu v Římě. V roce 1902 odešel do Catanie, kde učil na místní universitě lexikografi a stylistiku.\n\nVedle románů, povídek, kritik a esejů je rovněž autorem libreta k opeře Francesca Paola Frontiniho: \"Malìa\", která měla premiéru 30. května 1893 v Teatro Brunetti v Bologni.\n\n\n\n\n"}
{"id": "443811", "url": "https://cs.wikipedia.org/wiki?curid=443811", "title": "Siřičitan draselný", "text": "Siřičitan draselný\n\nSiřičitan draselný (KSO) je draselná sůl kyseliny siřičité. Používá se jako konzervant potravin (má číslo E225, v České republice je však jeho používání zakázáno a jiných výrobků).\n\nSiřičitan draselný je za běžných podmínek bílý krystalický prášek mírně páchnoucí oxidem siřičitým. Je částečně rozpustný ve vodě, vodné roztoky jsou mírně zásadité (pH cca 8), protože se jedná o sůl středně silné kyseliny a silné zásady. Může podléhat vzdušné oxidaci na síran draselný.\n\nVdechování prachu může podráždit dýchací ústrojí. Při kontaktu s očima může způsobovat podráždění, zarudnutí a pálení. Při požití může dráždit zažívací trakt uvolněním kyseliny siřičité a sírové. U některých osob může siřičitan draselný vyvolávat alergické reakce - astmatici mohou být nebezpečně citliví i na malé dávky obsažené jako konzervant v potravinách nebo v bronchodilatačních léčivech.\n"}
{"id": "443816", "url": "https://cs.wikipedia.org/wiki?curid=443816", "title": "Seznam státních znaků asijských zemí", "text": "Seznam státních znaků asijských zemí\n\nPřehled státních znaků nezávislých států a závislých území na asijském kontinentu.\n\nPřehled závislých, autonomní, sporných či jiných oblastí. Některá, zde neuvedená, území buď nemají svůj znak, nebo užívají znak mateřského státu.\n\n\n"}
{"id": "443823", "url": "https://cs.wikipedia.org/wiki?curid=443823", "title": "Válka elfů se Sauronem", "text": "Válka elfů se Sauronem\n\nVálka elfů se Sauronem je fiktivním konfliktem ve světě J.R.R. Tolkiena. Sauron měl v úmyslu zmocnit se Prstenů moci násilím. Boje mezi Elfy, jejich spojenci a Sauronovými vojsky probíhaly v letech 1693-1701 Druhého věku. Sauronův útok byl nakonec odražen, avšak poslední Noldorské království Eregion bylo zničeno a celý Eriador byl ve válce zpustošen.\n\nKolem roku 1200 Druhého věku se Temný pán Sauron pokouší svést Eldar. S falešnou podobou a jménem Annatar (pán darů) prochází Středozemí a nabízí elfům své služby. V Lindonu je však Gil-galadem a Círdanem odhalen a tak upírá svou pozornost na království Eregion. Kolem roku 1500 dosahují Eregionští kováři s pomocí Sauronových rad vrcholu své moci a začínají kout Prsteny moci. Asi v roce 1590 jsou dokončeny Tři prsteny elfů. Sauron poté sám v ohni hory Orodruiny zhotovuje Jeden prsten, který má moc nad ostatními prsteny.\n\nPoté, co si Sauron nasazuje svůj prsten elfové poznají, že byli podvedeni a své prsteny si sundají a ukryjí je. Sauron požaduje jejich vydání. Pán Eregionu Celebrimbor odmítá a kvůli hrozícímu nebezpečí posílá Tři prsteny Elfů Naryu, Nenyu a Vilyu do Lindonu. Temný pán pro prsteny vysílá svá skřetí vojska.\n\nPoslové, kteří nesli prsteny do Lindonu varují velekrále Gil-galada před hrozícím nebezpečím. Lindonští elfové se chystají na válku a zprávu o chystající se válce odesílají na Númenor, aby uvědomili krále Tar-Minastira. V roce 1693 vyrážejí Sauronova vojska z Mordoru na severozápad. V roce 1695 je skřety napadnut Eriador. Gil-galad vysílá na pomoc Celebrimborovi vojsko vedené půlelfem Elrondem. Vojska Temného pána jsou však příliš silná a Elrond je se ztrátami odražen. Celebrimbor stáhne své síly na obranu hlavního města Ost-in-Edhil, které je skřety obleženo. Do roku 1697 je Eregion zpustošen. Ost-in-Edhil je dobyto a zničeno. Celebrimbor je zajat. Po mučení vydá Sedm a Devět prstenů, avšak odmítá prozradit, kam byly ukryt Tři prsteny Elfů a proto je umučen. Trpaslíci zavírají brány Khazad-dûm. Elrond shromažďuje zbytek přeživších Noldor a ustupuje na sever, kde nachází úkryt v Imladris (\"Roklince\"). Nápor skřetů je zbrzděn poté, co jim do týla vpadnou trpasličí vojsko z Khazad-dûm a oddíly elfů z Lothlórienu. Přesto roku 1699 plení Sauronovy armády téměř celý Eriador. Toto období nazývali elfové \"Černé roky\" nebo \"Dny útěku\". Ke zvratu ve válce dochází až poté, co do Lindonu v roce 1700 připlouvají obrovské Númenorejské posily od krále Tar-Minastira. Vojska Temného pána jsou v několika bitvách poražena a do roku 1701 jsou skřeti vypuzeni z Eriadoru a západní země mají na čas mír.\n\nElfům a Númenorejcům se podařilo zastavit útok Temného pána. Avšak ve válce padlo mnoho elfů i lidí a království Eregion již nikdy nebylo obnoveno. Přeživší Noldor zůstali ukrytí v Roklince pod Elrondovým vedením. Sauron se i přes porážku zmocnil Sedmi a Devíti prstenů, které rozdal mezi trpaslíky a lidi. Trpaslíky se mu s pomocí prstenů nepodařilo ovládnout. Devět lidských králů však lehce propadlo vábení prstenů a později se z nich stali Nazgûlové.\n\n"}
{"id": "443824", "url": "https://cs.wikipedia.org/wiki?curid=443824", "title": "Laura de Noves", "text": "Laura de Noves\n\nLaura de Noves (také de Sade, 1310 – 1348) byla francouzská šlechtična. Je známa především díky tomu, že pravděpodobně jí věnoval Francesco Petrarca své milostné básně, ačkoliv to není definitivně potvrzeno. O jejím životě je známo velmi málo historických informací. Narodila se v Avignonu v roce 1310 (byla o šest let mladší než básník), jejím otcem byl rytíř Audibert de Noves. Vdala se ve věku 15 let (16. ledna 1325) za hraběte Huguese de Sade, vzdáleného předka markýze de Sade (který se několikrát s chloubou zmínil, že je potomkem Laury de Sade). Petrarca ji poprvé uviděl na Velký pátek (6. dubna) 1327 v Avignonu, na velikonoční mši. Měla mnoho dětí, žila ctnostným životem. Petrarca se do ní platonicky zamiloval a napsal celou řadu básní, idealizujících ji. Tyto básně patří k nejvýznamnějším dílům evropské literatury. Laura zemřela v roce 1348, i po její smrti o ní ovšem Petrarca napsal celou řadu básní.\n"}
{"id": "443830", "url": "https://cs.wikipedia.org/wiki?curid=443830", "title": "Evropský olympijský festival mládeže", "text": "Evropský olympijský festival mládeže\n\nEvropský olympijský festival mládeže je sportovní událost, které se mohou zúčastnit mladí evropští sportovci ve věku 14 až 18 let. Akce se pořádá vždy v lichý rok a dělí se na letní a zimní část. Letní festival se označuje zkratkou EYOF (: \"European Youth Olympic Festival\"), zimní festival EYOWF (: \"European Youth Olympic Winter Festival\").\n\nZakladatelem a průkopníkem akce se stal na začátku 90. let minulého století současný prezident Mezinárodního olympijského výboru, jímž je Jacques Rogge. První ročník letního festivalu se konal v roce 1991 v belgickém Bruselu. Zimní festival se konal poprvé o dva roky později v italské Aostě. Tehdy se ještě festival nazýval původním názvem EYOD (: \"European Youth Olympic Days\").\n\nLetní festival od roku 1991, zimní od roku 1993, sportovci od 14 do 18 let.\n\n\n"}
{"id": "443832", "url": "https://cs.wikipedia.org/wiki?curid=443832", "title": "Clicks &amp; Cuts", "text": "Clicks &amp; Cuts\n\nClicks & Cuts může být:\n\n"}
{"id": "443835", "url": "https://cs.wikipedia.org/wiki?curid=443835", "title": "Bernard Noël", "text": "Bernard Noël\n\nBernard Noël (* 19. listopadu, 1930, Sainte-Geneviève-sur-Argence, Francie) je francouzský spisovatel a básník. Obdržel \"Grand Prix national de la poesie\" (národní velká cena poezie) v roce 1992.\n\nNoël se stal známým v roce 1955, díky publikaci sbírky básní, \"Les Yeux Chimeres\".\nNásledovala próza \"Extraits du corps\" v roce 1958. Po dalších devíti letech zveřejnil další knihu, \"La Face de silence\", 1967 a následně – pod pseudonymem – kontroverzní \"Le Château de Cène\" (\"Hrad oběti\", 1969), erotickou fikci která je protestem proti válce v Alžíru.\n\n"}
{"id": "443839", "url": "https://cs.wikipedia.org/wiki?curid=443839", "title": "Yamaha", "text": "Yamaha\n\nObchodní společnost Yamaha ( ヤマハ株式会社 \"Yamaha Kabušiki Gaiša\") je nadnárodní koncern se základnou ve městě Hamamacu v Japonsku.\n\nSpolečnost se zabývá výrobou širokého spektra výrobků, zejména motocyklů a výbavy pro motorové sporty, lodních motorů, elektroniky a také elektronických i akustických hudebních nástrojů.\n\nPrvní zmínky o firmě jsou již z roku 1887. Prvním oficiálním prezidentem celé společnosti se stal prvního července 1955 Geniči Kawakami.\n\nKlávesové nástroje (klavíry a pianina (akustická i elektronická, syntezátory, přenosné klávesy, samplery apod.), dále kytary a baskytary, bicí nástroje, dechové nástroje (žesťové i dřevěné - zobcové flétny), zvukové moduly, mixážní pulty, reproduktory, stojany a další příslušenství.\n"}
{"id": "443842", "url": "https://cs.wikipedia.org/wiki?curid=443842", "title": "Cytochrom c", "text": "Cytochrom c\n\nCytochrom c (cyt c) je cytochrom (tedy protein s navázanou hemovou skupinou), jenž se účastní jako elektronový přenašeč v dýchacím řetězci buněčného dýchání (přítomný v mitochondriích). Jeho uvolnění z mitochondrií do okolní buňky je však signál pro zahájení programované buněčné smrti, tedy apoptózy.\n\nCytochrom c je velmi malý protein rozpustný ve vodě, snadno izolovatelný z mitochondrií. Na základě rozdílů ve stavbě molekuly cytochromu c (přesněji řečeno podle rozdílů v sekvenci genů pro cytochrom c) se v druhé polovině 20. století začaly vytvářet první fylogenetické stromy.\n\nUmístění cytochromu c v mitochondriích je přesně dané: nachází se v normálním stavu v mezimembránovém prostoru, volně navázán na vnější stranu vnitřní mitochondriální membrány. Vyměňuje si zde elektrony s dalšími členy dýchacího řetězce, především v rámci komplexu III a IV, tedy s cytochromem bc na jedné straně a s cytochromem aa na straně druhé.\n"}
{"id": "443843", "url": "https://cs.wikipedia.org/wiki?curid=443843", "title": "Istanbulská univerzita", "text": "Istanbulská univerzita\n\nIstanbulská univerzita (: \"İstanbul Üniversitesi\") je turecká univerzita nacházející se ve městě Istanbul. Byla založena v roce 1453 tureckým sultánem Mehmedem II. V rámci univerzity k roku 2009 existuje celkem osmnáct fakult a studuje zde 69 tisíc studentů.\n\n\n"}
{"id": "443844", "url": "https://cs.wikipedia.org/wiki?curid=443844", "title": "Václav Koloušek", "text": "Václav Koloušek\n\nVáclav Koloušek (* 13. dubna 1976 v Mladé Boleslavi) je český fotbalový záložník v současnosti hrající za rakouský klub SV Weitra. Zároveň dělá asistenta trenéra u juniorského týmu FC Vysočina Jihlava.\n\nJeho kariéra začala v mládežnických klubech v jeho rodném městě, v Mladé Boleslavi. Odtud odešel na vojenskou základní službu do Dukla Praha (fotbal)Dukly Praha, která se později kvůli finančním problémům sloučila s příbramským klubem a on tak pokračoval v Příbrami. Ve věku 21 let se poté rozhodl zkusit zahraniční angažmá a přestoupil do italského klubu Salernitana Sport, se kterou dokonce dokázal postoupit do Serie A. V roce 1999 pak opět změnil působiště a sezónu 1999-2000 hrál druhou italskou ligu za Fermana Calcio, kam ho Salernitana uvolnila na hostování. Klub však sestoupil a Koloušek se vrátil zpět do české nejvyšší soutěže.\n\nV létě 2000 jej získala na roční hostování Sparta Praha a s ní vyhrál český mistrovský titul. V klubu však nezůstal a další sezónu hrál za FC Slovan Liberec, kam ho Salernitana opět pustila jen na hostování. Zde strávil možná nejlepší sezónu vůbec, spolu s kamarádem Jiřím Štajnerem byli hlavními strůjci překvapivé liberecké jízdy za titulem, vůbec prvním v historii klubu. Jeho výkony ho vynesly až do reprezentace. V létě 2002 se ale musel vrátit zpět do Salernitany. Tam strávil pouhého půl roku, než ho Liberec vykoupil za částku blížící se 15 milionům korun.\n\nDalší rok strávil v Liberci, než si jej Josef Csaplár, který jej vedl už v Liberci v mistrovské sezóně, vytáhl do Slavie, která Liberci zaplatila 19 milionů korun a podepsala s Kolouškem smlouvu na 3,5 roku. Ovšem za pouhých pár měsíců, v květnu 2004 u něj lékaři zjistili akutní leukémii a Koloušek byl nucen přerušit kariéru. Boj se zákeřnou nemocí však vyhrál a v listopadu 2004 už mohl na tiskové konferenci oznámit vyléčení. V jarní části sezóny pak již stihl naskočit do osmi ligových zápasů, většinou jako střídající hráč.\n\nV létě 2005 však jeho vztahy se Slavíí značně ochladly. Celý spor začal tím, že dal Slavii k arbitráži ČMFS kvůli sporu o nevyplacené prémie. Ve stejnou dobu se trenér Karel Jarolím podle něj necitlivě vyjádřil na tiskové konferenci o jeho zdravotním stavu, když zveřejnil pochybnost, zda zvládne letní přípravu týmu. Koloušek reagoval mediálním vyjádřením, ve kterém trenéra kritizoval, načež jej Slavia odvolala ze soustředění, na kterém se tým nacházel. Vedení klubu se postavilo za trenéra, vzájemné vztahy se nepodařilo napravit a po několika týdnech v B-týmu pak Koloušek přestoupil do Marily Příbram.\n\nTam strávil jen půl roku, než přestoupil do rakouského klubu FC Wacker Tirol. Po roce a půl však klub z Innsbrucku sestoupil a opět změnil angažmá. Jeho zatím posledním zahraničním klubem byl tak FC Magna Wiener Neustadt, hrající druhou rakouskou ligu. Z Rakouska se do domácích soutěží vrátil v roce 2011, kdy se stal hráčem Zbrojovky Brno. Po skončení sezóny 2011/12 přestoupil do FC Vysočina Jihlava. Tady dlouho patřil k oporám týmu, na podzim 2014 však už dostával minimum příležitostí a v zimní přestávce byl přeřazen do juniorského týmu, kdy by měl působit jako hrající asistent trenéra.\n\nV letech 1996 a 1997 odehrál sedm zápasů za reprezentaci do 21 let, ve kterých si navíc připsal tři vstřelené branky. Za seniorský národní tým nastupoval v roce 2002, kdy zářil v české lize v dresu Liberce. Premiéra se mu povedla výborně, když hned po sedmi minutách v přátelském utkání proti Maďarsku vstřelil branku a tým vyhrál 2:0. Poté nastoupil ještě ve čtyřech dalších zápasech jako střídající hráč.\n\n"}
{"id": "443846", "url": "https://cs.wikipedia.org/wiki?curid=443846", "title": "Opadavé dřeviny", "text": "Opadavé dřeviny\n\nOpadavé dřeviny ve srovnání se strohou a převážně vážnou neměnností jehličnanů a stálezelených listnáčů jsou často velmi živým a někdy až dynamicky proměnlivým prvkem v detailech různých sadovnických úprav. Jsou proměnlivé především v textuře a barevnosti a nejvíce pak ve tvarech a habitech. Přispívá k tomu v první řadě to, že mnohé z nich mají krásné nápadné květy či plody a navíc někdy i odlišné jarní, podzimní, někdy i letní vybarvení listů. Jejich sadovnické využití je velmi široké, lze říci, že se používají v podstatně větším množství než jehličnaté stromy.\n\nVýzkum velkého vzorku zkamenělých otisků listů z období přelomu křídy a třetihorního paleocénu ukázal, že opadavé dřeviny nastoupily k expanzivnímu evolučnímu rozkvětu právě v období velkého masového vymírání na konci křídy (před 66 miliony let). Tehdy silně utrpěly zejména do té doby velmi rozšířené stálezelené typy rostlin. Od začátku třetihor (kenozoika) jsou tak opadavé dřeviny výrazně převládající složkou zejména listnatých lesů.\n\nV botanice a zahradnictví opadavé rostliny, včetně stromů, keřů a trvalek, jsou ty, které ztratí všechny své listy na část roku. Tento proces se nazývá opadání (listů). V některých případech opadá listí v zimě - a to v mírném nebo polárním klimatu. Zatímco v jiných oblastech světa rostliny ztrácí své lístky během období sucha, nebo během jiných sezónních výkyvů ve srážkách, a to v tropickém a subtropickém klimatu.\n\nOpakem opadavých dřevin jsou stálezelené, které jsou celoročně olistěny živými, zelenými listy. Rostliny, které jsou přechodem mezi opadavými a neopadavými rostlinami, mohou být označovány jako částečně opadavé. Takové ztratí staré olistění jen na krátkou dobu než nové olistění začne růst. Jiné jsou částečně stálezelené a ztrácí své listy před příštím vegetačním obdobím, ale ponechávají si část olistění v zimě, nebo během období sucha. Některé stromy, včetně několika druhů dubu, mají listí, které uschne a zůstane (suché) viset na stromě přes zimu. Tyto listy přetrvávají na stromě přes období sucha či zimu a spadnou na jaře, když začíná růst nové olistění.\n\nMnoho opadavých rostlin kvete během období, kdy jsou bezlisté, protože to zvyšuje účinnost opylování. Absence listí zlepšuje schopnost přenosu pylu větrem na větrosnubné rostliny a zvyšuje viditelnost květu pro hmyz na hmyzosnubnou rostlinu. Tato strategie není bez rizika, květy brzy zjara kvetoucích rostlin mohou být poškozeny mrazem, nebo v suchých oblastech suchem v důsledku snížení vodního napětí rostlin. Nicméně opadavé dřeviny mají mnohem méně zlomených větví vlivem námrazy a zimních bouří. Pokud jsou bezlisté, můžou těžit z výhody snížení ztrát vody. To je v zimním období, kdy je kapalná voda dlouhodobě téměř nedostupná, strategický tah.\n\nPadání listů je proces, který zahrnuje komplexní fyziologické signály a změny v rostlinách. V průběhu fotosyntézy se neustále zhoršuje zásobování listů chlorofylem. Rostliny si obvykle snadno doplní chlorofyl v letních měsících. Ale když se krátí dny a noci jsou chladné, nebo když se zvyšuje sucho, v listnatých stromech klesá množství vyrobeného chlorofylového pigmentu a zvyšuje se procentuální poměr jiných pigmentů v listech, což má za následek méně zelenou barvu rostlin. Tyto jiné pigmenty, například karotenoidy, jsou žluté, hnědé a oranžové. Jiné antokyanové pigmenty vytvářejí červené a fialové barvy. Nejsou vždy přítomny v listech, ale jejich koncentrace se zvyšuje v pozdním létě, kdy jsou cukry zadržovány v listech na začátku procesu opadávání. V některých částech světa je tvorba zářivých červených a oranžových podzimních barev omezena pouze na místa, kde jsou krátké dny a noci jsou chladné. V ostatních částech světa listy listnatých stromů jednoduše odpadávají bez změny světlé barvy vzniklé z nahromadění antokyanových pigmentů.\n\nListy mohou opadnout, když se dokončí vývoj oddělovací vrstvy mezi řapíkem listu a stonkem (větví). Tato oddělovací vrstva se tvoří už na jaře během aktivního růstu v listech a je složena z vrstviček buněk, které lze oddělit od sebe navzájem. Buňky listu jsou citlivé na růstový rostlinný hormon nazývaný auxin, který se tvoří v listech a dalších částech rostliny. Když auxin pocházející z listů je tvořen v normální výši, vrstva buněk (mezi listem a stonkem) zůstane připojena, ale na podzim, když produkce auxinu v listech klesá nebo se zastavuje, je to povel k oddělení vrstev buněk a dojde k opadu listu.\n\nŘada listnatých rostlin odčerpá dusík a uhlík z listů před tím než opadnou a ukládá je ve formě bílkovin v buněčných vakuolách parenchymatických pletiv v kořenech a vnitřní kůře. Na jaře jsou tyto bílkoviny používány jako zdroj dusíku při růstu nových listů a květů. Do listů rostliny naopak uloží před jejich opadem odpadní látky.\n\nRostliny s opadavým olistěním mají výhody i nevýhody ve srovnání se stálezelenými rostlinami. Opadavé rostliny ztrácí své listy kvůli zachování vody nebo kvůli lepšímu přežití zimních povětrnostních podmínek. Zato musí znovu vyrašit listy během příštího vhodného vegetačního období a k tomu musí využít zdroje, které stálezelené rostliny nemusí vynakládat. Stálezelené rostliny naopak trpí větší ztrátou vody během zimního období a také je na ně vyvíjen větší tlak nehostinným okolím, zejména na menší druhy. Opad listů v zimě může snižovat poškození hmyzem. Regenerace listů a jejich udržování může být náročnější než tvorba nových . Odstranění listů rovněž snižuje kavitaci, která může poškodit xylémy v rostlinách. To pak umožňuje opadavým rostlinám mít xylémy s větším průměrem a tedy větší rychlostí transpirace (a tedy i získávání CO, když jsou průduchy otevřené) během letního období růstu.\nOpadání listů se vyvinulo mezi dřevinami opakovaně. Mezi opadavé stromy patří dub, buk, habr, javor, jilm, bříza a další. Patří sem i některé jehličnany jako je modřín a metasekvoje. Do opadavých keřů patří zimolez, kalina a mnoho dalších. Teplomilné a popínavé keře jsou většinou také opadavé, včetně révy vinné, škumpy jedovaté, loubince pětilistého, wistárie atd. Tato vlastnost je užitečná i pro botaniky při určování rostlin, například v některých částech jižní Kalifornie a americkém Severozápadu, kde může opadavý a stálezelený dub růst vedle sebe.\n\nČas padání listů se liší podle kraje, podle příchodu zimy v případě chladného klimatu nebo období sucha v případě tropických rostlin. Nenajdeme však opadavé druhy dřevin mezi jednoděložnými rostlinami, jako jsou např. palmy, yuky a dracény.\n\nLesy, kde většina stromů ztrácí své listy na konci vegetačního období, se nazývají opadavé lesy. Tyto lesy se vyskytují v mnoha oblastech na celém světě a mají typické ekosystémy, růst lesního podrostu a dynamiku procesů v půdě .\n\nJsou dva odlišné druhy lesů vyskytující se na celém světě:\n\nOpadavý listnatý les, který je rozšířen v Americe, v Asii a Evropě. Tyto lesy jsou tvořeny klimatickými podmínkami. Procházejí velkými sezonními teplotními výkyvy ve vegetačním období, během teplého léta. Na podzim přichází opad listů a vegetační klid, před chladnou zimou. V těchto oblastech se vyskytuje velká rozmanitost života, která je výrazně ovlivněna sezónností jejich podnebí, hlavně teplotou a srážkami.\nTropický střídavě vlhký les se vyvinul v reakci nikoli na sezónní teplotní výkyvy, ale na sezónní srážky. Během dlouhotrvajícího suchého období opadají listy kvůli uchování vody a zabránění vyschutí celé rostliny. Opad listů není sezónně závislý a najdeme mnoho rozdílných oblastí podle světových regionů. Dokonce i mezi malými lokálními oblastmi mohou být rozdíly v načasování a trvání opadání listů .\n\n\n"}
{"id": "443847", "url": "https://cs.wikipedia.org/wiki?curid=443847", "title": "Varšavská univerzita", "text": "Varšavská univerzita\n\nVaršavská univerzita (: \"Uniwersytet Warszawski\") je největší polská univerzita nacházející se v polském hlavním městě Varšava. Byla založena 19. listopadu 1816 po svolení ruského cara Alexandra I. K říjnu roku 2005 studovalo na této univerzitě 56 858 studentů. V roce 1998 zahájila na Právnické fakultě činnost druhá právní klinika v Polsku, která se stala známou zejména pro iniciaci řízení ve věci Tysiąc v. Poland před Evropským soudem pro lidská práva, v němž bylo shledáno porušení základních lidských práv žalobkyně.\n\n\n"}
{"id": "443848", "url": "https://cs.wikipedia.org/wiki?curid=443848", "title": "Turako chocholatý", "text": "Turako chocholatý\n\nTurako chocholatý (\"Tauraco persa\") je pták z čeledi turakovitých. Žije na západě Afriky od Senegalu po Angolu v nadmořské výšce 1500–3000 m. Dorůstá velikosti 40–43 cm a hmotnosti 225–290 g. Průměrná délka života je 30 let.\n\nČeleď turakovitých (Musophagidae) je jedinou čeledí řádu turakové (Musophagiformes). Je zastoupena 23 druhy.<br>\nTurakové bývají zařazováni také do řádu kukaček (Cuculiformes).<br>\nPoddruhy:\n\nTurako chocholatý je pestře zbarvený, středně velký stromový pták s dlouhým krkem a ocasem, kratšími okrouhlými křídly a širokým silným zobákem. Na hlavě má vztyčitelnou, ze stran zploštěnou chocholku, díky které získal svůj druhový název. Samec se od samice neliší velikostí ani zbarvením. Peří na těle je zbarveno zeleně, křídla jsou tmavě fialová s purpurovými spodními letkami, delší a široký ocas je tmavě fialový. (V měkkém peří je přítomno barvivo turakoverdin, které zbarvuje peří do zelena, a turacin, které barví letky do purpurova; obě barviva obsahují měď.) Okolo očí je výrazná červeně zbarvená holá kůže.<br>\nTurako není dobrý letec, ale díky přikloubení třetího prstu, který může natočit dopředu i dozadu (semizygodaktylní končetina), se neobyčejně obratně pohybuje ve větvích stromů.\nPtáci se dorozumívají drsnými zvuky, které jsou slyšet na značnou vzdálenost.\n\nVyskytuje se v galeriových lesích poblíž řek a v lesnatých krajinách v západní Africe a střední Africe (Angola, Benin, Demokratická republika Kongo, Gabon, Gambie, Ghana, Guinea, Guinea-Bissau, Kamerun, Libérie, Mali, Nigérie, Pobřeží slonoviny, Republika Kongo, Rovníková Guinea, Senegal, Sierra Leone, Středoafrická republika, Togo).\n\nTurako chocholatý je aktivní ve dne a pohybuje se zejména v korunách stromů, kde také hledá potravu. Je téměř výhradně býložravý – živí se plody (ovoce, bobule), květy, pupeny a listy, v hnízdní době také hmyzem (motýly, brouky aj.).<br>\nDospělí ptáci žijí v párech či malých skupinách, jsou monogamní a hnízdí samostatně. Jsou teritoriální a z území, které obhajují po celý rok, vyhánějí jiné ptáky.<br>\nVysoko v korunách stromů staví jednoduché ploché hnízdo podobné hnízdu holubů. Samice snáší 2–3 vejce, která zahřívá 21–23 dní. O vejce i mláďata se pečlivě starají oba rodiče. Značně vyvinutá mláďata jsou krmena vyvrhovanou potravou. Hnízdo opouštějí před vzletností a obratně lezou v okolí hnízda, kde se o ně rodiče i nadále starají.\n\nTurako chocholatý patří mezi nejběžněji chovaný druh rodu turako.\n\n\n\n"}
{"id": "443850", "url": "https://cs.wikipedia.org/wiki?curid=443850", "title": "Calella", "text": "Calella\n\nCalella je obec v Katalánsku, turistické letovisko, ležící na pobřeží Costa del Maresme a Costa Brava. Žije zde přes 18 000 obyvatel. Od Barcelony je vzdálená 58 km. Na břehu stojí maják, který navádí lodě. Calella je jedním z nejnavštěvovanějších letovisek.\n\n"}
{"id": "443851", "url": "https://cs.wikipedia.org/wiki?curid=443851", "title": "Václav Berka z Dubé (1570–1608)", "text": "Václav Berka z Dubé (1570–1608)\n\nVáclav Berka z Dubé (1570–1608) byl vlastníkem panství a renesančního zámku v Zákupech, jehož předci pocházeli z rodu Berků z Dubé, což byla jedna z větví starobylého rodu Ronovců.\n\nVáclav Berka z Dubé, užívající někdy i titul z Lipé, se stal brzy sirotkem. Ve věku dvou let mu zemřela matka a když mu bylo let osm, tak i otec Zbyněk Berka. Oba byli pochováni v hrobce Berků, postavené otcem v zákupském kostele sv. Fabiána a Šebestiána. Jen pár měsíců po úmrtí otce mu byl 11. listopadu 1578 v noci zavražděn lokajem v České Lípě bratr Jan Berka z Dubé. Proto se ujal později dědictví jako druhorozený syn.\n\nVychováván byl tedy poručníky. Těmi byli vzdálený strýc Jindřich Berka z Dubé, který měl panství Jablonné a brzy i Lemberk. Druhým poručníkem byla ustanovena Markéta Adršpachová z Dubé, vzdálená příbuzná žijící tehdy na zámku Zákupy.\n\nKolem roku 1590 se Václav ujal svého majetku, hlavně zámku v Zákupech. Vlastnil po svých předcích také statek v Horní Polici, Milštejn s okolím, Cvikov. Byl účastníkem mnoha událostí u královského dvora a získal tituly císařského rady, zemského hejtmana ve slezském knížectví Velký Hlohov. Zúčastňoval se nejen jednání zemských sněmů, ale také s dalšími Berky z Dubé vojenského tažení roku 1594 proti Turkům. Staral se o svá panství, má zásluhu o zvelebení kostelů v Brenné, Horní Polici, Dobranově. V roce 1603 uvedl v tehdejší verzi daňového přiznání, že má 807 poddaných a přes 20 vesnic, desítky rybníků, několik pivovarů a mlýnů. Ke správě měl své úředníky, hejtmany panství. Přesto se Václav postupně zadlužoval, mj.i kvůli králi, válce s Turky, své sehrály epidemie nemocí včetně moru v roce 1599, kdy jen na Zákupsku zemřelo 200 lidí.\n\nUž dva roky předtím se oženil. Dne 22. června 1592 si vzal za manželku Annu Berkovou, vzdálenou příbuznou. S ní pak měl během 14 let manželství osm dětí, křtěných většinou v zákupském kostele. Křtů se zúčastnil i arcibiskup Zbyněk Berka z Dubé a řada příbuzenstva i z Moravy. Některé děti jim záhy zemřely. Také jako její předchůdkyně si i ona pořídila fraucimor, tedy družinu zpravidla příbuzných dívek ke své posluze a mimo rození dětí byla známá i svými projížďkami na koni či v kočáru. Žena Václavovi zemřela 3. srpna 1606, možná následkem porodu dcery Marie.\n\nVáclav se brzy oženil znovu a opět si vyvolil Annu Berkovou, ovšem ze vzdálené rodové větve Berků žijící na Novém Berštejně. Dlouho si ji neužil, zemřel poměrně mladý zkraje roku 1608 a vdova po něm seznovu provdala a i s dětmi odstěhovala. Zákupské panství bylo velmi zadluženo a roku 1612 prodáno Janu Novohradskému z Kolovrat.\n\n"}
{"id": "443852", "url": "https://cs.wikipedia.org/wiki?curid=443852", "title": "Sacher", "text": "Sacher\n\nPříjmení Sacher nosí více různých osobností:\n\n"}
{"id": "443853", "url": "https://cs.wikipedia.org/wiki?curid=443853", "title": "Aljašský ropovod", "text": "Aljašský ropovod\n\nAljašský, či Transaljašský ropovod (  nebo zkráceně \"Alyeska Pipeline\" či \"Alaska Pipeline\") je hlavní ropovod Spojených států amerických přepravující ropu z ropných polí na severu Aljašky do přístavu na jejím jihu. Byl dokončen v roce 1977 a denně přepraví maximálně 330 000 metrů krychlových ropy.\nHlavní větev ropovodu vede severojižním směrem a má délku skoro 1300 kilometrů. Začíná u Severního ledového oceánu v Prudhoe Bay a končí ve Valdezu u Aljašského zálivu. Prochází některými aljašskými obcemi, například Wisemanem, Bettlesem, Livegoodem, Foxem, Fairbanksem a Glennallenem.\n\nStavba ropovodu v této řídce osídlené oblasti čelila řadě obtíží, mimo jiné bylo potřeba překonat tři horské hřebeny, aktivní zlomy, dlouhé úseky s nestabilním permafrostem, mnoho potoků a říček. Také bylo třeba brát ohled na aljašský ekosystém, na migrační cesty sobů a losů.\n\n\n"}
{"id": "443854", "url": "https://cs.wikipedia.org/wiki?curid=443854", "title": "Vondruška", "text": "Vondruška\n\nVondruška je příjmení, které sdílí více osob:\n\n"}
{"id": "443856", "url": "https://cs.wikipedia.org/wiki?curid=443856", "title": "Knight Lore", "text": "Knight Lore\n\nKnight Lore je počítačová hra vyvinutá a distribuovaná firmou Ultimate Play The Game v roce 1984. Hra je třetím pokračováním v sérii Sabre Man, navazuje na dobrodružství v hrách Sabre Wulf a Underwurlde. Ve hře musí Sabreman najít ingredience pro kouzelný lektvar. Hry napsali bratři Tim a Chris Stamper.\n\n\"Knight Lore\" je považována za revoluční hru, protože to byla první adventura, která používala pseudo-3D zobrazení světa izometrickým zobrazením. Pro dosažení 3D efektu byl použit zobrazovací engin tvůrci nazvaný filmation, který zobrazuje herní plochu v samostatných oddělených obrazovkách v izometrickém zobrazení, umožňuje pohyb ve čtyřech směrech, skok postav na překážku či přes ni, a posouvání objektů na obrazovce při interakci s postavou.\n\nOstatní vydavatelé hru často napodobovali, často se o ní mluvilo jako o druhé nejkopírovanější hře hned po WordStaru.\n\nHrdina zakletý do vlkodlaka prochází hradem \"Knight Lore\" v naději, že ho může vysvobodit umírající čaroděj \"Melkhior\". Má jen čtyřicet dní a nocí, aby našel přísady do kouzelného lektvaru, který zlomí zakletí, jinak zůstane vlkodlakem navěky.\n\nHráč opět hraje za \"Sabremana\" a musí najít čaroděje \"Melkhiora\", prohledat hrad \"Knight Lore\", aby získal předměty do jeho kotle. Pokud se hráči podaří sesbírat všechny předměty, o které kotel žádá, v časovém limitu čtyřiceti dní a nocí (herního času), spadne ze Sabremana kletba vlkodlaka, kterou na něj uvrhl Wulf, kterého potkal ve hře \"Sabre Wulf\". V anglickém originále se výraz „vlkodlak“ psal „werewulf“, nikoli správně „werewolf“.\n\nSamotná kletba má v průběhu hry významnou roli, hráč začíná jako Sabreman, ale v noci se přeměňuje na vlkodlaka, jak se střídá herní den a noc (což znázorňuje střídání slunce a měsíce v okénku v pravém dolním rohu herní obrazovky). Při proměně na vlkodlaka nebo zpátky na člověka zažívá \"Sabreman\" krátký, ale humorně animovaný záchvat, při kterém se postavička zastaví a je tedy bezbranná na útoky nepřátel. Někteří nepřátelé (včetně kotle samotného Melkhiora) zaútočí na \"Sabremana\", pokud je u nich v podobě vlkodlaka, takže je důležité správné načasování.\n\nHrad je zobrazen po jednotlivých místnostech, jedna obrazovka odpovídá jedné izometricky zobrazené místnosti, což byl na tehdejší dobu revoluční počin. Mnoho místností vyžaduje šikovnost na plošinovky, zvlášť když se mnoho objektů pohybuje nebo zmizí při našlápnutí. V některých místnostech se pro zdolání překážky musí použít stoly, truhlice nebo dokonce předměty potřebné do kotle.\n\nMimo skákání na plošinách se ještě musí Sabreman vyhýbat nepřátelům a různým nebezpečím, z nichž bodáky trčící ze země a padající ostnatá koule patří k těm nejjednodušším. Zlomyslné brány s padacími mřížemi stráží mnoho průchodů a často kolem nich pochodují i nepřátelští hlídači. Mnohem nebezpečnější jsou však rychlejší nepřátelé, jako duch Melkhiorova kotle.\n\n\"Knight Lore\" se v době vydání setkal s nebývale pozitivním přijetím herních časopisů. Amstrad Action popisoval hru jako „úžasně originální koncept“ a chválil návykovou hru s tím, že je to „bezpochyby jedna ze tří nejlepších her pro Amstrad.“ CRASH byl stejně nadšený: „neuvěřitelné a zábavné… prostě skvělá hra“ a animaci popisoval jako „ohromná od nejmenších detailů až po samotného \"Sabremana\"“. Your Sinclair hru nazval „jedna z nejdůležitějších (a nejlepších) her vyrobených pro Speccy.“\n\nHra si dodneška udržela nedotčenou pověst a stále získává uznání jako jeden z nejdůležitějších a nejpokročilejších titulů své doby. GamesTM ji vyzdvihoval jako „klíčovou“ a „revoluční“, Adam Norton z časopisu Gamesmaster napsal: „tato lehce záhadná plošinová adventura definovala izometrické hry podobně jako Super Mario 64 definoval 3D.“ Časopis X360 prohlásil Knight Lore za „jednu z nejúspěšnějších a nejinspirativnějších her všech dob,“ a Edge ji označil za „největší průlom v historii počítačových her.“\n\nTim Stamper v interview naznačil, že \"Knight Lore\" se dokončil ještě před méně pokrokovým dílem \"Sabre Wulf\", ale vydání hry pozdrželi, protože „herní trh pro ni nebyl připraven“.\n\nTim Stamper o popularitě \"Knight Lore\": „Po jistou dobu jsme drželi tržní pozici číslo jedna, takže z hlediska prodejnosti to nebyl žádný rozdíl. Pořád to byly dobré produkty na svoji dobu. Myslím, že \"Knight Lore\" svou dobu předběhl a když se dívám na tržní situaci teď, tak nevidím žádný velký pokrok od té doby, co jsme ho před dvěma lety opustili. Nevím, jestli se vůbec mohlo ještě něco vylepšit.“\n\nAle toto časové určení někteří zpochybňují kvůli analýze zdrojového kódu rutin, které v hrách Ultimate používali pro zjišťování stavu klávesnice. Tato rutina byla optimalizovaná ve všech hrách od dob \"Knight Lore\", ale tato optimalizace není ve hře \"Sabre Wulf\". Podle pořadí, v jakém Tim Stamper uvedl vývoj hry \"Sabre Wulf\" by se ale dalo předpokládat, že ji bude obsahovat..\n\n\n"}
{"id": "443858", "url": "https://cs.wikipedia.org/wiki?curid=443858", "title": "Průmyslová zóna Joseph", "text": "Průmyslová zóna Joseph\n\nPrůmyslová zóna Joseph (výslovnost \"džouzef\") je průmyslová zóna o rozloze 190 ha v katastru obce Havraň. Leží 8 km jihozápadně od města Mostu, který je jejím majitelem. Zóna se rozkládá v tradičně zemědělské oblasti na samé jižní hranici okresu Most po levé straně silnice I/27 z Mostu na Žatec a do Plzně. Od roku 2002 je zóna spojena se středem města autobusovou linkou MHD č. 31.\n\nPrůmyslová zóna byla založena pro zahraniční investory. Slavnostního položení základního kamene továrny prvního investora, mexické společnosti Nemak se v červnu 2002 zúčastnil tehdejší předseda vlády Miloš Zeman. V letech 2003-2006 se průmyslová zóna dostala do popředí zájmu novinářů při sporu zdejšího sedláka Jana Rajtera právě se společností Nemak o pozemky. V roce 2004 obdržela Průmyslová zóna Joseph akreditaci od agentury CzechInvest.\n\n\n\n"}
{"id": "443864", "url": "https://cs.wikipedia.org/wiki?curid=443864", "title": "Hameln", "text": "Hameln\n\nHameln je německé město ležící v Dolním Sasku. Je okresním městem okresu Hameln-Pyrmont.\nMěsto se stalo téměř celosvětově proslulé svou legendou o Krysaři. Jedná se o skutečný historický příběh z roku 1284, kdy měl neznámý krysař odvést z města 130 chlapců a dívek neznámo kam. Podle jedné z hypotéz, kterou vyslovil německý historik Wolfgang Wann a která má vztah k Česku, odvedl krysař-lokátor tyto mladé lidi na Moravu a ti tam založili vesnici Hamlíkov.\n\nPrvní písemné zmínky o Hameln pocházejí z 9. století. Kolem roku 1200 se stal Hameln jedním z prvních měst Hannoverského království. Stalo se hanzovním městem, po třicetileté válce se postupně přeměnilo v pevnost.\n\nPo nástupu Adolfa Hitlera k moci bylo ve městě vězení pro politické vězně, homosexuály a Židy. Za druhé světové války byl Hameln bombardován, po válce zde byla zřízena vojenská základna britské armády.\n\nVe městě jsou významné památky, mezi něž patří historické Staré město, kolegiátní kostel sv. Bonifáce a ulice Bungelosestraße, která je známá díky pověsti o Krysaři.\n\n\n\n"}
{"id": "443869", "url": "https://cs.wikipedia.org/wiki?curid=443869", "title": "Čingischánovo mezinárodní letiště", "text": "Čingischánovo mezinárodní letiště\n\nČingischánovo mezinárodní letiště ( , ) (IATA: ULN, ICAO: ZMUB) je mezinárodní letiště v Ulánbátaru v Mongolsku. Nachází se 18 km jihozápadně od centra města. Je to největší a nejrušnější letiště v zemi. Zajišťuje jak vnitrostátní, tak i mezinárodní lety s okolními zeměmi. Je základnou pro mongolské letecké společnosti: MIAT Mongolian Airlines, Eznis Airways a Aero Mongolia.\n\nPravidelné lety byly zahájeny v roce 1961 a terminál byl modernizován, aby byl způsobilý pro mezinárodní leteckou dopravu v roce 1986. Mezi lety 1994 a 1997 následovala další obnova s pomocí Asijské rozvojové banky. Dříve se letiště jmenovalo Mezinárodní letiště Bujant Uchá ( ) a teprve 21. prosince 2005 bylo přejmenováno na současný název u příležitosti 800. výročí založení Mongolska Čingischánem.\n\nV roce 2013 začala stavba nového většího letiště pro Ulanbátár v údolí Chošigt ve vzdálenosti 54 km jižně od města. Mělo být zprovozněno v roce 2016.\n\nLetiště má jeden velký moderní terminál, nákladní a garážové hangáry a moderní řídicí věž. Je vybaveno jednou vzletovou a přistávací dráhou, která je z asfaltu a měří 3100 m. Dříve mělo ještě travnatou dráhu 15/33, která měřila 2000 m a sloužila jen pro vzlety.\n\n\n"}
{"id": "443871", "url": "https://cs.wikipedia.org/wiki?curid=443871", "title": "Síran draselný", "text": "Síran draselný\n\nSíran draselný (KSO) je draselná sůl kyseliny sírové. Jedná se o nehořlavou bílou krystalickou látku rozpustnou ve vodě. Často se používá jako umělé hnojivo, protože obsahuje jak draslík, tak síru.\n\nSíran draselný je znám od počátku 14. století, studovali ho Glauber, Boyle a Tachenius. V 17. století byl nazýván \"arcanuni\" nebo \"sal duplicatum\", protože je kombinací kyselé soli se solí zásaditou.\n\nNerostná forma síranu draselného, jmenovitě arkanit, je poměrně vzácná. Hojně se síran draselný vyskytuje ve Stassfurtově soli. Jde o kokrystalizace síranu draselného a síranů hořčíku, vápníku a sodíku. Jsou to:\n\nZ některých z těchto minerálů, například kainitu, lze síran draselný oddělit, protože je zbývající sůl méně rozpustná ve vodě.\n\n\n      nebo srážecí reakcí, kdy reaguje jodid draselný se síranem měďnatým za vzniku síranu draselného a nerozpustného jodidu měďnatého:\n\nBezvodé krystaly tvoří dvojité šesterečné pyramidy, ve skutečnosti jsou ale klasifikovány jako kosočtverečné. Jsou průhledné, velmi tvrdé a mají hořkou slanou chuť. Sůl je rozpustná ve vodě, ale nerozpustná v roztocích hydroxidu draselného (specifická hmotnost 1,35) nebo v čistém ethanolu. Taje při 1 078 °C.\n\nHlavní použití síranu draselného je jako hnojivo. Surová sůl se také někdy používá při výrobě skla.\n\nHydrogensíran draselný KHSO lze snadno vyrobit smíšením KSO s ekvivalentním molárním množstvím kyseliny sírové. Tvoří kosočtverečné pyramidy, které tají při 197 °C. Při 0 °C se rozpouští ve třech dílech vody. Roztok se chová více jako kdyby jeho dva spolutvůrci, KSO a HSO, byli pohromadě každý samostatně; nadbytek ethanolu vysráží síran draselný (s trochou hydrogensíranu) a zbude kyselina sírová.\n\nChování roztavené suché soli, když se zahřeje na teplotu několika stovek stupňů, je podobné. Chová se podobně jako křemičitany, titanáty apod., stejně jako když se kyselina sírová zahřeje nad svůj bod varu. Proto se sůl využívá v analytické chemii jako dezintegrační činidlo. Pro informace o jiných solích, které obsahují sírany, viz sírany.\n"}
{"id": "443872", "url": "https://cs.wikipedia.org/wiki?curid=443872", "title": "FC Unirea Urziceni", "text": "FC Unirea Urziceni\n\nUnirea Urziceni je profesionální fotbalový klub z města Urziceni v Rumunsku. Byl založen v roce 1954 a v současnosti hraje Ligu I, nejvyšší rumunskou fotbalovou soutěž. Nejlepšího výsledku dosáhl klub v sezóně 2008/09, kdy získal rumunský titul a zajistil si start v dalším ročníku Ligy mistrů.\n\nPrvním sportovním klubem v Urziceni byl fotbalový klub \"Ialomița\", který hrál zápasy proti týmům z měst Ploiești, Buzău a Slobozia. V roce 1976 byl postaven stadion Tinertului, který je domácím stadionem Unirei dodnes. Prvním úspěchem klubu bylo osmifinále rumunského poháru v roce 1988. V sezóně 1988/89 skončil klub druhý ve třetí lize, ale nedokázal vyhrát rozhodující kvalifikační zápas o postup do druhé ligy. V roce 2002 změnil klub majitele, tím se stala společnost Valahorum. Ta vyměnila celé vedení klubu a také rozšířila stadion na současných 7 000 míst k sezení. V roce 2003 potom klub poprvé postoupil do druhé ligy.\n\nV roce 2006 dosáhla Unirea do té doby největšího úspěchu, když postoupila do nejvyšší soutěže. Klub ve své premiérové sezóně v nejvyšší soutěži (2006/07) skončil na desátém místě, navíc jeho řady rozšířil bývalý rumunský reprezentant Dan Petrescu. V následující sezóně už si vedla Unirea mnohem lépe, skončila na pátém místě a navíc se dostala do finále rumunského poháru. Tím si zajistila účast v dalším ročníku poháru UEFA. V prvním kole poháru UEFA však klub vypadl, když prohrál celkově 0:2 s Hamburger SV. Nicméně jeho premiérový zápas byl považován za úspěch, když na půdě německého soupeře dokázala Unirea uhrát bezbrankovou remízu.\n\nSezóna 2008/09 pro klub skončila velkým úspěchem, když získal první historický mistrovský titul. Ten získal po pouhém tříletém působení v nejvyšší soutěži, s mnoha neznámými hráči a menším rozpočtem než jeho slavnější konkurenti. Klub si tím také zajistil účast v dalším ročníku Ligy mistrů, vůbec první v klubové historii. Unirea nemusí projít systémem předkol, protože díky národnímu koeficientu Rumunska je mistr nasazen přímo do skupiny. Díky malému klubovému koeficientu je však jisté, že Unirea bude nasazena ve čtvrtém koši a všichni její soupeři tak budou papírově silnější. Domácí zápasy v Lize mistrů bude hrát na stadionu Stadionul Steaua, domácím stadionu Steauy Bukurešť, jelikož stadion Tinertului nevyhovuje požadavkům UEFA.\n\nLiga I:\n\nRumunský fotbalový pohár:\n\nLiga mistrů UEFA:\n\n"}
{"id": "443875", "url": "https://cs.wikipedia.org/wiki?curid=443875", "title": "The Tokens", "text": "The Tokens\n\nThe Tokens byla americká hudební skupina.\nNeil Sedaka založil v roce 1955 teenagerskou hudební skupinu nejdříve pod jménem Linc-Tones. Když skupinu v roce 1960 opustil a stal se úspěšným sólistou, změnili zbývající členové skupiny jméno skupiny na The Tokens a přeorientovali se z rockové na folkovou hudbu. Jejich debutová píseň vyšla v roce 1961.\n\nVelký průlom přišel ještě v tom roce s písní \"The Lion Sleeps Toningt\" (Lev dnes v noci spí). Původně tato píseň byla napsána Solomonem Lindou v Jižní Africe, kde se nazývala Mbube. The Tokens zpívali první anglickou verzi této písně. Tato píseň se později stala hitem v mnoha jazycích.\n\nDo roku 1970 následovalo ještě několik menších hitů v amerických hitparádách. Pak se oddělil Henry Medress od ostatních tří, kteří pokračovali pod jménem \"Cross Country\". V roce 1973 mohli ještě jednou prorazit US Top 40. příčku s klasikou \"In The Midnight Hour\" od Wilsona Picketta.\n\nSe začátkem nového století byla skupina znova aktivní pod jménem Tokens a vyjela na turné. V roce 2004 byla skupina přijata do Vocal Group Hall of Fame.\n\n\n"}
{"id": "443884", "url": "https://cs.wikipedia.org/wiki?curid=443884", "title": "NHL Foundation Player Award", "text": "NHL Foundation Player Award\n\nNHL Foundation Player Award je cena každoročně udělována lednímu hokejistovi hrajícímu v NHL, který během sezóny NHL nejvíce přispěl na charitativní činnost.\n"}
{"id": "443885", "url": "https://cs.wikipedia.org/wiki?curid=443885", "title": "Multiplexer", "text": "Multiplexer\n\nMultiplexer může znamenat:\n"}
{"id": "443886", "url": "https://cs.wikipedia.org/wiki?curid=443886", "title": "Letiště Helsinky-Vantaa", "text": "Letiště Helsinky-Vantaa\n\nMezinárodní letiště Helsinky-Vantaa (IATA: HEL, ICAO: EFHK), (finsky \"Helsinki-Vantaan lentoasema\", švédsky \"Helsingfors-Vanda flygplats\") je největší helsinské letiště a hlavní letiště Finska. Je vzdálené 2 km od centra obce Vantaa a 20 km od centra finské metropole Helsinek. V roce 2018 prošlo letištěm 20,8 milionu cestujících při 94 tisících přistání letadel. Je čtvrtým nejrušnějším letištěm severských států.\n\nLetiště ve Finsku, vč. helsinského Vantaa, provozuje společnost Finavia.\nLetiště Vantaa má tři vzletové a přistávací dráhy. Na letiště mohou přistávat široká letadla, jako např. Airbus A350 nebo Antonov An-225.\nBlízko letiště je nově vybudovaný obchodní park, dále také hotely a ubytovny. Nedaleko se nachází Finské letecké muzeum.\nLety jsou situovány do dvou terminálu - vnitrostátní lety do jednoho, mezinárodní do druhého, které jsou od sebe propojeny 250 m dlouhou pěší zónou.\n\nS Helsinkami spojuje letiště Vantaa autobusová linka. Spojení trvá asi 30–45 minut. \n\nOd července 2015 je cestujcím k dispozici rovněž železniční spojení. Ve špičce jezdí vlaky v taktu 10 minut a cesta na hlavní nádraží v Helsinkách trvá kolem 30 minut.\n"}
{"id": "443887", "url": "https://cs.wikipedia.org/wiki?curid=443887", "title": "Demultiplexor", "text": "Demultiplexor\n\nDemultiplexor (anglicky demultiplexer) je elektronická součástka, fungující na principu přepínače, kdy je podle řídících signálů (a) přiváděn na výstupy (y) vstupní signál (x).\n\nDemultiplexor má jeden informační vstup x, který je podle kombinace n adresních vstupů a … a převáděn na jeden z k signálových výstupů y … y. Volitelně je možno použít strobovací vstup s pro vzorkování signálu. Počet adresovatelných výstupů y odpovídá hodnotě 2 adresových vstupů. Chování demultiplexoru je možno vyjádřit pravdivostní tabulkou.\n\nDemultiplexor je principiálně podobný binárnímu dekodéru, rozdíl spočívá v tom, že u demultiplexoru je nosičem informace vstup x.\n\nElektronický člen s opačnou funkcí se nazývá multiplexor.\n\n"}
{"id": "443889", "url": "https://cs.wikipedia.org/wiki?curid=443889", "title": "Territory: the Mountain Men", "text": "Territory: the Mountain Men\n\nHra Territory: the Mountain Men je o objevování indiánských teritorií, obchodování s indiánskými kmeny a dalších dobrodružstvích. Odehrává se v letech 1815 – 1830. Na začátku je potřeba vybudovat obchodní stanici na soutoku řek Yellowstone a Missouri. V dalších 15 letech je cílem zbohatnout obchodem s bobřími kožešinami a zničit konkurenci v oblasti. Pro dosažení cíle je třeba bojovat s domorodci, medvědy, vlky, objevovat přírodní bohatství a přírodní krásy. Jde o hru pro jednoho hráče. Je nutná znalost angličtiny.\n\n\" Motto: \"Najdi své štěstí v obchodu s bobřími kůžemi. Obchoduj a bojuj s indiány. Zabij medvěda a vlky, prozkoumej horní Missouri\".\"\n\nPíše se rok 1815. Jste mladý a dobrodružný člověk a vaším cílem je stát se bohatým a slavným. Ve městě jste slyšel o horském muži, který se vrátil s obrovským množstvím bobřích kůží. Vypráví se příběhy o bohatství země na Západě, množství bobrů, lovených pro kůži, o kmenech, které chtějí obchodovat s kožešinami, kořalkou, tabákem, střelnými zbraněmi, tomahavky a noži dalšími věcmi. Hráč dostane na začátku určitou sumu peněz, založí osadu, kam najímá osadníky různých profesí a začíná hrát.\n\n\"Captain\" (vůdce) – hlavní aktér hry, může obchodovat s devíti indiánskými kmeny, jejichž území podle mapy objevuje:\n\n"}
{"id": "443890", "url": "https://cs.wikipedia.org/wiki?curid=443890", "title": "Jezeří (hora)", "text": "Jezeří (hora)\n\nJezeří (též Jezerka) je hora ve východní části Krušných hor v okrese Most ležící 2 km jihozápadně od zámku Jezeří. Její vrchol, jižní a západní svahy se nacházejí na území Národní přírodní rezervace Jezerka. Vrchol má nadmořskou výšku 706 m n. m. a vede na něj odbočka z modře značené turistické stezky z Horního Jiřetína směrem na Lesnou. Na území rezervace se smí chodit pouze po značených cestách, proto je zbytek hory nepřístupný.\n\nHora Jezeří má velmi příkré svahy (v průměru 35°), které se vypínají na okraji Krušných hor nad Mosteckou pánví s povrchovým dolem Československé armády, což z ní činí krajinnou dominantu. Severovýchodně od Jezeří leží Jánský vrch (739 m n. m.), na severu vrch Homolka (844 m n. m.) a západně leží kopec Jedlová (853 m n. m.), od kterého je oddělena údolím Vesnického potoka.\n\nJezeří je nejskalnatějším vrchem východního Krušnohoří a do vyhlášení rezervace v roce 1969 zde byla častá horolezecká činnost, která byla poté zakázána.\n\n\n"}
{"id": "443892", "url": "https://cs.wikipedia.org/wiki?curid=443892", "title": "Demultiplexer", "text": "Demultiplexer\n\nDemultiplexer může znamenat:\n"}
{"id": "443893", "url": "https://cs.wikipedia.org/wiki?curid=443893", "title": "Gymnázium Postupická", "text": "Gymnázium Postupická\n\nGymnázium Postupická je střední škola všeobecného zaměření na sídlišti Spořilov II v Praze 4. Bylo založeno v roce 1983 jako čtyřleté, v roce 1994 bylo na škole otevřeno šestileté všeobecné studium a v letech 2003 – 2010 otvírala škola v každém ročníku čtyřletého studia jednu třídu s rozšířenou výukou TV se zaměřením na florbal. \n\nPodle inspekční zprávy ČŠI měla škola v roce 2014 celkem 565 žáků ve 12 třídách šestiletého a v 8 třídách čtyřletého studia.\n\nGymnázium je certifikovaným školícím střediskem mezinárodního certifikátu ECDL.\n\nVe škole probíhá řada mimoškolních aktivit. Studenti vydávají vlastní časopis, pořádají Postupickou party nebo chodí na některý ze zájmových kroužků. Jedním z nich je například kroužek programování.\n\nVšichni žáci jsou povinni evidovat se při vstupu do budovy a při odchodu z ní čipem.\n\n"}
{"id": "443896", "url": "https://cs.wikipedia.org/wiki?curid=443896", "title": "Zdenka Sulanová", "text": "Zdenka Sulanová\n\nZdenka Sulanová, rozená Zdenka Hrušková (18. února 1920 České Budějovice – 9. srpna 2004 Cerhonice) byla česká herečka a zpěvačka.\n\nPocházela z umělecké rodiny, její otec Adolf Hruška byl operní pěvec. Od mládí projevovala herecké a hudební nadání, v dětství chtěla být zpěvačkou. Veřejně začala vystupovat v roce 1936 jako šestnáctiletá.\n\nSvá středoškolská studia zahájila nejprve na gymnáziu, záhy však přestoupila na pražskou konzervatoř, kde vystudovala činoherní herectví. V roce 1937 debutovala ještě jako středoškolská studentka v epizodní roli ve snímku \"Děvče za výkladem\". Následovaly dva mimořádně úspěšné a populární filmy režiséra Václava Binovce \"Lízin let do nebe\" z roku 1937 a \"Lízino štěstí\" z roku 1939. V roce 1940 natočila další úspěšný snímek \"Madla zpívá Evropě\". Naposledy se v českém filmu objevila ve filmu \"Bludná pouť\" z roku 1945.\n\nPo 2. světové válce krátce vystupovala v Činohře 5. května. Po svém 1. sňatku se odstěhovala na Slovensko, kde dva roky hrála v prešovské operetě a vystupovala jako zpěvačka v košickém rozhlase. Po rozvodu se vrátila zpět do Prahy a nadále vystupovala už jen po estrádách.\nNa sklonku svého života společně s Alešem Cibulkou pomáhala při psaní své životopisné knihy.\n\n\nK nejznámějším nahrávkám Zdenky Sulanové patří píseň \"Ty lesovské stráně\" z filmu \"Madla zpívá Evropě\" (hudba František Svojsík, text František Kudrna).\n\n\n\n"}
{"id": "443900", "url": "https://cs.wikipedia.org/wiki?curid=443900", "title": "Letiště Longyearbyen", "text": "Letiště Longyearbyen\n\nMezinárodní špicberské letiště v Longyearbyenu (IATA: LYR, ICAO: ENSB) je jediné letiště na norském souostroví Špicberky. Nachází se 3 km od hlavního města Longyearbyenu a po letištích Alert Airport v Alertu (ostrovy královny Alžběty) a Thule Air Base/Pituffik Airport v Nordu (Grónsko) je třetí nejsevernější na světě. Výstavba špicberského letiště začala v roce 1973, o dva roky později bylo letiště otevřeno.\n\nV současnosti jsou na letišti nejčastěji vidět letadla společnosti Scandinavian Airlines, které denně spojují Špicberky s Tromsø nebo Oslem. K dispozici jsou také služby Lufttransport, spojující Longyearbyen s Ny-Ålesund a Sveagruvou, nejčastěji letadlem Dornier Do 228. V roce 2008 prošlo letištěm 138 934 cestujících, což představuje nárůst o 7,4 % oproti předchozímu roku.\n\nLetiště má jednu vzletovou a přistávací dráhu dlouhou 2 323 m. Na letišti se nachází hangáry a řídící věž. Jediný terminál má moderní vybavení.\n\n"}
{"id": "443905", "url": "https://cs.wikipedia.org/wiki?curid=443905", "title": "Mistrovství Evropy ve fotbale hráčů do 21 let 2009", "text": "Mistrovství Evropy ve fotbale hráčů do 21 let 2009\n\nMistrovství Evropy ve fotbale hráčů do 21 let 2009 se konalo ve Švédsku od 15. do 29. června a bylo jeho 17. ročníkem. Turnaj hrálo osm týmů, které byly rozlosovány do dvou skupin po čtyřech. Sedm týmů (Anglie, Bělorusko, Finsko, Itálie, Německo, Srbsko a Španělsko) prošlo do turnaje kvalifikací, Švédsko mělo účast jistou jako hostitelská země. Vítězem se stala reprezentace Německa.\n\nCelkem 51 týmů bylo v kvalifikaci rozlosováno do deseti skupin po pěti, resp. šesti týmech. Ve skupinách se utkal každý s každým doma a venku. Vítězové skupin a čtyři nejlepší týmy ze druhých míst postoupili do baráže hrané systémem doma a venku o sedm míst na závěrečném turnaji (domácí Švédsko mělo účast jistou předem).\n\nTurnaj se hrál na těchto čtyřech stadionech\nZe sponzorských důvodů se Swedbank Stadion musel v průběhu turnaje jmenovat New Malmö Stadion.\n\n"}
{"id": "443906", "url": "https://cs.wikipedia.org/wiki?curid=443906", "title": "Letiště Reykjavík", "text": "Letiště Reykjavík\n\nMezinárodní letiště v Reykjavíku (IATA: RKV, ICAO: BIRK) (islandsky \"Reykjavíkurflugvöllur\") leží v hlavním městě Islandu Reykjavíku. Po mezinárodním letišti v Keflavíku je to druhé největší islandské letiště. Letiště slouží většinou jen pro vnitrostátní lety, mezinárodní lety se odchylují do Keflavíku, který leží asi 50 km od islandské metropole. První let z letiště proběhl dne 3. září 1919 – uskutečnil jej letoun Avro 504. Rekonstrukce letiště začala v roce 2000 a trvala 2 roky.\n\nNa letišti jsou dva terminály. Hlavní terminál slouží pro domácí a mezinárodní lety společnosti Air Island; menší terminál potom jen pro některé mezinárodní a více pro domácí lety. Letiště má tři vzletové a přistávací dráhy. Nejdelší je runway 01/19 se svými 1 567 m, po ní dráha 13/31 s 1 230 m a nejkratší dráha 06/24 má pouhých 960 m. Všechny dráhy jsou asfaltové.\n\n"}
{"id": "443912", "url": "https://cs.wikipedia.org/wiki?curid=443912", "title": "Ondřej Kušnír", "text": "Ondřej Kušnír\n\nOndřej Kušnír (* 5. dubna 1984, Ostrava) je český fotbalista a bývalý reprezentant, od léta 2016 hráč klubu FK Dukla Praha. Nejčastěji nastupuje na pravém okraji obranné či záložní řady. Mimo ČR působil na klubové úrovni v Kazachstánu a Rumunsku.\n\nJe to rychlostní typ hráče s velmi dobrou střelou. Jeho manželkou je modelka a miss Martina Kušnírová, za svobodna Martina Bešíková, a otcem je bývalý fotbalista Jindřich Kušnír, mj. člen kádru mistra ligy 1985/86 TJ Vítkovice.\n\nS fotbalem začal v rodné Ostravě v tehdejším TJ Vítkovice. Zde postupně prošel všemi mládežnickými celky a v 19 letech si připsal i první druholigový start za první mužstvo. O rok později již začal nastupovat pravidelněji a v dalších sezónách se postupně vypracoval až v oporu mužstva, které opustil po sezóně 2005/06.\n\nPoté přestoupil do ambiciózní Viktorie Žižkov. I zde se okamžitě stal nedílnou součástí základní sestavy a hned v první sezóně ve Viktorii výraznou měrou přispěl k jejímu návratu po třech letech zpět mezi elitu. Poté, co okusil i 1. českou ligu, přišel další krok v jeho kariéře.\n\nSvým drzým stylem hry upoutal pozornost Sparty a v létě 2008 se stal jejím hráčem. V podzimní část sezóny 2008/09 moc příležitostí nedostával, ovšem jarní část již odehrál na pozici pravého obránce, kde chyběl pouze v jednom soutěžním utkání.\n\nNa začátku sezóny 2012/13 podepsal smlouvu se Slovanem Liberec, vítězem Gambrinus ligy 2011/12. Nastoupil v dvojutkání předkola play-off (resp. 4. předkolo) Evropské ligy 2012/13 proti ukrajinskému týmu Dněpr Dněpropetrovsk. 23. srpna 2012 remizoval Liberec doma 2:2, v odvetě 30. srpna na Ukrajině prohrál 2:4 a do skupinové fáze Evropské ligy se nekvalifikoval.\n\nPrvní ligový gól v dresu severočeského klubu vstřelil 9. března 2013 proti hostujícím Českým Budějovicím, v 31. minutě vyrovnával na průběžných 1:1, přispěl tak k výhře Liberce 3:1.\n\n22. srpna vstřelil gól v prvním utkání 4. předkola Evropské ligy 2013/14 proti italskému celku Udinese Calcio, z cca 25 metrů trefil nádherně pod břevno. Liberec zvítězil na italské půdě 3:1 (hrálo se v Terstu) a vytvořil si velmi slibnou pozici do domácí odvety. S Libercem si zahrál i ve skupinové fázi Evropské ligy (kde se tým střetl se španělskou Sevillou, německým Freiburgem a portugalským Estorilem).\n\nV lednu 2014 využil výstupní klauzule ve smlouvě a odešel na zahraniční angažmá do kazašského klubu Tobol Kostanaj, kde se setkal s krajany Jiřím Jeslínkem a Štěpánem Kučerou. Tobol v sezóně 2014 spadl do skupiny o udržení.\n\nV lednu 2015 podepsal půlroční smlouvu s druholigovým klubem SK Sigma Olomouc, s nímž vybojoval postup do 1. české ligy. Nabídku na pokračování nedostal a v červenci se stal volným hráčem.\n\nPo konci smlouvy v Olomouci v červenci 2015 posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul.\n\nV srpnu 2015 se dohodl na smlouvě s druholigovým rumunským klubem FC Rapid București (i s krajany Tomášem Joslem a Jiřím Jeslínkem).\n\nV létě 2016 se vrátil do ČR, kde v červenci podepsal dvouletou smlouvu s klubem FK Dukla Praha.\n\nV srpnu 2018 podepsal smlouvu s fotbalovým Třincem hrajícím . V té době diskutovaná smlouva s třetiligovým italským klubem Syracusa ze Sicílie podepsána nebyla. Smlouva s Třincem je platná do roku 2020. \n\nNa kontě má po 1 startu za reprezentační výběry České republiky do 19 let a 21 let.\n\nV české seniorské reprezentaci debutoval 3. března 2010 v přátelském utkání proti Skotsku v Glasgowě, odehrál 86 minut a pak jej vystřídal Daniel Pudil. Zápas skončil vítězstvím domácího týmu 1:0.\n\nZúčastnil se i Kirin Cupu v roce 2011, kde Česká republika remizovala s Peru (0:0) a Japonskem (0:0) a obsadila společně s oběma soupeři dělené první místo. Na turnaji odehrál první poločas proti Peru.\nCelkem odehrál v letech 2010–2011 za český národní tým 4 zápasy, branku nevstřelil.\n\n"}
{"id": "443918", "url": "https://cs.wikipedia.org/wiki?curid=443918", "title": "Elo Havetta", "text": "Elo Havetta\n\nElo Havetta (13. června 1938 Veľké Vozokany – 3. února 1975 Bratislava) byl slovenský režisér a čelný představitel čs. nové vlny na Slovensku. Byl také aranžér, fotograf a grafik.\n\nNarodil se jako Eliáš Havetta, všichni v jeho okolí ho zvali Elem, proto více používal toto jméno. V 50. letech studoval fotografii na Škole umeleckého priemyslu v Bratislavě. Zde se také setkal s vrstevníkem Jurajem Jakubiskem. Oba se dostali na FAMU. Studoval u Karla Kachyni. Na studiích se setkal s dalším slovenským režisérem a představitelem nové vlny Dušanem Hanákem a mezi jeho spolužáky také patřil Lubor Dohnal, se kterým spolupracoval.\n\nMezi jeho studentské snímky patří například krátké \"Svatá Jana\", \"Předpověď: nula\" nebo dokumentární \"34 dní absolutního klidu\". Spolurežíroval televizní film Ivana Baladi \"Dáma\". K absolventské \"Předpovědi: nula\" nikdy nedodal teoretickou část a školu nedokončil. Vrátil se na Slovensko a pracoval v ateliérech na Kolibě.\n\nO jeho všestranné nadanosti svědčí i to, že fotografoval pro diapolyekran na Expo 67 v Montrealu. Jeho první dlouhometrážní film byla \"Slávnosť v botanickej záhrade\" z roku 1969, ovšem potom začal postupovat normalizační proces, který znamenal omezení tematických okruhů: Havetta připravoval řadu projektů, například film na námět Olbrachtovy povídky O smutných očích Hany Kardžičové, který mu nebylo umožněno dokončit. Nakonec se mu podařilo v roce 1972 dokončit svůj druhý a poslední celovečerní film \"Ľalie poľné\". Druhý, stejně jako první, byl kladně ceněn odbornou kritikou, nicméně na Slovensku byl okamžitě zakázán, stejný osud potkal vzápětí i jeho první film a Havettovi bylo znemožněno dále točit.\n\nPoté pracoval pro magazín \"Lastovička\" nebo na magazínu pro začínající filmaře \"Ráčte vstúpiť\". Zároveň ovšem se pro něho stávalo těžší čelit zákazům a starosti začal řešit konzumací alkoholu a prášků. Zemřel na vnitřní krvácení z prasklého žaludečního vředu v roce 1975 ve svých třiceti šesti letech.\n\nJeho tvorba byla znovu objevena po pádu komunismu v Československu. Získal několik filmových ocenění in memoriam, vyšla o něm monografie (1990) a v roce 2005 o něm byl natočen dokument \"Slávnosť osamelej palmy\".\n\n\n"}
{"id": "443919", "url": "https://cs.wikipedia.org/wiki?curid=443919", "title": "Ústav archeologické památkové péče severozápadních Čech", "text": "Ústav archeologické památkové péče severozápadních Čech\n\nÚstav archeologické památkové péče severozápadních Čech je veřejná výzkumná instituce, která se zabývá profesionálním archeologickým průzkumem a publikační činností. Sídlí v Mostě a jejím současným ředitelem je Mgr. Petr Lissek.\n\nOd roku 1898 bylo hlavním archeologickým pracovištěm v severozápadních Čechách muzeum v Teplicích. Po připojení tzv. Sudet k nacistickému Německu vznikl v Liberci \"Úřad pro prehistorii\" (Amt für Vorgeschichte), který posléze přesídlil do Teplic. Jeho úkolem bylo provádět záchranné archeologické výzkumy, vést centrální kartotéku nalezišť a nálezů, odborně zpracovávat muzejní i soukromé sbírky.\n\nKdyž byla v roce 1953 založena Československá akademie věd, jejíž součástí se stal i Státní archeologický ústav v Praze, byla založena mostecká expozitura. Její hlavní úkol spočíval především v záchranných a předstihových výzkumech na území ohroženém těžbou hnědého uhlí a další průmyslovou činností (výstavba závodů, komunikací apod.)\n\nOd poloviny 60. let 20. století probíhaly rozsáhlé výzkumy, které pokračovaly i v následujících desetiletích, především v souvislosti s likvidací města Mostu a dalších sídel.\n\nPočínaje 1. dubnem 1993 byla organizace vyčleněna z Archeologického ústavu Akademie věd České republiky a zřízen samostatný Ústav archeologické památkové péče severozápadních Čech jako příspěvková organizace ministerstva kultury.\n\n\n"}
{"id": "443920", "url": "https://cs.wikipedia.org/wiki?curid=443920", "title": "Antonie Hofmanová", "text": "Antonie Hofmanová\n\nAntonie Hofmanová – Tonička (13. června 1923, Horní Branná – 16. června 2009, Jilemnice) byla česká katechetka, členka sekulárního františkánského řádu, katolická disidentka a politická vězeňkyně komunistického režimu v Československu.\n\nZa komunistického režimu vězněna za propagaci jocismu. Odsouzena v 50. letech na šest let, ve vězení strávila dva a půl roku ve Svatém Janu pod Skalou.\n\nPo propuštění vykonávala několik let pomocné práce v jilemnické nemocnici. Poté zakotvila v dětské ozdravovně v Jánských Lázních.\n\n\n\n"}
{"id": "443921", "url": "https://cs.wikipedia.org/wiki?curid=443921", "title": "Poniklá", "text": "Poniklá\n\nObec Poniklá se nachází v okrese Semily v Libereckém kraji. Žije zde  obyvatel.\n\nObec Poniklá se skládá ze dvou katastrálních území a několika částí obce:\n\nČást obce se rozkládá v údolí řeky Jizery (390 m n. m.), poslední obydlí najdete v 700 m n. m. Pro název obce jsou dvě možná etymologická vysvětlení: buď podle byliny koniklec horský (staročeský název \"poniklec\"), která ve středověku rostla na okolních stráních, nebo podle menšího potoka, který se místy zcela ztrácí a opět se objevuje na jiném místě, \"poniká\" (příčinou tohoto úkazu jsou krasové útvary, které byly objeveny na přelomu století při těžbě kamene na výstavbu železniční tratě).\n\nPrvní dochované záznamy o \"Ponyklé\" jsou z roku 1354, další z roku 1360 uvádějí název „Ponikli“. Základem existence zdejších obyvatel bývalo hlavně hospodaření na horských kamenitých políčkách. Již v 16. století patřila Poniklá k významným vývozcům plátna, a to podle ungeltních register z roku 1697. Podruzi pracovali v té době na lánových statcích, zpracovávali len, tkali plátna. Ve druhé polovině 19. století končí období domácího tkalcovství a nastupuje tovární velkovýroba. Také v Poniklé zahajuje v roce 1896 provoz přádelna, která se až do svého uzavření v roce 1996 stala největším závodem v obci. V historii vesnice je však i údobí, kdy se vesničané živili dolováním železné rudy a tuhy. Proto se do znaku obce dostal homický rumpál s okovem. Velkou tradici má v Poniklé výroba skleněných vánočních ozdob. Dodnes se zde foukají skleněné perle různých tvarů a velikostí, z nichž se ozdoby sestavují.\n\nPři pohledu z kopců, které obklopují Poniklou ze všech stran vynikne okolní zeleň. Nejznámější je prastará lípa u statku Tomášových s obvodem kmene 665 cm a památný dub ve středu obce nebo veliký kaštan nedaleko kostela. Vzhledem k podhorské oblasti je rovněž zajímavý častý výskyt exotických dřevin.\n\n\nNa loukách a mezích v Poniklé i v okolí najdete bohatou podhorskou květenu, mnoho léčivých bylin. Rostou tu i jinde málo obvyklé druhy - bledule jarní, světlík lékařský, třezalka tečkovaná, toten lékařský, tužebník jilmový, prvosenka jarní. Voní zde polštáře mateřídoušky obecné.\n\nJiž od roku 1835 se na území Poniklé hraje amatérské divadlo. V roce 1864 byla založena divadelní společnost, která sehrála první hru Pometetlář. V roce 1901 je oficiálně a podle všech pravidel ustanovena \"Vzdělávací ochotnická jednota J.J. Kolár\", pojmenovaná podle Josefa Jiřího Kolára. Mezi světovými válkami patřil spolek k nejvýznamnějším a nejčinorodějším souborům na Jilemnicku, po zákazu během války obnovil svoji činnost v roce 1945. Po několika přestávkách soubor soustavně působí od roku 1997 pod hlavičkou Sokola pod názvem \"Divadelní spolek J.J. Kollar při T.J. Sokol Poniklá\".\n\n\n\n"}
{"id": "443925", "url": "https://cs.wikipedia.org/wiki?curid=443925", "title": "Ondřej Čelůstka", "text": "Ondřej Čelůstka\n\nOndřej Čelůstka (* 18. června 1989, Zlín) je český fotbalový obránce a reprezentant, od července 2015 hrající za turecký klub Antalyaspor. Mimo ČR působil na klubové úrovni v Itálii, Turecku, Anglii a Německu. Jeho oblíbeným klubem je Manchester United.\n\nPochází z fotbalové rodiny, otec Rudolf Čelůstka hrával kopanou za FC Zlín, mladší bratr Tomáš Čelůstka je také fotbalistou (hrál mj. za SFC Opava).\nV roce 2009 absolvoval Ondřej Střední průmyslovou školu polytechnickou – COP Zlín.\n\nČelůstka prošel mládežnickými kategoriemi ve Zlíně. Ligovou premiéru si v dresu Zlína odbyl 10. května 2008 v zápase proti domácímu Mostu (v předposledním 29. kole sezóny 2007/08), nastoupil v základní sestavě a odehrál kompletní počet minut. Zlín vyhrál 1:0 gólem Libora Žůrka. Pak ještě nastoupil v posledním kole proti hostujícímu Brnu, které ve Zlíně vyhrálo 1:0.\n\nV následující sezóně 2008/09 už patřil do základní sestavy zlínského týmu. 4. dubna 2009 rozhodl svým gólem o dělbě bodu v utkání s hostujícími Teplicemi (1:1). Před koncem poločasu proměnil hlavou centr Davida Šmahaje z rohového kopu ve svůj premiérový gól. 2. května střílí v 6. minutě rozhodující gól proti hostujícím FK Bohemians Praha, zápas skončil výsledkem 2:0 pro domácí. Čelůstka vystřelil z cca 25 metrů a míč zapadl přesně ke vzdálenější tyči. Trefil se i v následujícím kole 10. května proti dalšímu pražskému týmu AC Sparta. Byl to opět rozhodující gól, ve 33. minutě překonal sparťanského brankáře Jaromíra Blažka a stanovil tak konečné skóre 2:1 pro Zlín. Přestože Zlín po sezóně sestoupil z nejvyšší soutěže, Čelůstka zaujal na svém postu pravého obránce pozorovatele nejen českých klubů. K tomu jistě přispěly i výše zmíněné tři vstřelené branky v závěru jarní části sezóny (celkem odehrál v celé sezóně 22 zápasů).\n\nV létě 2009 se o něj zajímal německý bundesligový klub Hannover 96 , ale Čelůstka nakonec přestoupil do Slavie Praha, kde 29. června 2009 podepsal čtyřletou smlouvu. Do Slavie přišel Čelůstka po její vítězné ligové sezóně 2008/09. V kádru „sešívaných“ strávil 2 roky. 31. srpna 2009 vstřelil gól proti hostujícímu Slovácku. Prosadil se ve 47. minutě ve skrumáži po rohovém kopu, když zblízka dorazil míč do sítě brankáře Kubáska. Slavia vyhrála 3:0. V ligové sezoně 2009/10 to byla jeho jediná trefa za 13 zápasů. V únoru 2010 poté odešel na své první zahraniční angažmá do italského klubu US Città di Palermo (na hostování). Zde se však příliš neprosadil a po půl roce se vrátil zpět do Slavie Praha. \n\n24. října 2010 se střelecky prosadil v zápase proti hostujícím Českým Budějovicím. V 63. minutě střelou z první po centru Tijani Belaida z přímého kopu protáhl brankáře Jaroslava Beláně, který si sice na míč sáhl, ale nedokázal jej vytlačit mimo tyče. Slavia vyhrála 4:0. Druhý gól v tomto ročníku přidal až v závěrečném 30. kole 28. května 2011 proti hostujícím Bohemians 1905, když stanovil konečné skóre na 3:0 pro domácí. Slavia zahrávala v nastaveném čase rohový kop, po němž se ve skrumáži nejlépe zorientoval Čelůstka a zblízka levačkou skóroval. Vzápětí rozhodčí Jílek zápas ukončil. Celkem nastoupil v sezóně 2010/11 Gambrinus ligy k 28 zápasům. Poté přestoupil do tureckého Trabzonsporu.\n\nV únoru 2010 odešel ze Slavie na půlroční hostování do italského US Città di Palermo s opcí na případný přestup na konci sezony. Dostal dres s číslem 89. První zápas odehrál 27. března proti hostující Bologni (výhra 3:1), když nastoupil ve druhém poločase na hřiště jako střídající hráč. Byl to zároveň i jediný soutěžní zápas, do kterého v dresu Palerma zasáhl.\n\nV Palermu se však příliš neprosadil a po ukončení hostování se vrátil do pražské Slavie.\n\nPo sezoně 2010/11 přestoupil za 900 000 € ze Slavie Praha do tureckého Trabzonsporu, k zahraničnímu angažmá mu výrazně pomohly kvalitní výkony na Mistrovství Evropy hráčů do 21 let v roce 2011.\n\n8. července 2011 podepsal 5letý kontrakt a dostal dres s číslem 28. S klubem se účastnil kvalifikačních bojů o Ligu mistrů, debutoval 27. července v úvodním zápase 3. předkola LM proti domácí Benfice Lisabon, které hosté prohráli 0:2. Trabzonspor poté doma jen remizoval 1:1, ale nakonec se do hlavní fáze dostal na úkor jiného tureckého klubu Fenerbahçe SK, kterému byl udělen zákaz pro ovlivňování výsledků.\n\nHned v úvodním utkání zaskočil Trabzonspor domácí Inter Milán, když na San Siru vyhrál 1:0. O jediný gól se postaral právě český obránce Čelůstka, který čtvrt hodiny před koncem vrátil do sítě od břevna odražený míč po střele Halila Altıntopa. Trabzonspor obsadil v základní skupině 3. místo, což mu zaručilo pokračování ve vyřazovací části Evropské ligy 2011/2012, kde byl však vyřazen hned v šestnáctifinále nizozemským týmem PSV Eindhoven po prohrách 1:2 a 1:4.\n\nVe 4. předkole Evropské ligy 2012/2013 sehrál Trabzonspor s Čelůstkou v sestavě 2 bezbrankové remízy s maďarským klubem Videoton FC, s nímž poté prohrál 2:4 na pokutové kopy a byl vyřazen. V srpnu 2014 po návratu z hostování v anglickém Sunderlandu ukončil smlouvu a stal se volným hráčem.\n\nV srpnu 2013 odešel na roční hostování do klubu anglické Premier League Sunderland AFC. Součástí smlouvy byla i opce na případný přestup hráče. Zájem o jeho angažování projevily ještě kluby Crystal Palace FC (Anglie), 1. FSV Mainz 05 (Německo) a Lokomotiv Moskva (Rusko). Italský trenér Sunderlandu Paolo Di Canio postavil Čelůstku po příchodu na pravou stranu obrany. Při své premiéře v Premier League 17. srpna 2013 nastoupil v základní sestavě v domácím utkání s Fulhamem, který zde vyhrál 1:0. Čelůstka se prezentoval i utěšenou střelou do „šibenice“ (horního rohu brány), kterou gólman Fulhamu Maarten Stekelenburg vyškrábl. V lednu 2014 vypadl ze základní sestavy, ale Sunderland se probojoval do finále Anglického ligového poháru, kde jeho tým podlehl Manchesteru City 1:3.\n\nPoté, co se vrátil z hostování v Sunderlandu, přestoupil z Trabzonsporu do německého druholigového klubu 1. FC Norimberk. Měl ještě nabídky z Anglie a Itálie.\n\nV červnu 2015 se po konci smlouvy v Norimberku dohodl na tříletém angažmá s tureckým klubem Antalyaspor, nabídku měl i ze Sparty Praha.\n\nNa jaře 2008 odehrál dva přátelské zápasy za reprezentaci do 19 let. O rok později, na jaře 2009 si pak odbyl premiéru v reprezentaci do 21 let v přátelském zápase s Koreou (2:2). Byl nominován i ke kvalifikačnímu zápasu se San Marinem, ale zůstal jen na lavičce náhradníků. Zúčastnil se i Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem po penaltovém rozstřelu.\n\nBilance Ondřeje Čelůstky v mládežnických týmech:\n\nV těžké základní skupině B Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny (výhra 2:1), Španělska (prohra 0:2) a Anglie (výhra 2:1), do semifinále postupovaly první dva týmy ze skupin. Ondřej Čelůstka nastoupil ke všem zápasům a odehrál kompletní počet minut.\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo Bělorusku. Čelůstka opět nechyběl jedinou minutu.\n\nV listopadu 2013 jej reprezentační trenér Josef Pešice nominoval do A-týmu pro přátelský zápas s Kanadou. Do utkání hraného 15. listopadu na Anderově stadionu v Olomouci nastoupil v základní sestavě a zažil premiéru snů, již ve třetí minutě vstřelil vítězný gól. Český tým porazil Kanadu 2:0. Další start v českém národním týmu si připsal až v březnu 2017, trenér Karel Jarolím jej nominoval na dvojzápas proti Litvě (přátelské utkání) a San Marinu (kvalifikační utkání). Stejně tak byl v roce 2018 nominován na přátelský zápas proti Belgii, kde odehrál 45 minut. V listopadu téhož roku byl povolán také na přípravný turnaj reprezentace v Kataru, kde odehrál celý zápas proti Islandu.\n\nPo příchodu nového trenéra Jaroslava Šilhavého k národnímu týmu se stal pilířem české obrany i celého týmu, neboť ve všech čtyřech utkáních pod novým koučem odehrál jako jeden ze dvou (druhým Pavelka) celou hrací dobu a české defenziva udržela dvakrát čisté konto a dvakrát obdržela pouze jeden gól.\n\nGóly Ondřeje Čelůstky v české reprezentaci do 21 let \nGóly Ondřeje Čelůstky v A-týmu české reprezentace \n\n"}
{"id": "443926", "url": "https://cs.wikipedia.org/wiki?curid=443926", "title": "Čerpací stanice pohonných hmot", "text": "Čerpací stanice pohonných hmot\n\nČerpací stanice neboli benzinová pumpa, hovorově \"benzinka\", \"čerpačka\" nebo \"pumpa\", je místo sloužící k doplňování paliv do motorových vozidel.\n\nNejčastěji prodávanými palivy jsou různé druhy benzínu či nafty. Vlastní čerpací stanice jsou samostatně stojící objekty v těsném sousedství pozemních komunikací se samostatným vjezdem z komunikace. Některé čerpací stanice se nacházejí v hospodářských objektech (průmyslových, zemědělských) či na letištích. Letištní čerpací stanice jsou uzpůsobeny k tankování leteckého petroleje, nebo benzínu. Svébytným typem jsou čerpací stanice umístěné v přístavech (např. jachetních přístavech - marinách) určené k doplňování paliva do motorových lodí. V přímořských oblastech se i veřejné čerpací stanice pro automobily nacházejí právě v přístavech.\n\nNěkteré stanice mívají i možnost doplňování ropného plynu resp. LPG, nebo zemního plynu CNG pro pohon vozidel.\n\nMimo rafinérských společností, jako je OMV, Shell nebo Unipetrol, provozují čerpací stanice někdy i jiné subjekty, jako např. řetězec Tesco.\n\nČerpací stanice se poměrně často stávají terčem loupežných přepadení.\n\nSvé vlastní prostory pro čerpání pohonných hmot mívají i velké objekty garáží např. pro autobusovou dopravu. Doplňování pohonných hmot do motorových lokomotiv se provádí také v lokomotivních depech.\n\n\n\n"}
{"id": "443940", "url": "https://cs.wikipedia.org/wiki?curid=443940", "title": "Wimbledon 2009 – mužská čtyřhra", "text": "Wimbledon 2009 – mužská čtyřhra\n\nV závorce je kolo, ve kterém hráči vypadli.\n\nPavouk\n"}
{"id": "443946", "url": "https://cs.wikipedia.org/wiki?curid=443946", "title": "Konstantinopolská konvence", "text": "Konstantinopolská konvence\n\nKonstantinopolská konvence, také Konstantinopolská smlouva nebo Konstantinopolská dohoda byl dokument jenž uzavřely Spojené království, Německé císařství, Rakousko-Uhersko, Španělsko, Francie, Italské království, Nizozemsko, Rusko a Osmanská říše 29. října 1888 v Istanbulu.\n\nŠest let po obsazení Suezského průplavu Brity smlouva prohlásila Suezský průplav (a s ním i Rudé moře) za neutrální území pod správou Velké Británie a zaručila svobodný průjezd obchodním i válečným lodím všech zemí v době míru i války a zakazovala jakékoli válečné akce proti průplavu. Na začátku první světové války deklaroval Egypt právo všech lodí na používání průplavu, ale Velké Británie prohlásila Egypt za svůj protektorát a zamezila přístup nepřátelských lodí k průplavu. Anglo-Egyptská smlouva z roku 1936 potvrdila dohled Británie nad průplavem. V roce 1951 tuto smlouvu Egypt vypověděl a Velká Británie souhlasila se stažením v roce 1954. Poté egyptský prezident Gamál Abd an-Násir průplav znárodnil. To vedlo k Suezské válce mezi Egyptem a izraelsko-britsko-francouzskou koalicí.\n"}
{"id": "443948", "url": "https://cs.wikipedia.org/wiki?curid=443948", "title": "Raimund", "text": "Raimund\n\nRaimund je mužské křestní jméno germánského původu. Pochází ze staroněmeckého jména Reginmund, které je odvozené ze slov ragin \"rada\" a \"mund\" \"ochránce\". Normané toto jméno přinesli do Anglie ve formě \"Reimund\".\n\n\n\n\n"}
{"id": "443953", "url": "https://cs.wikipedia.org/wiki?curid=443953", "title": "Konstantinopolská smlouva", "text": "Konstantinopolská smlouva\n\nV Konstantinopoli (\"slovanským pojmenováním\" Cařihradu), dnešním Istanbulu bylo podepsáno několik smluv, které nesou název města a jsou označovány jako Konstantinopolské smlouvy či Konstantinopolské dohody:\n\n"}
{"id": "443958", "url": "https://cs.wikipedia.org/wiki?curid=443958", "title": "Zálesák", "text": "Zálesák\n\nZálesák může být :\n\n\n"}
{"id": "443959", "url": "https://cs.wikipedia.org/wiki?curid=443959", "title": "Starý Žeberk", "text": "Starý Žeberk\n\nStarý Žeberk je zaniklý hrad v Krušných horách na vrcholu hory Jezeří (706 m n. m.) na území národní přírodní rezervace Jezerka v okrese Most. Leží zhruba 1,5 km jihozápadně od zámku Jezeří. Kolem hradních pozůstatků vede odbočka z modře značené turistické trasy. Z hradu se dochovaly jen nepatrné zbytky.\n\nArcheologické nálezy ukazují, že hrad vznikl v první polovině 13. století a snad mohli být jeho zakladateli páni ze Rvenic (Ervěnic). První písemná zmínka o hradu pochází až z roku 1277, kdy patřil Albrechtovi ze Seeberku (Žeberku), který pocházel z rodu pánů z Leisneku a byl purkabím v Kadani a také držitelem Bíliny a Tachova.\n\nV první polovině 14. století přestal majitelům Žeberk vyhovovat a ti přesídlili na nově zřízený hrad zhruba 3 km severozápadně na vrcholu Zámecké hory (684 m n. m.) u osady Pyšná. Větší a pohodlněji přístupný hrad byl pojmenován Nový Žeberk a původní \"Žeberk\" se od té doby nazýval \"Starý Žeberk.\" Jméno Žeberk vzniklo počeštěním původního názvu \"Seeberg,\" neboli \"Jezerní hora\", podle Komořanského jezera, které v té době dosahovalo až téměř k úpatí kopce Jezeří.\n\nStarý Žeberk se dostal do majetku pánů z Bergova, kteří jsou jako jeho vlastníci uváděni v roce 1327. V roce\n1383 prodal Ota z Bergova oba Žeberky i s několika vesnicemi Těmovi z Koldic. V kupní smlouvě je uváděna pouze hora Starý Žeberk, takže hrad byl v té době již opuštěn.\n\nStaveniště bylo ze tří stran chráněno velmi strmými svahy. Přístupná je pouze severní strana, ze které přicházela přístupová cesta. Ta překonala val, který zabezpečoval hrad ze severu. Val začínal na západě úzkým skalním bradlem, kde mohla stát dřevěná strážní věž, a na východě se napojoval na příkop. Příkop, částečně vytesaný ve skále, hrad chránil ze severu a částečně z východu, kde končil u výrazného skaliska. Za příkopem se nacházelo malé lunicovité předhradí.\n\nHradní jádro stálo na dvou skalách. Ke skále nad předhradím přiléhalo nádvoří opevněné kamennou hradbou. August Sedláček v ní zakreslil, dnes již zaniklou, jednoduše zaklenutou branku. Na nádvoří se dochovala prohlubeň po zemnici. Z jižní části nádvoří se vstupovalo na druhé nádvoří s nevýraznými stopami po budově. Nad druhým nádvořím se zvedá asi 23 m dlouhý skalní hřeben, na kterém pravděpodobně stála dřevěná obytná věž nebo jiná budova.\n\n\n\n"}
{"id": "443963", "url": "https://cs.wikipedia.org/wiki?curid=443963", "title": "Wimbledon 2009 – ženská čtyřhra", "text": "Wimbledon 2009 – ženská čtyřhra\n\nVítězkami se staly sestry Serena a Venus Williamsovy, 4, nasazený pár.\n\nV závorce je kolo, ve kterém hráčky vypadly.\n\nPavouk\n"}
{"id": "443966", "url": "https://cs.wikipedia.org/wiki?curid=443966", "title": "Velká cena USA silničních motocyklů 2008", "text": "Velká cena USA silničních motocyklů 2008\n\nVelká cena USA silničních motocyklů 2008 se uskutečnila od 18.-20. července, 2008 na okruhu Mazda Raceway Laguna Seca.\n\nŠampionát se dramatizuje a mezi první trojicí je pouhých 20 bodů.Poslední tři závody,které suverénně ovládl australan Casey Stoner naznačily,kdo asi bude největším favoritem pro závod ve Spojených státech.Úřadující mistr světa je navíc obhájcem loňského prvenství.S velkými ambicemi tu přijel také tým Rizla Suzuki a domácí hvězdy Hayden a Edwards.\n\nDaniel Pedrosa se pro zranění z Německa nezúčastnil závodu.V pátek sice vyjel do obou tréninků,ale v sobotu se rozhodl o svém nepůsobení ve zbytku víkendu.\n\nV závodě se představili dva jezdci na divokou kartu.Za Kawasaki startoval Jamie Hacking a za Suzuki Ben Spies.\n\nMistr světa z roku 2006 Američan Nicky Hayden uvedl, že jedná s Ducati ohledně jeho možného angažmá u italského továrního týmu pro příští sezónu 2009.Měl by nahradit trápícího se itala Melandriho.\n\nVermeulen předjíždí Doviziosa a jde na 4. místo.\n\nChris Vermeulen dokázal poprvé v kariéře stanout na stupních vítězů podruhé za sebou.\n\nRandy de Puniet si dojel pro nejlepší výsledek letos.\n\nShinya Nakano už dokázal podesáté za sebou dojet v první desítce,což se mu podařilo naposledy během roku 1999.Tehdy od Velké ceny Francie do Velké ceny Jihoafrické republiky,a to dokonce jedenáctkrát za sebou.\n"}
{"id": "443967", "url": "https://cs.wikipedia.org/wiki?curid=443967", "title": "Rory Gallagher", "text": "Rory Gallagher\n\nRory Gallagher, vlastním jménem Liam Rory Gallagher, (2. března 1948 Ballyshannon, hrabství Donegal, Irsko – 14. června 1995 Londýn, Anglie) byl irský blues/rockový kytarista. Narodil se v Ballyshannon v hrabství Donegal, Irské republice a vyrůstal Corku. Nejvíce je znám pro svá sólová alba a své účinkování ve skupině Taste koncem 60. let minulého století. Jako multiinstrumentalista si získal reputaci svými charismatickými živými vystoupeními a prodej jeho alb přesáhl celosvětově 30 milionů výlisků.\n\n\n\n\n\n\n"}
{"id": "443970", "url": "https://cs.wikipedia.org/wiki?curid=443970", "title": "Morrison Waite", "text": "Morrison Waite\n\nMorrison Rennick Waite (29. listopad 1816 Lyme, Connecticut – 23. březen 1888, Washington, D.C.) byl americký právník a politik.\n\nOtevřel si advokátní kancelář ve státě Ohio roku 1839 a později se specializoval na železniční spory. Původně byl whig, pak se ale připojil k republikánům. První federální funkci dostal v případě \"Alabamy\" jako komisař vymáhající požadavky za ní, což mu zjednalo celonárodní věhlas.\n\nRoku (1873) předsedal ústavodárnému shromáždění státu Ohio a byl jmenován předsedou Nejvyššího soudu Spojených států amerických. V této funkci byl od 4. března 1874 až do své smrti 23. března 1888. Přestože neměl zkušenosti se soudní praxí, byl energický a erudovaný předseda, který vedl soud k tomu, aby omezoval rozsah \"čtrnáctého\" a \"patnáctého\" dodatku ústavy Spojených států amerických. Je také autorem rozhodnutí ve sporu \"Mann vs. Illinois\".\n\nDo jeho rukou složili přísahu tito prezidenti USA:\n\n"}
{"id": "443971", "url": "https://cs.wikipedia.org/wiki?curid=443971", "title": "Újpesti TE", "text": "Újpesti TE\n\nÚjpesti TE (celým názvem: Újpesti Torna Egylet) je maďarský klub ledního hokeje, který sídlí v Budapešti. Založen byl v roce 1955 pod názvem Budapesti Dózsa SE. V letech 1957–1991 se klub jmenoval Újpesti Dózsa SC. Svůj současný název nese od roku 1991. ÚTE je celkově třinácti násobným mistrem Maďarska. Poslední titul je ovšem staršího data a to z roku 1988. Od sezóny 2008/09 působí v Erste Lize, maďarské nejvyšší soutěže v ledním hokeji. Klubové barvy jsou fialová a bílá.\n\nSvé domácí zápasy odehrává v Újpest Ice Hall s kapacitou více než 1 500 diváků.\n\n\n\nZdroj: \n\n\nZdroj: \n\n\n\n"}
{"id": "443972", "url": "https://cs.wikipedia.org/wiki?curid=443972", "title": "Antoni Zygmund", "text": "Antoni Zygmund\n\nAntoni Zygmund (25. prosince 1900 Varšava – 30. května 1992 Chicago, Illinois) byl polský matematik a pedagog, který většinu svého tvůrčího života prožil v USA.\n\nJeho práce měla významný vliv na oblast matematické analýzy, zvlášť významná byla jeho činnost v oboru harmonické analýzy, oblasti, která má kromě podstatného významu pro matematiku samotnou i množství praktických aplikací. Jedná se také o autora několika vysoce hodnocených odborných knih, byl členem několika akademií věd. Většinu svého života působil jako vysokoškolský učitel. Byl vynikajícím pedagogem; v seznamech jeho studentů se nalézá řada známých jmen.\n\nNarodil se 25. prosince 1900 ve Varšavě, která byla v té době součástí Ruského impéria (dnes hlavní město Polska). V roce 1919 zahájil svá studia na Varšavské univerzitě, kde původně zamýšlel studovat astronomii, jelikož tento studijní obor nebyl v příslušném roce otevřen, rozhodl se studovat matematiku. V době svých studií na univerzitě se od Aleksandera Rajchmana dozvěděl o problematice Goniometrických řad, které pak už zůstaly předmětem jeho zájmu po celý jeho život. Právě Rajchman může být z tohoto titulu považován za osobu s největším vlivem na jeho vědeckou kariéru, když byl pro něj jedním z iniciátorů jeho působení v oblasti harmonické analýzy.\n\nTitul PhD. získal v roce 1923. V letech 1922-1929 vyučoval na Varšavské polytechnice, v letech 1926-1929 i na Varšavské univerzitě. Následoval rok působení v Anglii a následně, v letech 1930-1939, dekáda působení na univerzitě ve Vilniusu, kterou přerušila až druhá světová válka. Po roce vojenské služby v polské armádě se v roce 1940 rozhodl opustit svoji válkou zničenou domovinu a emigroval do USA. Zde po krátkém působení na MIT, Mount Holyoke College a University of Pennsylvania (Pensylvánská univerzita, Philadelphia), získal místo na University of Chicago – Chicagské univerzitě, kde působil od roku 1947 až do svého odchodu do důchodu v roce 1980. \n\nZemřel v Chicagu, 30. května roku 1992.\n\nV matematice byla jeho vědecká činnost orientována hlavně na oblast harmonické analýzy. Táto disciplína, jsouce součástí matematické analýzy, se orientuje především na studium a zevšeobecnění některých aspektů Fourierovy analýzy, ze kterých nejdůležitějšími jsou Fourierovy řady a Fourierova transformace. Základní myšlenkou harmonické analýzy je skládání funkcí, případně signálů ze základních vln, které v klasické Fourierově analýze často reprezentují sinusoidy.\n\nTento obor má široké praktické využití, např. aplikace při zpracování signálu, kvantové mechanice, či dokonce v neurovědě. Fourierovu transformaci dnes v digitálním světě využívají i některé populární grafické, či zvukové formáty (např. JPEG, či MP3) jako prostředek na kompresi údajů.\n\nJedná se také o zakladatele tzv. Chicagské školy matematické analýzy, která se orientovala na Fourierovu analýzu a její aplikace v oblasti řešení parciálních diferenciálních rovnic, za což v roce 1986 obdržel americké státní vyznamenání v oblasti vědy.\n\nZa téměř 60 let aktivního působení v oblasti matematiky a pedagogiky učil více jak 80 doktorandů, ze kterých byli úspěšní na poli matematiky. Mezi jeho nejvýznamnější studenty patří např. Elias Stein (držitel vícerých prestižních matematických ocenění, např. Wolfovy ceny za matematiku), Alberto Calderón (taktéž držitel Wolfovy ceny), Nathan Fine nebo Paul Cohen.\n\nJe autorem třech větších knižních publikací – \"Goniometrické řady\" (1935), \"Analytické funkce\" (1938) a \"Míra a integrál\" (1977; dílo orientované na matematickou Teorii míry a integrálu).\nZ těchto je zejména prvně jmenované dílo považováno za mimořádně významné, které je dodnes používáno.\n\nPublikoval také množství vědeckých článků. Seznam jeho publikační činnosti sestává z 215 titulů, ze kterých poslední je jeho článek o Aleksandrovi Rajchmanovi – jeho velkém vzoru.\n\nByl členem vícera národních akademií věd – konkrétně v USA, Polsku, Argentině a Španělsku.\n\n\n"}
{"id": "443976", "url": "https://cs.wikipedia.org/wiki?curid=443976", "title": "Brzobohatý", "text": "Brzobohatý\n\nČeské příjmení Brzobohatý nosí více různých osobností:\n\n\n"}
{"id": "443981", "url": "https://cs.wikipedia.org/wiki?curid=443981", "title": "Clement", "text": "Clement\n\nClement nebo Clément [\"kléma\"] může být:\n\n\n\n\n"}
{"id": "443983", "url": "https://cs.wikipedia.org/wiki?curid=443983", "title": "3. kosmická rychlost", "text": "3. kosmická rychlost\n\n3. kosmická rychlost je rychlost potřebná k vypuštění tělesa mimo gravitační pole Slunce, tj. mimo Sluneční soustavu. Tato rychlost má ve vzdálenosti Slunce-Země velikost 42,1 km/s. Na Zemi však můžeme využít oběžné rychlosti planety Země, která činí 29,8 km/s. Potřebná dodatečná rychlost pak je 12,4 km/s. Těleso by však muselo též překonat gravitační pole Země. Třetí kosmická rychlost je proto 16,7 km/s při startu ze zemského povrchu (tak se udává nejčastěji), případně 13,8 km/s pro odlet z vyčkávací dráhy kolem Země.\n\nPrvními tělesy vyrobenými lidmi, které získaly třetí kosmickou rychlost a v budoucnu tak opustí Sluneční soustavu jsou sondy Pioneer 10 a 11. Pioneer 10 byl vypuštěn 3. března 1972 a brzy po startu získal rychlost 14,5 km/s. Pioneer 11 byl vypuštěn 6. dubna 1973 a po startu získal rychlost 14,3 km/s. Dalšími sondami, které opouštějí Sluneční soustavu jsou Voyager 1 (vypuštěn 5. září 1977), Voyager 2 (vypuštěn 20. srpna 1977) a New Horizons (vypuštěn 19. ledna 2006). V praxi se pro dosažení 3. kosmické nebo vyšších rychlostí využívá gravitačního praku při průletu kolem planety Jupiter.\n\n"}
{"id": "443984", "url": "https://cs.wikipedia.org/wiki?curid=443984", "title": "Letiště Nuuk", "text": "Letiště Nuuk\n\nMezinárodní letiště Nuuk (grónsky \"Mittarfik Nuuk\", dánsky \"Nuuk Lufthavn\") je letiště, které se nachází 4 km severovýchodně od grónského hlavního města Nuuku. Bylo postaveno v roce 1979. Letiště má jednu asfaltovou dráhu o délce 950 m. Má jeden moderní terminál. V neděli bývá letiště zcela uzavřené. Nachází se ve výšce 86 m n. m. Typická letadla na letišti jsou De Havilland Kanada Dash 7 a Sikorsky S-61, patřící letecké společnosti Air Greenland.\n\nIATA kód letiště je GOH, ICAO je BGGH.\n\n"}
{"id": "443988", "url": "https://cs.wikipedia.org/wiki?curid=443988", "title": "Pierre Gassendi", "text": "Pierre Gassendi\n\nPierre Gassendi (22. ledna 1592 v Champtercier, Francie — 24. října 1655, Paříž, Francie) byl francouzský filozof, kněz, vědec, astronom a matematik, který jako kněz trávil část života v jihovýchodní Francii a v Paříži, kde vedl skupinu svobodomyslných intelektuálů. Jako první publikoval výsledky svého pozorování o přechodu Merkuru přes Slunce v roce 1631. Na jeho počest je na povrchu Měsíce pojmenován kráter Gassendi a ve městě Digne byla v roce 1852 vztyčena bronzová socha.\n\nGassendi publikoval řadu děl o Epikúrovi a epikureismu. Byl odpůrcem filozofických názorů R. Descarta. Napsal též množství filosofických prací, v nichž se zabýval vztahem mezi skepticismem a metafyzikou. Usiloval o nalezení teorie, která by se dokázala vyhnout skeptické kritice a poskytla základ pro novodobé vědecké poznání.\n\n"}
{"id": "443989", "url": "https://cs.wikipedia.org/wiki?curid=443989", "title": "Jan Semerád", "text": "Jan Semerád\n\nJan Semerád (24. července 1866, Skuhrov – 28. srpna 1926 Praha) byl český lékař, internista. Bývá řazen mezi nejvýznamnější české lékaře počátku 20. století.\n\nByl významný organizátor, založil \"Ústřední jednotu českých lékařů\". Inicioval působení českých lékařů na Balkáně v roce 1912 během Balkánských válek. Do roku 1919 vykonával funkci ředitele \"Veřejné nemocnice na Královských Vinohradech\" v Praze (dnes \"Fakultní nemocnice Královské Vinohrady\"). Později začal působit jako tajemník na ministerstvu veřejného zdravotnictví a tělesné výchovy, kde pracoval na zdravotním programu republiky a plánu na budování nových nemocnic. Usiloval také o povinné popromoční školení mladých lékařů. Byl redaktorem \"Věstníku Ústřední jednoty českých lékařů\" a \"Lékařských schematismů\". Zorganizoval \"Slovanský lékařský komitét\" a spoluzasloužil se o zrovnoprávnění slovanských lékařů a jazyků na mezinárodních lékařských sjezdech. Byl místopředsedou \"Sboru pro postavení Lékařského domu v Praze\" a poradcem prezidenta T. G. Masaryka.\n\nJeho pravnukem je politik Vít Bárta.\n\n\n"}
{"id": "443992", "url": "https://cs.wikipedia.org/wiki?curid=443992", "title": "Standard Liège", "text": "Standard Liège\n\nRoyal Standard de Liège, běžně nazývaný Standard Liège (česky Standard Lutych), je belgický fotbalový klub z města Lutych. Je jedním z nejúspěšnějších belgických klubů, získal 10 belgických titulů, naposledy v sezónách 2007/08 a 2008/09. Kromě toho vyhrál klub také 8x belgický pohár a v sezóně 1981/82 se dostal do finále Poháru vítězů pohárů, kde prohrál 2:1 s FC Barcelona.\n\nKlub byl založen v roce 1900 studenty z vysoké školy Saint-Servais v Lutychu, přestože se někdy chybně uvádí jako rok založení 1898. Inspirací byl studentům tehdy populární pařížský klub Standard de Paris.\n\nNejvětšího úspěchu dosáhl klub v roce 1982, kdy se dostal do finále Poháru vítězů pohárů, kde ovšem prohrál s Barcelonou. K této události se však váže také největší skandál v historii klubu, kdy se ukázalo, že někteří hráči a trenéři Standardu údajně ovlivňovali jiné belgické kluby, aby nehrály ve vzájemných ligových zápasech naplno a aby tak Standard mohl hrát finále bez zraněných hráčů. Klub dostal velkou pokutu a aby ji mohl zaplatit, byl nucen prodat své nejlepší hráče.\n\nKlub tak na nějakou dobu přestal být úspěšný, nicméně zůstal populární po celé Belgii, dokonce i ve Flandrech. Teprve nedávno se klub dostal opět na výsluní. V sezóně 2005/06 skončil Standard v belgické lize druhý a zajistil si tak místo v předkole dalšího ročníku Ligy mistrů.\n\n20. dubna 2008 získal Standard první belgický titul po 25 letech, když navíc držel sérii neporazitelnosti dlouhou 31 zápasů. Klub porazil svého úhlavního rivala Anderlecht v rozhodujícím zápase, když dvě branky vstřelil Dieumerci Mbokani, který hrál předchozí sezónu právě v Anderlechtu. Největší hvězdou týmu sestaveného z mladých hráčů byl Marouane Fellaini, který po sezóně přestoupil do Evertonu za 20 milionů Eur. Standard zároveň dostal další možnost hrát předkolo Ligy mistrů.\n\nStandard potvrdil současné výsadní postavení v belgickém fotbale i v následující sezóně, kdy opět získal mistrovský titul, druhý v řadě. Ten získal až v dodatečném dvojzápase s Anderlechtem po výsledcích 1:1 a 1:0. Zápasy byly velmi opatrné, jelikož se nehrálo jen o mistrovský titul, ale také o účast v základní skupině dalšího ročníku Ligy mistrů, která je spojena s velkým finančním bonusem od UEFA.\n\n1. belgická liga\n\nBelgický fotbalový pohár\n\nBelgický ligový pohár\n\nBelgický superpohár\n\nPohár vítězů pohárů\n\nPMEZ\n\n\n"}
{"id": "443996", "url": "https://cs.wikipedia.org/wiki?curid=443996", "title": "Konvence z Montreux", "text": "Konvence z Montreux\n\nKonvence z Montreux je mezinárodní dohoda uzavřená 20. července 1936 ve Švýcarsku ve městě Montreux po němž je pojmenovaná, byla uzavřena těmito státy Austrálie, Bulharsko, Francie, Německo, Řecko, Rumunsko, Japonsko, Sovětský svaz, Turecko, Spojené království a Jugoslávie a v platnost vstoupila 9. listopadu 1936. Úmluva či konvence stanovuje a upravuje režim proplouvání válečných lodí úžinami Bospor a Dardanely.\n\nČlánek 10. stanovuje že:\n\"V době míru mohou Úžinami ve dne svobodně proplouvat lehké hladinové lodě, malé bojové lodě a pomocné lodě všech států světa, pokud dodrží podmínky uvedené v článcích 13, 14 a násl. (článek 13 stanoví termíny pro předchozí oznamování proplouvání a článek 14 obsahuje omezení týkající se celkové tonáže a počtu lodí současně přítomných v Úžinách). Druhý odstavec článku 10 pak uvádí, že ostatní válečné lodě (tj. bitevní lodě, letadlové lodě a ponorky) mohou Úžinami proplouvat za zvláštních podmínek uvedených v článcích 11 a 12. Článek 11 umožňuje proplouvání bitevních lodí libovolného výtlaku, avšak pouze pokud patří některému ze států přiléhajících k Černému moři. Článek 12 pak umožňuje proplouvání ponorek, avšak opět jen států přiléhajících k Černému moři. Proplouvání letadlových lodí tedy výslovně nepovoluje žádný článek Konvence. Jelikož ostatní kategorie lodí mají proplouvání výslovně povoleno, lze dovodit, že letadlové lodě nemohou Úžinami proplouvat.\"\n\nS touto konvencí také souvisí označení ruských letadlových lodí jako „letadlové křižníky“, který je čistě praktický. Sovětské loděnice byly umístěny na pobřeží Černého moře. Každá loď, která se chtěla dostat do Středozemního moře (a dále), musela proplout tureckou úžinou Bospor. Podle této mezinárodní dohody z roku 1936 však Bosporem žádné letadlové lodě proplouvat nemůžou. Rusové tedy vždy žádali o povolení plavby pro své „letadlové křižníky“.\n\nKonvence sice neobsahuje oprávnění pro letadlové lodě proplouvat úžinami, ale neobsahuje však ani výslovný zákaz. Turecko, jež je státem odpovědným za provádění a výklad Konvence, však proplutí sovětských nosičů letadel nepovažovalo jako její porušení, ačkoli tyto nosiče mohou být (a zvláště pak Admiral Kuzněcov) letadlovými loděmi ve smyslu této konvence. Paradoxně se v samotné konvenci slovo letadlová loď nevyskytuje a je pouze součástí přílohy.\n\nCílem úmluvy bylo totiž chránit státy přiléhající k Černému moři před námořními silami ostatních států světa a nikoli svět před námořními silami černomořských států. Proplouvání ruských letadlových lodí tedy není proti duchu úmluvy, ač není z formálně-právního hlediska konvencí z Montreux povoleno.\n\nAčkoli jsou mnohá její ustanovení již zastaralá, Konvence z Montreux je stále platná.\n\n\n\n"}
{"id": "444001", "url": "https://cs.wikipedia.org/wiki?curid=444001", "title": "Letiště Antananarivo", "text": "Letiště Antananarivo\n\nMezinárodní letiště Ivato, Antananarivo (IATA : TNR, ICAO : FMMI) se nachází v madagaskarském hlavním městě Antananarivu. Letiště Ivato je základnou letecké společnosti Air Madagascar.\n\nVšechny lety jsou soustředěny do jednoho velkého moderního terminálu. Na letišti je jedna přistávací a vzletová dráha o délce 3 100 m, situovaná z východu na západ.\n\nV roce 2010 má začít rozsáhlá rekonstrukce letiště, která skončí v roce 2020. hlavním cílem této přestavby má být umožnění přistání velkých letounů, jako je Airbus A380, nebo Antonov An-225. Rozšířit se má také současný terrminál a parkoviště. Hlavní runway bude rozšířena o 500 m a existují plány na zbudování další dráhy.\n\n"}
{"id": "444002", "url": "https://cs.wikipedia.org/wiki?curid=444002", "title": "Vorvaňovec anarnak", "text": "Vorvaňovec anarnak\n\nVorvaňovec anarnak (\"Hyperoodon ampullatus\") je druh mořského savce z čeledi vorvaňovcovitých.\n\nVorvaňovec anarnak je svým výskytem vázán na chladné a mírné vody severního Atlantiku a Pacifiku.\n\nJeho životní prostor přesto sahá od Davisova průlivu a pobřeží Nového Skotska přes severní Atlantik, Island a Faerské ostrovy až po Špicberky a Britské ostrovy.\n\nVorvaňovec anarnak dorůstá do délky 8 až 10 metrů. Samice bývají v průměru o jeden metr menší. Hmotnost se pohybuje mezi 6 až 7 tunami. Tělo anarnaka je poměrně zavalité, s masivním kulovité čelem a krátkým, ale výrazným zobákem. V čelistech se nachází kulovité zuby (u samců i 5 cm), avšak polovina délky zubu se skrývá v dásni. Dospělá zvířata jsou světlo šedá s bílým břichem, mladí jedinci jsou podstatně tmavší. Hřbetní ploutev je srpovitě zahnutá dozadu. Anarnak žije ve skupinách od pěti do dvaceti kusů, přičemž mimo dobu rozmnožování žijí samci a samice s mláďaty odděleně. Hlavní potravou anarnaka jsou hlavonožci, které loví i v hloubkách kolem jednoho kilometru. Mimo ně loví rovněž sumýše, hvězdice a menší ryby. Pod vodou vydrží bez nadechnutí až 20 minut.\n\n"}
{"id": "444010", "url": "https://cs.wikipedia.org/wiki?curid=444010", "title": "Karel Augusta", "text": "Karel Augusta\n\nKarel Augusta (6. června 1935 Praha – 31. května 1998 Praha) byl český herec. \n\nPo maturitě na obchodní akademii vystudoval herectví na pražské DAMU, po absolutoriu (1957) působil ve Slováckém divadle v Uherském Hradišti (1957–1960), Horáckém divadle v Jihlavě (1960–1962), Satirickém divadle Večerní Brno (1962–1968), Státním divadle v Brně (1968–1969). V roce 1970 přešel do Prahy, kde byl postupně angažován v Rokoku, Divadle Na zábradlí (1971–1980), Městských divadlech pražských (1980–1990), hostoval také v Hudebním divadle Karlín.\n\nVedle převážně komediálního repertoáru ztvárnil řadu velkých dramatických rolí hlavně v období svého angažmá v Divadle Na zábradlí, vystupoval také jako konferenciér a klaun v kabaretních a cirkusových představeních. Ve filmu a v televizi byl hercem malých rolí (vystupoval ve 150 filmech), jež ho však proslavily. Známými jsou například jeho role instalatéra ve filmu \"…a zase ta Lucie!\", či role ve filmu \"Příště budeme chytřejší, staroušku!\", výraznou roli vytvořil i ve filmu \"Kamarád do deště\" a volném pokračování \"Kamarád do deště 2: Příběh z Brooklynu\". Spolupracoval také s rozhlasem a dabingem.\n\n\n\n\n \n"}
{"id": "444011", "url": "https://cs.wikipedia.org/wiki?curid=444011", "title": "Faktor nádorové nekrózy", "text": "Faktor nádorové nekrózy\n\nFaktor nádorové nekrózy (též TNF z anglického tumor necrosis factor, tedy „faktor způsobující nekrózu nádorů“) je skupina cytokinů (tedy jistých signálních látek imunitního systému).\n\nTNF vzniká především v bílých krvinkách označovaných jako makrofágy, nejčastěji jako reakce na bakteriální či jinou infekci, nádorové bujení a podobně. Tvorba TNF bývá podporována účinky interleukinů. TNF je mimo jiné schopen navodit buněčnou smrt nádorových buněk.\n\nExistují dva základní typy TNF, a to TNF-α (produkován zejména makrofágy) a TNF-β (tzv. lymfotoxin, produkován různými T-lymfocyty). Do superrodiny TNF však bývají také řazeny např. FAS ligand nebo 4-1BB ligand. Vážou se na TNF receptor, jímž je transmembránový protein, který je schopen navodit v cílové buňce kaskádu chemických reakcí směřujících zejména k apoptóze.\n\n"}
{"id": "444018", "url": "https://cs.wikipedia.org/wiki?curid=444018", "title": "František Novotný (textař)", "text": "František Novotný (textař)\n\nFrantišek Novotný (* 7. června 1943, Praha) je český rozhlasový redaktor, scenárista, publicista, moderátor, básník, písňový textař a odborník na krizovou komunikaci.\nAbsolvoval Filozofickou fakultu Univerzity Karlovy a Fakultu žurnalistiky (nyní Fakulta sociálních věd) v Praze. Přes 30 let pracoval v Československém rozhlasu, nyní v Českém rozhlasu, kde připravoval hudební pořady \"3 x 60 a to stereo\", \"Textempore\" nebo \"Šansony, songy a písničky\" (s herečkou Janou Hlaváčovou). Po Sametové revoluci působil jako vedoucí Redakce vysílání pro zahraniční krajany. V současnosti Dvojka vysílá jeho společný pořad s Luďkem Munzarem \"Okouzlení slovem\". Na Dvojce František Novotný vysílá také občas moderuje nedělní \"Dobré ráno, Česko!\".\n\nDlouhodobě spolupracoval se skupinou Spirituál kvintet, především jako textař, ale i jako hudební režisér jejích koncertů. Je znám jako originální básník, jenž napíše během 10 minut na tři náhodně zvolená slova krátkou báseň jako oblíbené zpestření pro zábavu posluchačů koncertů skupiny, což bylo zaznamenáno i na gramofonových deskách. Písňové texty tvoří i pro další interprety. V posledních letech se věnuje veršům pro děti, básně píše k obrázkům Karla Franty.\n\n\n"}
{"id": "444020", "url": "https://cs.wikipedia.org/wiki?curid=444020", "title": "Seznam obcí ve Francii", "text": "Seznam obcí ve Francii\n\nSeznam obcí ve Francii je rozdělen podle jednotlivých departementů:\n\nZámořské departementy (\"département d'outre-mer\" či \"DOM\"):\n\nZámořská společenství (\"collectivité d'outre-mer\" či \"COM\") a Nová Kaledonie:\n\n"}
{"id": "444022", "url": "https://cs.wikipedia.org/wiki?curid=444022", "title": "Senátní obvod č. 53 – Třebíč", "text": "Senátní obvod č. 53 – Třebíč\n\nSenátní obvod č. 53 – Třebíč je podle zákona č. 247/1995 Sb. tvořen celým okresem Třebíč.\n\nSoučasnou senátorkou je od roku 2018 Hana Žáková, ta nahradila Františka Bublana, který byl senátorem od roku 2012 do roku 2018.\n\nV únoru 2018 Oldřich Navrátil oznámil, že bude v obvodu č. 53 – Třebíč kandidovat s podporou TOP 09 v senátních volbách v roce 2018. Dalšími kandidáty, kteří v únoru 2018 potvrdili účast jsou zastupitelka města Třebíče Naděžda Dobešová za ČSSD, starostka Koněšína Hana Žáková za STAN, bývalá ředitelka transfuzního centra Marie Dudíková za KDU-ČSL, nezávislý šéfredaktor Horáckých novin Petr Chňoupek, právník Michal Šalomoun za Piráty, notář Miroslav Michálek za ANO a majitel bazaru Petr Paul za SPD, KSČM pak nominovala předsedu okresního výboru KSČM Marka Nevorala, sdružení Rozumní pak nominovalo lékaře Vladimíra Kotka.\n\nV květnu 2018 Oldřich Navrátil stáhnul svoji kandidaturu. Důvodem mělo být to, že strana a kandidát nezískali podporu od dalších politických stran. \n\nV srpnu roku 2018 byly oznámeny čísla kandidátů a konečné kandidátní listiny. Do druhého kola senátních voleb postoupili Hana Žáková a Miroslav Michálek. Senátorkou zvolenou do Senátu Parlamentu ČR byla Hana Žáková se ziskem 77,46 % hlasů.\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "444025", "url": "https://cs.wikipedia.org/wiki?curid=444025", "title": "Letiště Skopje", "text": "Letiště Skopje\n\nMezinárodní letiště Skopje (IATA: SKP, ICAO: LWSK), (makedonsky : \"Аеродром Скопје\") je mezinárodní veřejné civilní letiště v obci Petrovec nedaleko severomakedonské metropole Skopje. Je to centrální letiště makedonských aerolinií MAT Macedonian Airlines a zároveň nejrušnější letiště v zemi. V roce 2008 letištěm prošlo celkem 652 815 cestujících, což představuje nárůst o 4,1% oproti předchozímu roku.\n\nDo roku 2018 neslo název podle Alexandra Velikého. Od února téhož roku byl tento název v souvislosti s politickými změnami ve vzájemných vztazích se sousedním Řeckem změněn.\n\nLetiště ve Skopji má jeden terminál s mnoha obchody, velké parkoviště a hangáry pro velká i menší letadla. Po letišti v Bukurešti, Sofii, Lublani a Podgorici je pátým nejrušnějším letištěm na Balkáně. Jedna vzletová a přistávací dráha je situovaná od severu na jih, má asfaltový povrch a je dlouhá 2 450 m. Je naplánována rekonstrukce letiště, jejíž hlavním cílem je vybudování dalšího terminálu, zmodernizování kontrolní věže a prodloužení dráhy.\n\n"}
{"id": "444026", "url": "https://cs.wikipedia.org/wiki?curid=444026", "title": "Laurin &amp; Klement 105", "text": "Laurin &amp; Klement 105\n\nLaurin & Klement 105 (ke konci výroby Laurin & Klement – Škoda 105 nebo jen Škoda 105) byl automobil vyráběný československou automobilkou Laurin & Klement od roku 1923 do roku 1925. Byl to nástupce typu 100, jediným rozdílem byla náhradní pneumatika upevněná na straně.\n\nMotor byl vodou chlazený řadový čtyřválec s rozvodem SV. Měl výkon 18 kW (25 koní), vrtání 72 mm a zdvih 110 mm. Objem válců byl 1791 cm³. Vůz mohl jet maximálně 80 km/h.\n\nCelkem bylo vyrobeno 277 kusů.\n\n"}
{"id": "444034", "url": "https://cs.wikipedia.org/wiki?curid=444034", "title": "Neurochirurgická klinika Fakultní nemocnice Královské Vinohrady", "text": "Neurochirurgická klinika Fakultní nemocnice Královské Vinohrady\n\nNeurochirurgická klinika Fakultní nemocnice Královské Vinohrady (\"pavilon S\") je jedním z klinických pracovišť Fakultní nemocnice Královské Vinohrady a výuková základna pro posluchače 3. lékařské fakulty UK v Praze. \n\nKlinika zajišťuje komplexní léčebně preventivní péči o traumaticky neurochirurgicky nemocné z Prahy a Středočeského kraje, v některých složitějších případech z celé republiky. \n\nPoskytuje celé spektrum neurochirurgické traumatologie, v nezbytných případech poskytuje i plánované operace včetně nádorů spodiny lebeční a cévní neurochirurgie a výhřezů plotének. Klinika může komplexně řešit i úrazy periferních nervů. \n\nJako součást 3. lékařské fakulty Univerzity Karlovy se podílí na výuce mediků a sester, činná je v oblasti vědy a výzkumu. Jako první pracoviště v Česku začala s používáním zobrazovací metody při operacích zhoubných mozkových nádorů - \"operování pomocí speciální kontrastní látky (kys. delta-aminolevulová) s flourescenčním mikroskopem\" (tzv. real-time navigace). Takový způsob operace s sebou přináší větší radikalitu a bezpečnost operace, tedy i delší přežití pacienta. V roce 2012 byla vůdčí pracoviště z hlediska výzkumu.\n\nK roku 2013 klinika disponuje 28 standardními lůžky (z toho 4 nadstandardní) a 5 plně monitorovanými lůžky Jednotky intenzivní péče. Jejím přednostou je prof. MUDr. Pavel Haninec, CSc.\n\n\"Neurochirurgická klinika\" \n\"FN Královské Vinohrady\"\n\"Šrobárova 50\"\n\"100 34 Praha 10\" \n\n"}
{"id": "444036", "url": "https://cs.wikipedia.org/wiki?curid=444036", "title": "Seznam měst v Turkmenistánu", "text": "Seznam měst v Turkmenistánu\n\nToto je seznam měst v Turkmenistánu.\n\nV následující tabulce jsou uvedena města nad 8 000 obyvatel, výsledky sčítání obyvatelstva z 12. ledna 1989, odhady počtu obyvatel k 1. lednu 2009 a správní jednotky (provincie; turkmensky \"welaýat\", plurál \"welaýatlar\"; od tureckého vilájet), do nichž jednotlivá města náleží. Ašchabad představuje samostatný distrikt a nepatří do žádné provincie. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "444037", "url": "https://cs.wikipedia.org/wiki?curid=444037", "title": "Hypotyreóza", "text": "Hypotyreóza\n\nHypotyreóza (: ) je významné endokrinní onemocnění člověka a zvířat charakterizované sníženou funkcí štítné žlázy, respektive nedostatečnou produkcí hormonů štítné žlázy. V důsledku nedostatku tyroxinu jsou následně narušeny všechny metabolické děje, na kterých se hormony štítné žlázy v organismu podílí. Příčiny vzniku jsou různé, nejčastěji je však způsobena autoimunitním zánětem štítné žlázy (tzv. Hashimotova tyreoiditida). U dětí bývá i vrozená v důsledku nedostatečného vývoje štítné žlázy. Krom člověka bývá hypotyreóza častá i u psů nebo koní. \nMezi hlavní příznaky patří zejména spavost, malátnost, apatie, zimomřivost, bradykardie, zpomalené psychomotorické funkce, bolesti kloubů, poruchy funkce kůže a kožních derivátů (suchá kůže, vypadávání vlasů), zvýšení tělesné hmotnosti (až obezita), zácpa, u žen pak poruchy menstruačního cyklu. \n\nJejím opakem je pak tzv. hypertyreóza, tj. onemocnění, vyznačující se zvýšenou činností štítné žlázy. \n"}
{"id": "444039", "url": "https://cs.wikipedia.org/wiki?curid=444039", "title": "Naturální obligace", "text": "Naturální obligace\n\nNaturální obligace je taková obligace, která sice jako dlužníkův tzv. \"naturální dluh\" právně existuje, ale jejíž splnění si věřitel nemůže u soudu nebo jiného autoritativního orgánu vymoci. Z jeho strany jde totiž o pouhé tzv. \"naturální právo\", jemuž chybí vynutitelný nárok.\n\nObligace se stává naturální již při svém vzniku, zejména v případě soukromých her a sázek, nebo marným uplynutím promlčecí lhůty. Přestože ji nelze vynutit, může být dlužníkem splněna dobrovolně a poté se přijetí plnění z takové obligace nepokládá za bezdůvodné obohacení, nemůže tedy být naopak požadováno jeho vrácení.\n"}
{"id": "444043", "url": "https://cs.wikipedia.org/wiki?curid=444043", "title": "Armatolové", "text": "Armatolové\n\nArmatolové (řecky \"plurál\" Αρματολοί, \"singulár\" Αρματολός - \"Armatolos\") byli členové řeckých křesťanských nepravidelných ozbrojených jednotek, neboli domobrany, vytvořených osmanskou správou, aby ve zvláštních správních oblastech zvaných \"Armatoliki\" (řecky \"singulár\" Αρματολίκι, \"plurál\" \"Armatolikia\" - Αρματολίκια ) prosazovali autoritu osmanského sultána. \"Armatolikie\" byly zřizovány na územích s vysokým výskytem banditů nebo v místech, kde bylo pro osmanskou správu obtížné efektivně vládnout, většinou kvůli nepřístupnému terénu, například v Agrafském pohoří v Thesálii. Právě zde byly na počátku 15. století vytvořeny první jednotky armatolů.\n\n\"Armatoliki\" byla většinou pod velením \"kapetania\" (\"kapetanios\" - kapitán), což byl často bývalý velitel řeckých zbojníků zvaných kleftové. Ty najímali osmanští pašové, aby bojovali nebo potlačili zbojnické skupiny v oblasti. Většinou se kapitán stal známým právě díky svému působení u zbojníků. Poté byl omilostněn a po získání postu u armatolů nabyl i množství pravomocí. Armatolské jednotky tak byly často organizovány podobným způsobem jako kleftové, s kapitánem a pobočníkem (\"protopalikaro\"), který byl obvykle kapitánův příbuzný, v čele.\n\nBěhem času se role armatolů a kleftů promíchaly, takže jejich postavení a vztah k osmanské moci se měnily podle situace. Obě skupiny udržovaly s osmanskou správou křehkou rovnováhu. Mnoho kapitánů vedlo své armatoliki jako osobní léno, což se projevovalo vydíráním i násilím na místním venkovském obyvatelstvu.\n\nBěhem řecké války za nezávislost vytvořili armatolové spolu s klefty základ řeckých ozbrojených sil a hráli významnou roli po celé období povstání.\n\nMezi slavné armatoly patřili například Georgios Karaiskakis, Odysseas Androutsos či Athanasios Diakos.\n\n\n"}
{"id": "444047", "url": "https://cs.wikipedia.org/wiki?curid=444047", "title": "Prvosenka", "text": "Prvosenka\n\nPrvosenka (z latinského \"Primula\" = malá první, jelikož často kvetou brzy zjara, česky lidově petrklíč) je rod vytrvalých bylin (výjimečně jednoletých). Většina původně roste v Evropě a Asii, několik druhů v Americe. Celkem existuje asi 550 druhů prvosenek. Některé jsou pěstovány pro ozdobu. Mezi naše domácí druhy patří prvosenka \"Primula elatior var. corcontica\", která je Krkonošský neoendemit, roste jen zde, nerozšířila se nikam jinam.\n\nPrvosenky mají přízemní růžicí listů s uzlovitým oddenkem. Kořeny jsou vláknité, květy pětičetné, v okolících nebo hlávkách (řidčeji jednotlivé) na konci stvolu, výjimečně na stopkách vyrůstajících ze středu růžice.\nListeny u květů jsou při bázi s hrbolkem nebo bez hrbolku. Kalich zvonkovitý, válcovitý, nálevkovitý nebo baňkovitý, pěticípý, vytrvalý. Koruna je nálevkovitá až řepicovitá; trubka je válcovitá, v ústí nezúžená, lysá, lem je pěti-laločnatý, plochý nebo miskovitý. Tyčinky přisedají krátkými nitkami pod ústím trubky nebo v její dolní části. Semeník je svrchní, kulovitý nebo vejcovitý, vajíčka jsou početná a poloanatropické, blizna je hlavičkovitá. Opylení je možné jen přenesením pylu z horních tyčinek na dlouhočnělečnou bliznu, nebo z dole přirostlých tyčinek na krátkočnělečnou bliznu. Tobolka je kulovitá až vejcovitá, otevírá se pěti až deseti zuby. Semena jsou početná, štítkovitá, nepravidelně mnohostěná, na hřbetní straně zploštělá, na břišní vyklenutá. Semena bývají tupě hranatá až křídlatá, většinou bradavičnatá.\n\nVšeobecně vyžadují chladného, vlhkého a ne uzavřeného vzduchu. Příliš velké horko a slunce ve sklenících jim škodí a díky tomu blednou a rychle odkvétají. Některé druhy prvosenek zvlášť vyžadují vápna, naproti tomu některé zase vyžadují kyselé půdy.\n\nVětšinu prvosenek, hlavně vlhkomilnější druhy, množíme výsevem semen ihned po uzrání a semenáčky, když dosáhnou vhodné velikosti, přesazujeme do kořenáčů z nichž je na jaře vysazujeme na definitivní místa. Kvetou po vysazení většinou tentýž rok. Můžeme sít také v únoru – tyto semenáčky přepichujeme a pak hrnkujeme v květnu. Květináče zapustíme přes léto do půdy na stinném místě a hojně je zaléváme. Můžeme je vysazovat na definitivní místo v září, chceme-li aby kvetly v příštím roce.\n\nK setí používáme jen čerstvých semen. Sejeme-li v únoru používáme semen z minulého roku, jinak vyséváme v červnu a červenci do misek s písčitou půdou. Přesazujeme do malých hrnků, když mají semenáčky čtyři listy a to buď v září nebo v létě, popřípadě na podzim příštího roku.\n\nVysokohorské druhy z podsekce \"Arhritica\" sekce \"Auricula\", kam patří například \"Primula wulfeniana\" i ostatní příbuzné alpské druhy, jako jsou \"Primula spectabilis\", \"Primula glaucescenes\" a \"Primula clusiana\", množíme nejsnáze měkkými řízky, které odebíráme po odkvětu od června do srpna (čím dříve tím lépe). Mladé rostlinky sázíme do směsi drnovky s přídavkem listovky, písku a vápence. Kvetou brzy zjara, v březnu a v dubnu. Jsou to druhy velmi malé, např. \"Primula wulfeniana\" má listy v růžici jen 2–5 cm dlouhé, zato však mají květy poměrně veliké, které téměř zakrývají listovou růžici.\n\nVětší druhy prvosenek můžeme množit v březnu, když se probouzejí k životu a jsou patrné již vegetační vrcholky. Všechny druhy prvosenek můžeme množit dělením v září a četné druhy s tlustými kořeny můžeme množit i kořenovými řízky.\n\nK léčebným účelům může být použita celá rostlina. Květy a listy sbíráme na začátku kvetení. Kořen sbíráme na jaře nebo na podzim, kdy rostlina začíná slábnout. Plody a listy sušíme na otevřeném a vzdušném místě. Nejvhodnější doba použití je do 2 let.\n\nPrvosenka je dobře známá v praxi lidového léčitelství. Čaj z květů byl používán k posílení nervů a proti kašli. Prvosenka se běžně používá proti bronchitidě, zánětu plic, bronchiálnímu astmatu, chřipce, revmatickým bolestem, atd. V homeopatii se rostlina používá při onemocnění ledvin a neuralgiích.\n\nRostlina je také diuretická, způsobuje pocení, je sedativní a obsahuje i některé vitamíny. Používá se také při nedostatku vitamínu A a C. Výtažek z kořene je součástí přípravy českého \"Solutanu\", což je dobře známý lék proti bronchiálnímu astmatu a bronchitidě. Nejsou žádné zdokumentované negativní účinky prvosenky.\n\nUpozornění: jedná se o lidový prostředek a není žádná záruka jejich účinnosti nebo bezpečnosti.\n\nZ chorob jsou nejdůležitější \"chlorosa\" čili žloutenka, která vzniká po použití mladých nebo nevyzrálých zemin nebo kyselých humusových zemin či rašeliny, anebo pokud jsou příliš vystaveny slunečnímu záření. Dále je to vadnutí a odumírání rostlin, které bývá způsobeno zkysnutím půdy a to hlavně při přelití při hnojení nebo při zálivce. Z živočišných škůdců hlavně škodí háďátka (\"Aphelenchus olesistus\" a \"Heterodora\") žijící na kořenech, jež zduřují, hnědnou a odumírají. Po zjištění je nejlépe napadené rostliny vyřadit a spálit aby se zabránilo dalšímu šíření. Mšice listová saje na rubu listů, listy žloutnou a rostliny se znehodnocují. Proti mšicím používáme běžné insekticidy. Housenky můry osenní překusují v noci listy a vtahují je částečně do země. Při malém napadení může být efektivní i sbírání housenek na napadených rostlinách.\n\nČtrnáct druhů rodu \"Dodecatheon\" (česky božskokvět) je některými botaniky zařazováno do rodu prvosenka (\"Primula\").\n\nKvěty jsou na delším stvolu ve tvaru koule. Tento znak si obvykle zachovávají mladé rostliny, starší exempláře v hustých trsech nemívají květenství tak hezké. Nejkrásnější jsou 2 - 3 roky staré semenáče. Skupina je totožná s botanickou sekcí \"Denticulata\".\n\nKvěty jsou většinou jen po jednom na krátkých stopkách, a tak husté, že rostlina v květu budí dojem barevného polštáře. Listy bývají velmi nízké a široké. Do této skupiny patří \"Primula vulgaris\", \"Primula minima\" a další.\n\nNa delší stopce vyrůstá vždy větší počet květů. Patří sem především naše četné druhy. Například \"Primula auriculata\", \"Primula farinosa\", \"Primula veris\" a jiné.\n\nJsou převážně původem z Číny a Japonska. Kvítky jsou sestaveny do několika přeslenů nad sebou, rozkvétají postupně od zdola nahoru. Patří sem \"Primula budleyana\", \"Primula japonica\" a další.\n\nKvěty zvonkovitého tvaru jsou na stopkách. Do této skupiny prvosenek patří \"Primula alpicola\", \"Primula sikkimensis\" a další.\n\nJeden z amerických spisovatelů se jmenuje Primula Bond.\n\nNěkteří jazykovědci se domnívají, že název obce Příšovice pochází z pojmu\"„prisca“\", který lze ve smyslu prvotní spojit s prvosenkou (\"Primula\"). Prvosence jarní se také říká „petrklíč“, Což lze brát jako narážku na sv. Priscu, kterou křtil sv. Petr.\n\nV Pánu prstenů Jsou skuteční rodiče Froda Pytlíka Drogo Pytlík a Primula Brandorádová. Poté co v roce 2980, se ona i Drogo utopili v Baranduinu, Frodo Pytlík osiřel, ale později byl adoptován Bilbem Pytlíkem.\n\n\n \n"}
{"id": "444048", "url": "https://cs.wikipedia.org/wiki?curid=444048", "title": "Berl Kacnelson", "text": "Berl Kacnelson\n\nBerl Kacnelson (: ברל כצנלסון, 25. ledna 1887 – 12. srpna 1944) byl jedním z intelektuálních zakladatelů dělnického sionismu, který sehrál významnou roli při založení moderního Izraele. Mimo to byl redaktor deníku Davar, prvního deníku dělnického hnutí.\n\nNarodil se v městě Bobrujsk v Ruském impériu (dnešní Bělorusko) a již od svého mládí snil o tom, že se usadí v židovské domovině. V Rusku byl knihovníkem v jidiš-hebrejské knihovně a vyučoval hebrejskou literaturu a židovskou historii. Aliju do osmanské Palestiny uskutečnil v roce 1909 a po svém příjezd pracoval především v zemědělství a byl velmi aktivní v organizování dělnických federací, založených na myšlence „obyčejné práce, života a úsilí.“\n\nSpolečně s Meirem Rothbergem založil Kacnelson spotřební družstvo známé jako \"ha-Mašbir la-Carchan\". Pomáhal rovněž založit nemocenský fond Klalit, hlavní část izraelské sítě sociálního zdravotnictví. Byl redaktorem deníku Davar a také zakladatelem a prvním šéfredaktorem vydavatelského domu Am Oved.\n\nKacnelson zemřel v roce 1944 a je pohřben na hřbitově, který se nachází u břehů Galilejského jezera.\n\n"}
{"id": "444052", "url": "https://cs.wikipedia.org/wiki?curid=444052", "title": "Zemětřesení v Biháru 1934", "text": "Zemětřesení v Biháru 1934\n\nZemětřesení v Biháru v roce 1934 bylo jedno z nejhorších zemětřesení v Nepálu při kterém mělo přijít o život okolo 30 000 lidí. Zemětřesení mělo za následek zničení bihárských měst Mungér a Muzaffarpur a dosahovalo 8,4 stupně Richterovy škály. Nastalo 15. ledna 1934 okolo 14:13 a způsobilo rozsáhlé škody v oblasti Nepálu a severního Biháru. Epicentrum zemětřesení se nacházelo ve východním Nepálu, asi 240 km od Káthmándú.\n\nNejvíce byly poškozeny oblasti, které lze vymezit Purnéou na východě po Čampáran na západě (vzdálenost mezi oblastmi je asi 320 km) a od Káthámdú na severu po Mungér na jihu (asi 130 km). Otřesy však byly cítit až na severu ve Lhase, na jihu v Bombaji, v Ásámu na východě a v Paňdžábu na západě. Zemětřesení rovněž zasáhlo Kalkatu, hlavní město dnešního Západního Bengálska, a poničilo zde mnoho budov včetně věže Katedrály svatého Pavla.\n\nBylo poničeno též množství komunikací a mimo Káthmándú i další centra Káthmándského údolí Pátan a Bhaktapur.\n\n"}
{"id": "444055", "url": "https://cs.wikipedia.org/wiki?curid=444055", "title": "Vítězslav Jonáš", "text": "Vítězslav Jonáš\n\nVítězslav Jonáš (* 27. května 1955 Moravský Krumlov) byl v letech 2006 až 2012 senátor v obvodu Třebíč a v letech 1990 až 2006 starosta obce Dukovany. Vystudoval tehdejší Střední průmyslovou školu strojní v Třebíči a po studiu se podílel na výstavbě vodní nádrže Dalešice a později v Juranových závodech a ve společnosti Škoda Praha. Po revoluci byl v roce 1990 zvolen starostou obce Dukovany a v roce 2006 senátorem za obvod Třebíč.\n\nV politice se pohybuje od roku 1991, kdy se stal členem ODS. Mezi lety 2002 a 2008 byl členem zastupitelstva Kraje Vysočina a také předsedou Výboru regionálního rozvoje Kraje Vysočina, mezi lety 2005 a 2008 byl členem Výkonné rady ODS. Je ženatý a má tři děti. V únoru roku 2017 pozastavil členství v ODS, chce být vnímán jako apolitický.\n\n"}
{"id": "444058", "url": "https://cs.wikipedia.org/wiki?curid=444058", "title": "Diplom", "text": "Diplom\n\nDiplom může být:\n\n\n"}
{"id": "444059", "url": "https://cs.wikipedia.org/wiki?curid=444059", "title": "Singleton", "text": "Singleton\n\nSingleton (česky \"jedináček\" nebo také \"unikát\") je název pro návrhový vzor, používaný při programování. Využijeme ho, když je potřeba, aby v celém programu existovala pouze jedna instance určité třídy. Návrhový vzor také poskytne globální přístupový bod k instanci. Singleton je také často využíván jako součást jiných návrhových vzorů jako jsou například Flyweight nebo Facade.\n\nNutnost existence jediné instance se objevuje například tam, kde potřebujeme, aby se nějaké objekty pohybovaly jen ve vymezeném prostředí – hráči fotbalu hrající na jednom hřišti. Třída definující hřiště vytváří svou instanci jako jedináček. Dalším příkladem mohou být dialogová okna nebo ovladače zařízení. Známým příkladem ze světa Windows je schránka, která může existovat jen jednou, aby se nám data získaná v jedné aplikaci neztratila někde po cestě do druhé aplikace.\n\nImplementace jedináčka mají společný soukromý konstruktor, který zaručí, že nedojde k vytvoření další instance. „Požadovaná instance se vytvoří uvnitř třídy a její odkaz se uloží do statického atributu. Jednotlivé varianty implementace se pak odlišují tím, kdy a jak se objekt konstruuje a jak jej mohou ti ostatní získat“.\n\nUkázka kódu z \"Java - návrhový vzor Singleton\"\n\nDruhá možnost implementace vzoru je následující:\n\nV tomto případě nemusíme zjišťovat, zda je proměnná inicializovaná - kód je přehlednější a vláknově bezpečný.\n\n\"Ukázka kódu v jazyce PHP\"\n\nPři využívání vícevláknových aplikací se může stát, že první vlákno požádá o vytvoření jedináčka. Mikroprocesor přepne na druhé vlákno, kde ještě není jedináček vytvořen a je spuštěn proces tvorby jedináčka. Poté je přepnuto na první vlákno, kde byl jedináček započat a je dokončen. Už není jedináček, ale má sourozence. Tomu by se dalo vyhnout synchronizováním tovární metody. Synchronizovat celou metodu je poměrně drahá operace (synchronizovaná metoda se volá vždy při získání instance). Řešení můžeme optimalizovat (v případě, že používáme Javu 5 a vyšší) pomocí definování odkazu na jedináčka jako volatile a synchronizováním bloku kódu, starající se tvorbu jedináčka.\n\"Řešení problému vícevláknových aplikací v Javě 5\"\n\nDalší problém nastává u serializovatelnosti jedináčka. Kdybychom chtěli načítat jedináčka uloženého ze streamu, například souboru, musíme zkontrolovat, jestli již nějaký takový jedináček neexistuje (Java poskytuje metodu, kterou je tato funkcionalita podpořena, jedná se o readSolve(), tato metoda vrací odkaz na aktuálního (původního) jedináčka, ale umožňuje ho například doplnit o novinky jedináčka ze streamu).\n\n\n"}
{"id": "444060", "url": "https://cs.wikipedia.org/wiki?curid=444060", "title": "Sigbjørn Obstfelder", "text": "Sigbjørn Obstfelder\n\nSigbjørn Obstfelder (21. listopad 1866, Stavanger, Norsko - 29. červenec 1900, Kodaň, Dánsko) byl norský básník a spisovatel. Přes svůj krátký život byl přední postavou norské literatury konce 19. století.\n\nVystudoval moderní jazyky a polytechniku v Kristianii. V letech 1890-1891 pracoval na stavbách v USA. Po návratu se věnoval hudbě a poezii. Za svou první knihu básní obdržel státní stipendium, cestoval po Norsku, Dánsku a Německu. Neměl pevné zdraví, prodělal několik nervových zhroucení. Zemřel na tuberkulózu ve věku 33 let.\n\nByl přítelem malíře Edvarda Muncha. Jeho osud byl jednou z inspirací Raineru Maria Rilkemu pro jeho jediný román \"Zápisky Malta Lauridse Brigga\".\n\nJeho dílo bylo ovlivněno poezií Charlese Baudelaira. Debutoval v roce 1893 sbírkou \"Digte\", která je považována za jeden z prvních projevů modernismu v norské literatuře.\n\n\n\n\n"}
{"id": "444063", "url": "https://cs.wikipedia.org/wiki?curid=444063", "title": "Laurin &amp; Klement 350", "text": "Laurin &amp; Klement 350\n\nLaurin & Klement 350 (známý také jako Laurin & Klement – Škoda 350 nebo jen Škoda 350) byl automobil vyráběný československou automobilkou Laurin & Klement od roku 1925 do roku 1927.\n\nMotor byl vodou chlazený řadový šestiválec s šoupátkovým rozvodem Knight. Měl objem 3498 cm³ a výkon 37 kW (50 koní). Vůz mohl jet až 100 km/h.\n\nCelkem bylo vyrobeno 50 vozů.\n\n"}
{"id": "444082", "url": "https://cs.wikipedia.org/wiki?curid=444082", "title": "Copiapoa", "text": "Copiapoa\n\nCopiapoa je rod kulovitých jihoamerických kaktusů. Patří mezi \"chilské kaktusy\", jejichž centrum výskytu a vývoje leží v poušti Atacama, ležící v Chile. K průzkumu nalezišť významně přispěl český lovec kaktusů Karel Kníže.\n\nPrvní druhy byly známy již od roku 1845, ještě jako \"Echinocactus\". Rod \"Copiapoa\" vytvořili Britton a Rose 1922 a zahrnuli do něj 6 druhů. Pojmenován byl podle města Copiapó, které leží v centru areálu výskytu těchto kaktusů. V současnosti je rod \"Copiapoa\" řazen do tribu \"Notocacteae\", kde však je od ostatních rodů dobře vymezen. Zajímavostí je pojmenování druhu \"Copiapoa boliviensis\" pro rostlinu rostoucí v Chile. Pochází z doby, kdy území patřilo Bolívi. Dnes je tento taxon součástí druhu \"Copiapoa atacamensis\".\n\nRod \"Copiapoa\" je jediný všeobecně uznávaný a dobře definovaný rod z vývojové větve čilských kaktusů. Vyznačuje se holými žlutými květy. Ostatní rody mají květy více či méně porostlé chlupy a štětinami. Druhy jsou vyjmenovány uznané v klasifikaci kaktusů podle International Cactaceae Systematics Group. V závorce jsou častěji užívaná synonyma. (lit.: \"Anderson E. F.\", 2001)\n\nKlimatografie Chile je určena vysokou hradbou And, která je odděluje od vnitrozemí a studeným Humboldtovým proudem. V zemi je nedostatek vody. V nejsevernější oblasti je poušť Atacama, kde prakticky neprší. Srážky na severu země jsou jen 1 mm/rok. Ještě tisíc kilometrů jižněji okolo 28° j.š. v oblasti občasných říček Huasco jsou jen 20 mm/rok a dále na jižním okraji výskytu \"kopiapoí\" u měst La Serena a Coquimbo 150 mm/rok. Zdrojem vody jsou pravidelné velmi husté mlhy garua přinášené od moře. V létě ještě přibývá tání horských ledovců. Ozáření sluncem je sice intenzivní, ale vlivem mlh rozptýlené, difusní. Při pobřeží je pás rovinaté pouště. Mlhy zde kondenzují jen ráno a brzy dopoledne. Po prohřátí půdy se mlhy zvednou a jsou hnány do vnitrozemí. Za pobřežní rovinnou je pásmo mírných svahů, ze kterých vystupují mírné pahorky a skaliska. Dosahují okolo 500 m n. m. Je zde mírně vlhčeji. Mírné svahy vedou až ke zdvíhajícím se horám. V nižší části horských svahů leží pásmo kondenzace mlh. Zde rostou křovité formace a cereusy, kulovité kaktusy chybí. Nad pásmem mlh pokračují suché pustinné horské svahy až do náhorní plošiny Altiplano v 4000 m n. m. a více na jihu do hřebene And.\n\nV nejsevernější nejsušší části pouště Atacama rostou i kaktusy jen vzácně, oblast většího výskytu začíná až v okolí města Antofagasta. Zde začíná areál nalezišť rodu \"Copiapoa\" a končí u měst La Serena a Coquimbo, leží mezi 23 až 30° j.š. Mimo hlavní areál, v nejsevernější části pouště Atacama byl hlášen nález u města Tocopilla se stejnojmennou občasnou říčkou. Rod \"Copiapoa\" se vyskytuje především v přímořském pouštním pásmu, také na mírných úbočích a pahorcích směrem k pásmu mlh, na příkrých pobřežních útesech a v údolí občasných říček Copiapó, Huasco, Chaňaral, Taltal. Výskyt není souvislý, ale ostrůvkovitý, na příznivějších místech. Některé populace \"kopiapoí\" na extrémně suchých místech v severní části pouště Atacama jsou považovány za přirozeně vymírající. Naopak na jiných, příhodných místech tvoří rozsáhlé pravidelné porosty.\n\nV oblasti se vyskytují ještě další skupiny čilských kaktusů jako \"Eriosyce\" (synonymum \"Neochilenia, Thelocephala\" a na jihu areálu \"Neoporteria\"), ze sloupovitých cereusů pak \"Eulychnia\".\n\n\"Copiapoa\" představuje značně různorodý rod. Všem druhům je společný široce otevřený, žlutý květ na krátké trubce bez chlupů či štětin a velká, lesklá, černá semena. Jediná \"Copiapoa taltalensis\" forma \"rubriflora\" má červenavý květ. Kořeny mohou být rozprostřeny pod povrchem pro sběr srážek, nebo mohou tvořit zásobní řepu. Semena si udržují klíčivost po mnoho let. Podle typu adaptace na přežití v extrémních podmínkách lze vytyčit tři skupiny.\n\nHlavní adaptací na intenzivní insolaci je silný povlak krystalických vosků, který dává rostlinám typické křídové zbarvení, doplněný o hustou temenní a areolovou vlnu. Trny jsou sice silné i delší, ale málo početné a nekryjí pokožku před sluncem. Žebra jsou poměrně plochá, přímá. Rostliny odspodu odnožují a vytváří velké trsy i přes 2 m široké. Solitérní růst je málo častý. Délka stonku může být až 1,5 m a šířka až 25 cm. Křídový povlak je bělošedý až křídově bílý. Trny jsou obvykle šedavé až smolně černé, ale mohou být i bílé nebo žluté. \"C. haseltoniana\" má trny krásně jantarově žluté a podobně zbarvenou vlnu. Ceněná je forma \"C. cinerea\", kde z každé areoly na bělostně křídovém stonku kolmo trčí jeden silný smolně černý trn.\n\nHlavní adaptací je mohutné krycí otrnění a hluboká žebra vytvářející stín. Křídový povlak chybí nebo je jen slabý, vlna je vyvinuta méně. Rostliny jsou celkově o něco menší, obvykle jen do 70 cm výšky, vzácně až 1 m. Mnoho druhů je schopné růst solitérně i tvořit trsy. Otrnění je barevně pestřejší. Výjimečný vzhled má \"C. krainziana\", která je zahalena do bílých vlasovitých trnů.\n\nhlavní adaptací je geofytický způsob růstu, silně pigmentovaná epidermis a bohatá temenní vlna. Rostou solitérně i trsovitě.\nPřevážná většina stonku je zanořena pod povrch půdy, kde přechází v mohutný zásobní řepovitý kořen. Stonek je měkký, obvykle 3 až 6 cm široký. Někdy se může válcovitě protáhnout do výšky. Epidermis je silně pigmentovaná do hněda, bronzova až černa, jen vzácně je tmavozelená. Temenní vlna může být rozsáhlá. Žebra jsou spirálovitá, málo vysoká až plochá a rozpadlá do jednotlivých hrbolů. Trny jsou tenké, přiléhavé, rostlinu téměř nekryjí. Jsou často černé, méně již šedé. \"C. laui\" má stonky jen do 3 cm velké a patří k nejmenším kaktusům vůbec. Svým vzhledem a adaptací připomínají rod/skupinu \" Thelocephala\".\n\nJe středně obtížné až obtížné. Jednotlivé skupiny se svými nároky liší. Obecně je potřeba dobře propustný substrát, opatrná zálivka a zcela suché přezimování při teplotách 8 až 12 °C. Některé druhy snáší plné slunce, jiné z trvale mlžných oblastí preferují rozptýlené, ale intenzivní světlo. Při přechodu z tmavého zimního umístění na plné slunce je na jaře nutné přistínit a postupně zvykat na plné slunce, jinak hrozí popálení pokožky. Rostou pomalu, zejména v prvních letech jako semenáčky. Nejlépe se pěstují malé měkkomasé zemní \"kopiapoe\", které při dodržení hlavních zásad pro pěstování kaktusů uspokojivě rostou a ochotně kvetou. Ačkoliv v přírodě mají mohutný kořen, u nás se přizpůsobí běžné velikosti květináčku. Z nich je nejběžnější \"Copiapoa hypogea\", která se občas objeví i v sortimentu květinářství pro veřejnost.\n\n\n"}
{"id": "444086", "url": "https://cs.wikipedia.org/wiki?curid=444086", "title": "Bruno Cassirer", "text": "Bruno Cassirer\n\nBruno Cassirer (12. prosince 1872 ve Wroclawi – 29. října 1941 v Oxfordu) byl vydavatel a majitel galerie v Berlíně, který měl vliv na kulturní život ve městě.\n\nBruno Cassirer se narodil jako druhé dítě židovských manželů Julia and Julcher Cassirerových. V roce 1890 ukončil Leibniz-Gymnasium v Berlíně. V roce 1898 si s bratrancem Paulem Cassirerem otevřel v Berlíně galerii a obchod s knihami. 2. května 1898 stáli Paul a Bruno u zrodu uměleckého sdružení Berlin Secession. \n\nV roce 1901 se Bruno a Paul rozhodli podnikání rozdělit. Paul pokračoval ve vedení galerie a prodeji umění, zatímco Bruno své vydavatelství přestěhoval a dále rozšířil jeho činnost. V roce 1903 se k němu jako redaktor přidává Christian Morgenstern a zakládají časopis \"Das Theater\".\n\n1936 vydává Cassirerovo nakladatelství svojí poslední knihu. Židovská nakladatelství byla vyloučena z Říšské komory vydavatelů. V roce 1938 se část Cassirerovy rodiny rozhodla emigrovat do Anglie, do Oxfordu, kde Bruno a jeho zeť George Hill (narozen jako Günther Hell) zakládají nové vydavatelství \"B. Cassirer (Publ.) Ltd\". Bruno Cassirer umírá 20. října 1941 v Oxfordu.\n\n"}
{"id": "444090", "url": "https://cs.wikipedia.org/wiki?curid=444090", "title": "Gauche moderne", "text": "Gauche moderne\n\nGauche moderne (GM) (česky Moderní levice) je francouzská politická strana, kterou založil v roce 2007 Jean-Marie Bockel. Strana vzešla ze stejnojmenné frakce v Socialistické straně (PS), která se hlásila k sociálnímu liberalismu a blairismu. Jedním z důvodů pro založení strany bylo „otevření se levici“, které vyhlásil Nicolas Sarkozy po svém zvolení prezidentem.\n\nGM se hlásí k levému středu politického spektra, prosazuje solidární tržní ekonomiku a pragmatickou politiku.\n\nV současné době je zastoupena pouze jedním senátorem, který je členem Evropského demokratického a sociálního shromáždění, tj. klubu, který sdružuje strany levého a pravého středu v Senátu.\n\nPro volby do Evropského parlamentu 2009 nepostavila vlastní kandidátku, ale spojila se stranami \"Prezidentské většiny Nicoalse Sarkozyho\" (Svaz pro lidové hnutí, Nový střed). Z 29 zvolených kandidátů UMP jsou dva členy GM (Marielle Gallo, Michèle Striffler).\n\n"}
{"id": "444093", "url": "https://cs.wikipedia.org/wiki?curid=444093", "title": "Laplaceův–Rungeův–Lenzův vektor", "text": "Laplaceův–Rungeův–Lenzův vektor\n\nLaplaceův-Rungeův-Lenzův vektor někdy též LRL vektor, je vektor popisující tvar a směr orbity jednoho tělesa kolem jiného. Je konstantním vektorem v případě pohybu v Newtonově potenciálu. Máme-li systém popsaný hamiltoniánem\n\nformula_1,\n\npak je LRL vektor definován jako:\n\nformula_2\n\nLRL vektor společně s energií a momentem hybnosti představuje integrál pohybu pro pohyb v Newtonově potenciálu.\n\nVelikosti všech těchto integrálů pohybu jednoznačně určují trajektorii. Protože je formula_3 vždy kolmý na formula_4, jsou velikosti těchto integrálů určeny 6 nezávislými čísly. Trajektorii stejně tak určuje poloha a hybnost v určitém čase, což je taktéž 6 nezávislých hodnot.\n\nVypočtěme\n\nformula_5\n\nOvšem formula_6 odpovídá síle, tedy\n\nformula_7\n\nformula_8\n\nformula_9\n\nformula_10\n\nVektor se nemění s časem, proto je integrálem pohybu.\n\nUvažujme částici, která přilátá z nekonečna tak, že by bez přítomnosti pole minula rozptylové centrum ve vzdálenosti formula_11 (impaktní parametr). Jeli pole přítomno, je částice odchýlena. Víme přitom, že velikost a směr LRL vektoru zůstává konstantní, tedy\n\nformula_12\n\nKde levá strana je velikost vektoru daleko před tím, než došlo k interakci, zatímco pravá naopak daleko po ní. Označíme-li\n\nformula_13,\n\npak vzhledem k tomu že daleko od místa interakce letí částice v podstatě ve směru jejího polohového vektoru, lze psát:\n\nformula_14\n\nKde formula_15 je velikost hybnosti v nekonečnu. Nebo po úpravě\n\nformula_16\n\nTuto vektorovou rovnici umocníme (vektory formula_17 a formula_18 jsou kolmé na formula_4):\n\nformula_20\n\nKde formula_21 je úhel mezi vektorama formula_22 a formula_23, Nás ovšem spíše zajímá vychýlení částice, tedy úhel formula_24. Dostáváme pak:\n\nformula_25\n\nPo úpravě:\n\nformula_26\nCož po dosazení za velikost momentu hybnosti formula_27 dává vztah\n\nformula_28\n\nZnáme tedy závislost odchýlení částice na impaktním parametru formula_11. Nyní již snadno vypočítáme diferenciální účinný průřez:\n\nformula_30\n\nPřitom dle odvozeného vztahu pro odchýlení částice platí\n\nformula_31\n\nPo dosazení získáváme Rutherfordovu formuli pro rozptyl.\n\nformula_32\n\nUvažujme, že při tomto pohybu je v určitém místě hybnost kolmá na průvodič. V tomto bodě má pak průvodič částice stejný směr jako LRL vektor. Protože je LRL vektor konstantní v čase, je zřejmé, že má vždy tento směr.\n\nDále promítněme LRL vektor do směru průvodiče, tedy:\n\nformula_33\n\nOznačme dále úhlovou odchylku průvodiče od směru LRL vektoru jako formula_34, potom platí také:\n\nformula_35\n\nPorovnáním těchto dvou výrazů dostaneme\n\nformula_36.\n\nCož je samozřejmě rovnice kuželosečky v polárních souřadnicích. Velikost LRL vektoru je tedy úměrná numerické excentricitě, speciálně, pokud je formula_37, pak je pohyb kruhový.\n"}
{"id": "444094", "url": "https://cs.wikipedia.org/wiki?curid=444094", "title": "Kleftové", "text": "Kleftové\n\nKleftové (řecky κλέφτης, plurál κλέφτες \"kleftis\", \"kleftes\", což původně znamenalo pouze \"zloději\") byli řečtí bandité a bojovní horští lidé, kteří žili na venkově v období nadvlády Osmanské říše nad Řeckem. Vzhledem k vývoji řecko-tureckých vztahů má nyní termín \"kleft\" spíše pozitivní význam a označuje Řeky žijící v tehdejší době.\n\nKleftové za osmanské éry byli většinou lidé snažící se uniknout pomstě, daním, dluhům a stíhání osmanskou správou. Pořádali nájezdy na lidi cestující jejich územím či na izolované osady a žili v nepřístupných horách a odlehlých krajích.\n\nSlova jako kleptomanie a kleptokracie jsou stejného původu jako termín \"kleft\". Pocházejí od slova \"κλέπτειν\", což znamená „krást“.\n\n"}
{"id": "444095", "url": "https://cs.wikipedia.org/wiki?curid=444095", "title": "Virální marketing", "text": "Virální marketing\n\nVirální marketing je marketingová technika, která pro šíření komerčního sdělení využívá sociálních sítí. Je to plánovaná aktivita, která svojí povahou motivuje příjemce k roli šiřitele.\n\nPrincipy virálního marketingu umožňují oslovit velké množství potenciálních spotřebitelů za relativně nízkých mediálních nákladů. To však je vykoupeno nejen vysokými nároky na realizaci s poměrně nejistým výsledkem, ale i nutností komplexní změny nahlížení na proces komunikace.\n\nPouze ve velmi malém procentu případů může virální marketing fungovat jako samostatný nástroj. Nejúčinnější je v kombinaci s dalšími nástroji komunikačního mixu, se kterými se může vhodně doplňovat, dále je rozvíjet a podporovat.\n\nSprávným výběrem šiřitelů lze virální marketing využít jako komunikační nástroj pro většinu typů společností. Vhodnost jeho využití je determinována spíše počátečním kreativním vstupem, obsahem sdělení a jeho významem pro uživatele než konkrétní značkou.\n\nPro vyvolání virálního šíření jsou klíčové tři základní komponenty: obsah sdělení, body šíření a šiřitelé.\n\nObsahem sdělení může být prakticky cokoliv, co je možné nějakým způsobem poslat nebo předat dál. Aby k virálnímu šíření skutečně docházelo, je však nezbytné, aby obsah sdělení splnil hned několik kritérií – např. aby byl snadno přenositelný a měl i potřebnou sílu, zkrátka, sdělení musí vyvolávat buzz – musí být natolik zajímavé, hodnotné, humorné nebo šokující, že si o něm lidé budou chtít povídat a předávat si ho mezi sebou. Virálně se tak mohou šířit odkazy na webové stránky, vtipné e-maily a videa, nahrávky hovorů z call center, powerpointové prezentace, dokumenty, multimediální zprávy, části kódu (widgety), ale dokonce i fyzické předměty, pokud splní určité podmínky potřebné pro jejich přenos.\n\nDalší nezbytnou komponentou jsou body šíření – tedy body navštěvované takovými lidmi, kteří by o daný obsah mohli mít zájem. Volba adekvátních bodů šíření i jejich množství značně zvyšují šance vzniku virálního šíření. Jako body primárního šíření mohou sloužit prakticky všechna myslitelná média, nejčastěji jsou však pro šíření využívána média sociální – tzn. online aplikace, platformy či média, která mají za cíl interakci uživatelů, jejich spolupráci a sdílení obsahu. Do této skupiny patří blogy, mikroblogy, komunitní weby, chaty, diskuzní fóra, sdílení obrázků a videoobsahu, atd.\n\nŠiřitelé jsou nejdůležitější složkou virálního šíření - jsou hlavními hybateli. Pouze v případě, že sdělení přijmou za své a začnou jej aktivně šířit, sdílet a diskutovat o něm uvnitř sociální sítě, dojde k virálnímu šíření. Důvody, proč si sdělení lidé mezi sebou navzájem šíří a věnují mu svůj čas a pozornost, se mohou různit. Mezi ty nejčastější patří emocionální nebo věcný přínos, potvrzení sociálního statusu, nebo i jen pouhá potřeba komunikovat a udržovat si tak sociální vazby.\n\nOdměna nebo přínos pro uživatele může být tedy v zásadě trojího typu:\n\n\n"}
{"id": "444098", "url": "https://cs.wikipedia.org/wiki?curid=444098", "title": "Jeřáb (strom)", "text": "Jeřáb (strom)\n\nJeřáb (\"Sorbus\") je rod keřů a stromů z čeledi růžovité (\"Rosaceae\"). Rod čítá 100–200 druhů rozšířených v mírném pásmu severní polokoule, hlavně v Evropě a Asii.\n\nListy jsou střídavé, podlouhle eliptické, lichozpeřené s 9–21 páry lístků. Květy jsou pětičetné, bílé či bělavé a tvoří květenství laty. Plody jsou bílé, žluté, růžové, oranžové nebo červené kulaté malvice (\"jeřabiny\"), z nichž některé jsou jedlé.\n\nRod jeřáb se člení na několik podrodů:\n\n\nV České republice roste 21 druhů jeřábů:\n\n\nDruhy označené (E) jsou českými endemity, které vznikly křížením nebo apomixií. Většinou rostou na několika málo lokalitách (často i na jediné) v počtu několika desítek exemplářů.\n\nPlody se používají na výrobu marmelád, džemů, vín, likérů a pálenek.\n\nDřevo stromů je tvrdé a používá se na výrobu nábytku.\n\n\n\n \n"}
{"id": "444104", "url": "https://cs.wikipedia.org/wiki?curid=444104", "title": "Marnivá sestřenice", "text": "Marnivá sestřenice\n\nMarnivá sestřenice je známá česká píseň, která vznikla v 50. letech 20. století respektive její první verze. Text k ní napsal Jiří Suchý a hudbu Jiří Šlitr. Píseň později nazpíval například Waldemar Matuška. Jedná se o jednu z nejznámějších písní raného divadla Semafor. Píseň zazněla např. ve filmech \"Žalobníci\" (1960), \"Deštivý den\" (1962), \"Bez svatozáře\" (1963), či ve filmu \"Černý Petr\" (1963).\n\nPíseň vyšla například na kompletu tří gramofonových desek s názvem Divadlo Semafor 1959–1969.\n\n"}
{"id": "444113", "url": "https://cs.wikipedia.org/wiki?curid=444113", "title": "Naušahro", "text": "Naušahro\n\nNaušahro ( Nausharo, نوشهرو) je archeologická lokalita v pákistánském Balúčistánu, známá jako jedno z center harappské neboli protoindické kultury. Vykopávky byly uskutečněny v letech 1985–1996 týmem francouzských archeologů pod vedením Jeana-Françoise Jarrige (* 1940). Tým se stejným vedoucím již roku 1974 objevil 6 km vzdálený větší Méhrgarh (který má historii delší, až do neolitu). Třetím místem patřícím k téže kultuře je Pirak, nacházející se 20 km jižně od dnešního města Sibi.\n\n\n\n"}
{"id": "444114", "url": "https://cs.wikipedia.org/wiki?curid=444114", "title": "Sophie Monk", "text": "Sophie Monk\n\nSophie Charlene Akland Monk (* 14. prosince 1979) je australská zpěvačka, herečka, modelka, televizní a rozhlasová osobnost. Narodila se v Anglii, ale její rodiče se přestěhovali do Austrálie v Gold Coast, Queensland. Stala se členkou ženské popové skupiny Bardot, poté se věnovala sólové kariéře počínajíc vydáním alba \"Calendar Girl\". Již dříve se věnovala herectví, objevila se ve filmech jako \"Děsnej doják\" (2006), \"Klik - život na dálkové ovládání\" (2006) a \"Sex 100+1\" (2007).\n\nJejí profesionální hudební kariéra začala v roce 1999, kdy reagovala na inzerát, který hledal dívku s vokální a taneční zkušeností. Tento inzerát byl uveřejněn pro australský televizní seriál \"Popstars\", jehož cílem bylo vytvořit novou úspěšnou dívčí skupinu. Po mnoha kolech zpěvu a tance, byla vybrána jako členka skupiny, která byla pojmenována Bardot. Poté začala pracovat na své sólové kariéře a vydala svůj první singl „Inside Outside“, a později své debutové hudební album \"Calendar Girl\".\n\nOd té doby se objevovala i v Hollywoodu, ačkoli většina z jejích rolí byly úlohy malé či epizodní. V únoru 2006 zazářila ve svém celovečerním debutu jako koketní a svůdná Andy v parodické komedii \"Děsnej doják\". V červnu roku 2006 byl uveden do kin film \"Klik - život na dálkové ovládání\", což je sci-fi příběh o univerzálním dálkovém ovládání. Hraje v něm malou roli Stacey, koketní, sekretářky.\n\n\n\n"}
{"id": "444117", "url": "https://cs.wikipedia.org/wiki?curid=444117", "title": "Vasilij IV. Ivanovič Šujskij", "text": "Vasilij IV. Ivanovič Šujskij\n\nVasilij Šujskij (rusky Васи́лий Шу́йский), (1552 — 12. září 1612) — ruský car v letech 1606 až 1610.\n\nVasilij Ivanovič Šujskij byl synem knížete Ivana Andrejeviče Šujského. Byl bojarem a hlavou moskevské soudní komory (od roku 1584; účastnil se s velkým ozbrojeným oddílem ve válečných taženích v letech 1574, 1576, 1577 a 1579; vojvoda \"Velkého pluku\" (termín používaný v té době pro hlavní vojenské síly ve válečném tažení) ve válečné výpravě na Serpuchov v létě roku 1581, ve válečné výpravě na Novgorod v červenci roku 1582 (po boku bratra Andreje Ivanoviče Šujského) a v tažení na Serpuchov v dubnu roku 1583; vévoda smolenský v letech 1585 - 1587.\n\nV době pronásledování Šujských Borisem Godunovem byl od roku 1587 ve vyhnanství v Galiči v Kostromské oblasti. V roce 1591 Godunov, neshledávaje Šujské nebezpečnými, dovoluje jim návrat do Moskvy; od té doby byli Šujští k němu zcela loajální.\n\nV roce 1591 vedl Vasilij Šujskij vyšetřování případu smrti careviče Dimitrije. Pod přísným dohledem Borise Godunova uvedl jako příčinu smrti sebevraždu. V tomto roce je znovu uveden do bojarské rady, poté byl vojvodou novgorodským, prvním vojvodou pluku pravé ruky v armádě Mstislavského v krymském tažení na Serpuchov v roce 1598.\n\nOd ledna roku 1605 byl jmenován vojvodou pravé ruky v tažení proti Lžidimitrijovi a v bitvě u Dobrinič nad ním zvítězil. Přesto však nestál o Godunovovo vítězství a nečinností umožnil samozvanci (= Lžidimitrijovi) nabrat sílu.\n\nPo Godunovově pádu se pokoušel o převrat, byl však uvězněn a spolu s bratry poslán do vyhnanství. Lžidimitrij však potřeboval podporu mezi bojary a koncem roku 1605 se Šujští opět vrátili do Moskvy.\n\nZa lidového povstání byl Lžidimitrij 17. května roku 1606 zavražděn a 19. května skupina přívrženců prohlásila Vasilije Šujského za cara. Byl korunován 1. června novgorodským metropolitou Isidorem. Počátkem července Šujského vláda oznámila, že Boris Godunov je vrahem careviče Dmitrije.\n\nNástup Šujského k vládě posílil boj mezi bojary a mezi šlechtou z jihu a v hlavní městě. To vedlo k povstání pod vedením I. Bolotnikova. V boji s ním Šujskij navrhl program konsolidace všech vrstev feudální třídy, respektuje jejich zájmy ohledně stran rolnictví, nevolnictví, agrární politiky i financí.\n\nJednotlivé ústupky v zákonodárství stran nevolníků byly zaměřeny na rozkol tábora povstalců. Stmelení třídy feudálů na jaře roku 1607 a podpora silných povolžských měst a severu dovolily Šujskému v říjnu roku 1607 povstání rozdrtit. Avšak již v srpnu 1607 začala nová etapa polské intervence do Ruska (Lžidimitrij II.). Po porážce u Bolchova 1. května 1608 byla vláda Šujského omezena na Moskvu. Ke konci roku 1608 mnohé kraje země byly pod panstvím Lžidimitrije II. V únoru 1609 Šujského vláda uzavřela smlouvu se Švédskem, kterou za nájem švédských vojsk postoupila Švédsku část ruského teritoria.\n\nKoncem roku 1608 propuklo živelné lidové povstání proti polské intervenci, do čela kterého se dokázala vláda Šujského (zastoupená velitelem rusko-švédské armády knížetem Michailem Vasiljevičem Skopinem-Šujským) postavit teprve koncem zimy roku 1609. V březnu roku 1610 Moskva a velká část země byly osvobozeny. Mezitím však, již v září 1609 začala nová polská intervence a porážka vojsk Dmitrije Ivanoviče Šujského u Klušina armádou Zikmunda III. 24. června 1610 a povstání v Moskvě vedly k pádu Šujského: 27. července 1610 byl částí bojarů svržen z trůnu a násilně zavřen do kláštera, přičemž odmítl složit řeholní slib. V září 1610 byl vydán (ne jako mnich, ale ve světském oděvu) polskému hejtmanu Cholkevskému, který ho spolu s jeho bratry Dmitrijem a Ivanem odvezl do Smolenska a později do Polska. Ve Varšavě car a jeho bratří byly předvedeni jako zajatci králi Zikmundovi III. a odsouzeni k vyhnanství v Polsku.\n\nBývalý car zemřel v Gostyninu v Mazovském vojvodství v Polsku, 130 km od Varšavy, za několik dní po něm tam zemřel i jeho bratr Dimitrij. Třetí bratr, Ivan Ivanovič Šujskij, se nakonec vrátil do Ruska.\n\n\n"}
{"id": "444118", "url": "https://cs.wikipedia.org/wiki?curid=444118", "title": "Podnos", "text": "Podnos\n\nPodnos také tác je kuchyňská pomůcka určená k pohodlnému přenášení jídel, nápojů i prázdného nádobí.\n\nPodnos je deska z plechu, plastu nebo dřeva se zvýšeným okrajem. Konstruuje se tak, aby byl lehký, ale pevný. Zvýšený okraj (lem) pomáhá udržet přenášené předměty na podnose a mechanicky vyztužuje celou konstrukci. Tvar podnosu je kulatý, oválný nebo obdélníkový se zaoblenými rohy. Celá konstrukce je důsledně přizpůsobena ručnímu ovládání. Všechny hrany jsou zaoblené s dostatečným poloměrem. Pokud se počítá s přenášením těžších předmětů, může mít podnos ergonomicky tvarované úchyty vytvořené rozšířením okraje nebo přímo držadla.\n\nPodnos se využívá jak v domácnostech, tak v restauračních zařízeních k pohodlnému přenášení (servírování) jídel a nápojů už rozdělených na dávky a umístěných v nádobí (talíře, hrnky, sklenice). Pro roznášení nápojů (pivo, víno ve sklenicích) se používají spíše menší provedení kulatého tvaru. V hromadných stravovacích zařízeních typu školních nebo závodních jídelen a v provozovnách různých řetězců rychlojídelen se používá podnos jiným způsobem. Zákazník si sám naloží nebo dostane od obsluhy celou svoji dávku. To znamená hlavní jídlo, salát nebo ovoce, nápoj a jídelní pomůcky. Od výdejního místa si zákazník odnáší vše sám na podnose. Zákazník také sám odnáší podnos s použitým nádobím do předávacího místa, kde ho přebírá obsluha k umytí, vyčištění a likvidaci případných zbytků. Standardní je nošení podnosu oběma rukama. Kulaté podnosy pro roznášení nápojů se nosí jednou rukou. Druhou rukou se nápoje servírují.\n\nPředevším pro servírování nápojů v restauračních zařízeních jsou podnosy opatřeny na zvýšeném okraji i na ploše reklamou. Zpravidla jde o logo dodavatele nápojů doplněné reklamním sloganem.\n\n"}
{"id": "444121", "url": "https://cs.wikipedia.org/wiki?curid=444121", "title": "Muzeum výtvarného umění (Boston)", "text": "Muzeum výtvarného umění (Boston)\n\nMuzeum výtvarného umění (anglicky Museum of Fine Arts) v Bostonu ve státě Massachusetts je jedním z největších muzeí umění ve Spojených státech, s návštěvností více než jeden milion návštěvníků ročně. Obsahuje více než 450 000 děl, jedna z nejvíce komplexních sbírek v Americe. Muzeum bylo založeno v roce 1870 a na svém současném místě stojí od roku 1909. Muzeum je v úzkém spojení s akademií umění, školou výtvarných umění v Bostonu a sesterským muzeem ve městě Nagoja v Japonsku. Současný ředitel muzea je Malcolm Rogers.\n\nMuzeum bylo založeno v roce 1870 a otevřeno v roce 1876, přičemž velká část jeho sbírky byla převzata z galerie umění Boston Athenaeum. Francis Davis Millet k muzeu připojil také uměleckou školu, do které jmenoval ředitelem Emila Otto Grundmanna (1844 – 1890).\n\nPůvodně se muzeum nacházelo ve velmi zdobené budově Gothic Revival , kterou navrhl John Hubbard Sturgis a umístil ji na Copleyho náměstí v Back Bay poblíž Bostonu. Do současného místa – na Huntington Avenue – se muzeum stěhovalo v roce 1909.\n\nPráce na muzeu, jak jej známe dnes, začala v roce 1907, kdy správci najali architekta Guye Lowella, aby vytvořil plán pro budovu, která by mohla být postavena v několika fázích, podle finančních prostředků. První část Lowell je postavena v neoklasicistním designu a byla dokončena v r. 1909. Měla výšku 500 stop, fasádu ze žuly. Robert Dawson Evans poté financoval veškeré náklady na výstavbu dalších částí muzea. Křídlo podél Back Bay, které bylo otevřeno v roce 1915 obsahuje galerie malby. Od roku 1916 do roku 1925 John Singer Sargent pracoval na výzdobě rotundy, která připomíná kolonádu.\n\nV knihovně muzea se nachází obrovská sbírka 320 000 položek. Nese jméno podle malíře a učitele umění Williama Hunta, jehož díla jsou uložena ve stálých sbírkách muzea. Ve sbírce je také slavné Huntovo plátno z roku 1866 s názvem \"Italian Peasant Boy\".\n\n\nRoku 1924 projevilo muzeum zájem o fotografie Alfreda Stieglitze, který mu daroval 27 snímků. Série obsahuje několik portrétů jeho manželky malířky Georgie O'Keeffeové, dále pak osobností jako byli například Margaret Treadwell, Georgia Engelhard, Dorothy True, Marsden Hartley, John Marin, Helen Freeman, Alma Wertheim. Sbírka Stieglitzových děl obsahuje také několik abstrakcí oblak nazvaných \"Songs of the Sky in Five Pictures\", ale také jeho velmi známý snímek z New Yorku \"The Terminal\".\n\nKromě Stieglitze jsou ve sbírkách díla surrealisty a kolážisty Man Raye, dále pak stojí za zmínku díla současného fotožurnalisty Jamese Nachtweye, ve sbírkách jsou převážně jeho reportáže z Gazy, Zairu, Rwandy, Alabamy a Kábulu z devadesátých let. Dále najdeme díla autora vtipných vizuálních her (například s vlastním stínem) Lee Friedlandera (nar. 1934); portrétisty různých kulturních celebrit (Dizzy Gillespie, Sinéad O’Connor, George Wallace, Tatjana Veiled, Merce Cunningham, Naomi Campbellová nebo Roy Lichtenstein) Herba Rittse a také Dietera Appelta, který filosofuje o smyslu života.\n\nMuzeum nedávno zakoupilo fotografii pouličního kazatele Jeana Journeta od Félixe Nadara, významného fotografa devatenáctého století, který hostil první impresionistické výstavy a je středobodem muzejní kolekce rané francouzské fotografie.\n\n\n\n\n"}
{"id": "444123", "url": "https://cs.wikipedia.org/wiki?curid=444123", "title": "Pavel Jungwirth", "text": "Pavel Jungwirth\n\nPavel Jungwirth (* 20. května 1966 v Praze) je český fyzikální chemik a vysokoškolský pedagog. V květnu 2020 se stane předsedou Učené společnosti, s nastolením hlavního tématu změny klimatu. Jako popularizátor vědy přispívá sloupky do týdeníku \"Respekt\".\n\nDo manželství s psycholožkou Ivou Jungwirthovou se narodily čtyři děti.\n\nVystudoval obor fyzika na Matematicko-fyzikální fakultě UK v Praze se zaměřením na chemickou fyziku. Titul kandidáta věd získal za práci v oblasti výpočetní chemie.\n\nPo sametové revoluci mu roku 1990 nabídl místo v Ústavu fyzikalní chemie Jaroslava Heyrovskeho AV ČR nový ředitel profesor Rudolf Zahradník a začal se specializovat na fyzikální chemii. Od roku 2004 pracuje jako vedoucí vědeckého týmu v Ústavu organické chemie a biochemie AV ČR. Pedagogicky také působí jako externí člen Katedry chemické fyziky a optiky na alma mater MFF UK.\n\nDlouhodobě pracoval v univerzitních týmech ve Spojených státech, Izraeli a Švýcarsku.\n\nOd roku 2017 spoluorganizuje mezinárodní soutěž pro mladé vědce Dream Chemistry Award.\nV oblasti základního výzkumu se zaměřuje na molekulové simulace iontů na vodných rozhraních včetně interakcí iontů s bílkovinami a membránami, chemii vodných aerosolů a strukturu a dynamiku solvatovaných elektronů, s cílem porozumění specifických iontových efektů v bílkovinách, biomembránách a ve vodních kapkách.\n\n\n"}
{"id": "444124", "url": "https://cs.wikipedia.org/wiki?curid=444124", "title": "Prezident Nepálu", "text": "Prezident Nepálu\n\nPrezident Nepálu (nepálsky ) je hlava Federativní demokratické republiky Nepál. Tato funkce byla vytvořena v květnu 2008, kdy byla v Nepálu svržena monarchie a vyhlášena republika. Do postu prvního prezidenta byl ve volbách v červenci 2008 zvolen Rám Baran Jádav. Prezident by měl být formálně oslovován „jeho excelence“.\n\n"}
{"id": "444128", "url": "https://cs.wikipedia.org/wiki?curid=444128", "title": "Charles de Gaulle – Étoile (stanice metra v Paříži)", "text": "Charles de Gaulle – Étoile (stanice metra v Paříži)\n\nCharles de Gaulle – Étoile je přestupní stanice pařížského metra mezi linkami 1, 2 a 6 linkou. Navíc je zde umožněn přestup na linku RER A. Leží na hranicích 8., 16. a 17. obvodu v Paříži. Stanice se nachází pod náměstím Charlese de Gaulla.\n\nStanice byla zprovozněna 1. září 1900 jako součást nejstaršího úseku linky metra v Paříži. Samotná trať byla otevřena již v červenci, do té doby vlaky stanicí pouze projížděly. Už 2. října 1900 byl otevřen úsek další linky pod názvem 2 Sud (2 Jih) mezi touto stanicí a stanicí Trocadéro (dnešní linka 6). 13. prosince téhož roku následoval provoz na tehdejší lince 2 Nord (2 Sever), zatím jen ze stanice Porte Dauphine, takže sloužila jako konečná stanice pro obě tyto linky. 7. října 1902 byla linka 2 Nord odtud prodloužena do stanice Anvers. Dne 14. října 1907 byla dosavadní linka 2 Sud zrušena a připojena k lince 5. Dne 12. října 1942 byl tento úsek od linky 5 opět odpojen a spojen s linkou 6. Tato linka, neboť zde má konečnou, je postavena do smyčky vedoucí pod celým náměstím.\n\n19. ledna 1970 bylo otevřeno nástupiště pro linku RER A.\n\nPůvodní název stanice zněl \"Étoile\" (Hvězda) podle náměstí, ze kterého paprskovitě vybíhá 12 ulic. Náměstí a tedy i stanice byly 21. února 1970 přejmenovány na \"Charles de Gaulle – Étoile\" na počest francouzského prezidenta Charlese de Gaulla.\n\nStanice má pro svou rozlehlost několik vchodů vedoucí na ulice:\n\n"}
{"id": "444130", "url": "https://cs.wikipedia.org/wiki?curid=444130", "title": "Jiří Karel", "text": "Jiří Karel\n\nJiří Karel (* 4. října 1936 Jihlava) je český archeolog a historik, odborný publicista, bývalý pracovník a ředitel městského muzea v Rýmařově. Oblastí jeho výzkumu je středověká archeologie Rýmařovska a regionální dějiny se zvláštním zřetelem na hornictví a tkalcovství.\n\nOd roku 1955 s výjimkou vojenské prezenční služby učitel dějepisu a češtiny na školách ve Velké Štáhli a Rýmařově (do roku 1997).\n\n\n"}
{"id": "444131", "url": "https://cs.wikipedia.org/wiki?curid=444131", "title": "Kokarda", "text": "Kokarda\n\nKokarda může být:\n\n"}
{"id": "444132", "url": "https://cs.wikipedia.org/wiki?curid=444132", "title": "Milan Švenger", "text": "Milan Švenger\n\nMilan Švenger (* 6. července 1986 v Jablonci nad Nisou) je český fotbalový brankář, od července 2019 na hostování v klubu FK Viktoria Žižkov. Mimo Česko působil na klubové úrovni na Slovensku v FK Senica. Jeho otec Milan Švenger chytal ve druhé polovině 80. let 1. ligu za Bohemians Praha.\n\nSvoji fotbalovou kariéru začal šesti letech v klubu FK Jablonec 97. Zde působil až do roku 2004, než si ho vyhlédla pražská Sparta. Od jarní část sezóny 2005/06 působil na hostováních v jiných klubech. Jaro 2006 odehrál v tehdy třetiligovém Zenitu Čáslav, které pomohl k postupu do druhé nejvyšší soutěže a ve svých 19 letech si dokonce vysloužil pozvánku do národního výběru do 21 let. V Čáslavi odchytal i většinu zápasů následující sezóny. Na podzim 2007 poté hostoval na další druholigové štaci, tentokrát v týmu tehdejšího nováčka soutěže mužstva SK Sparta Krč. Svými výkony upoutal pozornost činovníků prvoligového Siadu Most a na jaře 2008 tak poprvé okusil i nejvyšší soutěž.\n\nV létě 2008 nastoupil do přípravy se Spartou Praha, kde se neprosadil přes trio Jaromír Blažek, Matúš Kozáčik, Tomáš Grigar a odešel opět do klubu FC Zenit Čáslav na půlroční hostování. I díky jeho výkonům se Čáslav překvapivě držela v popředí druholigové tabulky a po zimní přípravě se konečně prosadil do kádru Sparty, kde střídavě vykonával pozici druhého brankáře v A-týmu nebo nastupoval za sparťanskou rezervu. V roce 2011 se Milan svymi výkony konečně dostal do branky sparťanského A-týmu a vystřídal v ní dlouholetou ikonu Jaromíra Blažka. Milan se stal oblíbencem sparťanských fanoušků. V zimě 2012 podepsal dlouhodobou smlouvu až do roku 2015. Po změně realizačního týmu Milan po čtyřech jarních kolech usedl na lavičku, přednost dostal konkurent Tomáš Vaclík. V sezoně 2012/13 hostoval na Slovensku v klubu FK Senica, kde pravidelně nastupoval. V září 2013 odešel na další hostování, tentokrát do Graffinu Vlašim.\n\nPo sedmi odchytaných zápasech za Vlašim si klub AC Sparta Praha vyžádal Švengera zpět. Pro jarní část sezony 2013/14 se stal jedním ze tří ochránců svatyně a to společně s Tomášem Vaclíkem a Markem Čechem.\n\nV létě 2014 podepsal další kontrakt v týmu AC Sparta Praha a to na dva roky a zároveň zamířil na roční hostování s opcí do týmu Bohemians Praha 1905. Odchytal zde 17 ligových utkání.\n\nV červenci 2015 Milan měl několik nabídek z české ligy i ze zahraničí. Švenger se rozhodl a odešel hostovat do klubu 1. FK Příbram. Zde ovšem během roku a půl neodchytal ani jeden ligový zápas.\n\nV lednu 2017 byl na testech v moravském klubu FC Fastav Zlín, které dopadly úspěšně. Hráč podepsal smlouvu na jeden rok. Se zlínským týmem slavil v sezóně 2016/17 triumf v českém poháru. Na jaře 2017 odchytal šest ligových utkání. V podzimní části sezóny 2017/18 si nepřipsal ani jeden start v nejvyšší lize, plnil roli třetího brankáře. Po skončení roční smlouvy ve Zlíně se v lednu 2018 rozhodl vrátit do 1. FK Příbram hrajícího druhou ligu.\n\n1.FK Příbram (návrat)\n\nV lednu 2018 přestoupil ze Zlína. Byl náhradou za příbramskou jedničku Marka Boháče který si vážně poranil koleno. Milan se opět vrátil mezi tři tyče a dlouho držel Příbram na pohárových příčkách, zhruba po polovině soutěže po nešťastné prohře. 0:5 v Opavě ho nahradil Ondřej Kočí a Milan usedl na lavičku.\n\nOd svých 15 let postupně povoláván do mládežnických reprezentačních výběrů U16, U17, U18, U19, U21.\n\n"}
{"id": "444136", "url": "https://cs.wikipedia.org/wiki?curid=444136", "title": "Jean Lorrain", "text": "Jean Lorrain\n\nJean Lorrain, vlastním jménem Paul Duval (Paul-Alexandre-Martin Duval), (9. srpen 1855, Fécamp, Normandie – 30. červen 1906, Paříž) byl francouzský dekadentní básník, spisovatel a novinář.\n\nNarodil se v rodině majitele lodí v Normandii. Rodiče ho poslali do internátní školy poblíž Paříže ve Vanves a ve Arcueil, kde studoval v letech 1864-1872. Po návratu do rodného Fécamp se měl stát otcovým partnerem a nástupcem v obchodní kariéře. V letech 1875-1876 prodělal vojenskou službu. V roce 1878 začal studovat práva, ale studia v roce 1880 opustil a věnoval se literatuře. Působil jako redaktor společenské rubriky novin \"Courrier français\", \"L'Écho de Paris\" a dalších. Byl znám svým dandysmem. Účastnil se literárních salonů, které pořádala spisovatelka a kritička Rachilde.\n\nJeho dekadentní povídky a romány provokovaly na svou dobu otevřeným přiznáním homosexuality a popisy nemorálních scén.\nJe rovněž autorem cestopisných črt z Afriky, Turecka a Korsiky. Užíval též pseudonymy Raitif de la Bretonne a Daniel de Kerlor.\n\n\nDále psal aktovky a balety pro divadlo \"Grand Guignol\".\n\n\n\n"}
{"id": "444139", "url": "https://cs.wikipedia.org/wiki?curid=444139", "title": "Marie Alexandrovna", "text": "Marie Alexandrovna\n\nMarie Alexandrovna (8. srpna 1824, Darmstadt – , Sankt Petěrburk), německy \"Maximiliane Wilhelmine Auguste Sophie Marie von Hessen und bei Rhein\", rusky: \"Мария Александровна Гессен-Дармштадтская\", byla rozená princezna hesenská a jako manželka Alexandra II. ruská carevna. Jméno Marie Alexandrovna přijala až po přestoupení na pravoslavnou víru.\n\nNarodila se jako nejmladší dcera hesenské velkovévodkyně Vilemíny Bádenské a jejího manžela velkovévody Ludvíka II. Bylo ovšem veřejným tajemstvím, že otcem Vilemíniných mladších dětí je šlechtic August Ludwig von Senarclens-Grancy, ačkoliv velkovévoda otcovství uznal. Jeho rozhodnutí ovšem zřejmě nevyvolala pouze nechuť ke skandálům, ale také vliv příbuzných z manželčiny strany – ruského cara Alexandra I. a švédského krále Gustava IV. Adolfa resp. jejich žen, Vilemíniných sester Luisy a Frederiky.\n\nMarie měla tři bratry, kteří se dožili dospělosti. Nejstarší Ludvík III. (1806–1877) se po otcově smrti stal hesenským velkovévodou, prostřední Karel (1809–1877) se na rozdíl od bratra vhodně oženil a jeho syn se po smrti Ludvíka III. stal vévodou. Nejmladší z bratrů Alexandr (1823–1888), o jehož původu byly stejné pochybnosti jako u Marie, se stal praotcem rodu Battenberků. (K jeho potomkům mezi jinými náleží i Philip Mountbatten, vévoda z Edinburghu, manžel britské královny Alžběty II. a otec následníka britského trůnu prince Charlese.)\n\nV roce 1838 carevič Alexandr Nikolajevič cestoval po Evropě a hledal manželku. Seznámil se s tehdy čtrnáctiletou Marií a zamiloval se do ní. Oženil se s ní, jsa si plně vědom skvrny na jejím původu a přes námitky své matky Alexandry Fjodorovny, o tři roky později, 16. dubna 1841.\n\nPrincezna byla nesmělá, vychovaná jednoduše a prostě. Neměla zálibu v šatech, nebyla rozmarná, neměla velké nároky. Drsné klima Petrohradu mělo negativní vliv na její křehkou tělesnou schránku, kterou Marie pravděpodobně zdědila po své matce. Budoucí carevna mívala drásavý kašel nebo opakované horečky; přesto porodila osm dětí. Tato těhotenství vedle jejího slabého zdraví znamenala pokušení pro jejího muže, který hledal povyražení jinde.\n\nTřebaže se manžel k Marii choval dobře, věděla, že je jí nevěrný a má mnoho milenek. Později nemanželské carovy děti a jejich matky bydlely několik pater nad apartmánem carevny. Již tehdy Alexandr měl tři děti se svou nejoblíbenější milenkou, kněžnou Jekatěrinou Dolgorukovovou, kterou přestěhoval do carského paláce. Necelý měsíc po Mariině smrti, 6. června 1880, s Jekatěrinou uzavřel morganatický sňatek.\n\nV roce 1855 se stal Alexandr carem a nutil svou ženu, aby se ještě více účastnila oficiálních státních funkcí a událostí, ať už chtěla, nebo ne. Přes jeho dobré chování od roku 1858 carevna cítila, že manželovy city se přenesly na někoho jiného. Velkým neštěstím pro Marii byla smrt jejího nejstaršího a nejmilejšího syna Nikolaje v roce 1865.\n\nČas od času se vídala se svým bratrem Alexandrem, který bydlel v Heiligenbergu spolu se svou morganatickou ženou Julií. Tam se setkala s britskou princeznou Alicí, ženou svého bratrance hesenského prince Ludvíka, dcerou britské královny Viktorie. Marie Alexandrovna nebyla nakloněna tomu, aby se její dcera, velkokněžna Marie provdala za Alicina bratra prince Alfréda, přesto však se k manželství došlo. Když Alice v roce 1878 zemřela, velkokněžna Marie často zvala osiřelé děti, které jinak žily u své babičky, britské královny Viktorie, do Heiligenburgu. Během těchto návštěv její syn, velkokníže Sergej, poznal svou budoucí ženu, Alicinu dceru Alžbětu Hessenskou (Ellu). S Ellinou mladší sestrou Alix se později oženil vnuk Marie Alexandrovny, car Mikuláš II.\nZ Mariina manželství s Alexandrem vzešlo 8 dětí – šest synů a dvě dcery:\n\n\n\n"}
{"id": "444142", "url": "https://cs.wikipedia.org/wiki?curid=444142", "title": "Dizengoffovo náměstí", "text": "Dizengoffovo náměstí\n\nDizengoffovo náměstí (: כִּכָּר דִיזֶנְגוֹף, \"Kikar Dizengof\", celým názvem Náměstí Ziny Dizengoffové, hebrejsky: כִּכָּר צִינָה דִיזֶנְגוֹף, \"Kikar Cina Dizengof\") je náměstí v Tel Avivu, které se nachází u ulic Dizengoffova, Reinesova a Pinskerova. Jedná se jedno z hlavních telavivských náměstí, které bylo postaveno v roce 1934 a slavnostně otevřeno v roce 1938.\n\nNáměstí postavené v roce 1934 bylo součástí původního architektonického návrhu sira Patricka Geddese a bylo navrženo architektem Geniou Averbuchem. Původní myšlenka vybudovat pod náměstím podzemní parkoviště zůstala nezrealizovaná a namísto toho byl kolem náměstí vybudován kruhový objezd, v jehož středu se nacházela zahrada s fontánou. Po desetiletí bylo náměstí oblíbeným místem a jednou z pamětihodností telavivského historického Bílého Města.\n\nNáměstí je typické svým kruhovým tvarem a od svého založení bylo ústředním bodem centrální části Tel Avivu. Dizengoffovo náměstí je pojmenováno po Zině (\"Cina\"), manželce prvního telavivského starosty, Meira Dizengoffa. Původní název ze 30. let byl kvůli jeho tvaru tvořeném kruhovým objezdem, na kterém se setkávalo šest ulic, „Étoile Tel Aviv“.\n\nV roce 1978 došlo za funkčního období starosty Šlomo Lahata k technickému vyzdvižení náměstí a svedení dopravy pod něj. Toto řešení bylo navršeno architektem Cvi Lissarem ze společnosti Lissar Architects and City Planners. K této úpravě bylo přistoupeno kvůli vyřešení dopravních problémů a zejména častých dopravních zahlcení okolí náměstí. Náměstí bylo přebudováno za použití naprosto odlišné úpravy: bylo překryto vyvýšeným prostorem pro chodce nad Dizengoffovou, Pinskerovou a Reinsovou ulicí. Prostor pro pěší byl vyzdvižen a rampami spojen s blízkými chodníky a pěšími zónami v ulicích Ben Amiho a Zamenhoffa. Silniční doprava pak byla svedena pod náměstí.\n\nTyto změny se setkaly s různými reakcemi, avšak představitelé města jej vysvětlili tak, že v té době byly nezbytné pro vyřešení dopravních problémů ve městě.\n\nV roce 1972 začala výstavba Dizengoffova centra, která však bylo dokončeno až v roce 1983. To je od náměstí vzdáleno přibližně tři sta metrů. Uprostřed náměstí byla v 70. letech během jeho rekonstrukce vztyčena fontána, která byla o osm let později nahrazena fontánou Ja'akova Agama.\n\nExistují návrhy na přestavbu Dizengoffova náměstí do jeho původní podoby, které by měly zajistit zvýšení jeho oblíbenosti. V roce 2007 vysvětlil telavivský městský inženýr Hezi Berkovich plán, podle něhož by mělo být Dizengoffovo náměstí sníženo do původního stavu. V současné době podle něj náměstí ruší vizuální vjem chodců, kteří již nechodí po okolních chodnících, ale jednoduše vyjdou po rampě nahoru na náměstí a poté opět sejdou dolů. Během let tak došlo k zhoršení stavu náměstí i okolních budov. Kromě toho je záměrem přesunout Agamovu fontánu na jiné místo v Tel Avivu.\n\nBývalý starosta Šlomo Lahat, který byl starostou v době přeměny náměstí, rovněž podporuje přestavbu náměstí do jeho původní podoby. Zároveň prohásil, že přebudování náměstí v 70. letech bylo jediné rozhodnutí z funkce starosty, kterého dodnes lituje. V této souvislosti mimo jiné řekl: \"„Jsem za to zodpovědný, je to má vina. Změnili jsme náměstí a všechna zeleň krása a příjemnost zmizela. Nyní je možné udělat něco opravdu krásného a působivého“\" dodal v narážce na potenciální přestavbu náměstí.\n\n"}
{"id": "444148", "url": "https://cs.wikipedia.org/wiki?curid=444148", "title": "Alena Šrámková", "text": "Alena Šrámková\n\nAlena Šrámková (* 20. června 1929 Praha) je česká architektka (označovaná za \"první dámu české architektury\"), autorka a spoluautorka řady výrazných staveb ve stylu postmoderny, jako například budova ČKD na Václavském náměstí, vestibul Hlavního nádraží v Praze, Meteorologická stanice Šerák, Nová budova ČVUT v Praze a desítky dalších.\n\nMládí strávila na Slovensku. Vystudovala Slovenskou vysokou školu technickou v Bratislavě (obor architektura a pozemní stavitelství) a AVU v Praze (mistrovská škola architektury).\n\nNejprve pracovala v Chemoprojektu, pak se svým manželem Janem Šrámkem (podpovrchová hala Hlavního nádraží a budova ČKD v Praze), později spolupracovala s dalšími architekty (například s Ladislavem Lábusem). Od roku 2005 má vlastní studio Šrámková architekti, s.r.o. Je profesorkou na ČVUT, zároveň působí jako členka umělecké rady AVU v Praze.\n\nZvítězila v řadě architektonických soutěží. V roce 1994 obdržela cenu Osobnost české architektury, v roce 2007 Poctu České komory architektů, v roce 2008 Medaili Za zásluhy. V roce 2010 obdržela cenu Ministerstva kultury za přínos v oblasti architektury.\n\nProžila i krátkou politickou kariéru. Po volbách roku 1990 zasedla do Sněmovny lidu Federálního shromáždění (volební obvod Praha) za Občanské fórum. Slib složila v červnu 1990, ale již v červenci 1990 na mandát poslankyně rezignovala.\n\n\nV roce 2007 jí byla udělena pocta České komory architektů. Budova Dům Na Můstku je kulturní památkou České republiky.\n\n\n"}
{"id": "444150", "url": "https://cs.wikipedia.org/wiki?curid=444150", "title": "Jan Šrámek (architekt)", "text": "Jan Šrámek (architekt)\n\nJan Šrámek (14. března 1924 Praha – 10. listopadu 1978 Praha) byl český architekt, navrhující budovy v duchu neofunkcionalismu, brutalismu a nakonec postmodernismu. Spolupracoval především na stavbách československých ambasád. \n\nJe spoluautorem odbavovací haly letiště v Ruzyni, budovy ČKD na Můstku, či odbavovací haly Hlavního nádraží v Praze. Stal se členem týmu Karla Filsaka, který pro ministerstvo zahraničí navrhoval budovy ambasád. Později, od roku 1966, spolupracoval s ministerstvem již jako vedoucí vlastního ateliéru Beta v Projektovém ústavu hlavního města Prahy. Podílel se na stavbách československých velvyslanectví v Pekingu, Brasílii, v Londýně, v Sofii, v Nairobi, Stockholmu a také vytvořil interiéry československé stálé mise v Ženevě. \n\nNa svých posledních stavbách v postmoderním duchu spolupracoval se svou manželkou, Alenou Šrámkovou.\n\n"}
{"id": "444151", "url": "https://cs.wikipedia.org/wiki?curid=444151", "title": "August Ludwig von Senarclens-Grancy", "text": "August Ludwig von Senarclens-Grancy\n\nAugust Ludwig svobodný pán von Senarclens-Grancy (19. srpna 1794 na zámku Etoy, kanton Vaud – 3. října 1871 v Heiligenbergu) byl německý důstojník a dvorský úředník. Je považován za pravděpodobného otce prince Alexandra Hesensko-Darmstadtského a tím za „nelegitimního předka a zakladatele“ domu Battenberg/Mountbatten.\n\nSenarclens-Grancy, pocházející ze starého šlechtického rodu, nastoupil vojenskou kariéru, v níž dosáhl hodnosti generálmajora a koncem roku 1810 postu komořího na dvoře vévodkyně Vilemíny Luisy Bádenské na Heiligenbergu u Jugenheimu poblíž Darmstadtu.\n\nVévodkyně, choť tehdejšího hesenského panovníka velkovévody Ludvíka II. Hesensko-Darmstadského, žila po narození svého nejstaršího syna, následníka trůnu Ludvíka III. Hesensko-Darmstadského odděleně od svého manžela. Za těchto okolností, na základě historicky doloženého (korespondence řady ministrů, vyslanců i panovníků včetně např. královny Viktorie nebo cara Mikuláše I.) poměru se svým komořím, s nímž žila v jakémsi druhém manželství, je Senarclens-Grancy označován za otce jejího druhého syna Alexandra Hesensko-Darmstadtského, zakladatele domu Battenbergů. Na tomto základě je také považován za „nelegitimního tušeného pána domu Battenbergů“, k jehož potomkům mezi jinými náleží i Philip Mountbatten, vévoda z Edinburghu, manžel britské královny Alžběty II., potažmo následníka britského trůnu prince Charlese.\n\nStejně tak je Senarclens-Grancy považován za otce dcer Vilemíny Luisy – Karolíny (1821–1826) a Marie (1824–1880), pozdější manželky ruského cara Alexandra II.\n\nLudvík II. Hesenský ve snaze uniknout skandálu uznal všechny tyto děti své manželky Vilemíny za svoje:\n\nZ oficiálního manželství Senarclens-Grancyho s Luisou hraběnkou von Otting und Fünfstetten (1810-1876), uzavřeného v roce 1836, vzešly dvě děti – synové Albert von Senarclens-Grancy a Ludwig von Senarclens-Grancy\n"}
{"id": "444152", "url": "https://cs.wikipedia.org/wiki?curid=444152", "title": "Schelinger", "text": "Schelinger\n\nPříjmení Schelinger má více osobností:\n\n"}
{"id": "444160", "url": "https://cs.wikipedia.org/wiki?curid=444160", "title": "Kniha mého srdce", "text": "Kniha mého srdce\n\nKniha mého srdce byla multimediální čtenářská anketa o nejoblíbenější knihu českých čtenářů, kterou v roce 2009 organizovala Česká televize. Šlo o formát pořadu, který vytvořila britská BBC pod názvem \"The Big Read\".\n\nV první fázi ankety čtenáři mohli nominovat jakoukoli oblíbenou knihu. Z nich postoupilo do druhého kola 100 nejčastěji nominovaných titulů, pro které mohli čtenáři hlasovat zhruba po dobu jednoho měsíce. Ve druhém kole bylo vybráno 12 finálových knih, které byly představeny ve dvacetiminutových televizních dokumentech, a pro něž mohli čtenáři hlasovat od 20. června až do 17. října 2009.\n\n\nV přímém televizním přenosu bylo 17. října 2009 vyhlášeno konečné pořadí nejoblíbenějších knih:\n"}
{"id": "444163", "url": "https://cs.wikipedia.org/wiki?curid=444163", "title": "Melville Fuller", "text": "Melville Fuller\n\nMelville Weston Fuller (11. února 1833, Augusta, Maine, USA – 4. červenec 1910 Sorrento) byl americký právník a politik.\n\nOtevřel si advokátní praxi ve městě Chicago stát Illinois. Roku 1858 řídil kampaň za zvolení S. Douglase do Senátu USA a byl poslancem v Illinois (1863–1864). Získal ohromné bohatství jako advokát velkých společností a vybudoval si styky s velkopodnikateli. Nikdy nezastával žádný federální úřad.\n\nKdyž byl jmenován soudcem Nejvyššího soudu USA, šlo údajně o muže s nejtemnější minulostí, jaký v něm zasedal. 20. července 1888 potvrzen jako předseda tohoto soudu a zasedal v něm od 8. listopadu 1888 až do své smrti 4. července 1910. Během výkonu funkce pomohl vyřešit hraniční spor mezi Britskou Guyanou a Venezuelou a byl členem Stálého arbitrážního soudu v Haagu.\n\nDo jeho rukou složili přísahu tito prezidenti USA:\n\n"}
{"id": "444171", "url": "https://cs.wikipedia.org/wiki?curid=444171", "title": "Najponk", "text": "Najponk\n\nNajponk, vlastním jménem Jan Knop (* 23. dubna 1972, Horlivka, Ukrajinská sovětská socialistická republika, Sovětský svaz), je český jazzový pianista.\n\nHraje a natáčí své autorské i převzaté skladby v klasickém jazzovém triu (piano, basa, bicí) nebo sólově (sólo piano).\n\nNa piano hraje od svých osmi let a v roce 1990 založil trio a později kvartet Najponk Q. Získal první místo v mezinárodní soutěži jazzových pianistů v Ostravě v roce 1995 a později byl přizván do projektu Českého rozhlasu Tribute to Thelonious Monk.\n\nJeho trio bylo mnohokrát zvoleno kapelou roku, poprvé v roce 1998 v anketě České jazzové společnosti.\n\nZa své první sólové album \"Going It Alone\" bylo vyhodnoceno roku 1999 v anketě časopisu Harmonie jazzová nahrávka roku. Druhé sólové album \"Just About Love\" dostal prestižní cenu Anděl 2001 v kategorii Jazz & Blues.\n\nMezi hráče, se kterými za své dosavadní kariéry vystupoval a spolupracoval, patří Janusz Muniak, Dave Liebman, Piotr Baron, Osian Roberts, Matt Fishwick, Gregory Hutchinson a George Mraz. S posledně jmenovaným světoznámým basistou a Martinem Šulcem natočil v dubnu 2009 desku Night Lights, která vyšla v roce 2009 ve vydavatelství CzechArt a také v témže roce Najponk natočil v červnu 2009 sólovou desku ve Velké Británii Just for my friends - Jazz at Greville Lodge - volume I, která vyšla na podzim roku 2009 na mezinárodním labelu Cube-Metier. V prosinci 2009 pro Najponka tolik plodného roku 2009, natočil i kompletní nahrávku v New Yorku v neobvyklém nástrojovém triu – Najponk – Fender Rhodes, Ondřej Pivec – Hammondovy varhany, Gregory Hutchinson – bicí, která vyšla v září roku 2010 pod názvem \"It´s About Time\" a obdržela hudební cenu ANDĚL 2010 v kategorii Jazz & Blues.\n\n\n\n\n"}
{"id": "444173", "url": "https://cs.wikipedia.org/wiki?curid=444173", "title": "Palaiologové", "text": "Palaiologové\n\nPalaiologové (řecky Παλαιολόγοι, singulár Παλαιολόγος – \"Palaiologos\") nebo Palaiologovci byli řecká šlechtická rodina, jejíž příslušníci nastolili poslední dynastii na byzantském trůně. Po čtvrté křížové výpravě unikli členové rodiny do Nikájského císařství, kde se Michael VIII. Palaiologos stal roku 1259 spolucísařem a získal zpět Konstantinopol o dva roky později. Jeho potomci vládli v Byzanci až do 29. května 1453, kdy Konstantinopol padla do rukou osmanských Turků, čímž se stali nejdéle vládnoucí dynastií v byzantské historii.\n\n\n\n"}
{"id": "444180", "url": "https://cs.wikipedia.org/wiki?curid=444180", "title": "Nepálské ústavodárné shromáždění", "text": "Nepálské ústavodárné shromáždění\n\nNepálské ústavodárné shromáždění je orgán o 601 lidech, jehož členové byli zvoleni v nepálských volbách roku 2008. Orgán byl volen na 2 roky a jeho úkolem je vypracování nové ústavy. 240 členů bylo zvoleno v přímé volbě, 335 křesel bylo rozděleno uplatněním poměrného volebního systému a zbývajících 26 členů bylo dosazeno zvolenými členy ústavodárného shromáždění.\n\nV nepálském ústavodárném shromáždění tvoří nejsilnější politickou stranu Komunistická strana Nepálu (maoisté) (KSN (M)), která ve volbách získala polovinu přímo volených křesel a zhruba 30% křesel rozdělených poměrných volebním systémem. Na prvním setkání ústavodárného shromáždění 28. května 2008 byl Nepál prohlášen republikou, čímž zanikla přes dvě století trvající monarchie.\n\nKoncem června 2008 jednotlivé politické strany rozdělily zmíněných 26 křesel v ústavodárném shromáždění mezi 9 politických stran: vítězná KSN (M) získala 9 křesel, Nepálský kongres a Komunistická strana Nepálu (sjednocená marxisticko-leninská), které skončily ve volbách na druhém a třetím místě, obdržely po pěti křeslech. Strana Fórum pro práva Madhéšů (Madhéši džanádhikar forum) obdržela křesla dvě, Nepálská strana dobré vůle (Népál sadbhavana pártí), Nepálská dělnická a rolnická strana, Džanmórča Népál a Komunistická strana Nepálu (marxisticko-leninská) obdržel po jednom křesle.\n"}
{"id": "444194", "url": "https://cs.wikipedia.org/wiki?curid=444194", "title": "Severní mys", "text": "Severní mys\n\nSeverní mys je označení pro:\n"}
{"id": "444202", "url": "https://cs.wikipedia.org/wiki?curid=444202", "title": "Kraví apokalypsa", "text": "Kraví apokalypsa\n\nKraví apokalypsa je 17. díl 19. řady amerického animovaného seriálu Simpsonovi. Scénář napsal Jeff Westrbrook a režírovala ji Nancy Kruse.\n\nHomer jede autem s Bartem a vidí, že Martin řídí kombajn. Bart chce také, a tak jde do zemědělského klubu. Dostanou úkol vypást krávu. Bart se o ní stará tak usilovně, že vyhraje. Jenže když vyhraje, musí jít na jatka. S Lízou ji ukradnou a chtějí ji dát Lízině kamarádce. Když jí Bart nabídne krávu, tak to otec Líziny kamarádky vezme jako výzvu k sňatku a uspořádají svatbu. Bart se skoro ožení, ale Marge ho zastaví, a tak se kráva bude muset odvézt na jatka. Marge ale vymění krávu s Homerem převlečeným za krávu. Pravou krávu odvezou do Indie a Homera jen tak tak zachrání před rozřezáním.\n"}
{"id": "444205", "url": "https://cs.wikipedia.org/wiki?curid=444205", "title": "Wisla Krakov", "text": "Wisla Krakov\n\nWisla Krakov (polsky Wisła Kraków) je polský fotbalový klub z města Krakov. V posledních letech je nejúspěšnějším polským fotbalovým klubem. Ve své historii vyhrál 13 polských mistrovských titulů, z toho sedm od roku 1999.\n\nPředchůdce dnešní Wisły Kraków byl fotbalový klub založený na podzim roku 1906 studenty 2. praktické školy pod vedením Józefa Szkolnikowského, který zároveň plnil roli kapitána. Tým hrál zápasy v modrých dresech a vešel tak ve známost jako \"Modří\". V roce 1907 se klub spojil s dalším krakovským klubem, hrajícím v červených dresech a známým jako \"Červení\". Oficiální barvou klubu se tak stala červená a klub začal používat jméno Wisła, celým jménem tehdy Towarzystwo Sportowe Wisła (česky Sportovní Společnost Wisła). Tým nastupoval v červených dresech s dvěma modrými hvězdami na počest toho, že klub vznikl sloučením dvou jiných klubů. V roce 1911 byly modré hvězdy nahrazeny jednou bílou hvězdou umístěnou na levé části dresu. V roce 1936 byl stanoven oficiální znak klubu sestávající z bílé hvězdy na červeném štítu s modrou stuhou na počest dvou zakládajících klubů.\n\nV roce 1949 se klub přejmenoval na Gwardia Kraków, později v roce 1956 na GTS Wisła Kraków. Toto jméno nosil klub až do roku 1990, kdy se vrátil zpět k původnímu jménu: TS Wisla Kraków. Koncem devadesátých let pak klub zatím naposledy změnil jméno na Wisła Kraków SA (někdy Wisła Kraków SSA) v souvislosti se změnou ekonomického stavu klubu.\n\nKlub měl úspěšná i neúspěšná období, dokázal vyhrát ligu i třikrát sestoupit do druhé ligy. Od roku 1998, kdy klub koupila společnost Tele-Fonika, je Wisła daleko nejúspěšnějším polským fotbalovým klubem, když v posledních 12 sezónách získala sedm mistrovských titulů a skončila třikrát druhá.\n\nNa mezinárodní scéně se Wisła účastnila všech tří evropských pohárových soutěží. Největšího úspěchu dosáhla v sezóně 1978/79, kdy se dostala do čtvrtfinále Evropského poháru, kde vypadla s Malmö FF celkovým skóre 3:5 po dvou zápasech. V současné době byl klub blízko postupu do základní skupiny Ligy mistrů v sezóně 2005/06, když vypadla až za kontroverzních okolností v prodloužení rozhodujícího zápasu s řeckým Panathinaikosem. Wisła se jako polský mistr bude účastnit také příští sezóny Ligy mistrů, kde do soutěže zasáhne ve druhém předkole.\n\nTermín Svatá Válka se vztahuje k intenzivní rivalitě mezi dvěma kluby z Krakówa, Wisłou a Cracovií. Počátek této rivality se datuje už do roku 1906, kdy byly oba nejstarší polské kluby založeny. Termín byl zprvu užívaný k popisu rivality mezi krakówskými židovskými kluby Makkabi a Jutrzenka. Později obránce Jutrzenky přestoupil do Cracovie a použil termín k popisu derby s Wisłou. Fráze získala velkou popularitu mezi fanoušky obou klubů. V roce 2006 se odehrál zápas mezi Wisłou a Cracovií na oslavu stého výročí založení obou klubů. Na zápas dohlíželo téměř tisíc policistů ozbrojených vodními děly, dále několik helikoptér a policejních psů.\n\nZápas mezi Wisłou a Legií Varšava je nejčastěji označován za největší rivalitu v polském klubovém fotbale. Jde o zápasy mezi nejúspěšnějšími kluby v Polsku v posledních letech a k jejich výbušnosti přispívá také rivalita mezi největšími polskými městy Krakówem a Varšavou.\n\nStadion Wisły byl postaven v roce 1953 a v současnosti má kapacitu 32 500 míst. Stadion byl vybrán jako náhradní stadion pro Mistrovství Evropy ve fotbale 2012, které se bude konat v Polsku a na Ukrajině. Rekord v návštěvnosti stadionu drží zápas Wisły s Celticem Glasgow z 29. září 1976, který sledovalo 45 000 diváků. Wisła zvítězila 2:0. Wisła je na svém stadionu velmi těžkým soupeřem k poražení a drží celoevropský rekord v domácích zápasech bez porážky. Série 73 zápasů začala na podzim 2001 a skončila 11. listopadu 2006, kdy Wisłu porazil GKS Bełchatów 4:2.\n\n(V roce 1951 Wisła skončila první v lize, ale mistrovský titul byl udělen vítězi poháru, kterým se stal Ruch Chorzów)\n\n\nWisłu vedlo v historii několik českých trenérů - František Koželuh (1929-1934), Otakar Škvain-Mazal, Josef Kuchynka (1948-1950 a 1958-1959), Karel Finek (1960-1961), Karel Kolský (1963-1964) a naposledy Verner Lička (2005). Za klub také hrál český fotbalista Tomáš Jirsák (2007-2012). V letech 2015-2018 působil pod Wawelem útočník Zdeněk Ondrášek.\n\n20. srpen 2018\"\n\n"}
{"id": "444207", "url": "https://cs.wikipedia.org/wiki?curid=444207", "title": "Simplikios", "text": "Simplikios\n\nSimplikios nebo v latinské formě Simplicius (asi 490 – asi 560) byl jeden z posledních novoplatónských filosofů. V jeho spisech, zejména komentářích k Aristotelovi, se zachovalo mnoho citátů předsókratovských filosofů.\n\nSimplikios pocházel z Kilíkie (dnes jihovýchodní Turecko), studoval v Alexandrii u Proklova žáka Ammónia Hermiae, stejně jako Damaskios a Jan Filoponos. Byl jedním z posledních filosofů platónské Akademie v Athénách, kde ho postihlo pronásledování a zákazy císaře Justiniána I. Akademie byla jedním z posledních středisek pohanského helénismu a pořádala také divadelní představení. Justinián přestal Akademii podporovat, zabavil její majetek a filosofy, kteří odmítli přijmout křesťanství roku 529 vypověděl z říše. Poslední představený Akademie, Damaskios, se šesti dalšími včetně Simplikia odešli ke dvoru perského krále Chozroa I., byli tam však zklamáni a po dohodě Chozroa s Justiniánem se roku 533 vrátili do Řecka. O jejich dalším osudu není nic známo, Simplikios však nejen psal, ale také učil, nejspíše v Athénách nebo v Alexandrii.\n\nVětšina zachovaných Simplikiových spisů jsou komentáře k Aristotelovi a jeden komentář k Epiktétovu \"Enchiridion\". Simplikios byl eklektik a snažil se ukázat, že mezi Platónem, Aristotelem a Plótinem není žádný rozpor, byl však střízlivější než jeho novoplatoničtí předchůdci a pečlivě citoval starší filosofy. Díky němu máme poměrně dobrý přehled o vývoji pozdní řecké filosofie, ale zachoval také množství zlomků ze ztracených knih předsókratiků, z Aristotela i stoiků. V ostré polemice bránil Aristotelův názor, že svět trvá věčně a hvězdy mají božskou povahu, proti námitkám svého současníka, křesťana Jana Filopona. Simplikiovy spisy byly v raném středověku přeloženy do arabštiny a Vilém z Moerbeke je přeložil do latiny. Simplikiovo spojení Platóna a Aristotela silně ovlivnilo Tomáše Akvinského a středověkou scholastiku.\n\n\n"}
{"id": "444209", "url": "https://cs.wikipedia.org/wiki?curid=444209", "title": "Džang Bahádur", "text": "Džang Bahádur\n\nDžang Bahádur, celým jménem Džang Bahádur Kunvár Rána, () (18. června 1817, Káthmándú – 25. února 1877) byl gurkhský vládce Nepálu z kasty kšatrijů a zakladatel dynastie Ránů. S počátkem působení Ránů se k moci v Nepálu dostali premiéři, kteří po další jedno století drželi faktickou moc ve svých rukou, zatímco panovníci z dynastie Šáhů byli pouze loutkovými hlavami země.\n\nPocházel z méně významné šlechtické rodiny Kunvárů jako druhý syn Bála Nar Sinha Kunvára, a jeho druhé ženy, Ganéš Kumárí z dynastie Thápů. Měl celkem devět sourozenců – dvě sestry a sedm bratrů. Původně se měl jmenovat Bír Nar Sinh, ale na popud strýce Mátvára Sinha Thápy, který byl generálem, dostal jméno Džang Bahádur, v překladu „statečný v boji.“\n\nV mládí působil v gurkhské armádě. V roce 1837 proběhla změna mocenských poměrů a kvůli vazbám na Thápy upadla rodina Kunvárů v nemilost a přišla o svá postavení i majetek. To Džang Bahádur těžce nesl a několik let strávil na cestách po Nepálu. V roce 1840 prokázal svou odvahu a lovecké dovednosti na výpravě, kterou pořádal král Rádžéndra Bikram Šáh, který jej proto jmenoval kapitánem a tím mu otevřel cestu do prostředí palácové politiky.\n\nBěhem pokračující politické krize, král Rádžéndra pod nátlakem šlechty v lednu 1843 postoupil formální vládu mladší královně Rádžjalakšmí, která pozvala v armádě oblíbeného Mátvára Sinha Thápu zpět z vyhnanství a v prosinci téhož roku jej učinila premiérem. Následníkem trůnu měl být syn Rádžéndry a starší královny Suréndra Bikram Šáh, ale královna Rádžjalakšmí toužila jeho nárok ignorovat ve prospěch svého syna. Mátvár ale podporoval Suréndru a tak byl dne 17. května 1845 na příkaz královny zavražděn vlastním synovcem Džangem Bahádurem.\n\nV září 1845 byl jmenován do čela nové vlády Faté Džang Čautárija, největší vliv na chod království měl však velitel vojsk Gagan Sinh Bhandarí. Ten byl 14. září 1846 zavražděn a královna, rozhořčená smrtí svého nejcennějšího muže, nechala svolat sněm šlechticů na palácovém nádvoří v Káthmándú k prošetření vraždy. Džang Bahádur Kunvár a jeho bratři dorazili na nádvoří ozbrojeni v doprovodu vojáků a povraždili několik desítek přítomných nejvyšších představitelů království. Přeživší buď uprchli do Indie, nebo byli odstraněni v následné čistce. Po těchto událostech se Džang Bahádur Kunvár stal nejmocnějším šlechticem a dalšího dne byl jmenován premiérem.\n\nKrál Rádžéndra nadále zůstával \"de iure\" vládcem Nepálu, byť v exilu, než jej formálně na trůnu vystřídal v roce 1847 nezletilý Suréndra Bikram Šáh, z kterého se stal vězeň. Úspěšný převrat byl dokonán v roce 1850, když všechny důležité funcke zastávali bratři nebo stoupenci Džanga Bahádura Kunvára a všichni jeho odpůrci z šlechtických řad byli odstraněni. Z rodiny Kunvárů se tak kromě krále stala jediná forma aristokracie v zemi. V roce 1857 Suréndra učinil úřad premiéra dědičným pro rodinu Kunvárů.\n\nV dubnu 1850 se Džang Bahádur Kunvár vydal na cestu do Británie, s kterou po dobu své vlády udržoval dobré vztahy, což Nepálu zajišťovalo nezávislost. Během jeho nepřítomnosti vykonával úřad premiéra jeho bratr Bam Bahádur. Postavil se na stranu Britské Východoindické společnosti nejprve v roce 1847 proti Sikhům v roce 1848 a v potlačení Velkého indického povstání. Nepál se stal důležitým partnerem Británie díky verbování Gurkhů do Britské armády, které začalo v roce 1816 a přetrvalo do 21. století.\n\nRoku 1858 přijal Džang Bahádur Kunvár čestný titul \"Rána\", užívaný Rádžpúty, podle čehož se nazývá jím založená dynastie jako Ránové. Jeho potomci začali používat celé jméno „Džang Bahádur Rána“ jako svá příjmení.\n\nVláda Džanga Bahádura Rány byla oproti bouřlivé první polovině 19. století v Nepálu stabilní, ale byla provázena represemi, diskriminací negurkhského obyvatelstva, četnými popravami a chudobou, ačkoliv sám Džang Bahádur Rána a nová společenská vrstva Ránů žila v přepychu.\n\nZemřel 25. února 1877 ve věku 59 let na lovecké výpravě v oblasti Teraje. Do úřadu premiéra nastoupil jeho nejstarší bratr Ranodip Sinh Kunvár.\n"}
{"id": "444213", "url": "https://cs.wikipedia.org/wiki?curid=444213", "title": "Hart", "text": "Hart\n\nHart nebo Harte může znamenat:\n\n\n\n"}
{"id": "444214", "url": "https://cs.wikipedia.org/wiki?curid=444214", "title": "Minsk Ice Palace", "text": "Minsk Ice Palace\n\nMinsk Ice Palace je sportovní stadion v Minsku, kde hraje domácí zápasy Keramin Minsk. Jeho kapacita dosahuje 1826 míst. Stadion byl vybudován v roce 1998.\n\n"}
{"id": "444217", "url": "https://cs.wikipedia.org/wiki?curid=444217", "title": "NUTS:HU", "text": "NUTS:HU\n\nNUTS:HU je zkratka pro normalizovanou klasifikaci územních celků v Maďarské republice pro potřeby statistického úřadu a Eurostatu.\n\nV prvním stupni dělení NUTS je Maďarsko rozděleno na tři tzv. části státu (\"Országrész\"). Ve druhém stupni je rozděleno na sedm regionů a ve třetím na devatenáct žup a hlavní město. \n\n\n"}
{"id": "444218", "url": "https://cs.wikipedia.org/wiki?curid=444218", "title": "Západní Špicberk", "text": "Západní Špicberk\n\nZápadní Špicberk () je s rozlohou 37 673 km² největší ostrov Špicberk a zároveň se jedná o největší ostrov Norska. Nejvyšším bodem ostrova je Newtontoppen (1713 m). Na ostrově leží hlavní město Špicberků Longyearbyen. Žije zde 2 642 obyvatel.\n"}
{"id": "444223", "url": "https://cs.wikipedia.org/wiki?curid=444223", "title": "Trubec", "text": "Trubec\n\nTrubec je včelí samec. Jsou nápadně větší než dělnice, mají velké oči a postrádají žihadlo, nemohou proto bodat. Ve včelstvech se trubci nacházejí pouze v letních měsících a to v počtu 300-600 kusů. Jejich úkolem je oplodnit včelí matku.\n\nTrubci se líhnou z neoplozeného vajíčka, vznikají tedy partenogeneticky a všichni trubci pocházející z jedné matky jsou geneticky shodní. Mají 16 chromozomů, jsou tedy haploidní, mají jen poloviční počet chromozomů včelí samice a všechna jeho genetická informace pochází od včelí matky.\n\nZa normálních okolností vznikají z neoplozených vajíček nakladených do trubčích buněk oplozenou včelí matkou. Ovšem mohou se líhnout i z neoplozených vajíček kladených tzv. trubcokladnou matkou, která buď nebyla oplozená, či již vyčerpala svoji zásobu spermií. Tato vajíčka jsou kladena do dělničích buněk. Zvláštním případem vzniku trubců je jejich líhnutí z neoplozených vajíček kladených dělnicemi v osiřelém včelstvu. Takové dělnice se nazývají trubčice.\n\nVe skutečnosti je dědičnost pohlaví u včel trochu složitější, než jen fakt, že trubci vznikají partenogenezí. Pohlaví u včel je určeno tzv. pohlavními alelami na chromozomu X. Pohlavní alely tvoří alelickou sérii o deseti alelách, označené písmenky abecedy. Je-li včela hemizygot, nositel pouze jedné určité pohlavní alely, je trubcem (vzniklým partenogenezí). Heterozygotní včela, která nese dvě různé alely na svých chromozomech XX (např. ab, ad, bd) je samice. Homozygotní včela, nositel dvou stejných pohlavních alel, je tzv. diploidní trubec, včela samčího pohlaví. Tito trubci se začnou vyvíjet v dělničích buňkách, ale ve včelstvu se jejich vývoj nedokončí, protože dělnice tyto trubčí larvy požírají.\n\nTrubci jsou větší než dělnice, jsou 20-25 mm dlouzí a váží 200-260 mg. Jsou zavalití, mohutnější i než včelí královna, která však může být delší. Hlava je kulovitá, s velkýma složenýma očima, a sosák je krátký.\n\nV zadečku trubce je uložen blanitý kopulační orgán.\n\nVe včelstvu jsou trubci vychováváni obvykle od března až dubna do června až července, kdy matka klade neoplozená vajíčka do trubčích buněk. Trubčí buňky, neboli trubčina, je tvořena podobně jako buňky dělničí šestibokými hranoly, ale trubčí buňky jsou výrazně větší: mají průměr 5,7-6,9 mm a jsou hluboké 12-15 mm. Dělničí buňky mají průměr 5,1-5,4 mm a jsou mělčí. Na jeden dm3 se vejde 600 trubčích buněk.\n\nKladení trubčích vajíček je obvykle kontrolovaný proces, při kterém matka předníma nohama přeměří průměr buňky a podle toho naklade vajíčko buď oplozené (do dělničích buněk) nebo neoplozené do buněk trubčích.\n\nNení-li včelí matka oplozena, či již vyčerpala svojí zásobu spermií, může klást neoplozená vajíčka i do dělničích buněk. Protože trubčí larva se do těchto buněk nevejde, při zavíčkování jsou víčka vyvýšená a takový plod se nazývá hrboplod a neoplozená matka je matkou trubcokladnou. Trubčice kladou vajíčka do buněk naprosto náhodně.\n\nVajíčko se během tří dnů přemění na 1,3 mm dlouhou stočenou larvu, kterou včelí dělnice, krmičky, intenzivně krmí výměškem svých hltanových žláz, po 24 hodinách s příměsí medu a pylu. Larva se během svého vývoje čtyřikrát svléká a po pěti dnech se již nevejde na dno buňky a napřimuje se. V té době má trubčí larva hmotnost kolem 250 mg, což je 2500x víc než při vylíhnutí.\n\nDevátý den po nakladení vajíčka do buňky včely napřímenou trubčí larvu zavíčkují. Larva se opřede jemným zámotkem a přemění se v předkuklu. Během období předkukly získává larva podobu dospělé včely a popáté se svléká. Kukla se již podobá dospělému trubci, ze začátku je bílá a podstupně tmavne. Den před vylíhnutím se kukla naposledy, po šesté, svléká. Trubci se líhnou 24 dní po zakladení buňky.\n\nPo vylíhnutí jsou mladí trubci krmení mladuškami, nejvíce mezi druhým a pátým dnem věku. Ze začátku svého života se zdržují v plodišti, kde vyšší teplota podporuje dozrávání spermií. Starší trubce již mladušky nekrmí a ti se krmí sami medem z buněk. Od osmého dne věku vyletují trubci z úlu na shromaždiště trubců, kde čekají na příležitost k páření. Za den vyletuje trubec 2-5 krát a pravidelně se vrací do úlu nakrmit se medem. Vyletující trubci zalétávají i do jiných včelstev, než ve kterých se narodili.\n\nNa činnostech v úlu se trubci téměř nepodílejí, nicméně mají schopnost pomáhat udržovat stálou teplotu uvnitř úlu.\n\nTrubci žijí asi šest týdnů, nebo do chvíle, kdy se spáří. Od července začnou dělnice z včelstev trubce vyhazovat, odmítají je krmit a zabraňují jim v přístupu k zásobám medu. Zbylí trubci proto hynou hladem a zimou.\n\nVčely se páří na stálých místech v přírodě mimo úl, na tzv. trubčích shromaždištích. Na těchto místech se pří příznivém počasí odpoledne shromažďují trubci ze širokého okolí, trubci a matky mohou přiletět i ze vzdálenosti 10 km. Nejčastěji však na shromaždiště zalétávají trubci ze vzdálenosti do 4 km a matky do 2 km od úlů.\n\nTrubčí shromaždiště je možné najít pomocí včelí matky v klícce, či jen k tamponu napuštěném mateří látkou, které jsou pomocí balonu vyneseny do výšky. Trubci o matku jeví největší zájem ve výšce od 14-22 m nad zemí, kdy se za ní formuje roj stovek jedinců.\n\nSamotné páření probíhá za letu 10-30 metrů nad zemí. Trubec nejprve dohoní matku, přeletí nad ní a nohama obejme její zadeček. Matka v odpověď otevře svou žihadlovou komoru.\n\nTrubec stahy svalů hrudníku a zadečku vyvolá částečnou everzi svého kopulačního orgánu. Penis trubců je v klidu uložený v zadečku, při everzi vyhřezává z těla ven v opačném pořadí, plní se vzduchem a hemolymfou a zasouvá se do žihadlové komory matky. Lepivé růžky penisu zakotví penis pevně v žihadlové komoře a neustále stoupající tlak v penisu vyvolá nejprve ejakulaci a následně prasknutí penisu, což přeruší spojení mezi trubcem a matkou. Trubec hyne buď už během částečné everze v důsledku přesunu veškeré hemolymfy do penisu, nebo záhy poté. V žihadlové komoře po něm zůstává zbytek penisu jako tzv. oplozovací znaménko, které však nebrání matce v dalším páření. Kopulace trvá pouze zlomek sekundy. Ke správnému oplození se matka páří průměrně s osmi až deseti trubci.\n\n"}
{"id": "444224", "url": "https://cs.wikipedia.org/wiki?curid=444224", "title": "Laurin &amp; Klement 120", "text": "Laurin &amp; Klement 120\n\nLaurin & Klement 120 (známý také jako Laurin & Klement – Škoda 120 nebo jen Škoda 120) byl osobní a nákladní automobil vyráběný československou automobilkou Laurin & Klement od roku 1925 do roku 1928. Vycházel z typu 110 ale měl delší rozvor.\n\nMotor byl vodou chlazený řadový čtyřválec s rozvodem SV. Nacházel se vpředu a poháněl zadní kola. Vůz měl výkon 22 kW (30 koní) a objem válců 1944 cm³. Maximální rychlost byla 85 km/h.\n\nCelkem bylo vyrobeno 494 kusů.\n\n"}
{"id": "444231", "url": "https://cs.wikipedia.org/wiki?curid=444231", "title": "Maďarské župy", "text": "Maďarské župy\n\nSoučasné župní rozdělení Maďarské republiky bylo zavedeno v roce 1950 v tehdejší Maďarské lidové republice. Následně bylo zákonem upraveno dne 3. srpna 1990, a modifikováno ještě v letech 1996 a 1999. Země je rozdělena do 19 žup (\"megyék\", sg. \"megye\") a území hlavní města Budapešti, které má zvláštní statut. Podoba žup vychází z historického členění uherského, od něhož se odchyluje jen nepodstatně. Řada současných žup je složena z území více bývalých žup, což je zohledněno složenými názvy.\n\n"}
{"id": "444232", "url": "https://cs.wikipedia.org/wiki?curid=444232", "title": "Laurin &amp; Klement 115", "text": "Laurin &amp; Klement 115\n\nLaurin & Klement 115 (známý také jako Laurin & Klement – Škoda 115 nebo jen Škoda 115) byl nákladní automobil nebo autobus vyráběný československou automobilkou Laurin & Klement od roku 1925 do roku 1927. Byl odvozen od typu 110. Uvezl až 1500 kg.\n\nMotor byl řadový čtyřválec s rozvodem SV. Měl výkon 22 kW (30 koní) a objem válců 1944 cm³. Mohl jet maximálně 60 km/h.\n\nCelkem se vyrobilo 200 kusů.\n\n"}
{"id": "444233", "url": "https://cs.wikipedia.org/wiki?curid=444233", "title": "Laurin &amp; Klement – Škoda 125", "text": "Laurin &amp; Klement – Škoda 125\n\nLaurin & Klement – Škoda 125 nebo jen Škoda 125 byl lehký nákladní automobil vyráběný bývalou automobilkou Laurin & Klement mezi lety 1927–1929. Vzniklo 1650 vozů, vybavovaných řadou nástaveb, jako valníkovou, autobusovou, skříňovou a dalšími.\n\nVůz Škoda 125 byl vyvinut ještě před fúzí automobilky Laurin & Klement a koncernu Akciová společnost, dříve Škodovy závody v roce 1925. Po konstrukční stránce se téměř nelišil od menšího typu Laurin & Klement 115, byl však vybaven větším a výkonnějším motorem, původem z osobního typu Laurin & Klement 120. Vůz se vyráběl v letech 1927–1929. Hospodářská konjunktura poloviny 20. let znamenala zvýšenou poptávku po lehkých užitkových automobilech. To se odrazilo na poměrně vysokém vyrobeném počtu 1650 vozů.\n\nMotor byl řadový čtyřválec s rozvodem SV. Měl výkon 22 kW (30 koní) a objem válců 1944 cm³. Mohl jet maximálně 60 km/h.\n\n"}
{"id": "444241", "url": "https://cs.wikipedia.org/wiki?curid=444241", "title": "Adam Hloušek", "text": "Adam Hloušek\n\nAdam Hloušek (* 20. prosince 1988, Turnov) je český fotbalový záložník, obránce či útočník, od ledna 2016 hrající za polský klub Legia Warszawa. Mimo Česko působil na klubové úrovni v Německu. Může nastoupit na levém kraji zálohy či obrany, na stoperu (střední obránce) nebo v útoku. V roce 2009 zvítězil v české anketě Fotbalista roku v kategorii Talent roku.\n\nS fotbalem začínal v Semilech, v roce 1999 pak přestoupil do Jablonce, kde prošel mládežnickými kategoriemi a dostal se až do prvoligového týmu. V lize odehrál za Jablonec 54 zápasů, ve kterých vstřelil čtyři branky. Především na jaře 2009 zaujal skauty předních českých i některých zahraničních klubů a v letním přestupním období jej získala SK Slavia Praha, kde Hloušek podepsal smlouvu na čtyři roky. Zde byl až do začátku jarní části sezony 2009/10 oporou týmu, dokud si v zápase se střížkovskými Bohemians nepřivodil vážné zranění křížového vazu, které ho vyřadilo ze zápasů na půl roku. V lednu 2011 se Adam vrátil do Jablonce, odkud obratem odešel na hostování do týmu tehdy hrajícím německou Bundesligy 1. FC Kaiserslautern, kde hostoval do konce sezóny 2010/11. Zde odehrál 13 bundesligových zápasů a vstřelil 1 gól. Po návratu jej Jablonec pustil na půlroční hostování do Slavie.\n\nPo skončení hostování v prosinci 2011 přestoupil za cca 25 milionů Kč do německého Norimberku, kde podepsal smlouva na 3½ roku. Zde se setkal s krajanem Tomášem Pekhartem. V březnu 2012 v zápase proti Bayernu Mnichov se po souboji s Arjenem Robbenem zranil, špatně došlápl a nevydržel křížový vaz. Nehrál až do září 2013. V prvním ligovém utkání po zranění 15. září 2013 vstřelil vedoucí gól Norimberku proti Eintrachtu Braunschweig, na vítězství to ale nestačilo, soupeř vyrovnal na konečných 1:1. Skóroval i 29. září proti Werderu Bremen, svým gólem zařídil konečnou remízu 3:3.\n\nPo sezoně 2013/14 přestoupil do VfB Stuttgart, kde se dohodl na čtyřletém kontraktu.\n\nV lednu 2016 podepsal 3,5-roční smlouvu s polským klubem Legia Warszawa. V sezóně 2015/16 vybojoval s Legií double, tedy prvenství v polském poháru i v Ekstraklase.\n\nHloušek prošel mládežnickými reprezentacemi do 18 a do 19 let. Na jaře 2008 jej trenér Vítězslav Lavička poprvé povolal do české jedenadvacítky k přátelskému utkání proti francouzskému třetiligovému týmu Istres. Reprezentace tehdy zvítězila 4:0 a Hloušek si připsal dvě gólové asistence. Vzhledem k tomu, že se tento zápas nepočítá do oficiálních startů reprezentace, si Hloušek připsal premiéru až v následném přátelském utkání proti domácí Francii, ve kterém Česko podlehlo 1:4. Na další reprezentační start si musel počkat rok, než jej trenér Jakub Dovalil nominoval ke kvalifikačnímu utkání proti San Marinu (8:0), Hloušek nastoupil v základní sestavě.\n\nV A-mužstvu ČR debutoval 10. října 2009 v kvalifikačním zápase proti Polsku (výhra 2:0). V roce 2009 nastoupil v kádru české seniorské reprezentace ke 3 utkáním, další dvě odehrál v roce 2011. Další příležitost mu dal až nový reprezentační trenér Pavel Vrba 5. března 2014 v přátelském utkání s Norskem.\n\nV náročné základní skupině B Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny (výhra 2:1), Španělska (prohra 0:2) a Anglie (výhra 2:1), do semifinále postupovaly první dva týmy ze skupin. Adam Hloušek nastoupil pouze proti Ukrajině a Španělsku (v obou zápasech střídal).\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo (a o účast na Letních olympijských hrách v Londýně) Bělorusku. Hloušek odehrál první poločas proti Bělorusku.\n\n\n\\\n"}
{"id": "444242", "url": "https://cs.wikipedia.org/wiki?curid=444242", "title": "Společenství evangelických církví v Evropě", "text": "Společenství evangelických církví v Evropě\n\nSpolečenství evangelických církví v Evropě neboli Leuenberské společenství církví je svazem 94 protestantských církví z Evropy a Jižní Ameriky (které mají kořeny v Evropě). Jsou v něm sdruženy církve luterské, kalvínské, unionované, metodistické, jakož i církve vzešlé z obrodných hnutí před světovou (druhou) reformací (viz česká reformace).\n\nCírkve na základě Leuenberské konkordie (dohody) z roku 1973 sdílejí kazatelnu a stůl Páně (oltář).\n\nJeho organizační struktura je poměrně volná; tvoří ji valné shromáždění, které se schází jednou za 6 let, třináctičlenný Výkonný výbor, tříčlenné Prezídium a sekretariát. Leuenberské společenství má v současnosti sídlo ve Vídni.\n\nČleny Leuenberského společenství jsou v České republice následující církve:\n\n\nTyto církve se od roku 2000 scházejí v dvouletých intervalech na českých synodech Leuenberského společenství.\n\n\n"}
{"id": "444249", "url": "https://cs.wikipedia.org/wiki?curid=444249", "title": "Mikuláš Oresme", "text": "Mikuláš Oresme\n\nMikuláš Oresme, také Nicolas d´Oresme (mezi 1320 -1330 v Normandii – 11. července 1382 Lisieux, Francie) byl francouzský scholastický učenec, teolog a biskup. Jeho názory připravily nástup novověké vědy a jako vychovatel a rádce francouzského krále ovlivnil také jeho politiku včetně měnové politiky.\n\nOd roku 1348 studoval Oresme teologii na Navarské koleji v Paříži a roku 1356 se stal jejím představeným. V této době se seznámil s královskou rodinou a patrně byl i vychovatelem pozdějšího krále Jindřicha V. Od roku 1361 byl arcijáhnem v Bayeux v Normandii, od roku 1362 kanovníkem v Rouenu a od roku 1377 biskupem v Lisieux. V letech 1370-1377 přeložil na pokyn krále Aristotelovy spisy do francouzštiny, takže se zpřístupnily i laickému publiku.\n\nOresme byl vlivný myslitel i učitel, spolu s J. Buridanem hlavní představitel pařížského nominalismu. Zabýval se teologií, ale také matematikou a přírodními vědami. Prosadil názor, že razit mince není právo panovníka, nýbrž obyvatel země, takže panovník nesmí snižovat jejich hodnotu. Jako jeden z prvních začal používat grafické znázornění kvantitativních veličin, zastával názor, že heliocentrický systém je stejně oprávněná hypotéza jako geocentrický a připravil myšlenku hybnosti tělesa. Jeho spisy vycházely od 15. století tiskem, takže na tyto myšlenky navázal jak Mikuláš Kusánský, tak také Galileo Galilei a další.\n\n"}
{"id": "444250", "url": "https://cs.wikipedia.org/wiki?curid=444250", "title": "Škoda 360", "text": "Škoda 360\n\nLaurin & Klement 360 (známý také jako Laurin & Klement – Škoda 360 nebo jen Škoda 360) byl automobil vyráběný československou automobilkou Laurin & Klement od roku 1926 do roku 1927.\n\nMotor byl vodou chlazený řadový čtyřválec s rozvodem OHV. Měl výkon 40 kW (55 koní) a objem válců 3970 cm³. Dosahoval rychlosti až 100 km/h. Podvozek pocházel z typu 350.\n\nVyrobeno bylo celkem 27 kusů.\n\n"}
{"id": "444251", "url": "https://cs.wikipedia.org/wiki?curid=444251", "title": "Uzun Hasan", "text": "Uzun Hasan\n\nUzun Hasan (ázerbájdžánskyاوزون حسن , Uzun Həsən); (1423 – 6. ledna 1478) byl zakladatel ázerbájdžánské akkojunluské říše a její sultán od roku 1453 až do své smrti.\n\nVelký dobyvatel Tamerlán jmenoval Hasanova děda Kara Osmana Juluka správcem provincie Diyarbakır a přilehlého území. Zde o pár let později porazil Uzun Hasan Džahánšáha, vládce konkurenční karakojunluské říše, a vytvořil rozlehlý stát zahrnující prostor mezi Středozemním a Kaspickým mořem. Podle Ambrose Contariniho, Benátčana, který působil jako vyslanec na akkojunluském dvoře, byl sultán hubený, sympatický muž a vládce velkého významu. Měl tatarské rysy, působil přátelským dojmem, a tak i mluvil. Z akkojunluského státu se za jeho vlády stala velmoc mezi osmanským impériem na západě a tímúrovskými státy na východě – přesto však Uzun Hasan dvakrát podlehl v boji Osmanům (roku 1471 a 1473).\n\nUzun Hasan udržoval úzké styky s řeckým trapezuntským císařstvím, nemohl však zabránit jeho dobytí osmanskými Turky v roce 1461. Během jeho vlády proběhla řada vojenských tažení, na posledním z nich, proti Gruzii, sultán onemocněl a roku 1478 v Tabrízu zemřel. Jeho nástupcem se stal jeden z mladších princů Jákúb Beg.\n\nZa svůj život zplodil Uzun Hasan 7 synů: Ogurlu Muhammada, Chalíla Mírzu, Masúda Bega, Jákúba Bega, Masíha Bega, Júsufa Bega a Zegnela. V roce 1458 si vzal za ženu Theodoru Komnenovnu, dceru trapezuntského císaře Jana IV. Komnena. Z manželství vzešla dcera Álám, která se provdala za hlavu súfijského řádu Safávíja šejcha Hajdara ibn Džunajda a měla s ním syna Ismá‘íla I., zakladatele safíovského impéria v Íránu.\n"}
{"id": "444259", "url": "https://cs.wikipedia.org/wiki?curid=444259", "title": "Manuel Pamić", "text": "Manuel Pamić\n\nManuel Pamić (* 20. srpna 1986, Žminj) je chorvatský fotbalový obránce, od roku 2017 hráč klubu NK Novigrad. Mimo Chorvatsko působil na klubové úrovni v Rakousku, České republice a Itálii.\n\nSvoji fotbalovou kariéru začal v klubu NK Žminj, odkud v 18 letech přestoupil do prvoligového NK Istra 1961. Zde se zakrátko stal stabilním členem základní sestavy a v roce 2006 přestoupil do jednoho z nejlepších chorvatských klubů HNK Rijeka.\n\nV prosinci 2007 nastal další vzestupný krok v jeho kariéře, když na doporučení svého krajana Niko Kovače přestoupil do elitního rakouského klubu FC Red Bull Salzburg, který se stal jeho prvním zahraničním angažmá. Zde však mnoho příležitostí nedostával.\n\nV lednu 2009 se stěhoval na hostování s opcí do pražské Sparty, kde se okamžitě prosadil do základní sestavy na post levého obránce. Po roce do mužstva přestoupil. V ročníku 2009/10 získal s týmem mistrovský titul. 8. července 2010 nastoupil v dresu Sparty Praha k historicky prvnímu zápasu Českého Superpoháru, který sehrávají mistr ligy a vítěz národního poháru uplynulého ročníku. Sparta Praha jako vítěz ligy zvítězila 1:0 nad pohárovým šampionem Viktorií Plzeň.\n\nV říjnu 2012 účinkoval společně s Vlastimilem Vidličkou a Léonardem Kweukem ve videoklipu, kterým Sparta Praha oslovila mimopražské fanoušky.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu odehrál Pamić kompletní počet minut, pražský klub podlehl soupeři 1:2. 4. října v domácím utkání proti finalistovi Evropské ligy předešlého ročníku Athleticu Bilbao také nastoupil v základní sestavě, Sparta zvítězila 3:1 a připsala si první 3 body do tabulky. 25. října 2012 hrál v zápase s izraelským týmem Ironi Kirjat Šmona do závěrečného hvizdu, Sparta Praha si připsala další tři body za výhru 3:1, s celkovými 6 si upevnila druhé místo v tabulce základní skupiny za Lyonem. 22. listopadu nastoupil do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti Bilbau 6. prosince 2012 neabsolvoval, díky remíze 0:0 pražský celek získal ve skupině celkem 9 bodů. Do jarního šestnáctifinále byl Spartě přilosován anglický velkoklub Chelsea FC, Pamič nastoupil 14. února 2013 v Praze na hřiště až v 81. minutě, jeho post tentokrát obsadil mladý fotbalista Matěj Hybš. Pražský celek podlehl doma soupeři 0:1 gólem mladého brazilského fotbalisty Oscara. V létě 2015 v klubu skončil.\n\nV červenci 2013 jej Sparta pustila na roční hostování s možností opce do italského klubu AC Chievo Verona. Opačným směrem tehdy zamířil hostovat Kamil Vacek. Po půl roce v mužstvo hostování předčasně ukončil. Za tým odehrál tři ligové zápasy, ve kterých se střelecky neprosadil.\n\nV zimním přestupovém období ročníku 2013/14 odešel hostovat do klubu z Itálie AC Siena. V mužstvu strávil půl roku. Během této doby nenastoupil k žádnému ligovému střetnutí. V létě 2014 se vrátil zpět do Sparty.\n\nV lednu 2015 odešel na půlroční hostování do italského týmu Frosinone Calcio. Za klub nastoupil k 6 druholigovým zápasům, ve kterých branku nedal. S mužstvem postoupil do nejvyšší soutěže.\n\nV průběhu podzimní části ročníku 2015/16 se vrátil do NK Istra 1961, kde podepsal kontrakt do léta 2016.\n\nLetní přípravu strávil v choratském klubu NK Rovinj, s nímž v září 2016 podepsal smlouvu.\n\nOd roku 2005 do roku 2008 postupně povoláván do chorvatských výběrů U19, U20 a U21. S reprezentací do 21 let absolvoval neúspěšnou kvalifikaci o ME 2009 ve Švédsku. Trenér chorvatské reprezentace Slaven Bilić ho zařadil jako potenciálního kandidáta pro kádr na ME 2008 v Rakousku a ve Švýcarsku, šanci v A-týmu Chorvatska však nedostal.\n\n"}
{"id": "444263", "url": "https://cs.wikipedia.org/wiki?curid=444263", "title": "Diagram užití", "text": "Diagram užití\n\nDiagram užití ( ) je v softwarovém inženýrství jeden z diagramů chování definovaných v UML a SysML.\n\nDiagram užití zachycuje vnější pohled na modelovaný systém a tím pomáhá odhalit hranice systému a slouží jako podklad pro odhady rozsahu. Jde o posloupnost souvisejících transakcí mezi účastníkem (zpravidla uživatelem v určité roli, ale také jiným systémem) a systémem během vzájemného dialogu. Hlavním účelem je zachycení aktérů, kteří se systémem komunikují a vztahů mezi službami a těmi, kterým jsou poskytovány, a to vizuální i textovou podobou, která je srozumitelná vývojářům systému i zákazníkům (tj. těm, kteří jej mají používat).\n\nPoužívá elementů:\n"}
{"id": "444265", "url": "https://cs.wikipedia.org/wiki?curid=444265", "title": "Kolize (funkce)", "text": "Kolize (funkce)\n\nKolize je v matematice situace, kdy pro různé vstupní hodnoty funkce přiřazuje stejné výstupní hodnoty. Kolize je nežádoucí například u hašovací funkce nebo u kryptografické hašovací funkce, kde v informatice způsobuje potíže, které je nutné dále řešit.\n\nProtože má hašovací funkce vždy stejně dlouhý výstup, zatímco její vstup může být libovolný, nelze se kolizím vyhnout (je-li libovolná množina vstupních dat transformována na menší množinu výstupních hodnot – viz Dirichletův princip).\n\nKolize se vyskytuje ve všech základních aplikačních oblastech hašovacích funkcí:\nPři každé z těchto aplikací se mohou vyskytnout kolize, přičemž působí různé problémy. Hašovací funkce jsou pro různá použití navrhovány různými způsoby a proto mají i jiné charakteristiky vzhledem ke kolizím.\n\nKolize způsobují nerovnoměrné rozložení dat, které následné prodlužuje doby operací. Kolize jsou obecně časté a implementace hašovacích tabulek s nimi počítají a mají různé záložní mechanismy. Existence kolizí taky vyžaduje, abychom v tabulce měli uložena i původní data (aspoň klíč, případně jeho část, nebo otisk dat), abychom mohli testovat, zda nalezená data odpovídají hledaným datům. Při návrhu funkcí chceme, aby podobná data byla hašována daleko od sebe, aby prostor indexů byl pokryt rovnoměrně a aby funkce byla rychlá.\n\nKolize v otisku je také nežádoucí. Pokud se spoléháme při porovnávání dat pouze na rovnost otisků, tak máme nesprávnou informaci, například falešný poplach u antivirového programu. Pokud otisky používáme pro předfiltraci dat, tak kolize způsobí nadbytečné vyvolání záchranných akcí, které jsou zpravidla drahé. Délka otisku (v bitech) je podstatná pro frekvenci náhodné shody - čím delší otisk, tím menší pravděpodobnost kolize. Jako otisku lze použít i kryptografické hašovací funkce, nebo její úvodní část, přičemž nevyužíváme kryptografické vlastnosti. Otisky se používají jako kontrolní součty při ochraně proti \"náhodným\" chybám při přenosu a ukládání dat. Při ochraně proti \"úmyslným\" chybám se používají jako otisky kryptografické funkce. Žádoucí vlastnost funkcí je, aby při malé změně dat (pouze několik bitů) byly otisky různé a tedy se na běžnou chybu vždy přišlo. To splňuje např. cyklický redundantní součet (CRC).\n\nStručně, řečeno, (něčí) schopnost systematicky nalézat kolize znamená, že funkce se považuje za prolomenou a dozrál čas na její nahrazení. Funkce se navrhují tak, aby měly požadované kryptografické vlastnosti, například odolnost proti nalezení kolize nebo odolnost proti nalezení klíče k danému výsledku. Funkce jsou výpočetně řádově náročnější než pro předcházející použití a často se v nich nějaký netriviální vnitřní výpočet několikrát opakuje.\n\nKryptografická prolomení hašovacích funkcí je možné rozdělit následovně:\n\nO teoretickém prolomení hovoříme, pokud byl nalezen způsob hledání kolize s nižší složitostí než je \"odolnost hašovací funkce\". Odolnost je vypočítána na základě předpokladu, že hašovací funkce se chová jako náhodné orákulum. Kryptografická odolnost je tedy rovná 2. Při zkracování hashe se odolnost exponenciálně snižuje. \n\nPraktické prolomení představuje nalezení konkrétních kolizí. Složitost jejich hledání souvisí s narozeninovým paradoxem, který snižuje řád složitosti na polovinu. Tedy odolnost je v praxi rovna 2. Při krátkém hashi je možné hledání kolize provést útokem hrubou silou – zkoušení všech možných kombinací. Praktické prolomení znamená, že existuje takový algoritmus a taková výpočetní síla, která umožní najít klíč v rozumném časovém úseku (distribuované výpočty).\n\nKryptografická hašovací funkce MD5 byla nejprve prolomena \"teoreticky\" a v roce 2004 i \"prakticky\". Na podzim roku 2004 publikovala Wangová (Čína) konkrétní příklady kolizí. Brzy postup hledání kolizí zrychlil na řádově hodiny, potom jen sekundy český kryptoanalytik Vlastimil Klíma a publikoval tzv. metodou \"tunelování\". Proto už není MD5 považována za bezpečnou. \n\nUž po nalezení chyb v algoritmu (teoretické prolomení) bylo doporučováno nahradit MD5 bezpečnějšími funkcemi. Případně v systémech zavést paralelní výpočet hashe dalšími funkcemi. Existují upravené algoritmy, které odolávají postupu Wangové a Klímy, ale ty nejsou dostatečně rozšířené a standardizované.\n\nOtisk 43 bajtového znakového řetězce (vyjádřený v hexadecimálním zápisu):\n\nStačí malá změna vstupního řetězce, aby byl otisk úplně odlišný (např. změňme d na c):\n\nKryptografická hašovací funkce SHA-1 je \"teoreticky prolomená\". Snížení časové složitosti publikovala v únoru roku 2005 opět Wangová, z 2 na 2. V srpnu 2005 na konferenci CRYPTO 2005 publikovali Wangová, Andrew Yao a Frances Yao snížení složitosti na 2. V prosinci roku 2007 poskytl důkaz tohoto prolomení Martin Cochran (více v odkazech níže).\n\nInstitut NIST doporučil v roce 2007 v dokumentu SP800-57 používat SHA-1 jen do roku 2010. V nových systémech doporučil MD5 už podporovat jen kvůli zpětné kompatibilitě a nahradit ji bezpečnějšími kryptografickými hašovacími funkcemi, například z rodiny funkcí SHA-2, které mají delší hash a několik opravných zásahů do algoritmů. Institut NIST vyhlásil v roce 2012 výběrový konkurz na kryptografickou hašovací funkci, která bude standardizována jako SHA-3. V prosinci 2008 NIST zveřejnil 51 kandidátů do prvního výběrového kola (více v odkazech níže).\n\n"}
{"id": "444267", "url": "https://cs.wikipedia.org/wiki?curid=444267", "title": "Senátní obvod č. 54 – Znojmo", "text": "Senátní obvod č. 54 – Znojmo\n\nSenátní obvod č. 54 – Znojmo je podle zákona č. 247/1995 Sb. tvořen celým okresem Znojmo a jižní částí okresu Brno-venkov tvořenou na východě obcemi Loděnice, Šumice, Branišovice a Troskotovice.\n\nMimořádné volby do senátu se konaly 8. a 9. října 2004, protože tehdejší senátor Vladimír Železný byl zvolen europoslancem a nemohl vykonávat obě funkce současně.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "444272", "url": "https://cs.wikipedia.org/wiki?curid=444272", "title": "Černá sobota", "text": "Černá sobota\n\nČerná sobota (sobota 29. června 1946), kvůli tomu, že připadla na židovský šabat, někdy také označována jako Černý šabat či dle britského kódového označení operace Agáta, byla policejní a vojenská operace provedená britskou správou britského mandátu Palestina. Vojáci a policie při operaci pátrali po ukrytých zbraních a zatýkali v Jeruzalémě, Tel Avivu, Haifě a v několika desítkách osad. Kromě jiného byla rovněž uzavřena Židovská agentura. Celkový počet příslušníků britských bezpečnostních složek, které byly do operace zapojeny se podle zdrojů liší, udávají se čísla 10 tisíc, 17 tisíc a 25 tisíc. Celkem bylo zatčeno na 2700 jednotlivců, mezi nimi například i Moše Šaret. Mezi britské cíle operace patřilo odrazení Hagany, Palmachu, Lechi (Sternův gang) a Irgunu od páchání dalších útoků proti britským jednotkám a představitelům, stejně tak jako odvrácení případného jednostranného vyhlášení Židovského státu. Kromě toho byla britská správa vedena snahou o podpoření morálky britských vojáků.\n\nBritské operaci předcházelo období zvýšeného napětí. V noci 16. června 1946 se uskutečnila Noc mostů a 17. června Lechi zaútočila na železniční společnost v Haifě. Krátce poté Irgun unesl šest britských důstojníků. Jeden z důstojníků uprchl a dva byli propuštěni. Irgun oznámil, že zbývající důstojníky propustí výměnou za zrušení trestu smrti pro dva členy Irgunu.\n\nHistorik Thurston Clarke uvádí, že britská vláda chtěla operací rovněž podpořit armádní morálku a zabránit státnímu převratu, při němž by sionističtí vůdci jednostranně vyhlásili vznik židovského státu. Dalším cílem bylo odrazení Hagany, a zejména pak jejích elitních jednotek Palmach od provádění dalších útoků proti britským jednotkám a představitelům.\n\nBritská operace byla rozsáhlá. Kolem Jeruzaléma létala v nízkých výškách letadla. Na cesty byly umístěny zátarasy, vlaky byly zastavovány a cestující byli evakuováni a eskortováni do svých domovů. Pro provoz záchranných lékařských vozidel byla požadována speciální licence. Nadto byl vyhlášen zákaz vycházení.\n\nBěhem operace došlo k odhalení úkrytů zbraní. V kibucu Jagur nalezli britští vojáci více než 300 pušek, přibližně 100 minometů, více než 400 tisíc nábojů, zhruba 5000 granátů a 78 revolverů. Tyto nalezené zbraně byly ukázány na tiskové konferenci a všichni muži z kibucu byli uvězněni.\n\nOperace Agáta vzbudila v myslích mnoha lidí reminiscence holocaustu. Ženy strhávaly své oděvy, aby ukázaly tetování z koncentračních táborů. Během operace se v některých osadách vyskytly případy, kdy vojáci zaháněli vesničany do klecí za jejich křiku, že přesně to samé prováděli nacisté. Situaci ještě více zhoršila skupina příslušníků britské armády, která pořvávala „Heil Hitler,“ po zdech čmárala svastiky a při prohlídkách zmiňovala plynové komory.\n\nPoté co Černá sobota skončila, byli propuštěni britští důstojníci a vysoký komisař Alan Cunningham zmírnil příslušníkům Irgunu trest smrti na doživotní vězení.\n\nHagana a Palmach byly odrazeny od pokračování v protibritských operacích. Extremistické skupiny jako Lechi a Irgun, který v té době vedl pozdější izraelský premiér Menachem Begin, však v operacích pokračovaly a své útoky dokonce zintenzivnily.\n\nKonkrétně Irgun na operaci Agáta odpověděl bombovým útokem na jižní křídlo hotelu King David, kde bylo sídlo britské vlády v Palestině.\n"}
{"id": "444278", "url": "https://cs.wikipedia.org/wiki?curid=444278", "title": "Jack Teagarden", "text": "Jack Teagarden\n\nWeldon Leo Teagarden (20. srpna 1905, Vernon, Texas – 15. ledna 1964, New Orleans, Louisiana), známý jako Jack Teagarden, byl Americký jazzový pozounista a zpěvák.\n\nJack Teagarden se narodil v Texasu. Jeho sourozenci se stali rovněž muzikanty, Charles byl trumpetista a Norma klavíristka. Jejich otec byl také trumpetista a malý Jack se zprvu učil hrát na baryton, v 10 letech pak přešel k pozounu.\nJeho styl pozounové hry byl velmi novátorský, objevil mnoho vedlejších poloh snižce a různých speciálních efektů nástroje.\n\nHrál s předními jazzmany předválečné éry, Louisem Armstrongem, Glennem Millerem, Redem Nicholsem či Bennym Goodmanem. Vystřídal angažmá v mnoha kapelách a orchestrech (hrál u Pecka Kelleyho, Bena Pollacka, Wingyho Manona aj.), než si založil roku 1938 svůj vlastní bigband. V roce 1946 se přidal k \"All Stars\" svého přítele Armstronga, odkud odešel roku '51.\n\nMimo to byl i oblíbeným zpěvákem, jeho specifický barytenor byl často přirovnáván právě k podobně neobvyklému tónu jeho pozounu.\n\nZemřel ve věku nedožitých 59 let na zápal plic zkomplikovaný infarktem.\n\n"}
{"id": "444279", "url": "https://cs.wikipedia.org/wiki?curid=444279", "title": "Řetízková vazba pletenin", "text": "Řetízková vazba pletenin\n\nŘetízek je základní vazba osnovních pletenin. \n\nVazba vzniká tak, že se každá nit ve všech řádcích klade na jednu stejnou jehlu. Kladení může být otevřené nebo uzavřené (jak ukazují připojené nákresy) v jednolícní nebo oboulícní vazbě. Jednotlivé sloupky, které se tímto způsobem vytvoří, nejsou vzájemně spojeny, řetízek se proto dá uplatnit jen:\n\nTímto způsobem vzniká například vazba \"dvoujehlový řetízek\" (nákres dole)\nnebo řetízek s vloženým útkem\n"}
{"id": "444285", "url": "https://cs.wikipedia.org/wiki?curid=444285", "title": "Desátník", "text": "Desátník\n\nDesátník je v Armádě České republiky nejnižší poddůstojnická hodnost. V hodnostním kódování NATO odpovídá hodnosti OR-2. V Česku i jinde v Evropě tato hodnost nahradila kaprála. V době husitské velitel 10 bojových vozů v husitském vojsku, který měl na starosti dodržování pochodového pořádku za pochodu a správné postavení a doražení vozů v případě bitvy. Hodnost desátníka získal také íránský medvěd Wojtek, maskot polského 2. armádního sboru za druhé světové války v Itálii.\n\n\n"}
{"id": "444286", "url": "https://cs.wikipedia.org/wiki?curid=444286", "title": "Četař", "text": "Četař\n\nČetař (\"angl\". sergeant) je vojenská hodnost, která je českou obdobou hodnosti seržant či seržán (z latinského \"serviens\", „sloužící“). Hodnost četaře resp. seržanta je používaná v ozbrojených silách mnoha států světa, nejčastěji v pozemních armádách, vzdušných silách a policejních sborech. Často se rozlišuje několik stupňů seržantské hodnosti. V českých ozbrojených silách se hodnost četaře používá v armádě a letectvu, u policie je jejím ekvivalentem strážmistr.\n\nVe středověku se za seržanty označovali bojovníci na koních s těžkou rytířskou výzbrojí, kteří nebyli pasovaní na rytíře.\n\n\n"}
{"id": "444288", "url": "https://cs.wikipedia.org/wiki?curid=444288", "title": "Johan Svendsen", "text": "Johan Svendsen\n\nJohan Severin Svendsen (30. září 1840 - 14. červen 1911) byl norský skladatel, dirigent a houslista. \n\nJohan Severin Svendsen se narodil v Oslu, většinu života strávil v Kodani. Jeho otec byl učitelem hudby, Johan se v dětství učil hrát na housle a na klarinet. Po dokončení školy se živil jako hráč v orchestru. Svá studia dokončil v Lipsku v roce 1867, kdy získal první cenu za skladbu. Jeho prvním publikovaným dílem byl \"smyčcový kvartet a moll opus 1\" (1865). Poté dirigoval v Paříži (1868-70) a Lipsku (1870-72), následně jako dirigent cestoval po Americe, Německu, Itálii, Anglii a Francii. V roce 1871 se v New Yorku oženil. \n\nOd roku 1883 byl hlavním dirigentem orchestru královského divadla v Kodani, kde žil až do své smrti. V roce 1884 se se svou ženou rozešli, ona dále žila v Paříži. Jejich vztah byl velmi komplikovaný, zejména poté, co v roce 1883 v hněvu spálila jedinou kopii Svendsenovy třetí symfonie. V roce 1901 se rozvedli, několik dní potom si ale vzal Juliettu Haaseovou, s níž žil celý život a měl s ní tři děti, jedním z nich byl slavný herec Eyvind Johan Svendsen. Mimoto měl ještě jednoho nemanželského syna z doby studií. \n\nZa svého života byl v Dánsku a Norsku velmi úspěšný jako dirigent i jako skladatel, přesto ale nedosáhl mezinárodního úspěchu a jeho skladby se nikdy nestaly součástí mezinárodního repertoáru klasické hudby. Psal převážně orchestrání skladby, byl proslulý pro své umění orchestrace a harmonie. Nejslavnějším Svendsenovým dílem je romance pro housle a orchestr opus 26 z roku 1881. K dalším jeho významným dílům řada čtyř tzv. norských rapsódií (1867 - 1877, opusy 17, 19, 21, 22), tři symfonie (jedna se nedochovala) a mnoho programních skladeb, symfonických básní a převážně houslových koncertů. Za studií psal také komorní skladby, které sice byly velmi ceněny a byl díky nim pokládán za velmi talentovaného studenta, v kontextu jeho díla ale nemají velký význam. V pozdějším životě nepsal komorní hudbu vůbec. \n"}
{"id": "444289", "url": "https://cs.wikipedia.org/wiki?curid=444289", "title": "Města s župním právem", "text": "Města s župním právem\n\nMěsta s župním právem ( ) jsou maďarská města, která mají stejná nebo podobná práva jako župy, ve kterých se nacházejí. Jedná se o obdobu statutárních měst v ČR. Od 11. července 2006 má tato práva 23 maďarských měst. Hlavní město Budapešť se do této kategorie nepočítá, neboť jakožto hlavní město je samostatnou správní jednotkou o 23 obvodech, bezprostředně podřízenou centrálním orgánům státu.\n\nDne 28. listopadu 1954 získala čtyři města Maďarské lidové republiky zvýšená práva, která si udržela až do změny v roce 1971. \n\nMěsta se zvýšenými právy:\n\n\nZměnou komunálního systému v roce 1971 byla zavedena nová kategorie tzv. Megyei város (\"Župní město\"). \nS účinností od 25. dubna téhož roku byla nová práva udělena následujícím městům:\n\n\nOd 1. dubna 1989 se počet měst rozšířil ještě o:\n\n\nV roce 1990 byla opět zavedena kategorie Města s župním právem. Tato práva získala v témže roce města, jejichž populace převyšovala 50 tisíc obyvatel. V roce 1994 tato práva získala i města Salgótarján a Szekszárd, jejichž počet obyvatel byl nižší než stanovená hranice. Zatím posledním městem, které toto právo získalo, se stal v roce 2006 Érd.\n\n"}
{"id": "444291", "url": "https://cs.wikipedia.org/wiki?curid=444291", "title": "Walter Seidl", "text": "Walter Seidl\n\nWalter Seidl (17. dubna 1905, Opava, Rakousko-Uhersko – 29. srpna 1937, Neapol, Italské království) byl slezský, německy píšící spisovatel, novinář a kritik, který pocházel z Opavy.\n\nVe třicátých letech psal hudební kritiky pro \"Prager Tagblatt\". Zasloužil se o propagaci české hudby v zahraničí.\n\nJeho otcem byl politik a novinář Ferdinand Seidl.\n\n\n\n\n"}
{"id": "444297", "url": "https://cs.wikipedia.org/wiki?curid=444297", "title": "Kerblík lesní", "text": "Kerblík lesní\n\nKerblík lesní (\"Anthriscus sylvestris\") je dvouletá až vytrvalá rostlina z čeledi miříkovité (\"Apiaceae\").\n\nKerblík má květy v okolících s 8-16 paprsky, obaly okolíku chybějí, případně jsou jedno- až dvoulisté. Plodem jsou dvounažky. Lístky obalíčků jsou řasnaté. Květní lístky okrouhlé, nebo jen slabě vykrojené. Stonek na spodku drsně chlupatý a většinou není skvrnitý. Listy jsou dvakrát až třikrát perokřídlé.\n\nPreferuje louky, řidčeji křoviny a okraje lesů; hlavně na dostatečně vlhkých půdách. Rostlina je ukazatelem dusíku v půdě; vyskytuje se hojně; na loukách hnojených močůvkou kerblík roste velmi hojně a svými květy určuje obraz louky. Kerblík lesní je eurosibiřský druh, rostoucí ve střední a severní Evropě a zasahující přes Sibiř až daleko na východ. Zplaněle (zavlečen s osivy) roste i v Severní Americe.\n\n\n\n \n"}
{"id": "444300", "url": "https://cs.wikipedia.org/wiki?curid=444300", "title": "Symfonický rock", "text": "Symfonický rock\n\nSymfonický rock je podžánr rockové hudby více specifický než progresivní rock. K prvním interpretům tohoto stylu patřila skupina The Moody Blues se sklabou „Nights In White Satin“ a Procol Harum ve skladbě „A White Shade Of Pale“. Symfonický rock hráli i Emerson, Lake & Palmer, v některých skladbách Deep Purple, Electric Light Orchestra, Queen, Elton John, Nikolaj Noskov a další. V Československu např. Collegium Musicum, Dežo Ursíny či GATTCH.\n"}
{"id": "444302", "url": "https://cs.wikipedia.org/wiki?curid=444302", "title": "Jestřebnice", "text": "Jestřebnice\n\nJestřebnice nebo též Jestřebický potok je pravostranný přítok řeky Sázavy tekoucí převážně na území Kraje Vysočina v okrese Havlíčkův Brod. Délka toku činí 9,9 km. Plocha povodí měří 19,6 km².\n\nPotok pramení severovýchodně od Tasic ještě na území Středočeského kraje v okrese Kutná Hora v nadmořské výšce 540 m. V pramenné oblasti napájí \"Tasický rybník\", jehož katastrální výměra je 2,17 ha. Jestřebnice teče hlubším zalesněným údolím převážně jižním směrem. Na dolním toku pod osadou Habrek se potok stáčí k jihozápadu. Vlévá se do Sázavy na jejím 123,9 říčním kilometru pod zříceninou Chřenovického hradu, který se nachází jihovýchodně od Chřenovic. Nedaleko ústí se též nachází železniční zastávka Chřenovice-Podhradí na železniční trati č. 212.\n\n"}
{"id": "444303", "url": "https://cs.wikipedia.org/wiki?curid=444303", "title": "Zásoby podzemních vod", "text": "Zásoby podzemních vod\n\nZásoby podzemních vod () jsou definovány jako celkový objem vody v nasycené zóně zvodněného systému. Rozeznáváme zásoby vázané a přírodní (geologické). Přírodní zásoby jsou tvořeny:\n\na) gravitačními (statickými) zásobami\nb) pružnými zásobami\nc) zbytkovými zásobami (voda vyplňující kapilární póry)\nPlatí, že celkové zásoby podzemní vody můžeme rozdělit podle odvodnitelnosti na:\n• odvodnitelné\n• neodvodnitelné\nTo je důležitým faktorem při využívání podzemních vod.\nCelkově jsou tedy přírodní zásoby souhrnem přírodních gravitačních (statických) zásob podzemní vody, pružných zásob podzemní vody a zbytkového objemu vody přítomného v pórech horniny s kapilárními rozměry.\n\npředstavují objem gravitační vody ve zvodněném kolektoru v přírodních podmínkách.\n\npředstavují objem vody, který se uvolní po snížení piezometrického napětí ze statické zásoby ve zvodněném kolektoru v důsledku zvětšení objemu akumulované vody v souvislosti s její objemovou stlačitelností a v důsledku zmenšení objemu pórů. Velikost pružných zásob je podmíněna hodnotou pružné storativity (zásobnosti)\n\n(Groundwater resources). Protože hladina podzemní vody v čase kolísá (důsledek např. různé intensity infiltrace srážek nebo odvodňování podzemní vody do vodotečí v závislosti na kolísání úrovně hladin v tocích), není objem podzemní vody přítomné v hornině v čase konstantní. Z celkových zásob podzemní vody tedy proto vydělujeme tuto dynamickou část, kterou nazýváme přírodními zdroji podzemních vod (natural resources of groundwater). Je to množství podzemní vody v přírodních podmínkách doplňované a odtékající z uvažovaného území. Jsou to dynamické zdroje podzemní vody v přírodních podmínkách\n\nZdroje podzemní vody se dělí na:\n\n• přírodní (dynamické) – průtok podzemní vody daným zvodněným systémem. Kvantitativně se určuje jako dlouhodobý roční průměr\n• indukované – množství podzemní vody, které přitéká do zvodněného systému během jeho využívání v důsledku změn vyvolaných tímto využíváním na hranicích zvodněného systému. Indukované zdroje podzemní vody vznikají např. jako důsledek přemístění hydrogeologické rozvodnice, břehovou infiltrací, v důsledku přetékání z jiných zvodní, umělým obohacováním podzemních vod atd. Jejich velikost je časově proměnná v závislosti na intenzitě využívání.\n\n(Exploitable amount of groundwater) je množství podzemní vody, které lze získávat jímacími zařízeními racionálními z technickoekonomického hlediska při daném režimu využití a při vyhovující kvalitě vody během uvažovaného období využití. Jedná se tedy o indukované zdroje podzemních vod. Pokud je intenzita využívání podzemních vod vyšší, nežli je jejich doplňování, dochází k poklesu přírodních zásob. Proto se provádí evidence odběrů podzemních vod, aby mohla být sledována bilance jejich zásob a nedocházelo tak k jejich snižování – úbytku vody se všemi doprovodnými negativními důsledky.\n"}
{"id": "444307", "url": "https://cs.wikipedia.org/wiki?curid=444307", "title": "Kostel Narození Panny Marie (Přibyslavice)", "text": "Kostel Narození Panny Marie (Přibyslavice)\n\nKostel Narození Panny Marie je farní kostel Římskokatolické farnosti Přibyslavice a kulturní památka v Přibyslavicích. Těsně sousedí se starším kostelem svaté Anny.\n\nKostel stojí zhruba uprostřed přibyslavické návsi. Je dlouhý 40 m, široký 16 m a bez věží vysoký 26 m.\n\nHistorie kostela Narození Panny Marie souvisí se sousedním kostelem svaté Anny. Na omítce jihovýchodní vnější zdi byl někdy v 16. století namalován obraz Panny Marie. Zatímco jiné části fasády kostela bylo třeba v důsledku živelních pohrom a povětrnostních vlivů obnovovat, obraz Panny Marie zůstával neporušený. Přístřeší v podobě kaple se tento památný obraz dočkal roku 1724, když ji svým nákladem nechal zbudovat hrabě Antonín Rombald Collalto. Početné poutě si časem vyžádaly proměnit kapli ve veliký poutní kostel. Tak se stalo za hraběte Tomáše Collalto; ten však zemřel předtím, než byl kostel dokončen, roku 1764. Stavbu zastavil nový majitel panství hrabě Jan Nepomuk Collalto roku 1768. Průčelí kostela dostalo dnešní podoby teprve roku 1936 podle architekta Kamila Hilberta. O dostavění věží se velmi zasloužil dlouholetý přibyslavický farář František Čermák (1865–1901), který za daným účelem založil fond.\n\nMezi roky 2010 a 2018 byly postupně opraveny střechy a krovy obou spojených kostelů, cílem bylo zachování a oprava původních krovů. Následně by měla započít rekonstrukce vnějších fasád kostelů.\n"}
{"id": "444308", "url": "https://cs.wikipedia.org/wiki?curid=444308", "title": "Parti ouvrier indépendant", "text": "Parti ouvrier indépendant\n\nParti ouvrier indépendant (POI) (česky Nezávislá dělnická strana) je francouzská politická strana založená v červnu 2008. Vznikla po rozpuštění Strany pracujících (PT) a na prvním kongresu vykazovala 10 071 zakládajících členů.\n\nPOI představuje krajně levicový subjekt, programově se hlásící k třídnímu boji. Vychází z marxistické (především trockistické) tradice, prosazuje ale také anarchosyndikalismus. Heslo strany zní: \"Za socialismus, republiku a demokracii ! \"\n\nStrana vydává týdeník \"Informations ouvrières\".\n\n"}
{"id": "444317", "url": "https://cs.wikipedia.org/wiki?curid=444317", "title": "Pavel Pípal", "text": "Pavel Pípal\n\nPavel Pípal (11. dubna 1938 Pelhřimov – 15. prosince 2012 Praha) byl český divadelní a filmový herec, dabér a voiceover.\n\nHrál v několika desítkách filmů a televizních inscenací, včetně pohádek. Jeho charakteristický hlas byl využíván v rozhlasových hrách (např. dramatizace knih Julese Verna) a v dabingu (např. jako Scotty ve \"\" nebo jako Gimli v trilogii \"Pán prstenů)\", často ohlašoval mimo obraz denní program TV Nova.\n\nDo divadelního důchodu odešel v roce 2000.\n\n\n"}
{"id": "444319", "url": "https://cs.wikipedia.org/wiki?curid=444319", "title": "Irský setr", "text": "Irský setr\n\nIrský setr (anglicky: \"Irish setter\", německy: \"Irish Red Setter)\" známý také jako červený setr je plemeno loveckých a rodinných psů. Byl vyšlechtěn v 19. století z kontinentálního španěla, anglického setra a pointera. Za starší z obou ras irských setrů se považuje irský červenobílý setr.\n\nVznikl v Irsku pravděpodobně systematickým křížením Irského červenobílého setra s neznámým červeným psem. Původně se vedle sebe choval jak irský červený setr, tak červenobílý setr a jejich majitelé je běžně křížili ve snaze získat co nejlepší jedince pro práci. Červených setrů však bylo zpočátku méně. Teprve postupně začala jejich obliba stoupat, protože byli považováni za elegantnější. V Irsku se jim dodnes říká \"Modderhu\", v překladu to znamená \"červený pes\".\n\nNejvětší rozmach v chovu irských červených setrů nastal ve druhé polovině 19. století. V Čechách se začal irský setr objevovat nejdříve především na šlechtických honitbách, ale koncem 19. století, kdy nastal rozvoj myslivosti a chovu zvěře, vzrůstal i počet chovných stanic a za první republiky jich bylo již nepočítaně. Dnes je u nás registrováno několik desítek chovných psů a fen v reproduktivním věku.\n\nSlovo setr (anglicky \"setter\") se vysvětluje jako „stavěcí pes“ (z angl. \"to set\"), tedy pes, který pánovi označí místo, kde se nachází ulovená kořist.\nZ hlediska myslivosti je výcvik trochu náročnější než u ostatních loveckých psů, proto není mezi myslivci tak rozšířen. Přesto je to vynikající lovecký pes s dobrým nosem, výbornou pracovní způsobilostí, vytrvalostí, temperamentem a neutuchající ochotou k práci. Mezi majiteli je oblíbený také pro svoji hravost, přítulnost, laskavost a oddanost. Není agresivní, naopak je mírný, kamarádský a spolehlivý.\n\nDěti má rád a umí s nimi vycházet. Dětské hry mu nevadí, dalo by se naopak říct že si \"všechno nechá líbit\".\n\nJe vhodné jej chovat ve větší smečce s ostatními psy, protože není přehnaně dominantní ani agresivní, takže s nimi dobře vychází. I s ostatními domácími zvířaty vychází dobře, ale protože rád pronásleduje rychle se pohybující předměty, je možné, že začne pronásledovat i utíkající zvířata.\n\nCizí lidé mu nevadí a většinou je ignoruje. Je to dobrý hlídač — má vysoký hlas a na všechny nezvané návštěvníky upozorní.\n\nSrst irského setra líná 2x ročně, na jaře a na podzim.V tomto období je nutné ji často vyčesávat. Mimo tyto doby ale stačí vyčesat jej jednou za týden. Voda jeho srsti nevadí. Na výstavy je vhodné srst rozčesávat hřeblem, protože se požaduje, aby byla srst rovná a nezacuchaná.\n\nIrský setr je velmi aktivní a hbitý a vyžaduje proto hodně pohybu. Je pro něj vhodný veškerý pohyb, od plavání až po horské túry. Nejvíce uplatnění ale najde jako pes lovecký. Pokud mu majitel nedopřeje dostatek pohybu, bude si svoji přebytečnou energii ukládat do tuků nebo ji využije na ničení zahrady. Takoví jedinci i často utíkají.\n\nJe tvrdohlavý, ale, velmi rychle a rád se učí, co se naučí, nikdy nezapomene . Výcvik je nutností, bez něj se může stát nezvladatelným nebo agresivním vůči okolí. Jeho výcvik může vést i začínající chovatel. Je třeba velká dávka trpělivosti.\n\n"}
{"id": "444320", "url": "https://cs.wikipedia.org/wiki?curid=444320", "title": "Chasse, pêche, nature et traditions", "text": "Chasse, pêche, nature et traditions\n\nChasse, pêche, nature et traditions (CPNT) (česky Lov, rybolov, příroda a tradice) je francouzská agrární a konzervativní politická strana, která byla založena roku 1989 pod formou spolku. Strana hodlá bránit tradiční společenské hodnoty a dále právo na svobodný lov. Její předsedou je Frédéric Nihous (* 1967).\n\nStrana zaznamenává dílčí úspěchy především na místní a regionální úrovni. Své kandidáty vysílá také do prezidentských voleb (v roce 2002 obdržel Jean Saint-Josse přes milión hlasů, tj. 4,23 %).\n\nNa mezinárodní úrovni spolupracuje se euroskeptickými stranami. Ve volbách do Evropského parlamentu 2009 se spojila s Hnutím pro Francii (MPF) do koalice Libertas, která získala 4,8 % hlasů a jeden mandát.\n\n"}
{"id": "444321", "url": "https://cs.wikipedia.org/wiki?curid=444321", "title": "Wayne Grudem", "text": "Wayne Grudem\n\nWayne Arden Grudem (* 11. února 1948 v Chippewa Falls, Wisconsin) je americký evangelikální teolog a spisovatel.\n\nV letech 1977-1981 působil na \"Bethel College\", následně po dobu 20 let na \"Trinity Evangelical Divinity School\" a od roku 2001 je činný na \"Phoenix Seminary\".\n\nRoku 1974 byl ordinován na baptistického kazatele.\n\nK jeho nejvýznamnějším spisům patří učebnice \"Systematic Theology: An Introduction to Biblical Doctrine\" (1994) a sborník \"Recovering Biblical Manhood and Womanhood: A Response to Evangelical Feminism\" (1991), který vydal společně s Johnem Piperem.\n\nDo češtiny byla přeložna jeho kniha \"Business for the glory of God\" a vyšla pod titulem \"Křesťan podnikatel?\" (Návrat domů, 2006).\n"}
{"id": "444323", "url": "https://cs.wikipedia.org/wiki?curid=444323", "title": "Koresh", "text": "Koresh\n\nJméno Koresh může označovat:\n\n"}
{"id": "444326", "url": "https://cs.wikipedia.org/wiki?curid=444326", "title": "Cyrus Teed", "text": "Cyrus Teed\n\nCyrus Reed Teed (v české literatuře též chybně \"Cyrus Read Teed\", pro své věřící Koresh Teed; 18. října 1839 – 22. prosince 1908) byl americký eklektický léčitel, zakladatel sekty koreshiánů a také svébytný myslitel – tvůrce teorie Dutozemě.\n\n"}
{"id": "444332", "url": "https://cs.wikipedia.org/wiki?curid=444332", "title": "Bayer (rozcestník)", "text": "Bayer (rozcestník)\n\nBayer může být:\n\n\n\n"}
{"id": "444333", "url": "https://cs.wikipedia.org/wiki?curid=444333", "title": "Eikosanoid", "text": "Eikosanoid\n\nEikosanoid či ikosanoid (řec. \"eikosa\"–dvacet) je oxygenovaný produkt metabolismu dvacetiuhlíkatých mastných kyselin, zejména kyseliny arachidonové. Eikosanoidy vznikají především účinkem enzymů cyklooxygenázy, cytochromu P450, lipogenázy či neenzymaticky v jiných metabolických cestách.\n\nAč je tato definice poměrně široká, běžně se k eikosanoidům řadí hlavně leukotrieny a tři skupiny prostanoidů: prostaglandiny, prostacykliny a tromboxany. Teoreticky však k eikosanoidům mohou být řazeny i další látky, jako hepoxiliny, resolviny, izofurany, izoprostany, lipoxiny, epilipoxiny, epoxyeikosatrienové kyseliny (EET) a endokanabinoidy. Leukotrieny a prostanoidy jsou někdy označovány jako „klasické eikosanoidy“, zatímco ostatní jmenované se označují jako „neobvyklé“ (angl. „novel“ či „non-classic“).\n\nEikosanoidy jsou vnitrobuněčné signalizační molekuly (tzv. autokrinní), které ovlivňují svalový stah, srážení krve, bolest či například zánět.\n"}
{"id": "444337", "url": "https://cs.wikipedia.org/wiki?curid=444337", "title": "Benjamin Becker", "text": "Benjamin Becker\n\nBenjamin Becker (* 16. června 1981, Merzig, Německo) je současný německý profesionální tenista. Jeho maximem v žebříčku ATP je ve dvouhře 35. místo (Říjen 2014), a ve čtyřhře 58. místo (Červenec 2010). Ve své dosavadní kariéře zatím vyhrál 1 turnaj ATP World Tour ve dvouhře. K dubnu 2015 jej trénoval bývalý rumunský tenista Andrei Pavel.\n\nBenjamin Becker se zúčastnil 1 zápasu v Davisově poháru za tým Německa s bilancí 0-2 ve dvouhře.\n\n\n"}
{"id": "444340", "url": "https://cs.wikipedia.org/wiki?curid=444340", "title": "Prachovské skály", "text": "Prachovské skály\n\nPrachovské skály jsou pískovcová skalní oblast, přírodní rezervace a součást Chráněné krajinné oblasti Český ráj, která se rozkládá zhruba 5 až 7 km severozápadně od Jičína mezi Prachovem, Pařezskou Lhotou, Dolním Lochovem a Blaty v Královéhradeckém kraji. Skalní masiv vznikl v období druhohor jako usazeniny mělkého křídového moře. Chráněné území je v péči AOPK ČR - regionálního pracoviště Liberecko.\n\nGeomorfologicky jsou Prachovské skály součástí celku Jičínská pahorkatina, podcelku Turnovská pahorkatina, okrsku Vyskeřská vrchovina a podokrsku Prachovská pahorkatina, jejíž jsou samostatnou geomorfologickou částí.\n\nJsou zde archeologické nálezy dokazující, že lidé zde žili již v pravěku od doby kamenné. Celá oblast skal byla přírodní pevností slovanských kmenů, jen na několika místech doplněná valy. Uvnitř pak vznikala první sídliště.\n\nPravděpodobně koncem 13. století vznikl na jednom z čedičových vrcholů hrad Veliš s přilehlým Velišským panstvím. O několik desítek let později se panství dostává do majetku Vartemberků a vznikají zde různé osady, koncem 15. století jsou zde jako majitelé uváděni Trčkové z Lípy. Na začátku 17. století majetek převzali Smiřičtí ze Smiřic, ovšem v roce 1625 panství převzali Valdštejnové a připojili jej k svému Frýdlantskému vévodství. Poté co bylo ve válkách panství rozvráceno, zanikly i osady ve skalách.\n\nNová etapa začíná v roce 1637, když panství získal plukovník Jindřich Šlik z hraběcího rodu Šliků s majetky v západních Čechách, který byl do panského stavu povýšen císařem Zikmundem. Rod Šliků vlastnil zdejší panství až do znárodnění v roce 1948.\n\nRoku 1866 se v blízkosti skal odehrála jedna z bitev Prusko-rakouské války, kterou Prusové ač méně početní, vyhráli.\n\nOd sklonku 19. století se skály staly cílem horolezců i turistů. V roce 1933 se staly státní přírodní rezervací..\n\nV restitučním soudním řízení získala rodina Šliků v roce 1996 oblast zpět do svého vlastnictví a v roce 2000 zde začala provozovat služby související s cestovním ruchem. Návštěvnost veřejnosti je odhadována na 300 000 lidí ročně.\n\nCelá oblast je dobře přístupná automobily, veřejnou autobusovou dopravou a také pěšky – 7 km od Jičína po turisticky značených cestách.\n\n\n"}
{"id": "444341", "url": "https://cs.wikipedia.org/wiki?curid=444341", "title": "Stranický systém Francie", "text": "Stranický systém Francie\n\nStranický systém Francie představuje přehled francouzských politických stran a politických hnutí, jejich vnitřní strukturu, historii, činnost a další charakteristiky.\n\n\n\n\n\n\n\n"}
{"id": "444342", "url": "https://cs.wikipedia.org/wiki?curid=444342", "title": "Kydrivs Lipof", "text": "Kydrivs Lipof\n\nKydrivs Lipof je fiktivní bulharský malíř. Jméno postavy je anagram ze jména vysokomýtského malíře Filipa Dvorského (* 1980), který pod jménem Kydrivse Lipofa vytvořil sérii obrazů. V dubnu 2007 byla uskutečněna výstava jeho prací ve vysokomýtské Městské galerii, přičemž vernisáž na apríla byla pojata jako happening, mj. byla jménem Kydrivse Lipofa pojmenována pravá polovina jedné ulice. Spolu s Filipem Dvorským byli na výstavě a happeningu prezentováni pod fiktivními jmény i jeho přátelé, amatérští malíři Luděk Hejhal (pod pseudonymem Ferdinand Hejl), Jiří Vedral (alias Jindřich Velen) a další.\n\nZároveň byl ve \"Vysokomýtském zpravodaji\" prezentován smyšlený životopis Kydrivse Lipofa čti zde: měl žít mezi lety 1880–1907 (tedy narodit se měl 100 let před skutečným malířem a zároveň mělo být slaveno 100. výročí jeho úmrtí), byl spojován pobytem s Vysokým Mýtem a osudem se známými vysokomýtskými rodáky bratry Karlem a Hermenegildem Škorpilovými.\n\nPro zvýšení věrohodnosti byl o Kydrivsi Lipofovi jako o existujícím malíři vytvořen článek v české a v anglické Wikipedii. Oba články byly po jisté době odstraněny, nicméně přispěly, alespoň u části veřejnosti, k zamýšlenému impaktu mystifikace.\n\n"}
{"id": "444344", "url": "https://cs.wikipedia.org/wiki?curid=444344", "title": "The Eternal", "text": "The Eternal\n\nThe Eternal je šestnácté studiové albu Sonic Youth, které bylo vydáno 9. června 2009. Do té doby jejich poslední album \"Rather Ripped\" bylo vydáno v roce 2006, a tato tříletá pauza mezi jednotlivými alby je zatím u skupiny nejdelší, jaká kdy byla. Album obsahuje 12 písní, jeho obal nakreslil John Fahey.\n\n"}
{"id": "444351", "url": "https://cs.wikipedia.org/wiki?curid=444351", "title": "Diskografie Beyoncé", "text": "Diskografie Beyoncé\n\nDiskografie americké R&B zpěvačky Beyoncé.\n\n"}
{"id": "444358", "url": "https://cs.wikipedia.org/wiki?curid=444358", "title": "Novověká filosofie", "text": "Novověká filosofie\n\nNovověká filosofie je souhrnné a poměrně neurčité označení pro evropskou filosofii v období od poloviny 16. století do konce 18. století. \n\nI když je filosofická produkce v tomto období bohatá a velmi rozmanitá, spojuje ji několik charakteristických rysů.\n\nPočátky novověké filozofie spatřujeme v novém způsobu filozofického myšlení, jenž se v 17. století utvářel v učení Descartově, Spinozově, Hobbesově, Lockově, Leibnizově a dále se pak vyvíjel u osvícenců 18. století. M. Buhr a G. Irrlitz v monografii věnované německé klasické filosofii ukazují, že „základním problémem klasické buržoazní filosofie“ od F. Bacona a R. Descarta po Hegela a Feuerbacha je problém ovládnout zákony přírody a racionální přestavby společenského života. „Bacon a Descartes už nezkoumají objektivní realitu v duchu feodálně klerikálního myšlení, tj. jako Bohem danou a na něm závislou, ale jako takovou realitu, kterou může člověk ovládnout tím, že ji přetváří“.\n\nVelké postavy novověké filosofie lze jen obtížně zařadit do nějakých škol, přesto v ní lze rozlišit tři hlavní proudy: racionalismus, empirismus a osvícenství.\n\nObčanské a náboženské války hluboce otřásly všemi tradičními jistotami a evropské křesťanství rozdělila reformace. Z této nejistoty vzniká naléhavá potřeba najít novou a spolehlivou jistotu, kterou může nabídnout pouze všem společný rozum. Je to pouze rozum, který dovoluje nacházet a vyjadřovat obecné pravdy a zákonitosti a z nich vyvozovat jisté závěry, zejména v matematice.\n\nHlavní představitelé:\n\nV anglické filosofii převládla jistá skepse vůči možnostem rozumu, navazující na středověký nominalismus: jedinou – i když nepříliš spolehlivou – jistotou pro člověka je jeho zkušenost. Z ní je třeba vycházet, opatrně zobecňovat a výsledky stále kriticky ověřovat.\n\nHlavní představitelé: \n\nZ dlouhého období míru, prosperity a politických úspěchů vznikl dojem úplné svrchovanosti a soběstačnosti člověka. Hlavní příčinou nedostatků v lidské společnosti je setrvačné působení náboženských a jiných pověr, které lze ale překonat věděním a rozumným uspořádáním věcí. Tak vzniká také myšlenka pokroku spojená s myšlenkou osvobození a emancipace člověka.\n\nHlavní představitelé:\n\nPanovníci:\n\nNa konci celého období stojí velká syntéza Immanuela Kanta, která spojuje a shrnuje všechny tři uvedené proudy. Kant sám byl především osvícenec, dokázal však smířit racionalismus s empirismem a obojí cestě poznávání vykázat její místo. Tím už přesahuje období novověké filosofie a zároveň zakládá německý idealismus, nejvýznamnější filosofický proud 19. století.\n\n\n"}
{"id": "444363", "url": "https://cs.wikipedia.org/wiki?curid=444363", "title": "1900–1909", "text": "1900–1909\n\nRoky 1900–1909 (v češtině obvykle souhrnně nepojmenovávané, zřídka (ne zcela přesně) označováno jako \"nultá léta\", nebo jen počátek 20. století – to ale začíná až 1. ledna 1901) jsou přechodem ze „století páry“ do „století elektřiny“.\n\n\n\n\n\n\nBěhem tohoto desetiletí se narodili politici Leonid Iljič Brežněv, Hirohito, Lyndon B. Johnson, Antonín Novotný, Rudolf Slánský, František Kriegel a Reinhard Heydrich, spisovatelé Jaroslav Seifert, Vítězslav Nezval, Jiří Wolker, Jaroslav Foglar, Julius Fučík, František Halas, George Orwell, Antoine de Saint-Exupéry, John Steinbeck a Astrid Lindgrenová, herci Jan Werich, Emil František Burian, Ladislav Pešek, František Filipovský, Karel Höger, Jaroslav Marvan, Jiří Voskovec, Hugo Haas, Olga Scheinpflugová, Stanislav Neumann, Bohuš Záhorský, Jean Gabin, Henry Fonda, umělci Jaroslav Ježek, Zdeněk Burian, Walt Disney, Marlene Dietrichová, Louis Armstrong, Frida Kahlo, Salvador Dalí, Toyen, Samuel Beckett i osobnosti Milada Horáková, Josef Toufar, Jan Patočka, Oskar Schindler, Nicholas Winton, Albert Speer a Jean-Paul Sartre.\n\nZemřeli panovníci Viktorie (britská královna) a Leopold II. Belgický, spisovatelé Oscar Wilde, Jules Verne, Émile Zola, Anton Pavlovič Čechov, Julius Zeyer, Henrik Ibsen a Svatopluk Čech, umělci Antonín Dvořák, Zdeněk Fibich, Giuseppe Verdi, Nikolaj Andrejevič Rimskij-Korsakov, Edvard Grieg, Paul Gauguin, Paul Cézanne, Henri de Toulouse-Lautrec a Václav Brožík či další osobnosti jako Friedrich Nietzsche, Dmitrij Ivanovič Mendělejev, Pierre Curie, Emil Holub, Emil Škoda, František Ladislav Rieger a Josef Hlávka.\n"}
{"id": "444366", "url": "https://cs.wikipedia.org/wiki?curid=444366", "title": "Letní slavnosti staré hudby", "text": "Letní slavnosti staré hudby\n\nLetní slavnosti staré hudby je mezinárodní hudební festival historických uměleckých hudebních směrů. Byl založen v roce 1999 z iniciativy umělecké vedoucí a dramaturgyně souboru Collegium Marianum Jany Semerádové a koná se každoročně v letních měsících v Praze.\n\nFestival je vstupní branou, přes niž proudí do České republiky zahraniční soubory, které se věnují interpretaci světské středověké i renesanční tvorby, spolu s hudebníky, kteří hrají na originály či kopie historických nástrojů. Díky tematicky propracované dramaturgii festival přesahuje do oblasti barokního divadla a tance. Charakteristickou součástí těchto produkcí jsou dobové kostýmy, původní choreografie, barokní gestika, rétorika a líčení. Vznikají tak novodobé premiéry, v některých případech ještě neuvedených děl hudební historie, a to nejen v českém, ale i světovém kontextu. Dramaturgie festivalu navázala v této souvislosti spolupráci s významnými umělci, zabývajícími se tímto oborem, např. francouzským režisérem Benjaminem Lazarem a francouzskou sopranistkou Claire Lefilliâtre. Rezidenční souborem festivalu je soubor Collegium Marianum z Prahy. \n\nProgram jednotlivých ročníků od roku 2000 a jejich tematická zaměření jsou uvedeny na oficiální stránce festivalu (archiv)\n\n"}
{"id": "444367", "url": "https://cs.wikipedia.org/wiki?curid=444367", "title": "Junker", "text": "Junker\n\nJunker (ze střední horní němčiny \"Juncherre\", ,junger Herr, Jungherr‘ = mladý pán) může mít tyto významy:\n\n\nJunker může také znamenat:\n\nJunker jako příjmení:\n\n"}
{"id": "444371", "url": "https://cs.wikipedia.org/wiki?curid=444371", "title": "Friedrich Sämisch", "text": "Friedrich Sämisch\n\nFriedrich (Fritz) Sämisch (20. září 1896, Charlottenburg - 16. srpna 1975, Berlín) byl německý šachový velmistr.\n\n\nV roce 1922 vyhrál zápas v Berlíně proti Rétimu (+ 4 -1 = 3).\n\nPravděpodobně jeho nejslavnější partie je jeho prohra s Nimcovičem v Kodani 1923. Sehrál mnoho dalších krásných partií, jedna z nich byla výhra nad Grünfeldem v Karlových Varech 1929, která získala cenu krásy. Ve stejném turnaji také porazil Capablancu. Jindy skvělý Kubánec se tehdy stal obětí svého přehnaného sebevědomí: na partii dorazil pozdě a evidentně společensky unaven, přičemž v zahájení tahal automaticky bez přemýšlení, aniž by přitom přerušil konverzaci se svými přáteli. V důsledku svého nesoustředění pak ještě v rané fázi zahájení ztratil figuru. Nevzdal se, což se obvykle v takových případech ve velmistrovských partiích děje, nicméně náprava tak velkého lapsu se nakonec ukázala být nad jeho síly.\n\nVe věku 73 let Sämisch hrál turnaje \"in memoriam\" Adolfa Anderssena v Büsumi, Německo a další turnaj v Linköpingu, Švédsko, ale prohrál všechny zápasy v obou turnajích (15 v prvním a 13 v druhém) na časovou kontrolu.\n\nSämisch je dnes vzpomínán hlavně pro jeho příspěvky k šachovým zahájení. Dvě hlavní varianty zahájení jsou po něm pojmenovány:\n\n\nProfil Friedricha Sämische na Chessgames.com\n"}
{"id": "444372", "url": "https://cs.wikipedia.org/wiki?curid=444372", "title": "Bosňané", "text": "Bosňané\n\nPojmem Bosňané nezávisle na etnickém původu označuje obyvatele Bosny, obyvatelé Hercegoviny se nazývají Hercegovci. Označení Bosňané jako širší pojem je užíváno i pro všechny obyvatele Bosny a Hercegoviny. Nejpočetnějšími národnostmi Bosny a Hercegoviny jsou Bosňáci (Muslimové), bosenští Srbové a bosenští Chorvati.\n\nPodle sčítání lidu z roku 1991 žilo v Bosně a Hercegovině 43,77 % Bosňáků, 31,46 % Srbů a 17,34 % Chorvatů; dalších 5,5 % lidí se deklarovalo jako Jugoslávci a 1,93 % patřilo k řadě dalších národností.\n\nV roce 2000 žilo v Bosně a Hercegovině podle údajů americké agentury CIA 48 % Bosňáků, 37,1 % Srbů, 14,3 % Chorvatů a 0,6 % ostatních.\n\nBosenština, srbština a chorvatština jsou v současné Bosně a Hercegovině uznávány jako samostatné a rovnoprávné oficiální jazyky. Rozdíly v mluvené formě jsou nepatrné, ovšem zejména u bosenštiny a chorvatštiny je snaha ke kodifikaci nových nebo regionálních výrazů, které by zdůraznily specifičnost jednotlivých komunit. Nové výrazy se již objevují v jazyce úředních dokumentů a ve školních učebnicích. Psaná forma jazyků používá v bosňácko-chorvatské Federaci latinku, v Republice srbské převážně cyrilici.\n"}
{"id": "444375", "url": "https://cs.wikipedia.org/wiki?curid=444375", "title": "Cink (rozcestník)", "text": "Cink (rozcestník)\n\nCink může být:\n\n\n"}
{"id": "444377", "url": "https://cs.wikipedia.org/wiki?curid=444377", "title": "Třešňová", "text": "Třešňová\n\nTřešňová může být:\n\n\n"}
{"id": "444378", "url": "https://cs.wikipedia.org/wiki?curid=444378", "title": "Brandov (hrad)", "text": "Brandov (hrad)\n\nBrandovský hrad (též Hrad u Brandova, Loupežnická skála, ) je název zaniklého hradu v Krušných horách nedaleko obce Brandov v okrese Most téměř u státních hranic s Německem. Z původního hrádku zůstaly jen nepatrné zbytky v terénu na zalesněném návrší nad částí Brandova nazývalé \"Kolonie\". Zbytky hradu leží při modře značené turistické cestě vedoucí z Brandova do zaniklé Gabrieliny Huti.\n\nO hrádku se nedochovaly žádné písemné zprávy, takže ani není známé jeho jméno. V literatuře se o něm proto píše jako o \"hradě u Brandova\" nebo \"Brandovském hradu.\" Podle archeologických nálezů byl založen nejspíše ve druhé polovině 13. století a na přelomu 13. a 14. století vyhořel a poté byl opuštěn. Nálezy zuhelnatělého dřeva dokládají, že hrad byl především dřevěný a jednalo se pravděpodobně jen o malou a jednoduchou stavbu. Jejím zakladatelem mohl být panovník.\n\nPodle umístění hradu v sousedství zemských hranic u obchodní cesty do Saska mohl sloužit jako strážní bod, kde se vybíralo clo. Není jasné, zda stál na české nebo saské straně hranice, ale pravděpodobnější je příslušnost k českému království. Průběh staré cesty, která procházela kolem hradu, se podařilo zrekonstruovat v úseku od německého města Olbernhau až k Malému Háji.\n\nPozůstatky hradu byly objeveny až v roce 1986 německými badateli, kteří návrší zkoumali na základě pověsti a údajů v mapě z konce 16. století, která v těchto místech uvádí hrad. Společně s pracovníky Archeologického ústavu v Mostě se jim podařilo nalézt střepy a podle terénních pozůstatků jednoznačně prokázat existenci hrádku. Archeologické průzkumy zde probíhaly v letech 1986–1989.\n\nV terénu jsou patrné především obranné prvky hradu jako do skály vysekaný příkop, který chránil přístupnou severní stranu ostrožny s hradem. Na příkop navazoval val a terénní hrana, na které stávalo nějaké lehké opevnění. Hlavní obytná stavba částečně zasekaná do skály stála na malém prostoru hradního jádra s délkou čtrnáct metrů. Nepatrné terénní relikty zástavby se dochovaly v jihozápadním svahu. Ve skále vytesaný objekt má rozměry 1,2 × 0,8 metru.\n\n"}
{"id": "444379", "url": "https://cs.wikipedia.org/wiki?curid=444379", "title": "Philippe Soupault", "text": "Philippe Soupault\n\nPhilippe Soupault (2. srpna 1897, Chaville, Francie – 12. března 1990, Paříž) byl francouzský dadaistický a surrealistický básník, spisovatel a dramatik.\n\nVyrůstal v bohaté rodině, hodně cestoval.\n\nSpolu se svými přáteli André Bretonem et Louisem Aragonem patřili k předním osobnostem hnutí Dada. Spolu také v roce 1919 založili literární revui \"Littérature\", ve které byly otištěny první surrealistické texty.\n\nV roce 1927 navštívil spolu s Léonem Pierre-Quintem Prahu, kde se spřátelil se členy Devětsilu. Ve stejném roce napsal též báseň \"Do Prahy\".\n\nV mládí jej ovlivnili Arthur Rimbaud, Comte de Lautréamont, Rainer Maria Rilke a Walt Whitman.\n\nV roce 1919 napsali spolu s André Bretonem sbírku \"Les Champs magnétiques\" (Magnetická pole), což byla první kniha automatických textů.\n\nBěhem druhé světové války pracoval jako reportér. V pracích z této doby opouští surrealismus.\n\nJeho dramatická tvorba neměla výraznější ohlas.\n\n\n\n\n\n"}
{"id": "444381", "url": "https://cs.wikipedia.org/wiki?curid=444381", "title": "Saližan Šaripov", "text": "Saližan Šaripov\n\nSaližan Šakirovič Šaripov ( , * 24. srpna 1964 v Uzgenu, Ošská oblast, Kirgizská SSR, SSSR) byl v letech 1990–2008 ruský kosmonaut (do roku 1991 sovětský), člen oddílu kosmonautů Střediska přípravy kosmonautů. Je kyrgyzské národnosti. Roku 1998 vzlétl na palubě raketoplánu Endeavour (let STS-89) ke stanici Mir. Od října 2004 absolvoval půlroční kosmický let na Mezinárodní vesmírné stanici (ISS) jako palubní inženýr Expedice 10. Celkem strávil ve vesmíru 201 dní, 14 hodin a 49 minut. \n\nSaližan Šaripov pochází z města Uzgen ležícího v Ošské oblasti Kyrgyzstánu, je kyrgyzské národnosti. Roku 1981 po absolvování střední školy nebyl přijat na Orenburskou leteckou školu. Roku 1982 absolvoval Andižanskou střední profesionálně-technickou školu, obor účetní. Po základní vojenské službě se dostal na Charkovskou vojenskou vysokou leteckou školu, ukončil ji roku 1987. Poté sloužil jako instruktor školního leteckého pluku ve střední Asii.\n\nKoncem roku 1989 se zúčastnil 11. náboru do oddílu kosmonautů ve Středisku přípravy kosmonautů (CPK). Prošel lékařskými prohlídkami a 11. května 1990 rozhodnutím Státní meziresortní komise byl doporučen ke kosmonautickému výcviku. Dne 8. srpna 1990 byl zařazen v CPK na pozici kandidáta na kosmonauta. Absolvoval dvouletou všeobecnou kosmickou přípravu a 11. března 1992 získal kvalifikaci „zkušební kosmonaut“. \n\nOd dubna 1992 byl zařazen mezi kosmonauty připravující se na lety na Mir. V červenci 1997 se stal jedním z ruských kosmonautů vybraných k letu na americkém raketoplánu, od srpna se připravoval v Johnsonovu vesmírném středisku (JSC) v Houstonu.\n\nDo vesmíru odstartoval 23. ledna 1998 na palubě raketoplánu Endeavour letu STS-89. Raketoplán navštívil stanici Mir, vyměnil zde amerického člena posádky a po 8 dnech, 19 hodinách a 47 minutách letu přistál na Floridě.\n\nOd února 1998 byl velitelem záložní posádky Základní expedice 27 na Mir (startovala v únoru 1999), připravoval se z Claudií André-Deshaysovou a Slovákem Michalem Fulierem. V březnu 1999 – březnu 2000 velel záložní posádce Základní expedice 28, jejímž palubním inženýrem byl Pavel Vinogradov. Od června do prosince 2000 tvořil s Vinogradovem hlavní posádku Základní expedice 29. V srpnu 2001 nahradil Olega Kotova v záložní posádce Expedice 6 na ISS. Expedice 6 startovala v listopadu 2002. Koncem roku 2002 byl zařazen do hlavní posádky Expedice 10 (Leroy Chiao, Šaripov, John Phillips). Po havárii Columbie byly sestavy posádek opakovaně měněny, nakonec od ledna 2004 byla dvojice Chiao, Šaripov náhradní pro Expedici 9 a hlavní pro Expedici 10. \n\nKe svému druhému letu vzlétl 14. října 2004 v Sojuzu TMA-5 (velitel lodi) s Chiaem a Jurijem Šarginem. Členové Expedice 10 převzali stanici od Expedice 9, jejíž dva členové (Gennadij Padalka a Michael Fincke) s Šarginem po týdnu přistáli se Sojuzem TMA-4. Během letu Chiao a Šaripov dvakrát vystoupili do vesmíru, dohromady na 10 hodin. V dubnu 2005 předali stanici následníkům z Expedice 11 a 25. dubna přistáli na Zemi po letu trvajícím 192 dní, 19 hodin a 2 minuty.\n\nOd října 2005 do května 2006 byl představitelem CPK v JSC v Houstonu. V květnu 2006 byl předběžně určen do záložní posádky Expedice 19, od srpna téhož roku přešel do záložní posádky Expedice 16. V únoru 2007 se stal palubním inženýrem hlavní posádky Expedice 18. V květnu 2008, pět měsíců před startem, byl odstraněn od přípravy z lékařských důvodů. V červenci 2008 byl odvolán z oddílu kosmonautů a jmenován vedoucím oddělení v CPK.\n\n"}
{"id": "444382", "url": "https://cs.wikipedia.org/wiki?curid=444382", "title": "Raemon Sluiter", "text": "Raemon Sluiter\n\nRaemon Sluiter (* 13. dubna 1978 v Rotterdamu, Nizozemsko) je nizozemský tenisový trenér a bývalý profesionální tenista. Ve své kariéře nevyhrál na okruhu ATP žádný turnaj.\n\nRaemon Sluiter se zúčastnil 12 zápasů v Davisově poháru za tým Nizozemska s bilancí 6-10 ve dvouhře a 0-1 ve čtyřhře.\n\n"}
{"id": "444384", "url": "https://cs.wikipedia.org/wiki?curid=444384", "title": "Sumka", "text": "Sumka\n\nSumka může být:\n\n\n"}
{"id": "444393", "url": "https://cs.wikipedia.org/wiki?curid=444393", "title": "Gonocalyx", "text": "Gonocalyx\n\nGonocalyx je rod rostlin z čeledi vřesovcovité. Zahrnuje 11 druhů a je rozšířen v tropické Americe od Kostariky po Kolumbii a na některých Karibských ostrovech.\n\n"}
{"id": "444397", "url": "https://cs.wikipedia.org/wiki?curid=444397", "title": "René Crevel", "text": "René Crevel\n\nPo maturitě studoval práva a literaturu na Sorbonně, ale školu brzy opustil. Během své vojenské služby se setkal s Rogerem Vitracem a Maxem Morisem. V roce 1921 se seznámil také s André Bretonem a připojjil se k surrealistům. Na konci roku 1922 přivedl surrealistickou skupinu k výzkumům \"umělých spánků\". \n\nV říjnu 1925 byl exkomunikován ze surrealistického hnutí. Tehdy poznal Tristana Tzaru a připojil se k hnutí Dada. V roce 1926 byla u něho diagnostikována tuberkulóza. V roce 1929 ho exulant Lev Trocký přivedl k opětovnému navázání spolupráce se surrealisty, ale byzy byl vyčerpán snahou propojit surrealisty a komunisty. Od roku 1927 byl členem Parti communiste français, ze které byl v roce 1933 vyloučen a zůstal věrný Bretonovi.\n\nV roce 1935 se angažoval v přípravě \"Mezinárodního kongresu spisovatelů na ochranu kultury\", jehož se měla účastnit i surrealistická skupina s Bretonem jako jejím mluvčím. Po roztržce s Erenburgem, který zastupoval sovětskou delegaci, byl Breton z kongresu vyloučen. René Crevel, který se nesmířil s nepřítomností surrealistů na tomto kongresu, propadl deziluzi a znechucení. Navíc se 16. června dozvěděl, že trpí tuberkulózou ledvin, když se domníval, že již byl vyléčen. Následující noc spáchal sebevraždu plynem ve svém bytě a zanechal stručný vzkaz: \"Prosím, spalte mě. Zhnusení!\". \n\n\n\n"}
{"id": "444398", "url": "https://cs.wikipedia.org/wiki?curid=444398", "title": "George V (stanice metra v Paříži)", "text": "George V (stanice metra v Paříži)\n\nGeorge V je stanice Pařížského metra na lince 1. Nachází se v 8. obvodu v Paříži pod Avenue des Champs-Élysées.\n\nStanice byla uvedena do provozu 13. srpna 1900 jako součást nejstaršího úseku linky metra v Paříži. Samotná trať byla otevřena již v červenci, do té doby vlaky stanicí pouze projížděly.\n\nV rámci modernizace a přechodu na automatizovaný provoz na lince 1 byla nástupiště zvýšena ve dnech 29. října - 2. listopadu 2008.\n\nPůvodní název stanice zněl \"Alma\" podle bitvy na řece Almě v roce 1854 během Krymské války. 27. května 1920 byla pojmenována po nedaleké \"Avenue George V\" nesoucí jméno anglického krále Jiřího V.\n\nStanice má dva vchody na \"Avenue des Champs-Elysées\" u domů č. 101 a 118.\n\n"}
{"id": "444399", "url": "https://cs.wikipedia.org/wiki?curid=444399", "title": "Hod", "text": "Hod\n\nHod může být:\n\n"}
{"id": "444405", "url": "https://cs.wikipedia.org/wiki?curid=444405", "title": "John Marin", "text": "John Marin\n\nJohn Marin (23. prosince 1870 Rutherford, New Jersey – 2. října 1953 Cape Split, Maine) byl americký malíř.\n\nNarodil se roku 1870. Jeho matka zemřela devět dnů po jeho narození. Vychovali jej prarodiče a jeho dvě neprovdané tety, otec do výchovy nezasahoval. Rok studoval na Stevens Institute of Technology, střídal různá zaměstnání, šest let se pokoušel prosadit jako architekt. V roce 1905 odjel do Evropy, kde cestoval a maloval akvarely, ovlivněn impresionismem a symbolismem. V Paříži se setkal s Edwardem Steichenem, který poslal jeho malby Alfredovi Stieglitzovi do New Yorku, aby je vystavil. Tím začalo čtyřicetileté partnerství galeristy Stieglitze a malíře Marina.\n\nVrátil se z Evropy do Spojených států v roce 1910 a energicky se pustil do dalšího malování městské a venkovské krajiny. Roku 1914 poprvé navštívil Main, který si zamiloval a každoročně se vracel. Jeho malby z dvacátých let byly ovlivněny kubismem a futurismem. Od třicátých let maloval rovněž oleje.\n\nV polovině třicátých let se dočkal uznání. V roce 1936 měl retrospektivní výstavu v newyorském Muzeu moderního umění, v roce 1947 putovní výstavu ve Washingtonu, Minneapolisu a Bostonu. Jeho dílo je zastoupeno ve sbírkách mnoha amerických muzeích. Zemřel roku 1953.\n\n\n"}
{"id": "444406", "url": "https://cs.wikipedia.org/wiki?curid=444406", "title": "Pórovitost", "text": "Pórovitost\n\nPórovitost nebo poréznost je vlastnost pevných nebo polotuhých materiálů, které obsahují množství drobných a rovnoměrně rozložených dutin či otvorů nejrůznějšího tvaru a původu. Pórovitost snižuje specifickou hmotnost materiálu, zvyšuje jeho izolační a další schopnosti, například nasákavost. Je prakticky významná u stavebních materiálů, u zemědělských půd a řada hydraulických vlastností horninového prostředí bývá často také funkcí různých druhů pórovitosti.\n\nPojmem pórovitost se rozumí:\n\nPórovitost v bodě x je definována vztahem:\nformula_1\n\nK vyjádření velikosti pórového prostoru se někdy užívá jiná charakteristika – číslo pórovitosti (e) definované jako poměr objemu pórů V k objemu zrn horniny V:\nformula_2\n\nRozlišujeme tyto základní druhy:\na různé druhy efektivní pórovitosti (podíl pórového prostoru, efektivního z určitého přijatého hlediska, na celkovém objemu horniny.)\nJelikož efektivnost závisí od uplatněného hlediska, je zapotřebí vždy blíže specifikovat, z jakého hlediska se efektivnost posuzuje. Proto se rozlišuje celá řada kategorií efektivní pórovitostí:\ndynamická efektivní pórovitost, výtoková efektivní pórovitost, odtoková efektivní pórovitost, průtoková efektivní pórovitost, statická užitečná kapacita, dynamická užitečná kapacita, migrační pórovitost, kinematická pórovitost.\n\nTam, kde se uvádí pouze hodnota označená jako efektivní pórovitost bez bližší specifikace kategorie efektivní pórovitosti, je třeba pro správnou interpretaci uvést způsob, jakým byla efektivní pórovitost stanovena, což identifikuje i její fyzikální význam. V praxi se často termínem efektivní pórovitost označuje otevřená pórovitost nebo koeficient účinnosti filtračního průřezu, což je poměr celkového průřezu pórů, kterými proudí kapalina, k celkovému filtračnímu průřezu, tj. poměr průřezu aktivních pórů k součtu průřezu zrn horniny.\n\n\n\n1. efektivní pórovitost dynamická - podíl pórového prostoru, který se může podílet na pohybu kapaliny při uvažovaných hydraulických gradientech, k celkovému objemu horniny i s póry. Je funkcí hydraulického gradientu a není proto konstantní. Lze ji určovat např. centrifugováním při specifikovaných parametrech odstřeďování.\n2. efektivní pórovitost odtoková - podíl objemu pórů vysušených při snížení volné hladiny v přírodních (terénních) podmínkách na celkovém objemu horniny i s póry. Když zanedbáme stlačitelnost zvodněného systému, rovná se poměru objemu vody odvedené z horniny k objemu horniny považované v daných podmínkách za odvodněnou. Představuje poměr vertikální složky rychlosti filtrace na volné hladině k rychlosti poklesu této hladiny. Je funkcí času a režimu odvodňování (roste s rychlostí odvodňování, s hloubkou hladiny a s délkou čerpání)\n3. efektivní pórovitost průtoková - podíl pórového prostoru, kterým proudí kapalina s objemovým průtokem Q v průtočném průřezu A, na celkovém objemu horniny i s póry.Je určená vztahem:\nformula_3\nkde:\n4. efektivní pórovitost výtoková - podíl objemu pórů, odvodnitelných volným gravitačním výtokem ze vzorku horniny, na celkovém objemu vzorku horniny. Teoreticky je pro stejné teplotní a vlhkostní podmínky a pro nekonečný čas výtoku fyzikální konstantou horniny. V praxi jsou však naměřené hodnoty výtokové efektivní pórovitosti ovlivněné režimem odvodnění, způsobem měření apod. Odpovídá většinou laboratorně stanovené vododajnosti (specific yield). Často se označuje nejednoznačným termínem aktivní pórovitost nebo účinná pórovitost\n5. drenážní pórovitost - někdy zvaná volná storativita nebo volná zásobnost. Označení S. Odpovídá poměrnému objemu vody, který drenuje z jednotkového objemu pórového prostředí při jednotkovém poklesu tlakové výšky. Typické hodnoty drenážní pórovitosti se pohybují v intervalu 0,01 – 0,40. Jsou podstatně vyšší než hodnoty specifické storativity. To je dáno tím, že zde dochází k drenáži pórů a ne jen ke změně objemu vody.\n"}
{"id": "444408", "url": "https://cs.wikipedia.org/wiki?curid=444408", "title": "Dynastie Holstein‑Gottorp‑Romanov", "text": "Dynastie Holstein‑Gottorp‑Romanov\n\nDynastie Holstein-Gottorp-Romanov byla třetí a poslední vládnoucí ruskou dynastií, která vládla Ruskému impériu v letech 1762–1917. \n\nVládnoucí rod Romanovců vymřel po meči roku 1730 a po přeslici roku 1762. Počínaje rokem 1730 se de facto nová dynastie vytvořila z vedlejší linie německého rodu Oldenburků. Ta vzešla ze sňatku romanovské velkokněžny Anny Petrovny, nemanželské dcery cara Petra Velikého (1672-1725), a vévody Karla Fridricha z linie Holstein-Gottorp. Noví carové přijali jméno \"Romanov\" (Romanovci), přičemž název Holstein-Gottorp-Romanov je užíván zejména v genealogii (v německé historiografii je užíván název \"Romanow-Holstein-Gottorp\"). V tomto smyslu jsou tedy za Romanovce zpravidla označováni všichni ruští panovníci až do roku 1917. \n\nRuský car Petr Veliký zemřel v roce 1725. Po něm vládla do roku 1727 jeho druhá žena Marta Skavronská, jako panovnice carevna Kateřina I. Po smrti Kateřiny I. se podle jejího testamentu stal carem teprve 13letý vnuk Petra Velikého Petr II., který byl posledním mužem z původního rodu Romanovců na carském trůnu. Jeho úmrtím (příčinou byly pravé neštovice) v roce 1730 vymřel rod Romanovců po meči. Carevnou se pak stala neteř Petra Velikého Anna Ivanovna, která vládla v letech 1730-1740. Poslední ženskou vládkyní Ruska z původního rodu Romanovců byla dcera Petra Velikého Alžběta Petrovna, která byla carevnou v letech 1741-1762.\nPrvním mužským panovníkem ze staronového rodu Holstein‑Gottorp‑Romanov byl Petr III., zavražděný v roce 1762. Po Petrovi byli zabiti ještě další tři carové Pavel I. Ruský, Alexandr II. (oba při atentátech) a Mikuláš II., zavražděný bolševiky s celou svou rodinou. Dědictví trůnu podle rodové posloupnosti bylo upraveno zákonem teprve roku 1797 nařízením Pavla I., které organizovalo následnictví ruského trůnu podle mužské linie. Ženská linie měla nastupovat až po vymření mužské linie.\n\nVlivem caesaropapismu bylo pravoslaví velmi důležitou složkou dynastické ideologie Romanovců. Tato tradice omezovala možnost sňatků s dalšími evropskými rody. Sňatky byly možné pouze s členy pravoslavných dynastií, kterých byl v Evropě nedostatek a dále se členy nábožensky tolerantních protestantských dynastií. Romanovci neměli příbuzenské svazky s katolickými rody. Sňatky s německými princeznami a princi bývaly často vykládány politickými důvody. Ve skutečnosti byly pouhým důsledkem ústavního požadavku, aby carevna byla pravoslavnou a důsledkem romanovské tradice, která žádala přestup ku pravoslaví od cizinek, s nimiž se ženila velkoknížata, a zachování pravoslaví od velkokněžen, když se vdávaly do ciziny, což pro katolické dynastie (na rozdíl od protestantských) bylo nepřijatelné. Nehledě k těmto sňatkům, v jejichž důsledku byla dynastie přísně vzato téměř německá. V 19. století začala dynastie uskutečňovat celoevropské svazky se členy řeckého či srbského, černohorského panovnického domu či gruzínské, již nevládnoucí dynastie Bagrationů), které byly pravoslavného vyznání. Kromě toho dynastie v 19. století pokračovala v tradičních svazcích s dalšími protestantskými rody. Romanovská velkokněžna Anna Pavlovna, sestra Mikuláše I. se stala v roce 1840 nizozemskou královnou. Úzké příbuzenské vztahy měla dynastie Romanov-Holstein-Gottorp s dánskými Oldenburky a také s britskou hanoverskou dynastii (například Mikuláš II. byl bratrancem krále Jiřího V.).\nPravoslavné náboženství a nedostatek mužských členů rodu až do 19. století, ale také skutečnost, že do 19. století kromě Ruska nebylo jiných pravoslavných států, byly příčinou asi nejcharakterističtějšího rysu romanovské dynastie jako celku: nedělala dynastickou zahraniční politiku. Romanovci se nesnažili obsazovat cizí trůny a ani jeden neobsadili, nevedli válek v zájmu rodu a diplomatických sporů o územní dědictví. To byla jedna z příčin úspěšné zahraniční politické bilance Romanovců, za jejichž panování moskevský stát střední velikosti se stal světovou ruskou velmocí, ačkoliv mezi nimi bylo dost neschopných a dokonce i duševně nenormálních panovníků. \n\nK tragickému konci dynastie, která v 1. světové válce a revoluci ztratila 18 svých členů, také přispěla osobnost cara Mikuláše II., jenž nestačil na úkoly, které doba ukládala panovníkovi. Situaci zhoršovala i carevna Alexandra Fjodorovna, která posilovala absolutistické smýšlení svého chotě. Navíc následník Alexej Nikolajevič trpěl hesenskou rodovou krvácivostí; v souvislosti s tím panovaly stálé obavy o život jediného následníka trůnu. Kolem carské rodiny se vytvořilo ovzduší, v němž nabývali vlivu mystičtí dobrodruzi, z nichž nejznámější je Rasputin. Za světové války vyvrcholila opozice ze strany členů rodu proti této kamarile účastí velkoknížete Dimitrije Pavloviče (viz OSNND I-2, str. 122) na zavraždění Rasputina a kolektivním dopisem velkoknížat carovi, v němž vznášeli těžkou obžalobu proti němu samotnému tím, že ospravedlňovali čin Dimitrije Pavloviče „příkazem svědomí“. Bylo to jediné kolektivní politické vystoupení členů rodu, z nichž většina od 20. století ukazovala málo dynastického ducha, uzavírala morganatické sňatky vzdávajíc se práv na trůn, snažila se o úplně soukromý život a vůbec projevovala jakousi rodovou únavu.\n\nPalácový převrat (1916) měl nastolit na trůn místo Mikuláše II. buď jeho bratra, liberálního Michaila Alexandroviče, nebo nejvyššího velitele carské armády Nikolaje Nikolajeviče (viz OSNND IV-1, str. 578). Avšak tentokrát dříve než zákrok důstojníků a byrokratů přišla revoluce lidu. Po Únorové revoluci roku 1917 byli car s rodinou postaveni pod dozor, ale ostatní Romanovci zůstali volnými. Všichni odmítli opustit válčící Rusko a prohlásili poslušnost prozatímní vládě. Po Říjnové revoluci byla většina členů rodu uvězněna, Mikuláš s manželkou, se synem, čtyřmi dcerami a několika členy služebnictva byli zavražděni 18. července 1918 v Ipaťjevově domě v Jekatěrinburgu, několik velkoknížat 19. července v Alapajevsku a 30. ledna 1919 v Petrohradě. Michail Alexandrovič, který po Mikulášově abdikaci odmítl korunu, pravděpodobně také zahynul (v létě 1918).\n\nŘíjnovou revoluci nepřežili Mikuláš II. a jeho syn Alexej ani další následník, Mikulášův mladší bratr Michail Alexandrovič. Na prvním místě v řadě následnictví ruského trůnu se tak ocitl velkokníže Kirill Vladimirovič, který 31. srpna roku 1924 přijal titul cara vší Rusi. Jeho nároky však byly a dosud jsou zpochybňovány, neboť z důvodu svého carem nepovoleného sňatku s rozvedenou Viktorií Melitou, rodem britskou princeznou a prvním sňatkem hesenskou velkovévodkyní, byl (byť dočasně) zbaven svých práv člena carské rodiny, včetně práv nástupnických.\n\nPráva Kirilla (a tedy i jeho potomků) na ruský carský trůn byla tedy nejednou z čistě právního hlediska zpochybněna, přičemž paradoxním způsobem nejčastěji uváděný důvod proti – jeho angažmá v Únorové revoluci, které ale zůstává předmětem sporu. V březnu 1917 velkokníže přísahal spolu se svým plukem věrnost prozatímní vládě, což vyvolalo u některých členů dynastie negativní reakce a vedlo k odmítnutí jeho nároku.\n\nProblém spočívá v přístupu k uplatňování článků 183-185 ruského \"Zákona o následnictví\" ke Kirillovi a jeho potomkům:\n\n8. října roku 1905 vstoupil Kirill Vladimirovič v manželství se svou sestřenicí Viktorií Melitou, dcerou vévody z Edinburghu, rozvedenou manželkou Ernesta Ludvíka Hesensko-Darmstadtského, bratra carevny Marie Fjodorovny. Za tři dny po uzavření sňatku car Mikuláš II. zbavil Kirilla všech práv člena carské rodiny, včetně práva následnictví trůnu, neboť tento sňatek nebyl carem povolen (čl. 183) a nevěsta se nechystala přijmout při uzavření sňatku pravoslavnou víru (čl. 185); kromě toho dotčený sňatek, uzavřený mezi bratrancem a sestřenicí prvního stupně, se protivil pravoslavným kánonům a nebyl přípustný podle občanského práva Ruského impéria. Dochované archivní materiály o projednávání dané otázky v Státní radě ukazují na to, že Mikuláš rozhodně trval na zbavení bratrance následnických práv, avšak členové Státní rady navrhovali nezveřejňovat toto rozhodnutí, neboť řada na trůn \"„podle všech lidských úvah nikdy na něho nedojde“\", a Mikuláš tak nepodepsal žádný výnos, zbavující velkoknížete Kirilla Vladimiroviče práv na trůn.\n\nVe státním archivu jsou uloženy dokumenty dvou tajných porad z let 1906 a 1907, na nichž Mikuláš II. nastolil otázku o možnosti zbavení následnických práv všeho potomstva velkoknížete Kirilla Vladimiroviče (pro nedovolené manželství, porušujícího rodinné, církevní i občanské zákony Impéria). Přesto v Dvorském kalendáři, vymezujícím posloupnost následníků trůnu je pro rok 1917 velkokníže Kirill Vladimirovič uváděn na třetím místě, po cesareviči Alexejovi a velkoknížeti Michailu Alexandroviči; přitom jsou zde uváděni i jiní členové dynastie, nemající nástupnických práv (např. kněžna Taťána Konstantinovna, která byla nucena v roce 1911 podepsat zřeknutí se práv nástupnictví kvůli sňatku s knížetem Bagration-Muchranským, který byl považován za nerovnorodého.\n\n15. července roku 1907 Viktorie Melita přijala pravoslaví a Mikuláš II. zvláštním dekretem sňatek Kirilla Vladimiroviče uznal, udělil jeho manželce titul \"„Velkokněžna Viktorie Fjodorovna“\" a dceři Marii Kirillovně, narodivší se z tohoto manželství, titul \"\"kněžna imperátorské krve“\".\n\nJe příznačné, že rozhodnutí bylo zdůvodněno úctou k žádosti Kirilova otce, imperátorova strýce Vladimira Alexandroviče. 14. dubna roku 1909 byla Kirillovi navrácena všechna práva člena imperátorské rodiny.\n\nOdpůrci práv Kirilla a „kirillovské větve“ na ruský trůn se domnívají, že byl zbaven posledním panujícím imperátorem těchto práv v plném souladu se stávajícím zákonodárstvím a že znovupřiznání práv „člena imperátorské rodiny“ Kirillovi nebylo doprovázeno explicitním obnovením „práv následnictví“, a jeho pretendentství na trůn je nezákonné.\n\nProtože však v imperátorském majestátu z 15. července 1907 (o uznání sňatku a udělení titulu velkokněžny) a z 14. dubna (o navrácení práv člena Imperátorského Domu) se nehovoří o nějakém výběrovém navrácení práv, vyplývá z toho, že Kirillovi byla navrácena „všechna“ práva, včetně práva nástupnictví na trůn, tím spíš, že žádného speciálního výnosu o jeho zbavení nástupnických práv nebylo a jeho sňatek byl oficiálně uznán.\n\nOdpůrci kirillovské linie často poukazují i na to, že carevna (imperatrica) vdova Marie Fjodorovna (manželka Alexandra III.), matka Mikuláše II., neodsouhlasila přijetí titulu \"Imperátor Vší Rusi\" velkoknížetem Kirillem v roce 1924, neboť doufala, že její syn i vnuk jsou ještě živi. Tento argument, na rozdíl od předchozích, nemá právní sílu.\n\nPříznivci Kirilových práv tvrdí, že každý člen imperátorské rodiny měl \"„ipso facto“\" práva na trůn, tedy že výnosy z roku 1907 a 1909 ustanovily Kirila i v právu následnictví. V souladu s tímto hlediskem to, že panující imperátor uznal jeho sňatek, zároveň eliminovalo všechny zákonné problémy.\n\nVladimir Kirilovič se roku 1948 oženil s dcerou knížete Georgije Iraklieviče Bagrationa, hlavy gruzínského panovnického domu v exilu, Leonidou Georgijevnou Kirbyovou, rozenou Bagration-Muchranskou. Leonida Georgijevna předtím byla vdána za bohatého Američana, Sumnera Moore Kirbyho, s nímž se rozvedla v roce 1937. Tento sňatek však není bezvýhradně přijímán jako vyhovující dynastickému právu Ruské říše (ať již s ohledem na její původ či její stav rozvedené ženy), což následně ovlivňuje i pohled na to, zda potomstvo tohoto sňatku má nárok na ruskou korunu či nikoli.\n\nJediný potomek z manželství Vladimira Kiriloviče a jeho ženy Leonidy – Marija Vladimirovna – se narodila 23. prosince 1953 v Madridu.\n\nKe konci života Vladimira Kiriloviče již nebylo žádných mužských představitelů ruského carského rodu, kteří by nebyli v nerovnorodých, nedynastických (neboli morganatických) manželstvích. Děti pocházející z takových manželství nejsou, podle Základních zákonů Ruského impéria a podle Úřadu carské rodiny, považovány za členy ruské imperátorské rodiny – velkoknížata a dokonce ani knížata carské krve. I když se Vladimír Kirilovič nikdy sám za imperátora neprohlašoval a neucházel se o pomyslný trůn, z moci hlavy carského zákonodárství označil za svoji nástupkyni dceru Marii Vladimirovnu, jako narozenou z rovnorodého manželství. Zeť Vladimíra Kiriloviče, princ František Vilém Pruský, přijal pravoslaví a začal se označovat za velkoknížete Michaila Pavloviče (pár se ovšem brzy rozvedl a on se navrátil k luteránství) a vnuka narozeného v tomto manželství následníkem cesarevičem a velkoknížetem Georgijem Michajlovičem.\n\nPodle Zákona o následnictví (ст. 30 Основных законов) skutečně po přerušení mužské následnické linie rodu přechází nárok na trůn na ženskou linii posledního vládnoucího panovníka.\n\nVýnos byl ustanoven 5. dubna 1797 carem Pavlem I. u příležitosti jeho korunovace. Později bylo pořádek následnictví doplněn 2. července 1886 carem Alexandrem III.\n\nNásledníkem trůnu a hlavou carské rodiny je nejstarší syn. Pouze při úplném přerušení mužské linie může následníkem být žena. Pouze děti a vnoučata (včetně žen) po mužské linii vládnoucího imperátora mají nárok na titul Velkoknížete či Velkokněžny a Jeho (nebo Její) Carská Výsost. Pravnoučata vládnoucího cara (pouze v mužské linii) mají titul Velkoknížat a Jejich Výsost. Všichni ostatní potomci vládnoucího imperátora (a to pouze v mužské linii) mají titul Kníže a Jeho Jasnost. Pouze nejstarší syn vnuka vládnoucího cara má nárok na titul Jeho Výsost. Kterýkoli člen carské rodiny, vstupující v manželství s představitelem neuznaného panovnického domu, pozbývá nároku být členem carské rodiny a všichni jeho potomci ztrácejí právo na následnictví.\n\nVýnos č. 1489 z 11. srpna 1911, schválený Mikulášem II., přinesl do těchto pravidel změny (úpravy), týkající se pravnoučat vládnoucího panovníka, které jim umožňují vstupovat v manželství s členy urozených (ne však bezpodmínečně panovnických) rodin.\n\n\n\n\n\n\n"}
{"id": "444414", "url": "https://cs.wikipedia.org/wiki?curid=444414", "title": "Frank Dancevic", "text": "Frank Dancevic\n\nFrank Russell Dancevic (* 26. září 1984, Niagara Falls, Kanada) je současný kanadský profesionální tenista. Ve své dosavadní kariéře zatím nevyhrál na okruhu ATP žádný turnaj.\n\nFrank Dancevic se zúčastnil 14 zápasů v Davisově poháru za tým Kanady s bilancí 9-12 ve dvouhře a 2-0 ve čtyřhře.\n\n\n"}
{"id": "444418", "url": "https://cs.wikipedia.org/wiki?curid=444418", "title": "Jötunheim", "text": "Jötunheim\n\nJötunheim je v severské mytologii země obývaná mrazivými (jinovatkovými) skalními obry. Pochází odsuď také jiná hrůzná stvoření, například bohem Lokim a obryní Angrbodou zplozené děti: Fenrir (obrovský vlk), Jörmungandr (mořský had) a Hel (vládkyně podsvětí).\n\nJötunheim je od Ásgardu oddělen řekou Iving. Až do tohoto světa sahá také jeden ze tří kořenů Yggdrasilu, jež vede ke studni moudrosti a vědění, kterou hlídá obr Mími. Tomuto kraji vládne král obrů Thrym, kterého později zabije i s jeho obřím příbuzenstvem bůh Thór.\n"}
{"id": "444421", "url": "https://cs.wikipedia.org/wiki?curid=444421", "title": "Policista", "text": "Policista\n\nPolicista je příslušník policie. Základní úlohou policisty je ochrana veřejného pořádku, předcházení kriminalitě, odhalování a vyšetřování trestné činnosti a přestupků.\n\nPolicisté většinou chodí v uniformě a jsou označeni hodnostmi (např. poručík, major apod.) a funkcemi (např. dopravní policista, policejní psovod aj).\n\nZákladní činnosti policisty jsou:\n\n\n"}
{"id": "444422", "url": "https://cs.wikipedia.org/wiki?curid=444422", "title": "Alois Sassmann", "text": "Alois Sassmann\n\nMgr. Alois Sassmann (* 10. července 1961 České Budějovice) je český publicista (práce z genealogie, historie a vlastivědy, především jižních Čech a utrakvismu), bývalý římskokatolický duchovní na Strakonicku a Pacovsku a současný starokatolický farář v Táboře.\n\nOd října 2005 do konce roku 2011 připravoval v Českém rozhlase České Budějovice pořad \"Kořeny\" (celkem dvě stě sedmdesát čtyři pokračování), podle kterého připravil celkem čtyři knihy.\n\n"}
{"id": "444429", "url": "https://cs.wikipedia.org/wiki?curid=444429", "title": "Marco Chiudinelli", "text": "Marco Chiudinelli\n\nMarco Chiudinelli (* 10. září 1981 v Basileji, Švýcarsko) je současný švýcarský profesionální tenista.\n\nVe své dosavadní kariéře vyhrál na okruhu ATP World Tour 1  turnaj ve čtyřhře.\n\nMarco Chiudinelli se zúčastnil 17 zápasů v Davisově poháru za tým Švýcarska s bilancí 6-11 ve dvouhře a 0-2 ve čtyřhře.\n\n\n"}
{"id": "444430", "url": "https://cs.wikipedia.org/wiki?curid=444430", "title": "Ledothamnus", "text": "Ledothamnus\n\nLedothamnus je rod rostlin s 10 druhy, náležící do čeledi vřesovcovité.\n\nKeře a nízké keře rostoucí na keřovité savaně a skalách Guyanské vysočiny a v jižní Venezuele a Brazílie. Listy jsou podobné vřesovci. Květy , které jsou možná opylovány čmeláky, jsou zvonkovité, nebo široce zvonkovité, jemně ochlupené a mají mnohoplátečné (5, 6, 9) koruny. Plodem je dřevitá tobolka.\n\n\n"}
{"id": "444431", "url": "https://cs.wikipedia.org/wiki?curid=444431", "title": "Lateropora", "text": "Lateropora\n\nLateropora je rod rostlin z čeledi vřesovcovité. Zahrnuje 3 druhy, rozšířené výhradně ve Střední Americe.\n\nZástupci rodu jsou epifytické nebo podrostové keře se střídavými, kožovitými listy. Květenství jsou úžlabní, kompaktní, stažená nebo hroznovitá, květy zvonkovité 5-četné, jemně chlupaté. Plodem je bobule.\n\n"}
{"id": "444436", "url": "https://cs.wikipedia.org/wiki?curid=444436", "title": "Kristove roky", "text": "Kristove roky\n\nKristove roky, v češtině někdy jako Kristova léta, je název dlouhometrážního hraného debutu slovenského režiséra Juraje Jakubiska s premiérou v roce 1967. Jakubiskův námět počítal s natočením filmu ve stylu filmů Michelangela Antonioniho, ale po upravení scénáře Dohnalem byl film natočen spíše ve stylu Federica Felliniho. Výsledný film je také ovlivněn, tím, že původně zamýšlený herec hlavní postavy měl být Josef Abrhám, který z pracovních důvodů odmítl.\n\nFilm nese prvky autobiografičnosti. Film se zaměřuje na slovenského malíře Juraje, který žije v Praze a dosáhl Kristových let, tedy pomyslného středu života a je před ním rozhodnutí jak bude pokračovat. Seznává, že doposud se mu dařilo vyhýbat se veškerým závazkům, nicméně to se nezdá jako dobrá strategie do budoucna. V rozhodování mu může pomoct smrt bratra Andreje. Film také zachycuje nesnášenlivost mezi Slováky a Čechy. \n\nTechnické zpracování se vyznačuje živou barvou , čehož je docíleno vysokými kontrasty záběrů. Také obsahuje některé experimentální prvky, jako barevné záběry vkládané do jinak černobílého filmu, nebo prohazování objektivu.\n\n\n"}
{"id": "444438", "url": "https://cs.wikipedia.org/wiki?curid=444438", "title": "NHL All-Rookie Team", "text": "NHL All-Rookie Team\n\nNHL All-Rookie Team je ideální sestava ročníku kanadsko-americké ligy ledního hokeje NHL, složená (na základě hlasování novinářů) z nováčků této ligy. Do této sestavy je voleno 6 hokejistů (1 brankář, 2 obránci a 3 útočníci). Vyhlašování těchto sestav začalo v sezóně 1982/1983.\n\nZ českých hráčů se do výběru dostalo devět hráčů: \n"}
{"id": "444442", "url": "https://cs.wikipedia.org/wiki?curid=444442", "title": "Dudi Sela", "text": "Dudi Sela\n\nDudi Sela (* 4. dubna 1985, Kirjat Šmona, Izrael) je současný izraelský profesionální tenista. Ve své dosavadní kariéře zatím nevyhrál na okruhu ATP World Tour žádný turnaj.\n\nDudi Sela se zúčastnil 37 zápasů v Davisově poháru za tým Izraele s bilancí 18-19 ve dvouhře.\n\n\n"}
{"id": "444445", "url": "https://cs.wikipedia.org/wiki?curid=444445", "title": "The Circus Starring: Britney Spears", "text": "The Circus Starring: Britney Spears\n\nThe Circus Starring: Britney Spears (často označováno pouze jako Circus Tour) je šesté koncertní turné americké zpěvačky Britney Spears. Konalo se roku 2009 pro podporu jejího šestého studiového alba \"Circus\". Turné začalo v březnu 2009 , během března až května proběhlo celkem 37 vystoupení po USA a Kanadě. Druhá část byla během června a července 2009 realizována v Evropě (22 koncertů), v srpnu a září bylo uspořádáno dalších 24 představení v USA a Kanadě. Zakončeno bylo 14 koncerty v Austrálii během listopadu 2009. Jednalo se o páté nejvýdělečnější turné roku 2009, celkové tržby dosáhly 135 milionů dolarů.Stalo se šestým největším turné ženské umělkyně v historii. Vystoupení v Madison Square Garden bylo vyprodáno za 8 sekund.\n\n"}
{"id": "444458", "url": "https://cs.wikipedia.org/wiki?curid=444458", "title": "Wyrd", "text": "Wyrd\n\nWyrd je pavučina osudu, kterou spřadájí tři panenské norny sedávající u kořenů Yggdrasilu. Urd („Osudová“) zastupuje minulost, Verdandi („Stávající“) přítomnost a Skuld („Co musí být“) budoucnost. Jejich rukama prochází vlákno wyrdu a pokaždé, když se přetrhne, někdo zemře.\n"}
{"id": "444462", "url": "https://cs.wikipedia.org/wiki?curid=444462", "title": "Tayova–Sachsova choroba", "text": "Tayova–Sachsova choroba\n\nTayova–Sachsova choroba či GM2 gangliozidóza (: \"Tay-Sachs disease\", odtud zkratka \"TSD\") je velmi vzácná dědičná metabolická choroba s autosomálně recesivním typem dědičnosti, způsobená nedostatkem lyzozomálních hydroláz.\n\nSymptomy onemocnění se projevují v nervových buňkách mozku při nahromaděni vyššího množství gangliosidů (derivátů mastných kyselin). Projevuje se třešňovo-červenou skvrnou na sítnici oka.\n\nNemoc je pojmenována po britském oftalmologovi Warrenu Tayovi, který v roce 1881 jako první popsal červenou skvrnu na oční sítnici, a americkém neurologovi Bernardu Sachsovi z newyorské nemocnice Mount Sinai, který v roce 1887 popsal buněčné změny provázející chorobu a zaznamenal zvýšený výskyt u aškenázské židovské populace.\n\nNeexistuje žádný způsob léčby, avšak existuje krevní test, který pomáhá onemocnění předcházet.\n\n\n"}
{"id": "444472", "url": "https://cs.wikipedia.org/wiki?curid=444472", "title": "Velká synagoga (Stockholm)", "text": "Velká synagoga (Stockholm)\n\nStockholmská Velká synagoga ( , ) stojí v malé ulici Wahrendorffsgatan blíže parku Kungsträdgården v Norrmalmu ve Stockholmu. Postavena byla mezi lety 1867 a 1870 podle plánů z r. 1862 od architekta Frederika Wilhelma Scholandera. Budově se také někdy přezdívá \"parafráze orientálních motivů\" (\"Nordisk familjebok\" 26, col. 1470) a je zanesena v Registru švédských národních památek. Je to jediná aktivní synagoga ve městě.\n"}
{"id": "444477", "url": "https://cs.wikipedia.org/wiki?curid=444477", "title": "Notopora", "text": "Notopora\n\nNotopora je rod se šesti druhy rostlin, který řadíme do čeledi vřesovcovité.\n"}
{"id": "444478", "url": "https://cs.wikipedia.org/wiki?curid=444478", "title": "Oreanthes", "text": "Oreanthes\n\nOreanthes je rod se sedmi druhy rostlin, řazený do čeledi vřesovcovité. Je rozšířen pouze v Ekvádoru.\n\n"}
{"id": "444483", "url": "https://cs.wikipedia.org/wiki?curid=444483", "title": "Tornieria", "text": "Tornieria\n\nTornieria (\"patřící Tornierovi\") byl rod poměrně velkého sauropodního dinosaura, žijícího v období svrchní jury (asi před 155 miliony let) na území dnešní východní Afriky (Tanzanie). Tento rod má velmi složitou historii, co se jeho popisu a zařazení týče.\n\nFosilní pozůstatky tohoto dinosaura byly popsány již v roce 1908 německým paleontologem Eberhardem Fraasem, který dva nově rozpoznané druhy popsal jako \"Gigantosaurus\" \"robusta\" a \"Gigantosaurus\" \"africanus\". V roce 1928 popsal třetí druh, \"G. dixeyi\" Haughton (dnes \"Malawisaurus\"). Brzy se ukázalo, že jméno \"Gigantosaurus\" již bylo použito pro jednoho evropského sauropoda, proto v roce 1911 přejmenoval Sternfeld \"gigantosaura\" na rod \"Tornieria\" (se dvěma druhy – \"T. robusta\" a \"T. africana\"). Později však vyšlo najevo, že \"T. robusta\" je titanosaurní sauropod, proto dostal vlastní rodový název \"Janenschia\".\" T. africana\" může být zase africkým exemplářem rodu \"Barosaurus\", s tím však nesouhlasí všichni paleontologové. V takovém případě by \"Barosaurus\" měl prioritu a jméno \"Tornieria\" by bylo zcela opuštěno.\n\nPodle odhadů amerického badatele Gregoryho S. Paula z roku 2010 měřil tento sauropod na délku až 25 metrů a vážil kolem 10 tun. Podle paleontologa Thomase R. Holtze Jr. dosahoval tento druh délky 26 metrů a hmotnosti dvou slonů afrických.\n\n\n"}
{"id": "444486", "url": "https://cs.wikipedia.org/wiki?curid=444486", "title": "Michelle Larcherová de Britová", "text": "Michelle Larcherová de Britová\n\nMicaela Larcher de Brito známá jako Michelle Larcherová de Britová nebo Michelle Britová (* 29. leden 1993, Lisabon) je portugalská profesionální tenistka. Dosud nevyhrála žádný turnaj WTA Tour.\n\nRodina se přestěhovala do Spojených států ve věku Michelliných devíti let. Důvodem bylo přijetí do Tenisové akademie Nicka Bollettieriho v Bradentonu na Floridě. Jejím hlavním trenérem je otec António Larcher de Brito. Výborné tenisové výsledky již v mladém věku zaujaly vyhledávače talentů Nicka Bollettieriho, který prohlásil, že by měla dosáhnout první desítky žebříčku WTA.\n\nVšeobecně známou se stala pro své výrazné výkřiky při úderech, které ruší protihráčky. Francouzka Aravane Rezaïová si na ní stěžovala ve 3. kole French Open 2009, že její hluk je nesnesitelný. Tento incident se stal posledním impulsem pro Mezinárodní tenisovou federaci, která bude projednávat možné zavedení tzv. \"hlukové zábrany\" do tenisových pravidel. Tím by mělo dojít k omezení intenzity a délky výkřiků tenisty při úderu. Trestem by pak měla být ztráta míče, hry až ukončení zápasu. \"„Nikoho tak hlasitého jsem skutečně ještě neslyšel,“\" řekl na adresu tenistky český trenér David Kotyza.\n\nS tenisem začala ve třech letech, preferuje hru od základní čáry a jejími oblíbenými povrchy jsou tráva a tvrdý povrch.\n\nV roce 2009 debutovala v portugalském Fed Cupovém družstvu. Její bilance je 2–1 na zápasy ve dvouhře (i celkově).\n"}
{"id": "444495", "url": "https://cs.wikipedia.org/wiki?curid=444495", "title": "Malawisaurus", "text": "Malawisaurus\n\nMalawisaurus („ještěr z Malawi“) byl rod sauropodního dinosaura, žijícího v období spodní křídy (geologický stupeň apt, asi před 120 miliony let) na území dnešního afrického státu Malawi. Patřil do kladu Titanosauria a byl mladším příbuzným jiných dvou velkých sauropodů, vzdáleně rodu \"Brachiosaurus\" a blíže rodu \"Gondwanatitan\".\n\n\"Malawisaurus\" byl podstatně menší než někteří titanosaurní obři, neboť dosahoval délky \"jen\" kolem 12 až 16 metrů a hmotnosti zhruba 5 až 10 tun.\n\n\"Malawisaurus\" je jedním z mála fosilních objevů titanosaurů se zachovaným lebečním materiálem. Autorem vědeckého popisu a rodového jména tohoto dinosaura je americký paleontolog Louis L. Jacobs. Vědecky popsán byl však již roku 1928 S. H. Haughtonem. V roce 2019 byla mozkovna tohoto titanosaurního sauropoda podrobena výzkumu počítačovou tomografií.\n\n\n"}
{"id": "444497", "url": "https://cs.wikipedia.org/wiki?curid=444497", "title": "Gondwanatitan", "text": "Gondwanatitan\n\nGondwanatitan (\"titán z Gondwany\") byl rod sauropodního dinosaura, který žil v období svrchní křídy (asi před 86 až 84 miliony let) na území dnešní Brazílie (tehdy součást jižního superkontinentu Gondwany). \n\nStejně jako jeho příbuzní byl i tento sauropod mohutným čtyřnohým býložravcem, který se živil tuhou rostlinnou vegetací. Mohl zřejmě okusovat také listy z vrcholků stromů, neboť byl velmi vysoký. Patřil do příbuzenstva jiných velkých sauropodů, jako byl \"Aeolosaurus\", \"Brachiosaurus\", \"Sauroposeidon\" nebo\" Malawisaurus\". Sesterským taxonem tohoto rodu byl také malý argentinský rod \"Overosaurus\".\n\nNavzdory svému jménu byl poměrně malým sauropodem s délkou asi 6 až 7 metrů (v případě holotypu) a hmotností kolem 1 tuny. Podle jiného odhadu však mohla hmotnost tohoto sauropoda činit až 3,6 tuny.\n\nTypový druh \"G. faustoi\" byl popsán paleontology Kellnerem a Azevedou v roce 1999.\n\n\n"}
{"id": "444498", "url": "https://cs.wikipedia.org/wiki?curid=444498", "title": "Seznam měst v Mongolsku", "text": "Seznam měst v Mongolsku\n\nToto je seznam měst v Mongolsku.\n\nV následující tabulce jsou uvedena města nad 9 000 obyvatel (názvy v latince i cyrilici), výsledky sčítání obyvatelstva z let 2000 a 2010 a správní jednotky (provincie, mongolsky \"ajmag\"), do nichž města náleží. Hlavní město Ulánbátar představuje samostatný distrikt a nepatří do žádného ajmagu. Počet obyvatel se vztahuje na vlastní město bez předměstí. Města jsou seřazena podle velikosti. \n\n\n"}
{"id": "444505", "url": "https://cs.wikipedia.org/wiki?curid=444505", "title": "Integrálsinus", "text": "Integrálsinus\n\nJe definován jako integrál\n\nformula_1,\n\nkterý není vyjádřitelný pomocí elementárních funkcí. Řada byla získána prostým integrováním mocninné řady pro formula_2 člen po členu.\nV bode formula_3 ma funkce hodnotu 0.\n\nZ tvaru mocninné řady je zřejmé, že jde o funkci lichou. Pro formula_4 má extrémy v bodech formula_5, kde formula_6 je přirozené číslo. Přičemž lichým formula_6 odpovídají maxima a sudým minima.\n\nPomocí reziduové věty lze vypočítat, že\n\nformula_8\n"}
{"id": "444511", "url": "https://cs.wikipedia.org/wiki?curid=444511", "title": "Dereše", "text": "Dereše\n\nDereše (výška 2004 m) je čtvrtou nejvyšší vrchol Nízkých Tater. Nachází se na hlavním hřebeni Nízkých Tater mezi vrcholy Chopok a Chabenec. Jižní svahy jsou relativně mírné s výhledy na Bystrou a Jasenskou dolinu, Veporské vrchy a Poľanu.\n\nSeverní strana je pokryta strmými úžlabinami. Je odtud výhled na Liptov a za jasného počasí i na Vysoké Tatry.\nV zimním období se jižní strana využívá pro lyžování.\n\n"}
{"id": "444514", "url": "https://cs.wikipedia.org/wiki?curid=444514", "title": "Orthaea", "text": "Orthaea\n\nOrthaea je rod rostlin z čeledi vřesovcovité. Jsou to pozemní nebo epifytické dřeviny, rostoucí v počtu 37 druhů v horských lesích tropické Střední a Jižní Ameriky. Mají střídavé jednoduché listy a trubkovité nebo baňkovité květy. Plodem je bobule.\n\nZástupci rodu \"Orthaea\" jsou převážně keře, výjimečně i malé stromy dorůstající výšky max. 4 metry. Koření v zemi nebo rostlou jako epifyty, což je závislé zejména na vlhkosti prostřední a otevřenosti jejich stanoviště. Mají jednoduché, střídavé (výjimečně vlivem zkrácení internodií téměř vstřícné) listy. Květy jsou pravidelné, pětičetné, v hroznovitých květenstvích. Kalich je srostlý, většinou válcovitého tvaru. Koruna je většinou červená nebo růžová s bělavým zakončením, dužnatá, válcovitá až baňkovitá, zakončená trojúhelníkovitými až vejčitými zuby. Tyčinek je 10 a mají krátké nitky. Semeník je spodní, srostlý z 5 plodolistů obsahujících větší počet (30 až 50) vajíček. Čnělka je nevětvená, zakončená drobnou bliznou. Plodem je tmavě zbarvená, většinou purpurová nebo černá bobule.\n\nRod zahrnuje 37 druhů. Je rozšířen výhradně v Americe od jihozápadního Mexika přes Střední Ameriku po severní a západní oblasti Jižní Ameriky (od Guyany a Venezuely přes Kolumbii a Peru po Bolívii). V Brazílii ani na Karibských ostrovech se nevyskytuje.\nRostliny rostou v horských lesích v nadmořských výškách do 3300 metrů. Většina druhů se vyskytuje v tropických Andách od Kolumbie po střední Bolívii. Zpravidla rostou na okrajích primárních lesů, některé druhy mohou být nalezeny i v sekundární vegetaci.\n\nRod \"Orthaea\" je v rámci čeledi \"Ericaceae\" řazen do podčeledi \"Vaccinioideae\" a tribu \"Vaccinieae\".\nV roce 2000 do něj byl vřazen rod \"Findlaya\". Výsledky fylogenetických studií ukazují, že rod \"Orthaea\" je nadále parafyletický. Druhy z Guyanské vysočiny tvoří samostatný klad a v budoucnu budou pravděpodobně odděleny do samostatného rodu.\n\nRostliny nemají hospodářský význam, ani se nepěstují jako okrasné rostliny. Nejsou uváděny ze sbírek žádné české botanické zahrady.\n\n"}
{"id": "444521", "url": "https://cs.wikipedia.org/wiki?curid=444521", "title": "Elmisaurus", "text": "Elmisaurus\n\nElmisaurus byl rod teropodního oviraptorosaurního dinosaura, žijícího na území Asie a Severní Ameriky v období pozdní křídy (asi před 75 až 66 m. l.). Z celé jeho kostry se do současnosti zachovaly pouze části předních a zadních končetin tohoto dinosaura. Jeho délka činila jen kolem 1 až 2 metrů a hmotnost dosahovala asi 4,5 kilogramu, patřil tedy k menším dinosaurům.\n\nTypový druh \"E. rarus\" byl popsán polskou paleontoložkou Halszkou Osmólskou v roce 1981. Další druh \"E. elegans\" ze Severní Ameriky byl popsán již roku 1933 Williamem Parkem jako jedinec rodu \"Ornithomimus\", v roce 1989 byl však překlasifikován do nového rodu. Vzhledem ke špatnému stavu fosílií i velké geografické vzdálenosti mezi oběma druhy je však jejich spojení poněkud pochybné. Je také možné, že druh \"E. elegans\" je pouze mladším synonymem druhu \"Chirostenotes pergracilis\". Mezi nejbližší příbuzné tohoto dinosaura patří kanadský rod \"Apatoraptor\".\n\n\n"}
