{"id": "448421", "url": "https://cs.wikipedia.org/wiki?curid=448421", "title": "Alexandr Pičuškin", "text": "Alexandr Pičuškin\n\nAlexandr Jurjevič Pičuškin (rusky \"Александр Юрьевич Пичушкин\", * 9. dubna 1974, Mytišči, Moskevská oblast) je ruský sériový vrah.\n\nZabil podle svých slov 61 lidí v Bitcevském parku v Moskvě. První vraždu spáchal v roce 1992, kdy zabil svého spolužáka. Těla mrtvých lidí zpočátku házel do kanalizace, proto se spousta lidí, co zavraždil, považovala za nezvěstné, později mrtvoly do kanalizace přestal házet a nechával je na povrchu, díky tomu na něj policie přišla. Dokázáno mu bylo 48 vražd, ostatní mu nebyly prokázány, avšak Pičuškin se k nim sám doznal, chtěl prý zavraždit celkem 64 lidí - tolik je políček na šachovnici (proto se mu říkalo Šachovnicový vrah). V říjnu 2007 byl odsouzen k doživotnímu trestu.\n"}
{"id": "448422", "url": "https://cs.wikipedia.org/wiki?curid=448422", "title": "Čierne", "text": "Čierne\n\nČierne je obec na Slovensku na Kysucích, v okrese Čadca.\n\nPrvní písemná zmínka o obci pochází z roku 1645.\n\nKronika udává, že území Čierného před založením pokrývaly tmavé, černé lesy. Lidová tradice říká, že na konci vesnice se nacházela černá, rašelinová zem. Jiný pramen tvrdí, že název Čierné pochází ze starodávného slova \"crn\", kterým se označovala nezarostlá místa pod houštinou před vrcholem hory.\n\n\nObec leží ve výšce 454 m n. m. a její katastr má výměru 20,840 km². K 31. prosinci roku 2016 měla obec 4 403 obyvatel.\n\nObcí protéká říčka Čierňanka. Katastrem obce je plánovaná výstavba dálnice D3. Stavba má začít v červnu 2014, dokončena má být o 4 roky později.\n\n"}
{"id": "448425", "url": "https://cs.wikipedia.org/wiki?curid=448425", "title": "Isabela Bavorská (1371–1435)", "text": "Isabela Bavorská (1371–1435)\n\nIsabela byla jedinou dcerou bavorského vévody Štěpána III. a Taddey, dcery milánského vévody Bernaba Viscontiho. 17. července 1385 byla ve čtrnácti letech byla provdána za francouzského krále Karla VI. Svatební obřad se konal v Amiensu a z jejich manželství se narodilo 12 dětí.\n\nKdyž se roku 1389 v Paříži konala její korunovace, neuměla příliš dobře francouzsky a protože nebyla příliš pohledná, vysloužila si u lidu nelichotivou přezdívku \"prasnice\". Korunovace se účastnila i manželka králova bratra Ludvíka Orleánského Valentina Visconti, která byla naopak velmi krásná. Isabela si dobře povšimla, kam směřují sympatie lidu, a proto s Valentinou už nikdy dobře nevycházela. U francouzských poddaných se královna postupem času stala velmi neoblíbená.Karel si chtěl při korunovaci ověřit, jak lid smýšlí o jeho ženě, a proto se v prostém oděvu vmísil do davu a naslouchal. Když slyšel o své ženě pomluvy, začal se s lidmi přít, a protože mu nikdo neuvěřil, že je opravdu král, dostal se do potyčky a utržil několik zranění. Když král dosáhl zletilosti, své strýce propustil ze svých služeb a nastolil svou vlastní vládu.\n\nMatkou Karla VI. byla Johana Bourbonská. Tato krásná, senzitivní a často nemocná žena přenesla na svého syna dědičné zatížení duševní chorobou. To se poprvé projevilo 5. srpna 1392 v lesích u Le Mans při tažení do Bretaně. Podle záznamu kronikářů měl náhle pocit, že je obklopen nepřáteli, vytasil meč, pobil čtyři muže svého doprovodu a pokusil se zabít mladšího bratra Ludvíka Orleánského. Byl včas zadržen, nicméně s bratrem už pak nikdy nevycházeli. Po dočasné úzdravě se nemoc králi vrátila v červnu 1393 a tehdy chorý panovník pochyboval o své vlastní totožnosti a nepoznával ani svou ženu, které se snažil vyhýbat.\n\nNaopak vyhledával přítomnost švagrové Valentiny,která byla současníky obviňována z magie a chodil ji pravidelně navštěvovat, což samozřejmě podnítilo královninu zášť.\n\nObdobí vzplanutí nemoci se střídala s obdobím uzdravení, kdy si chorý panovník uvědomoval svůj stav, byl přesvědčen o svém očarování a propadal se do depresí. V této době byl schopen vládnout a také plodit s Isabelou děti. V období psychotických atak ničil vše okolo sebe a nebyl schopen vlády. V době, kdy trvaly jeho záchvaty, byl internován v sídle Saint-Pol v Paříži.\n\nPro Isabelu, která byla králem milovaná a obdivovaná, nebyla tato situace jednoduchá a pokoušela se o zlepšení manželova duševního stavu všemi prostředky. Trávila celé dny na modlitbách, konala kajícné pouti a rozdávala almužny. Dceru Marii zasvětila církvi.Po dohodě se švagrem Ludvíkem přivedla svému blouznícímu choti konkubínu Odettu ze Champdivers, která se po roce 1405 stala Karlovou stálou společnicí.\n\nDle dobových záznamů byla Isabela velmi smyslná a vášnivá žena, s mimořádně vyvinutým estetickým cítěním a vkusem. Nebyla však příliš pohledná a zcela postrádala mateřské city a děti ponechávala ve špatných poměrech vyrůstat v Saint-Pol, kde se setkávaly s projevy otcova šílenství. Pro Isabelu se staly děti zajímavé až tehdy, kdy je bylo možné použít v politice. Karel VI. vládl v době stoleté války. Když podléhal záchvatům, vládla místo něj Isabela spolu se švagrem Ludvíkem, královým bratrem. Spekulovalo se i o jejich mileneckém vztahu. Politika vedená mocichtivým královým bratrem a sobeckou královnou milující přepych vyvolávala odpor zejména u burgundského vévody Jana, zvaného \"Neohrožený\". Králův strýc, vévoda Jan z Berry, který patřil mezi hlavní francouzské politiky, se snažil spor mezi Ludvíkem a Janem urovnat, avšak v této aktivitě selhal, když byl roku 1407 Ludvík Orleánský zavražděn Janovými zabijáky. Jan prohlašoval, že vraždu objednal v zájmu Francie. Byl poté nucen odejít do exilu, a to až do doby, než jej Karel omilostnil. Vraždou vévody orleánského započal dlouhotrvající spor mezi Armagnaky (strana Orléansů) a Burgundy.\n\nVnitřního oslabení země v důsledku přerušované vlády krále a šlechtických sporů využil anglický král Jindřich V. a zaútočil na Francii. Angličané po vítězství v bitvě u Azincourtu porazili početnější francouzské vojsko. Jindřich V. uzavřel spojenectví s Burgundy, nejdříve s Janem I. Neohroženým a po jeho zavraždění s jeho synem, Filipem III. Dobrým. Za jejich podpory, z vůle Karla VI. a především v důsledku Isabelina působení, došlo 21. května 1420k uzavření, pro Francii potupné, smlouvy z Troyes. Ta zejména stanovila, že po smrti Karla VI. zdědí francouzský trůn Jindřich V. Plantagenet a jeho potomci – dauphin Karel bude navždy vyloučen z nástupnictví. Jedním z důsledků smlouvy bylo uzavření sňatku mezi Jindřichem V. a Kateřinou, dcerou Karla VI. a Isabely.\n\nIsabela patřila ve Francii k nenáviděným královnám. Na rozdíl od krále, který kvůli své duševní chorobě vzbuzoval u poddaných lítost a byl proto velmi oblíbený, královna byla považována za nevěrnou manželku, vládkyni kolaborující s uchvatiteli a za matku nehájící zájmy svých dětí. Na její obranu lze konstatovat, že jako další královny jí podobné čelila dvojím předsudkům – byla žena a cizinka. K jejím zásluhám patří mj. podpora řemeslníků a umělců, jako např. autorky Kristýny Pisánské.\n\nZemřela osamělá v paláci Saint-Pol roku 1435, nedlouho po usmíření mezi Burgundy a Armagnaky, což ve spojení s vítězstvími Johanky z Arku zapříčinilo, že anglický král Jindřich VI. ztratil francouzskou korunu. Tělo zesnulé bylo pochováno v Saint-Denis a Isabelin život se stal inspirací pro nepublikovaný román \"Tajná historie Isabely bavorské, královny francouzské\" kontroverzního Markýze de Sade.\n\n"}
{"id": "448427", "url": "https://cs.wikipedia.org/wiki?curid=448427", "title": "Dlhá nad Kysucou", "text": "Dlhá nad Kysucou\n\nDlhá nad Kysucou je obec v okrese Čadca na Slovensku v regionu Kysuce.\n\nPrvní písemná zmínka o obci pochází z roku 1954. V obci je římskokatolický kostel Sedmibolestné Panny Marie.\n\nObec leží ve výšce 520 m n. m. a její katastr má výměru 12,259 km². K 31. prosinci roku 2016 měla obec 622 obyvatel.\n\n"}
{"id": "448428", "url": "https://cs.wikipedia.org/wiki?curid=448428", "title": "Dunajov", "text": "Dunajov\n\nDunajov (maďarsky \"Dunajó\") je obec ležící v severozápadním Slovensku v Žilinském kraji, okrese Čadca.\n\nObec Dunajov vznikla v druhé polovině 16. století, roku 1582 na území budatínského panství. Historie Dunajova sahá až do doby Velkomoravské říše, jak dokazují kosterní nálezy z tohoto období. První písemná zmínka pochází z roku 1598. Obyvatelé se živili zemědělstvím. V 17. století zasáhla Dunajov valašská kolonizace.\n\nSociální útlak a nevolnictví způsobil na Slovensku vznik zbojnictví. Z Dunajova pocházel Plavčík, člen Jánošíkovi družiny. Koncem 18. a počátkem 19. století vedl nedostatek úrodné půdy ke vzniku jak řemesel, zejména drátenictví, tak emigraci. Na konci 19. století byla v obci postavená kaplička se zvonicí. V interiéru kapličky se nacházela vzácná pochrómovaná, dřevěná plastika Madony neznámého autora přibližně ze stejného období.\n\nHospodářské oživení nastalo až s vybudováním Košicko-bohumínské dráhy, která umožnila rychlou a levnou dopravu. V roce 1905 byla ze sbírky občanů vybudována škola s jednou třídou a učitelským bytem. První učitelkou byla Ilona Belicová.\n\nBěhem období první světové války muselo mnoho mužů narukovat do Rakousko-uherské armády.\n\nPo skončení války, v době vzniku Československé republiky patřil Dunajov do Trenčí\n\nKeď skončila vojna a vznikla Československá republika patrila obec Dunajov do Trenčianské župy, Budatínského panství v okrese Kysucké Nové Mesto.\n\nBěhem Slovenského národního povstání bojovalo mnoho obyvatel Dunajova u Strečna i u Vrútek. Na památku devíti padlých z 8. srpna 1944 byl na Skačkově postavený pomník z přírodního kamene.\n\nDunajov patří pod farnost Ochodnica. V roce 1990 se začal stavět kostel jako přístavba kapličky a 16. září 1995 byl vysvěcen jako kostel Sedmibolestné Panny Marie.\nV roce 1996 započala rekonstrukce kulturního domu, kde má sídlo i místní lidová knihovna s asi 5000 svazky knih.\n\n\nZnak obce Dunajov patří mezi jeden z nejpozoruhodnějších znaků na Slovensku. Vychází z historické pečeti obce, která pochází z 18. století (1784). Uprostřed je nad vodnou hladinou mořská panna s dvěma chvosty – v heraldice nazývaná Meluzína.\n\nVlajka se skládá ze sedmi podélných pruhů o třech barvách modré, žluté a bílé. Je ukončená třemi cípy, které zasahují do třetiny jejího listu.\n\n\n\nNejbližší autobusová zastávka pro přímé spoje od Žiliny je Krásno - Drozdov, a odtud 20 minut do centra Dunajova. Od Čadce je autobusové spojení přímo do obce.\nObcí prochází Košicko-bohumínska dráha se zastávkou pro osobní vlaky v centru obce.\nSilnice E75 sice prochází přímo katastrem obce, ale nevede z ní odbočka do obce. Do obce tak lze dojet přes Ochodnici nebo z Krásna nad Kysucou.\n\n\n"}
{"id": "448429", "url": "https://cs.wikipedia.org/wiki?curid=448429", "title": "Klokočov (okres Čadca)", "text": "Klokočov (okres Čadca)\n\nKlokočov je obec v okrese Čadca na Slovensku v regionu Kysuce. K 31. prosinci roku 2018 měla obec 2 306 obyvatel.\n\nPrvní písemná zmínka o obci pochází z roku 1954.\n\nObec leží ve výšce 556 m n. m. a její katastr má výměru 51,170 km².\n\nDo katastru Klokočova patří i slovenská část Polomského hřebene Moravskoslezských Beskyd. Nejvyšším vrcholem je Malý Polom (1061 m n. m.) na hranicích, nejvyšším vnitrozemským vrcholem je Uhorská (1029 m n. m.).\n\nSoučástí Klokočova je také slovenská část osady Konečná, jejíž západní část patří Česku.\n\n"}
{"id": "448431", "url": "https://cs.wikipedia.org/wiki?curid=448431", "title": "Ba'alovy klony", "text": "Ba'alovy klony\n\nBa'alovy klony je 4. epizoda 10. řady sci-fi seriálu Hvězdná brána.\n\nNa začátku rozebírá SG-1 s generálem Landrym zadrhávající se postup při hledání Merlinovy zbraně proti povzneseným, když k Cheyenské hoře přilétá neznámé plavidlo. Je to Al'kesh a generál dá příkaz k jeho sestřelení. Na palubě byla jediná osoba - Ba'al. Chce mluvit jedině s SG-1. Navrhuje opětovné spojenectví jako při zničení replikátorů - pomůže SG-1 s hledáním zbraně proti povzneseným za to, že SG-1 zničí všechny jeho klony, kteří se proti němu prý spikli. Chtěl totiž použít zbraň antiků na Dakaře k zabití všech živých bytostí v Mléčné dráze vyjma sebe sama. Potom by už Dakara nebyla zajímavá pro převory Oriů a \"ochránil\" by tak galaxii proti Oriům. Ba'al totiž věří že planeta, na které je Merlinova zbraň, kterou hledají, je v seznamu planet, které do databáze SGC přidal generál Jack O'Neill, když měl v hlavě archiv antiků.\n\nSG-1 pomocí přijímače v Ba'alově Al'keshi najde všechny klony Ba'ala, kteří měli pod kůží vysílač. Je jich asi 20. NID vyžaduje, aby jim SGC vydalo alespoň jednoho k výslechu kvůli infiltraci goau'ldů do čela ruské vlády a NID. Když generál stále odmítá, agent Malcolm Barrett sám pomocí svého vysokého prověření projde přes ochranku do cely jednoho z Ba'alů i se zbraní. Ba'al ho zneškodní, stejně jako ochranku a začne osvobozovat další Ba'aly. SGC se snaží izolovat jednotlivá podlaží, ale Ba'alové zajmou majora Carterovou a donutí ji, pod záminkou, že zabijí ostatní rukojmí, aby jim vydala přístupový kód do databáze hvězdných bran v Mléčné dráze, kterou Ba'al potřebuje. Samantha Carterová předpokládá, že se z SGC stejně nedostanou a proto raději spolupracuje. Zbytek SG-1 se pokouší dostat se až ke Carterové, ale Ba'alové se mezitím shromáždí všichni v jedné cele a jsou transportováni pryč.\n\nSamantha Carterová odhadne, že se jim podařilo překonat odstínění SGC, kvůli vysoké koncentraci vysílačů na jednom místě. SG-1 má zase o starost navíc - obávají se, že kdyby Ba'al našel Merlinovu zbraň proti povzneseným jako první, zničil by nejen Orie, ale i Antiky.\n\n"}
{"id": "448432", "url": "https://cs.wikipedia.org/wiki?curid=448432", "title": "Kalakan", "text": "Kalakan\n\nKalakan ( ) je řeka na severu Zabajkalského kraje v Rusku. Je dlouhá 314 km. Povodí řeky má rozlohu 10 600 km². Také se nazývá Kalagan ( ).\n\nProtéká podél jižního úpatí horského hřbetu Jankan. Ústí zprava do Vitimu (povodí Leny).\nNejvětší levý přítok je Tundak.\n\nZdrojem vody jsou především dešťové a sněhové srážky. Průměrný roční průtok vody u ústí činí 74,2 m³/s. Zamrzá v polovině říjnu a rozmrzá v polovině května.\n\nŘeka je splavná.\n"}
{"id": "448438", "url": "https://cs.wikipedia.org/wiki?curid=448438", "title": "Železniční trať Užhorod – Haniska pri Košiciach", "text": "Železniční trať Užhorod – Haniska pri Košiciach\n\nŽelezniční trať Užhorod – Haniska pri Košiciach, nazývaná též Širokorozchodná trať nebo krátce ŠRT, je trať o rozchodu 1 520 mm spojující ukrajinskou železniční síť s železárnami U. S. Steel Košice. Trať slouží výhradně nákladní dopravě a hlavním přepravovaným substrátem je železná ruda. Provoz byl zahájen roku 1966 a o dvanáct let později proběhla i kompletní elektrifikace, umožňující dále zvýšit objem přepravovaného materiálu. V současnosti je slovenský úsek ve správě ŽSR. Velká většina vlaků na trati je vedena dvojdílnými elektrickými lokomotivami řady 125.8 dopravce ZSCS.\n\nBěhem padesátých a počátku šedesátých let došlo v Československu k prudkému rozvoji těžkého průmyslu, především hutí na Ostravsku a v Kladně. Tyto podniky však také vyžadovaly dovoz velkého objemu surovin, především železné rudy, která byla nakupována výhradně ve spřáteleném Sovětském svazu. Nově elektrifikovaná Trať družby ze Žiliny přes Košice do Čiernej nad Tisou ale pro přepravu enormního množství komodit (jen pro hutní provozy bylo nutné denně dovézt 50–70 000 tun rudy) nestačila, a tak se hledalo jiné řešení.\n\nPo zvážení několika možností (jako např. stavby širokorozchodné trati, navazující na sovětskou síť, přes Slovensko až do Ostravy) byl nakonec schválen plán stavby zcela nových železáren „na zelené louce“ poblíž Košic. Dopravu rudy do nich měla obstarat taktéž nově postavená trať z Ukrajiny. Zároveň mělo tímto krokem dojít k odlehčení jediného styčného místa mezi ČSSR a SSSR, kterým byl hraniční přechod Čop – Čierna nad Tisou.\n\nPrvní přeshraniční úsek trati z Užhorodu do Maťoviec byl dokončen už v roce 1960 (ještě před začátkem stavby železáren), aby tudy mohl být navážen materiál a stroje na stavbu trati. Samotná výstavba byla zahájena v roce 1964 a k oficiálnímu otevření trati došlo 11. května 1966, přesto ale trať ještě vyžadovala dokončovací práce a úpravy a pravidelný provoz započal až v prosinci téhož roku, stejně jako výroba ve Východoslovenských železárnách. Zpočátku dopravu zajišťovaly motorové lokomotivy řady 781 v širokorozchodném provedení, kterých sem bylo dodáno celkem 25. Vozba těžkých rudných vlaků (navíc často velmi přetížených) však trať neúměrně zatěžovala a v kombinaci s místy podmáčeným podložím byla už po několika letech v tak havarijním stavu, že bylo nutné na čas úplně přerušit provoz kvůli opravám. Ani výkony lokomotiv nebyly slavné – i kvůli obtížným sklonovým poměrům (především v úseku mezi výhybnami Trebišov a Slančík) jich bylo na dopravu jednoho loženého vlaku potřeba až šest. Proto byla roku 1972 schválena elektrifikace trati a zesílení svršku. Speciálně pro tuto trať byly také v plzeňské Škodovce vyrobeny nové dvojdílné elektrické lokomotivy, označené řadou E 469.5 (dnes 125.8) a jezdící zde pod hlavičkou státního dopravce ZSCS dodnes. Do Trebišova se začalo zkušebně jezdit elektricky od prosince 1976, elektrický provoz ve slovenské části trati byl zahájen 3. února 1978, na přeshraničním úseku pak 27. května téhož roku.\n\nNedostatečná údržba a krádeže se podepsaly na stavu trati i po elektrifikaci a počátkem 90. let byla téměř ve čtvrtině délky trati zavedena snížená rychlost až na 30 km/h nebo méně. Proto byla mezi lety 1992–1996 provedena rozsáhlá rekonstrukce, při které byla opravena nejvíce postižená místa a maximální rychlost opět zvýšena.\n\nV roce 2010 podepsaly ruské, ukrajinské, slovenské a rakouské železnice dohodu o přípravě prodloužení této trati až do Vídně. Trať měla být hotova v roce 2016, ovšem s její výstavbou se do současnosti nezačalo a zdali k tomu vůbec dojde je krajně nejisté. 5. července 2013 o takové trati s úsekem i přes Maďarsko podepsaly železniční správy Ruska, Ukrajiny, Slovenska a Rakouska dohodu o porozumění.\n\nNa trati nikdy nebyly provozovány osobní vlaky (díky obvykle velké vzdálenosti výhyben od lidských sídel k tomu ani není uzpůsobena) a slouží dodnes pouze nákladním vlakům. Denně po ní projíždí 5–6 párů vlaků ložených železnou rudou pro košické železárny, která je dopravována z dolů v ukrajinské Poltavské oblasti. Vlaky jsou vedeny výhradně lokomotivami řady 125.8 ve dvojicích, u rudných vlaků je díky jejich hmotnosti kolem 4 500 tun nutný postrk další dvojicí v úseku Trebišov – Slančík. Slovenské lokomotivy vlak přebírají od strojů řad VL10 či VL11 až na výjimky v pohraniční stanici v Maťovcích. Jízdní doba v úseku Maťovce – Haniska pri Košiciach je obvykle okolo tří hodin. V přeshraničním úseku mezi Užhorodem a Maťovcemi jsou provozovány i směsné nákladní vlaky, které jsou zde převazovány, nebo je jejich náklad přeložen do slovenských vozů a dále pokračuje po tratích normálního rozchodu.\n\nKromě téměř výhradní železné rudy jsou na trati v malé míře přepravovány i jiné komodity, státní ZSSK Cargo dopravuje vlaky s uhlím do elektrárny ve Vojanech a nově zde také začaly jezdit vlaky soukromého dopravce SŽDS, vozící kontejnery z terminálu ve Veľké Idě u Košic. Tyto vlaky jsou vedeny lokomotivami řady 770. V minulosti bývala obsluhována také vlečka trebišovské vagónky, dnes sem ale zajíždějí pouze vlaky normálního rozchodu. V malé míře je v provozu také přeprava plynů a dalších chemických látek pro průmyslové podniky v Trebišově pomocí manipulačního vlaku, zaváděného podle potřeby a vedeného taktéž motorovou lokomotivou.\n\nŠirokorozchodné lokomotivy jezdící na trati jsou deponovány v depu v Hanisce pri Košiciach, které bylo pro tento účel rozšířeno. Vyjma lokomotiv řady 125.8 jsou tu udržovány dieselové stroje řad 721, 770 a 771 v úpravě na rozchod 1 520 mm, které se používají především na pracovní vlaky při opravách trati nebo k posunu na seřaďovacím nádraží v Hanisce. Na kolový soustruh nebo zvážení sem taktéž čas od času přijíždí lokomotivy depa Čierna nad Tisou.\n\n\n"}
{"id": "448440", "url": "https://cs.wikipedia.org/wiki?curid=448440", "title": "Širokorozchodná trať", "text": "Širokorozchodná trať\n\nŠirokorozchodná trať může být:\n\n"}
{"id": "448442", "url": "https://cs.wikipedia.org/wiki?curid=448442", "title": "János László Pyrker", "text": "János László Pyrker\n\nJános László Pyrker (také Johann Ladislaus Pyrker von Oberwart, výjimečně Jan Ladislav Pyrker, 2. listopadu 1772 - 2. prosince 1847) byl maďarský církevní hodnostář a německy píšící básník.\n\nPocházel z maďarské šlechtické rodiny. V roce 1792 vstoupil do cisterciáckého řádu, v roce 1796 byl vysvěcen na kněze. Rychle postupoval v církevních hodnostech, v roce 1818 se stal spišským biskupem, v roce 1820 patriarchou aquilejským a primasem dalmátským, nakonec v roce 1827 arcibiskupem v Egeru. Založil mnoho charitativních organizací, mimo jiné lázně pro raněné vojáky a učitelský ústav. Jeho sbírka obrazů se stala základem maďarského národního muzea. Pro tuto charitativní činnost byl pasován na rytíře z Felsö-Eör (německy z Oberwartu).\n\nPsal v němčině nepříliš literárně hodnotnou poezii i divadelní hry. Jeho dramatická prvotina, trilogie z maďarských dějin \"Historische Schauspiele\" byla inscenována v roce 1810, nebyla příliš úspěšná u diváků ani u kritiky. Jeho epické básně (\"Tunisias\", 1820, \"Rudolphias\", 1824) oslavovaly slavné osobnosti habsburského rodu (Karel V. v \"Tunisiadě\" a Rudolf I. Habsburský v \"Rudolfiadě\"). Přestože byly poměrně úspěšné, literárně neměly velkou hodnotu a ani nebyly příliš původní. Mimo tyto eposy byl autorem celé řady povídek s náboženskou tematikou (\"Bilder aus dem Leben Jesu und der Apostel, Legenden der Heiligen auf alle Sonntage und Festtage des Jahres\") a lyrických básní s náboženskou a přírodní tematikou (\"Perly posvátné\", do češtiny přebásnil Karel Alois Vinařický, Lieder der Sehnsucht nach den Alpen).\n\n"}
{"id": "448449", "url": "https://cs.wikipedia.org/wiki?curid=448449", "title": "Český chladnokrevník", "text": "Český chladnokrevník\n\nČeský chladnokrevník patří mezi plemena koní využívaná k práci. Díky robustní stavbě těla a klidné povaze se používá například k tahu či k práci v lese. Tento kůň byl vyšlechtěn na území Čech a Moravy. \n\nČeský chladnokrevník dorůstá v kohoutku výšky zhruba 160 – 175 cm, hmotnost dospělého koně se běžně pohybuje v rozmezí 650 – 1000 kg. Kůň dospívá ve 3 letech.\n"}
{"id": "448451", "url": "https://cs.wikipedia.org/wiki?curid=448451", "title": "Horyň", "text": "Horyň\n\nHoryň ( Haryň, , ) je řeka, která protéká Ternopilskou, Chmelnyckou a Rovenskou oblastí na západě Ukrajiny a Brestskou oblastí v Bělorusku. Je dlouhá 659 km. Povodí řeky je 27 700 km².\n\nPramení na Kremeněcké vysočině a na horním toku protéká Volyňskou vysočinou převážně v úzké dolině s vysokými prudkými úbočími. Na středním toku pokračuje Polesím v širokém silně bažinatém úvalu, který je členěn mnoha průtoky a starými rameny. Na dolním toku protéká Pinskými bažinami. Ústí zprava do Pripjati.\nNejvětším přítokem je zprava Sluč.\n\nPrůměrný roční průtok vody v ústí činí 90 m³/s.\n\nŘeka je splavná. Vodní doprava je možná od města Davyd-Haradok. Na řece leží města Izjaslav, Slavuta, Netišyn, Dubrovica, Stolic a Davyd-Haradok.\n"}
{"id": "448476", "url": "https://cs.wikipedia.org/wiki?curid=448476", "title": "Nikolaus von Avancini", "text": "Nikolaus von Avancini\n\nNikolaus von Avancini SJ (1. prosince 1611 – 6. prosince 1686) byl italský jezuitský kněz a barokní latinsky píšící básník a dramatik. \nNarodil se v Trentinu, pocházel ze šlechtické rodiny. Po absolvování jezuitského gymnázia v Grazu se v roce 1627 připojil k řádu, na jezuitské univerzitě tamtéž v roce 1630 vystudoval filosfii a od roku 1633 přednášel na jezuitských gymnáziích v Terstu, Záhřebu a Lublani. Od roku 1637 studoval ve Vídni teologii, poté tam působil jako vysokoškolský pedagog. Procházel mnoha významnými řádovými funkcemi. Byl rektorem jezuitských univerzit v Pasově, Vídni a Štýrském Hradci, vizitátorem v Čechách, řádovým provinciálem v Rakousku a asistent generála řádu v Římě, kde také zemřel.\n\nK jeho nejúspěšnějším pracím patřila školní dramata psaná v latině, např. \"Pietas Victrix\". Jeho texty vynikaly vytříbeným jazykem a dramatickou důmyslností, byla proto velmi úspěšná, některá se hrála dokonce na vídeňském císařském dvoře. Dalším významným dílem je jeho asketika \"Vita et doctrina Jesu Christi\" (1750), která byla celkem vydána asi třicetkrát. \n"}
{"id": "448487", "url": "https://cs.wikipedia.org/wiki?curid=448487", "title": "Severní", "text": "Severní\n\nSeverní (německy \"Hilgersdorf\") je osada, část obce Lobendava, v západní části Šluknovského výběžku. V roce 2011 zde trvale žilo 57 obyvatel.\n\nZdejší náves je nejsevernějším středem obce v ČR, souřadnice: . Osadě připadá i nejsevernější zastavěné území ČR, a ke stejnému katastrálnímu území (obce Lobendava) přísluší také nejsevernejší bod České republiky, čili . V minulosti byla nejsevernější obcí obec Fukov, severně od Šluknova, se souřadnicemi středu obce , která však byla po 2. světové válce vysídlena a postupně fyzicky zlikvidována.\n\nPrvní písemná zmínka o obci pochází z roku 1472.\n\n\n"}
{"id": "448488", "url": "https://cs.wikipedia.org/wiki?curid=448488", "title": "Diskografie Zucchera", "text": "Diskografie Zucchera\n\nToto je úplný seznam vydaných nahrávek – diskografie zpěváka Zucchera. Dosud vydal dvacet jedna hudebních alb, devatenáct singlů a jedno DVD u vydavatelství Polydor/Universal Music Group.\n"}
{"id": "448489", "url": "https://cs.wikipedia.org/wiki?curid=448489", "title": "Pancířníci", "text": "Pancířníci\n\nPancířníci (Oribatei, Oribatida) jsou mikroskopičtí roztoči, jejichž kutikula je vytvořena ve velké málo členěné „pancířky“.\n\nPancířníci jsou důležitou součástí detritového potravního řetězce. Podílejí se přímo nebo nepřímo na všech hlavních procesech, probíhajících v půdě, podílejí se na koloběhu živin, šíření hub a minerálních látek v půdě. Významná je jejich role v koloběhu fosforu, dusíku a vápníku v půdě.\n\nVyskytují se celosvětově prakticky ve všech typech půd nebo i v nárostech na skalách a kmenech stromů. Podmínkou výskytu pancířníků je pouze minimální obsah organické hmoty v substrátu.\n\n"}
{"id": "448499", "url": "https://cs.wikipedia.org/wiki?curid=448499", "title": "Luza", "text": "Luza\n\nLuza může znamenat:\n\n\n"}
{"id": "448500", "url": "https://cs.wikipedia.org/wiki?curid=448500", "title": "Luza (řeka)", "text": "Luza (řeka)\n\nLuza ( , ) je řeka v Kirovské a ve Vologdské oblasti a v Komiské republice v Rusku. Je dlouhá 574 km. Povodí řeky je 18 300 km².\n\nÚstí zprava do Jugu.\nNejvětšími přítoky jsou zprava Lopju, Porub, Lechta, Lala.\n\nZdrojem vody jsou převážně sněhové srážky. Průměrný roční průtok vody ve vzdálenosti 99 km od ústí činí 117 m³/s. Zamrzá na konci října až v listopadu a rozmrzá ve druhé polovině dubna až na začátku května.\n\nŘeka je splavná. Při vysokém stavu vody je na ní možná vodní doprava. Byly na ní vybudovány dvě malé vodní elektrárny a leží na ní město Luza.\n"}
{"id": "448501", "url": "https://cs.wikipedia.org/wiki?curid=448501", "title": "Blatná (zámek)", "text": "Blatná (zámek)\n\nZámek Blatná se nachází ve stejnojmenném městě asi 60 kilometrů severozápadně od Českých Budějovic a 95 km jihozápadně od Prahy. Blatná patří nesporně mezi stavebně historicky nejhodnotnější a architektonicky nejvýznamnější památky svého druhu v České republice. Původně se jednalo o tvrz, jejíž počátky sahají do 13. století. Během 14. století tvrz získala charakter gotického hradu. V následujících stoletích došlo k dalším stavebním úpravám, při kterých zámek získal trojkřídlou dispozici s nádvořím otevřeným do parku.\n\nZámek je soukromým majetkem a v turistické sezóně je přístupný veřejnosti. Zámecký park je přístupný celoročně.\n\nSvé jméno získal hrad a po něm i osada, jež při něm vyrůstala, od bažin, uprostřed kterých byl postaven. První písemná zmínka o „blatném hradě“ pochází z roku 1235. Z původního hradu se dodnes dochovaly pouze zbytky románské kaple ze 13. století, které byly vykopány v roce 1926.\n\nOd 13. století patřil hrad do majetku pánů Bavorů ze Strakonic. Podle zprávy z roku 1253 zde sídlili Johanité a od roku 1391 páni z Rožmitálu. Tehdy také prošel hrad první významnou přestavbou. Za Zdeňka z Rožmitálu († 1398) byl starý dvorec vyjma románské kaple zbourán a na jeho místě postaven kamenný palác s monumentální hranolovou věží v čele. Hrad byl obehnán kamennou zdí, vodním příkopem a hliněným valem. Přestavbu dokončil Zdeňkův syn Jan.\n\nNejvýznamnější doba hradu nastala v 15. století. Tehdy jej vlastnil královský purkrabí Zdeněk Lev z Rožmitálu, jenž si zde vybudoval reprezentativní sídlo. Přestavbu paláce, hradní zdi a vodního příkopu vedl Benedikt Ried z Piestingu zvaný též Benedikt Rejt z Pístova. Po smrti Zdeňka Lva z Rožmitálu (1535) přešel hrad roku 1541 do majetku rodu Šternberků. Ti jej roku 1579 prodali Janu z Rozdražova, který pocházel z Polska. Jeho syn Václav vystavěl na severní straně nový renesanční palác.\n\nV roce 1695 hrad získal rod uherských hrabat Serényiů, za jejichž vlády zámek vyhořel. To si vyžádalo značné opravy, k nimž došlo v letech 1763–1767. Serényiové podpořili také vznik dalších staveb v Blatné i okolí. V roce 1798 koupil Blatnou baron Karel Hildprandt. Hildprandtové zámek vlastnili až do konfiskace v letech 1948–1952. Za nich došlo k úpravě obory na anglický park, byla zbourána románská kaple a některé další budovy a přestavěny některé paláce. K poslední větší úpravě došlo za Roberta Hildprandta v letech 1850–1856, kdy byl zámek pod vedením architekta Bernarda Grubera regotizován.\n\nPo roce 1989 se Kornelie Hildprandtová a její dcery Josefina a Jana, každá se svým synem, vrátily zpět z emigrace do vlasti a po restituci v roce 1992 pokračují dále v rozsáhlé v rekonstrukci zámku.\n\nVypráví se, že v zámku byla schována zlatá kvočna s dvanácti zlatými kuřaty, které hlídá černý mouřenín. Jeden písař tak dlouho pátral po pokladu, až v hodovní síni nepoužívaného starého paláce objevil nástěnnou malbu zobrazující průvod templářů s mouřenínem, který jim svítil lucernou. Jak už to tak bývá, písař poklad odnesl a v Blatné se víc neukázal.\n\nZámek Blatná nebo jeho blízké okolí se objevily v následujících filmech a pohádkách:\n\n\n"}
{"id": "448503", "url": "https://cs.wikipedia.org/wiki?curid=448503", "title": "Time for prints", "text": "Time for prints\n\nTime for prints (TFP) je forma dohody mezi fotografem a modelem/kou na focení, ve kterém nejsou žádné straně účtovány peníze a výsledné fotografie mohou obě strany využít pro svou prezentaci.\n\nTento termín se používá s různými kombinacemi: Time/Trade/Test For Prints/Portfolio/Pictures, popřípadě s koncovkou CD, zkracované na TFP resp. TFPCD či TFP/CD. Doslovný překlad je \"čas za fotografie\", volnější pak \"čas/právo obchodu (výměnou) za zvětšeniny/portfolio (snímků)\". Případné „CD“ na konci zkratky pouze znamená, že toto portfolio bude předáno ve zdigitalizované podobě na kompaktním disku (Compact disk, CD), jinak mohou být předány jako fotokopie nebo vytisknuté digitální fotografie. To, jak budou fotografie předány a v jaké formě, bývá zvykem dohodnout před focením, písemně nebo slovně, stejně jako případné výlohy, které do TFP nebudou patřit a některá ze stran si je bude muset uhradit sama.\n\nJde v podstatě o dohodu mezi modelem a fotografem, která se týká fotografování a způsobu naložení se vzniklými fotografiemi. Fotograf obvykle nabídne bez nároku na honorář modelu sérii nejlépe zdařilých fotografií. Model jako protislužbu většinou fotografovi poskytne licenci pro použití pořízených fotografií a udělí fotografovi dohodnutý model release.\n\nTFP je vlastně formou barteru – žádná ze stran neplatí té druhé peníze (za fotografování jako takové) – a prospěch z této dohody mají obě strany: model(ka) získá fotografie do svého „booku“, kterými se může prezentovat (například pro další zakázky, konkurzy apod.) a fotograf další referenci a fotografie do svého portfolia. TFP praktikují začínající, amatérští a poloprofesionální i profesionální fotografové, často bývá používáno k vyzkoušení kreativního záměru.\n\nOd TFP(CD) by se nemělo očekávat:\n\n"}
{"id": "448504", "url": "https://cs.wikipedia.org/wiki?curid=448504", "title": "Vyhlídka na vraždu", "text": "Vyhlídka na vraždu\n\nVyhlídka na vraždu (také Vyhlídka na smrt) je v pořadí 14. \"oficiální\" bondovka. Jamese Bonda zde ztvárnil posedmé a naposled Roger Moore.\n\nMax Zorin je zdánlivě úspěšným obchodníkem s ropou a mikročipy, chovatelem koní a váženým občanem. Ve skutečnosti je výsledkem nacistického genetického experimentu a agentem KGB. Je vybaven neobvyklou inteligenci, ale také psychotickou povahou. Vymkl se kontrole KGB a teď chce sám ovládnout světový trh s elektronikou. K tomu zosnuje ďábelský plán na likvidaci amerického Silicon valey. Plánuje vpustit vodu do podzemního tektonického zlomu a tím způsobit pod údolím strašlivé zemětřesení. Sám pak chce katastrofu z povzdálí sledovat z bezpečí paluby své řiditelné vzducholodi (což je titulní motiv filmu). Neustále je mu však v patách James Bond, který jeho plány záhy prohlédne.\n\nZorin má ve svých službách i oddaného vraha – svou osobní strážkyni i milenku, černošku May Day. Ta odstraňuje Zorinovi z cesty všechny protivníky. V závěru, když na ni dolehne Zorinova zrada, se přidá k Bondovi a zamezí Zorinovým plánům za cenu vlastního života. Bond je pak za konečnou likvidaci zloducha oceněn nejen svou mateřskou organizací, ale i Leninovým řádem KGB. Sám se však raději věnuje dívce, kterou během pátrání poznal.\n\nFilm \"Vyhlídka na vraždu\" je poslední bondovka s Lois Maxwell v roli Moneypenny.\n\nÚstřední melodii bondovky, napsal John Barry a nazpívala anglická popová hudební skupina Duran Duran. V roce 1986 byli nominováni na Zlatý glóbus za nejlepší původní Song.\n\n"}
{"id": "448507", "url": "https://cs.wikipedia.org/wiki?curid=448507", "title": "Povolení zabíjet", "text": "Povolení zabíjet\n\nPovolení zabíjet je šestnáctá oficiální bondovka, druhá a poslední s Timothy Daltonem v roli agenta 007. Tento film patřil z mnoha důvodů k finančně nejméně úspěšným z celé série – ve Spojených státech tržby zhruba vyrovnaly náklady filmu. Jednalo se o druhou (první byl film Špion, který mě miloval) bondovku, která nebyla založena na námětu Iana Fleminga.\n\nBrzy po svatbě je žena Bondova přítele Felixe Leitera zabita a on sám je znetvořen narkobaronem Franzem Sanchezem. A tak se 007 vydává na cestu pomsty, přestože mu jeho šéf M odebere \"povolení zabíjet\".\n"}
{"id": "448511", "url": "https://cs.wikipedia.org/wiki?curid=448511", "title": "Poluj", "text": "Poluj\n\nPoluj ( ) je řeka v Jamalo-něneckém autonomním okruhu Ťumeňské oblasti v Rusku. Od soutoku zdrojnic je dlouhá 369 km. Od pramene Hlubokého Poluje (délka 266 km) činí délka toku 635 km. Plocha povodí měří 21 000 km².\n\nVzniká soutokem Hlubokého a Suchého Poluje. Teče severozápadní částí Západosibiřské roviny. Na dolním toku protéká jezerem Velký Polujský Sor. Ústí zleva do Obu u Salechardu na 291 říčním kilometru.\n\nZdrojem vody jsou sněhové a dešťové srážky. Průměrný průtok vody v ústí činí přibližně 170 m³/s. Zamrzá v říjnu a rozmrzá v květnu.\n\nNa řece se plaví dřevo.\n"}
{"id": "448512", "url": "https://cs.wikipedia.org/wiki?curid=448512", "title": "Netřesk střešní", "text": "Netřesk střešní\n\nNetřesk střešní (\"Sempervivum tectorum\") je sukulentní rostlina z čeledi tlusticovitých (\"Crassulaceae\").\n\nNetřesk střešní je vytrvalá bylina s růžicí přízemních, dužnatých listů, která vytváří ve volné přírodě a na zahradách na suchých stanovištích husté porosty.\nJde o robustní rostlinu, v květu může mít až 60 cm. Rozevřená růžice může mít i více než 10 cm v průměru. Listy má červeně skvrnité. Na okrajích jsou listy bílé brvité, jinde jsou lysé.\n\nZe starších (dospělých) růžic vyrůstají na začátku léta stonky zakončené závinem z množství růžově zbarvených květů. Po odkvetení růžice odumírá. Rostlina se však rozmnožuje převážně vegetativně zakořeněním dceřiných růžic.\n\nNestřesk střešní je původem z hor jižní Evropy - najdeme ho v Pyrenejích, Alpách, v horách střední Francie, Apeninách a Dinárských horách. Dnes je pěstován v celé Evropě i Severní Americe. Občas může zplaňovat.\n\nNetřesk střešní roste na zvětraných skalách a rumovištích a často se vysazuje v zahradách. Existuje v řadě různých kultivarů. Kdysi se dával i jako ozdoba zdi a ochrana střechy, protože se věřilo, že chrání budovy před bleskem.\nCísař Karel Veliký údajně vydal příkaz, že se má netřesk střešní sázet na všechny střechy.\n\nDnes se opět používá jako jedna z rostlin na zelenou střechu, ale dává se i na verandy, schodiště.\n\nNetřesk střešní dáváme na sluneční stanoviště. Množíme ho v jarní době listovými řízky, odnožemi nebo ze semen. Sází se do sponu asi 20x20 cm. Je velmi nenáročný, pokud má prostor, rozrůstá se a pokrývá půdu.\n\nNetřesk střešní patří mezi chráněné druhy v Maďarsku.\n\nPodle Českého herbáře (Alois Hynek,Praha,m 1899): „\"Listí šťavnaté má chuť nakyslou, trpkou, užívá se za chladící lék v zimnici a krvotoku; odvar proti úplavici a přílišné čmýře. Kořen má chuť ostrou a hořkou.\n\nŠťáva z listí zahání kuří oka; zvláště dobře přiložiti na oko list rozmačkaný; rovněž tak užívá se jich při bolavých prsech; na vole klade se náplast z netřesku, soli a oleje, vše dohromady stlučeno.\"“\n\n"}
{"id": "448515", "url": "https://cs.wikipedia.org/wiki?curid=448515", "title": "Tar (informatika)", "text": "Tar (informatika)\n\ntar (anglická výslovnost [taː(r)]; akronymická zkratka z tape archiver, \"páskový archivovač\") je souhrnný název jednak pro souborový formát sloužící k uložení mnoha jednotlivých souborů, jednak pro jednoúčelové programy, které s tímto formátem pracují. Formát samotný vznikl v počátcích Unixu a až později byl standardizován v rámci normy POSIX. Původně pomáhal při archivaci souborů na páskových jednotkách, ale později se jeho užívání rozšířilo a dnes je používán všude tam, kde je vhodné pro účely distribuce či archivace sloučit více souborů do jednoho tak, aby se zachovaly informace o adresářové struktuře, přístupových právech a dalších atributech, které běžně souborový systém obsahuje.\n\nV minulosti byl tar implementován na mnoha systémech. Také mnohé archivační programy mají alespoň částečnou podporu formátu tar, používajíce jednu z níže uvedených implementací. Historii taru lze shrnout jako příběh nekompatibilit, známý jako tarové války ().\n\nKlíčové implementace v chronologickém pořadí:\n\n\nNavíc může většina implementací paxu číst i vytvářet mnoho typů souborů tar.\n\nFormát ustar se skládá z 512bajtových bloků.\nPrvní blok je vždy hlavička (angl. \"Header Block\"), která nese mimo jiné informaci o názvu a typu souboru (běžný soubor, adresář, symbolický odkaz, apod.)\nPůvodní formát ustar umožňuje uložit soubory s názvy až délky 255 znaků s tím, že celý název musí být rozdělitelný na 155znakový prefix a 100znakový krátký název.\nPokud se jedná o běžný soubor, následuje ještě několik datových bloků.\nProtože velikost souboru nemusí být násobkem 512 bajtů, je poslední datový blok doplněn nulami.\nBezprostředně poté následuje další hlavička a případný obsah souboru.\nKonec archivu je indikován dvěma nulovými bloky (blok se skládá pouze z nul).\nVšechny informace v hlavičce jsou uvedeny v textové podobě, přičemž čísla jsou vyjádřena v osmičkové soustavě.\n\nObvykle se pro tarové archivy používá přípona .tar. Velmi často jsou ovšem tyto soubory po zpracování tarem ještě předány kompresnímu programu, nejčastěji gzip, bzip2, compress či LZMA a pak se pro indikaci použitého kompresního programu používá dvojitá přípona, tedy například .tar.gz nebo .tar.bz2. Z doby používání souborového systému FAT16, kdy bylo možné používat jen jednu tříznakovou příponu, navíc přežívají zkrácené přípony, například .tgz, .taz či .tlz.\n\nBěžné verze programu tar (například BSD a GNU) mají přepínače codice_1 (pro gzip) a codice_2 (pro bzip2), při jejichž použití program sám provede hned po zabalení kompresi.\n\nOd verze 1.31 programu GNU tar vydané v lednu 2019 je podporována komprese Zstandard (vyvinul ji Facebook). Lze ji použít přepínačem codice_3.\n"}
{"id": "448516", "url": "https://cs.wikipedia.org/wiki?curid=448516", "title": "Vjatka", "text": "Vjatka\n\nVjatka může znamenat:\n\n\n"}
{"id": "448518", "url": "https://cs.wikipedia.org/wiki?curid=448518", "title": "Deaminace", "text": "Deaminace\n\nDeaminace je odstranění aminoskupiny (-NH) od molekuly.\n\nV lidském těle deaminace probíhá primárně v játrech, i když glutamát se deaminuje také v ledvinách. Deaminace je proces, kterým jsou aminokyseliny rozebírány, když je v těle příliš mnoho bílkovin. Aminoskupina je odstraněna z aminokyseliny a je přeměněna na amoniak (čpavek) za vzniku 2-oxo- (α-keto-) kyseliny, obecně:\n\nRCH(NH)COOH + HO → RCOCOOH + NH\n\nZbytek aminokyseliny je tvořen většinou uhlíkem a vodíkem, a je recyklovaný anebo oxidovaný pro výrobu energie. Amoniak je pro člověka jedovatý a enzymy ho změní na močovinu nebo kyselinu močovou přidáním molekul oxidu uhličitého (které se nepovažuje za proces deaminace) v močovinovém cyklu, který také probíhá v játrech. Močovina a kyselina močová může bezpečně přejít do krve a pak být vyloučena v moči.\n\n"}
{"id": "448521", "url": "https://cs.wikipedia.org/wiki?curid=448521", "title": "Kanic šestipruhý", "text": "Kanic šestipruhý\n\nKanic šestipruhý (\"Grammistes sexlineatus\") je ryba velmi proměnlivého zbarvení. Dospělí jedinci jsou tmavohnědí až sytě černí s bílými až mléčně žlutými podélnými pruhy, mladé ryby mají na těle různě velké skvrny uspořádané v podélných pruzích, jichž je ovšem menší počet než v dospělosti, kdy jich může být až dvanáct. Rybky dorůstají délky až 25 cm a obývají Indický a Tichý oceán, především okolí korálových útesů. Jako většina kaniců žijí samotářsky nebo nejvýše v malých skupinkách, nikdy netvoří velká hejna. Jsou to ryby noční, které se přes den skrývají v různých štěrbinách a jeskyňkách korálových útvarů a teprve večer vyplouvají do volné vody.\n\n\nJako všichni kanici to jsou dravé ryby, lovící poměrně velkou kořist včetně menších soukmenovců - jejich velká tlama je dobrým přizpůsobením pro jejich lupičský způsob života. Navíc má ještě znamenitou ochranu proti větším dravcům - kanic šestipruhý vylučuje jedovatý sliz, který pokrývá celé jeho tělo, proto se mu také říká \"skunk korálových útesů\". Pokud nějaká velká ryba omylem kanice spolkne, okamžitě ho zase vyplivne. Tato efektně zbarvená ryba je neobyčejně houževnatá a odolná vůči chorobám, takže ji mohou v mořských akváriích chovat i začátečníci. Pro svou dravost a jedovatost se ovšem musí chovat samostatně, jiné ryby v její nádrži by dopadly špatně. Jako krmení poslouží drobné akvarijní rybky, zejména živorodky. Kanici mají vynikající zrak a jsou velmi inteligentní. Rychle se naučí rozeznávat chovatele a na jeho příchod reagují rejděním v nádrži.\n\n\n"}
{"id": "448522", "url": "https://cs.wikipedia.org/wiki?curid=448522", "title": "Vjatka (řeka)", "text": "Vjatka (řeka)\n\nVjatka ( ) je řeka v Kirovské oblasti, v Udmurtsku a v Tatarstánu (dolní tok) v Rusku. Je dlouhá 1314 km. Povodí řeky je 129 000 km².\n\nPramení na Hornokamské vysočině na severu Udmurtska. Je charakteristická prudkými změnami směru toku (nejprve ze severního na jihozápadní a poté na jihovýchodní) a velkou členitostí po celé délce. Je to typická rovinná řeka, jež teče převážně v široké dolině s mírnými úbočími. Na dolním toku se široké a úzké úseky střídají co 1 až 5 km. Na řece je mnoho říčních prahů. Zleva se do ní vlévá řeka Bílá Cholunica. Ústí zprava do Kamy.\n\nZdrojem vody jsou převážně sněhové srážky. Průměrný roční průtok vody činí 890 m³/s. Zamrzá v první polovině listopadu a rozmrzá ve druhé polovině dubna.\n\nŘeka je bohatá na ryby (cejn velký, plotice obecná, lín obecný, ostrucha křivočará, sumec velký, štika obecná, okoun říční, candát obecný). Je splavná. Pravidelná vodní doprava je provozována do Kirova tj. do vzdálenosti 700 km od ústí a na jaře až do přístavu Kirs ve vzdálenosti 1000 km od ústí. Hlavní přístavy jsou Kirov, Kotelnič, Sovetsk, Vjatskije Poljany.\n"}
{"id": "448523", "url": "https://cs.wikipedia.org/wiki?curid=448523", "title": "Senátní obvod č. 67 – Nový Jičín", "text": "Senátní obvod č. 67 – Nový Jičín\n\nSenátní obvod č. 67 – Nový Jičín je podle zákona č. 247/1995 Sb. tvořen východní částí okresu Nový Jičín ohraničenou na západě obcemi Fulnek, Hladké Životice, Kunín, Bernartice nad Odrou, Nový Jičín a částí okresu Ostrava-město tvořenou obcemi Zbyslavice, Olbramice, Klimkovice a Vřesina.\n\nSoučasným senátorem je od roku 2016 Petr Orel.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "448528", "url": "https://cs.wikipedia.org/wiki?curid=448528", "title": "Štarkov", "text": "Štarkov\n\nŠtarkov je kopec (679 m) a přírodní památka poblíž Nového Jimramova v okrese Žďár nad Sázavou. Na jeho vrcholu se nachází stejnojmenná hradní zřícenina. Chráněné území je v péči AOPK ČR – regionálního pracoviště Správa Chráněné krajinné oblasti Žďárské vrchy, na jejímž území se přírodní památka nachází.\n\nPředmětem ochrany je geomorfologicky význačný skalní útvar se zbytky hradu. Vrch o nadmořské výšce 679 metrů spadá v geomorfologickém členění Česka do celku Hornosvratecká vrchovina, podcelku Žďárské vrchy, okrsku Pohledská vrchovina a do její části Dalečínská vrchovina.\n\nNa vrchol kopce Štarkov územím přírodní památky vedou červeně a modře značené turistické cesty. Skály na vrcholu jsou využívány horolezecky. Horolezecké aktivity jsou zde zakázány v době od začátku března do konce června. V oblasti se nachází celkem 18 pojmenovaných skalních útvarů, na nichž je vyznačeno více než 100 lezeckých cest.\n"}
{"id": "448532", "url": "https://cs.wikipedia.org/wiki?curid=448532", "title": "Registrovaná tonáž", "text": "Registrovaná tonáž\n\nRegistrovaná tonáž je míra, ve které se udává nákladní objem lodi. Název je odvozen od daně placené za „tuny“ vína a později byl využit při měření lodního nákladu. V moderní době se termín tonáž užívá pro výpočet objemu lodi či lodního nákladového prostoru. Někdy se též nesprávně užívá pro váhu prázdného nebo naloženého plavidla (výtlak).\n\nMěření tonáže nemusí vždy úplně odpovídat realitě – používá se totiž při odhadu poplatků při obchodní námořní dopravě.\n\n"}
{"id": "448538", "url": "https://cs.wikipedia.org/wiki?curid=448538", "title": "Lori rudopáskový", "text": "Lori rudopáskový\n\nLori rudopáskový (\"Trichoglossus rubritorquis\") je druh papouška žijící v zalesněných oblastech severní Austrálie. Někdy je považován za poddruh loriho mnohobarvého (Trichoglossus haematodus), ale v současnosti je ve většině taxonomických systémů považován za samostatný druh. Od loriho mnohobarvého se liší oranžovo-červeným pruhem na týlu. Dosahuje délky 26 cm.\n\nMísty je tento papoušek velice hojný a v turistických oblastech se stal oblíbenou atrakcí. Každé dvě hodiny se na vyhrazeném místě loriům předkládá potrava a papoušci se sem pravidelně sletují z celého širokého okolí po tisících. Dokonce zkrotli tak, že sedají turistům na ramena nebo na ruce a dávají se jimi krmit i fotografovat. Odchov se podařil v r. 1910 v Londýně a později ve Francii, Austrálii, Belgii, USA a v Holandsku, většinou v zoologických zahradách.\n\nLori rudopáskový se živí pylem, nektarem z květů, šťávou z ovoce, drobnými semeny a hmyzem. Samice snáší do stromové dutiny dvě až tři vejce, na nichž sedí 25 dní. Mláďata hnízdo opouštějí po dvou měsících.\n\n"}
{"id": "448549", "url": "https://cs.wikipedia.org/wiki?curid=448549", "title": "Kajmanka supí", "text": "Kajmanka supí\n\nKajmanka supí (\"Macrochelys temminckii\") je želva patřící do čeledi kajmankovitých, která má pouze dva rody se dvěma druhy. Vyznačují se malým spodním štítem (plastronem) ve tvaru kříže a ocasem delším než polovina těla. Hlava i končetiny jsou kryty štítky. Kajmanka supí žije v jihovýchodní části USA, především na řece Mississippi a jejích přítocích. Její svrchní krunýř bývá dlouhý až 70 cm a celková délka této statné želvy může být 40 až 80 cm. Hmotnost vzrostlých jedinců se pohybuje kolem 100 kg. Hlava kajmanky je obrovská, s mohutnými čelistmi; hákovitá horní čelist připomíná dravčí zobák.\n\nVe dne leží kajmanka supí nehybně na bahnité mělčině a vypadá jako hrbolatý kámen. Číhá-li pod vodou na kořist, otevře do široka čelisti a mezi nimi pohybuje červeně zbarveným jazykem, který připomíná červa. Je to výborné vnadidlo pro ryby. Jakmile ryba lapne po domnělé kořisti, želva sklapne čelisti a kořist pozře. Teprve nedávno vědci zjistili, že v noci kajmanka aktivně plave a loví ryby, korýše a dokonce i jiné druhy želv. Kajmanka supí nepohrdne ani jinými obratlovci a místy napáchá značné škody na malých kachňatech. Svými čelistmi může být nebezpečná i člověku a vzrostlý jedinec může člověku dokonce \"ucvaknout\" prst.\nŽiví se i mršinami a v menší míře konzumuje i rostlinnou potravu.\n\nSamice kajmanky supí v době kladení vajec vylézají na břeh a snůšku 17 až 44 vajec kladou do mělkého dolíku, který pak pečlivě zahrabou. Mláďata se líhnou za 100 až 108 dní a po vyklubání se hned uchylují do mělké vody při březích. Kajmanka supí se dožívá stáří přes 50 let. V mnohých krajích lidé tyto želvy chytají a prodávají na trzích. Také vejce jsou pokládána za pochoutku. Kajmanky dobře snášejí zajetí, a proto je můžeme vidět v zoologických zahradách, kde žijí mnoho let.\n\nV rámci evropských zoo je chována přibližně v osmi desítkách zařízení. V rámci Unie českých a slovenských zoologických zahrad je chována pouze v Zoo Praha. Nachází se však také ve čtyřech dalších zoo: Zoo Dvorec, Zoo Plasy, Krokodýlí zoo Protivín a Bioparku Teplice.\n\nPrvní dva jedinci přišli do Zoo Praha v letech 1955, resp. 1956 a žili v ní přes čtyři desítky let. V roce 1995 se podařilo získat samici ze zoo v Kolíně nad Rýnem a o rok později ze švýcarské Zoo Zürich. Roku 2006 byl ze Zoo Brno dovezen samec. O čtyři roky později (2010) se vylíhla první dvě mláďata. Třetí mládě přišlo na svět v roce 2012. Ke konci roku 2017 byl chován samec a dva samice.\n\nZvířata se nacházejí v pavilonu Terárium při Rezervaci Boboro v někdejším pavilonu velkých savců.\n\nKajmanky patří k druhům, ohrožovaným ve volné přírodě lidskou civilizací. Její maso je poměrně chutné a je o něj zájem zejména na asijských trzích.\n\n\n"}
{"id": "448550", "url": "https://cs.wikipedia.org/wiki?curid=448550", "title": "Komplexita", "text": "Komplexita\n\nKomplexita nebo komplexnost (z lat. \"complexus\", objetí, shrnutí) znamená složitost, přesněji míru složitosti nějakého komplexního systému. Komplexita se zkoumá například v souvislosti s informačními systémy nebo s evolucí živých organismů.\n\nPokud má komplexita vyjadřovat skutečnou „účinnou“ složitost nějakého systému, nemůže být dána pouze počtem jeho prvků, nýbrž také jejich rozrůzněností, rozmanitostí a hustotou i významem vztahů mezi nimi. Proto není snadné komplexitu přesně definovat nebo dokonce měřit. Sebevětší hromada písku je méně komplexní než krystal, který vykazuje jistou míru uspořádání a tedy složitosti. Velká molekula je komplexnější než krystal, živá buňka je zpravidla komplexnější než molekula a živý organismus je komplexnější než buňka. Podobně je tomu i s umělými a technickými systémy: největší počet prvků v počítači připadá sice na paměť, vzhledem k jejich stereotypnímu uspořádání však budou ostatní, rozmanitější a provázanější části počítače vykazovat patrně větší komplexitu.\n\nHenri Bergson a po něm W. Weaver rozlišili nepravou nebo desorganizovanou složitost, tvořenou množstvím nahodile uspořádaných částí, a složitost pravou nebo organizovanou, která se vyznačuje rozmanitostí částí a vztahů mezi nimi. Ch. Lucas rozlišuje vedle toho komplexitu statickou, která se nemění v čase, dynamickou, kterou je třeba studovat také v čase, a konečně evoluční, která se vyvíjí.\n\nV úvahách o biologické evoluci se komplexita obvykle pokládá za určující parametr: evoluce znamená zvyšování komplexity. Podobně je tomu i u samoorganizujících technických systémů, jako je například web. V evoluci živých organismů lze ale pozorovat ještě další pozoruhodný jev: komplexita zde neroste lineárně, ale vede ke vzniku jakýchsi prahů komplexity. Tak růst komplexity atomů končí atomovým číslem 92 a další růst spočívá ve skládání atomů do molekul. Ani molekuly nerostou do nekonečna, ale stávají se stavebními kameny buněk, podobně jako se z buněk staví mnohobuněčné organismy. Živočišná i lidská společenství lze pak pokládat za další práh, za nímž nastupuje nový druh růstu komplexity.\n\nV informatice se někdy používá tzv. Kolmogorovova komplexita: složitost řetězce znaků odpovídá délce nejkratšího programu, který takový řetězec vyprodukuje. U jiných komplexních systémů by to mohlo znamenat objem informace, která je nutná k jejich popisu. Tento způsob sice vystihuje, že pravidelné systémy jsou méně komplexní, příliš však vyzvedá „komplexitu“ náhodných systémů, což intuitivní představě komplexity vůbec neodpovídá.\n\nPři úvahách o komplexitě živých organismů se problém někdy zjednodušuje tím, že se za míru komplexity pokládá jen komplexita např. nervové soustavy, případně mozku, která se podílí na komplexním chování organismu podstatně víc než ostatní tkáně a orgány.\n\nS opačným problémem redukce komplexity se člověk setkává dnes a denně, kdykoli chce něco pochopit, popsat a ovládnout. Podstatnou redukcí komplexity jsou například slova a pojmy, které dovolují zahrnout množství podobných předmětů a jevů do společných kategorií, jako je „pes“ nebo „dům“. Redukcí komplexity je také metodické zjednodušování, které je základem každé vědy: biolog pokládá všechny bakterie téhož druhu za stejné (zaměnitelné), ekonom všechny spotřebitele a politolog všechny hlasy, jinak by nemohli používat matematických a stochastických metod. I politické rozhodování v demokracii přikládá všem hlasům stejnou váhu, i když někteří volí s rozvahou a jiní skoro nahodile.\n\n\n\n"}
{"id": "448552", "url": "https://cs.wikipedia.org/wiki?curid=448552", "title": "Ján Mančuška", "text": "Ján Mančuška\n\nJán Mančuška (7. dubna 1972, Bratislava - 1. července 2011) byl český konceptuální umělec slovenského původu. Narodil se v Bratislavě, ale od dětství (od roku 1978) žil v Čechách.\n\nVystudoval Akademiii výtvarných umění v Praze. Byl držitelem Ceny Jindřicha Chalupeckého za rok 2004. Patřil k českým umělcům nejčastěji vystavujícím v zahraničí. V zahraničí se poprvé prosadil při svém studijním pobytu v USA, během kterého mu byla nabídnuta samostatná výstava v prestižní newyorské Andrew Kreps Gallery. V roce 2005 vytvořil, ve spolupráci se Stanem Filkem, Markem Pokorným a Borisem Ondreičkou, expozici Československého pavilonu na Bienále v Benátkách.\n\n"}
{"id": "448564", "url": "https://cs.wikipedia.org/wiki?curid=448564", "title": "Douzelage", "text": "Douzelage\n\nDouzelage je sdružení měst Evropské unie, jehož cílem je propojit jednotlivá města a jejich obyvatele v různých oblastech (kultura, sport, vzdělávání, ekonomika, turismus) za účelem vzájemného prospěchu a spolupráce a posilovat v rámci tohoto společenství evropského ducha. Z každého státu Evropské unie se smí zapojit pouze jedno město. Vytváří se tak mezinárodní síť partnerských měst. Organizace je podporována Evropskou komisí.\n\nNázev Douzelage vznikl z francouzských slov \"douze\" (dvanáct – vztaženo k 12 zakládajícím státům) a \"jumelage\" (sdružování).\nMyšlenka založit takové společenství vzešla z partnerství francouzského města Granville a města Sherborne v Anglii roku 1989. Roku 1991 se v Granville konala schůze zakládajících členů (po jednom z každého z tehdejších 12 členských států Evropské unie) a organizace Douzelage začala oficiálně existovat.\n\n\nOrganizace od svého založení přijímá další členy z nových členských států Evropské unie:\n\n\n"}
{"id": "448565", "url": "https://cs.wikipedia.org/wiki?curid=448565", "title": "Sony Ericsson K700", "text": "Sony Ericsson K700\n\nSony Ericsson K700 byl vyroben v roce 2004 jako high-endový telefon, jeho nástupce je Sony Ericsson K750.\nByl vytvořen jako mobil-fotoaparát. Z jedné strany mobilní telefon a z druhé připomínal fotoaparát. Jeho parametry jsou z dnešního pohledu směšné, ale vynikal zejména kvalitním fotoaparátem (rozlišení 640x480pix.) a displejem o rozlišení 176x220pix..\nHlavní nevýhoda spočívala v absenci paměťových karet (paměť telefonu je 41MB).\n"}
{"id": "448566", "url": "https://cs.wikipedia.org/wiki?curid=448566", "title": "Acetylace", "text": "Acetylace\n\nAcetylace (nebo v IUPAC nomenklatuře ethanoylace) je chemická reakce, která přidává \nacetylovou funkční skupinu do organické sloučeniny. \n\nDeacetylace je odstranění acetylové skupiny.\n\nJde o proces zavedení acetylové skupiny (vedoucí ke vzniku acetoxo skupiny) do sloučeniny, konkrétněji substituce acetylové skupiny místo aktivního vodíkového atomu. \nReakce, která zahrnuje nahrazení vodíkového atomu z hydroxylové skupiny pomocí acetylové skupiny (CHCO), vytvoří konkrétní ester, acetát. Acetický anhydrid se obecně používá jako acetylující agent reaguje s volnou hydroxylovou skupinou. Například se používá při syntéze aspirinu.\n"}
{"id": "448576", "url": "https://cs.wikipedia.org/wiki?curid=448576", "title": "Seznam dílů seriálu Hvězdná brána: Hluboký vesmír", "text": "Seznam dílů seriálu Hvězdná brána: Hluboký vesmír\n\nToto je seznam dílů seriálu \"Hvězdná brána: Hluboký vesmír\". Kanadsko-americký sci-fi televizní seriál \"\" byl vysílán od 2. října 2009 na americké stanici Syfy pod názvem \"Stargate Universe\". Jeho druhá série začala 28. září 2010 a poslední epizoda seriálu byla na téže kabelové televizi odvysílána 9. května 2011.\n\nV Česku byl seriál premiérově vysílán na stanici Fanda od 12. prosince 2012.\n\nOficiální součástí 1. řady seriálu byly také tzv. „webizody“, zveřejňované postupně na internetových stránkách MGM.com.\n\n<onlyinclude></onlyinclude>\n\nWebizody seriálu \"Hvězdná brána: Hluboký vesmír\" představují krátké filmové útržky - záběry z tzv. „KINA“, které doplňují děj série nebo jednotlivých epizod. Původně bylo oznámeno 30 takových dílů, ale v lednu 2011 k nim byly doplněny ještě další 4. Všechny jsou dostupné na oficiálních webových stránkách MGM.\n\n"}
{"id": "448580", "url": "https://cs.wikipedia.org/wiki?curid=448580", "title": "Thaumatin", "text": "Thaumatin\n\nThaumatin je nízkokalorické bílkovinové sladidlo, zesilovač a modifikátor příchuti. Skládající se ze směsi polypeptidů, extrahovaných ze slupek západoafrického ovoce katemfe. Ačkoli je thaumatin velmi sladký, chuť je zřetelně odlišná od cukru. Thaumatin je snadno rozpustný ve vodě. Thaumatin je považován za bezpečnou látku. Najdeme jej ve žvýkačkách, nealkoholických nápojích, jogurtech, vitamínových přípravcích, želé, džemech a v mnoha dalších potravinách. Ve členských státech EU se thaumatin označuje na výrobcích kódem E957.\n"}
{"id": "448583", "url": "https://cs.wikipedia.org/wiki?curid=448583", "title": "TREND – všeobecný investiční fond", "text": "TREND – všeobecný investiční fond\n\nTREND - všeobecný investiční fond, a. s. je akciová společnost založená 9. ledna 1992 za účelem soustřeďování investičních bodů a jejich investování v 1. i ve 2. vlně kupónové privatizace.. V lednu 2000 byl na majetek společnosti vyhlášen konkurs.. V říjnu 2012 byli manažeři fondu TREND nepravomocně odsouzeni k trestům odnětí svobody včetně nařízení o náhradě škody ve výši 800 mil. Kč, ale v roce 2013 bylo trestní řízení zastaveno na základě amnestie Václava Klause.\n\nFond založený známými hudebníky Michaelem Kocábem a Martinem Kratochvílem získal téměř 100 000 akcionářů. Následné zcizení majetku akcionářů je označováno za jeden z největších případů tzv. tunelování v ČR. \n\nV srpnu 1995 byla správcovská společnost fondu (IS Trend, od 26. 11. 2004 v likvidaci) prodána společnosti Královéhradecká brokerská (KHB) za částku 198 365 000 Kč, která dle pozdější obžaloby nebyla hrazena z prostředků KHB, ale z majetku v té době již zcizovaného akcionářům fondu TREND v režii později obžalovaného a vazebně stíhaného Ing. Miroslava Hálka.. Z fondu byl během let 1995–1996 dle podané obžaloby ukraden majetek akcionářů v hodnotě 1,4 mld. Kč ve prospěch firem ovládaných hlavním obžalovaným Miroslavem Hálkem a jeho dalšími obžalovanými společníky. V roce 1997 byla na fond vyhlášena nucená správa a nucený správce Ing. Emil Bušek podal na M. Hálka a dalších 10 osob trestní oznámení..\n\n40% podíl ve fondu TREND mezitím prostřednictvím nabídky firmy Praginvest koupil zahraniční fond Czech Value Fund (CVF), vlastněný fondem BGO amerického investora Andrewa Weisse, který měl zájem získat lukrativní akcie z portfolia fondu, zejména akcie KOTVA. Ty ovšem mezitím dle obžaloby vyvedl obžalovaný M. Hálek po několika přesunech na účet kyperské firmy Forminster Enterprises Limited (FEL). Státní zástupce v průběhu trestního řízení jako výnosy z trestné činnosti zablokoval na bankovních účtech finanční prostředky v hodnotě cca 120 mil. Kč a na účtu ve Středisku cenných papírů cca 385 tisíc akcií KOTVA. \n\nV roce 1998 na valné hromadě fondu ujišťoval dosazený zástupce největšího akcionáře, CVF (BGO) a člen představenstva John Moffitt, akcionáře, že většina zcizeného majetku akcionářů IF TREND je dohledána a zajištěna na účtech FEL a že je otázkou nejvýše jednoho roku, než se zcizený majetek vrátí akcionářům. Ovšem v prosinci 1999 se vedení fondu TREND již výlučně ve svůj osobní prospěch a na úkor a bez vědomí akcionářů fondu dohodlo s vedením FEL o stažení všech žalob a uzavřelo s FEL privátní dohodu o mimosoudním narovnání. Po vyhlášení nucené správy bylo nové vedení fondu (v čele s Johnem Moffittem jako krizovým manažerem pro urychlené navrácení majetku akcionářům fondu) opakovanými pokusy protistrany o uplatňování fiktivních pohledávek vůči fondu nakonec přinuceno koncem roku 1999 ke stažení všech stávajících žalob o navrácení majetku, zajištěného orgány činnými v trestním řízení, k podpisu dohody o mimosoudním narovnání s žalovanou protistranou a odsouhlasení podmínek, jejichž důsledkem bylo odklonění nejen všech původně žalovaných nároků fondu, ale také veškerého již policií zajištěného a vráceného majetku mimo dosah akcionářů IF TREND .\n\nZe zajištěných aktiv před prohlášením konkurzu v hodnotě nejméně 470 mil. Kč (policií zajištěná hotovost v hodnotě cca 120 mil. Kč a zajištěná pohledávka vůči FEL v hodnotě nejméně 350 mil. Kč) nezůstalo díky důsledkům privátní dohody představenstva fondu s protistranou (uzavřené proti vůli akcionářů a bez odsouhlasení na valné hromadě) akcionářům vůbec nic, neboť zajištěná pohledávka fondu byla namísto jejího inkasa ve prospěch akcionářů fondu postoupena protistraně za zlomek ceny a téměř všechna zbývající hotovost fondu ve výši 120 mil. Kč byla použita (kromě uspokojení účetně evidovaných legitimních pohledávek věřitelů ve výši 5 mil. Kč) pro uspokojení nároků vedením fondu odsouhlaseného největšího „věřitele“ fondu TREND s postoupenou pohledávkou ve výši cca 150 mil. Kč, která nebyla vedena dle dostupných účetních závěrek na serveru www.justice.cz v účetnictví dlužníka a pro jejíž dodatečnou legitimizaci postačilo pouze její uznání dlužníkem. Dle insolvenčního zákona by taková pohledávka, která není prokazatelně vedena v účetnictví, byla považována za fiktivní a nemohla by být uznána za legitimní.) \n\nJako pohledávka vůči fondu se např. objevila údajná půjčka fondu TREND od Deutsche Bank, kterou si ovšem manažeři fondu vypůjčili privátně až po vyhlášení nucené správy na placení právních služeb, které měly být vynaloženy výlučně k navrácení majetku akcionářům fondu TREND, což se nestalo. Noví manažeři fondu si po vyhlášení nucené správy sami sobě naúčtovali z jimi ze zákona spravovaného majetku akcionářů fondu privátní odměnu ve výši 15 % z hodnoty údajně navráceného majetku, kterou měli ovšem obdržet až v případě, že dosáhnou jeho reálného navrácení akcionářům fondu, k němuž ovšem nikdy nedošlo. Takto vygenerované absurdní pohledávky tzv. věřitelů fondu byly následně uplatňovány ve vyvolaném konkurzu na úkor zajištěného majetku akcionářů fondu TREND a byly vedením fondu uznávány jako dluh fondu, aniž by došlo k jakémukoliv návratu majetku akcionářům.\n\nV roce 2000 fond TREND zažaloval Českou republiku o náhradu škody ve výši cca 270 mil. Kč + příslušenství (ušlé úroky od roku 2000 do nabytí právní moci ve výši 10 % p. a. činily k 31. 7. 2015 již cca 500 mil. Kč) za chybný úřední postup při pochybení soudu při blokaci majetku na účtech firmy IFM, v jejíž prospěch byla dle obžaloby neoprávněně vyvedena aktiva fondu TREND.\n\nV květnu 2013 byla podána civilní žaloba o náhradu škody proti všem amnestovaným obžalovaným, kde žalovaná částka včetně úroků činila k 31. 7. 2015 téměř 1,9 mld. Kč. Oba žalované nároky akcionářů fondu TREND se staly předmětem opakovaných pokusů o vydražení, protože na úkor drobných akcionářů IF TREND začala uplatňovat od roku 2011 postoupené pohledávky vůči IF TREND ve výši 55 mil. Kč (po urovnání předchozích sporů mezi CVF a FEL, ČIS - viz odkaz na vynucenou spolupráci od roku 2011) firma CVF Investment Limited s vazbou na 40% akcionáře fondu TREND (CVF - Czech Value Fund). K odškodnění akcionářů (včetně CVF) může legitimně dojít až z inkasa exekučních titulů vůči amnestovaným formou výplaty likvidačního zůstatku event. adekvátním plněním z mimosoudní dohody insolvenčního správce nebo likvidátora s žalovanou stranou.\n\nTrestní řízení se skupinou obviněných a obžalovaných \"manažerů\" v čele s Miroslavem Hálkem nebylo ani po deseti letech od podání obžaloby pravomocně uzavřeno. V srpnu 2008 odsoudil královéhradecký krajský soud Miroslava Hálka k sedmi letům vězení, po třech letech vězení dostali i další bývalí vrcholní manažeři. Součástí nepravomocného rozsudku byla také povinnost nahradit škodu a zákaz podnikat v managementu firem. Po několika odvoláních nebyl pravomocný rozsudek vynesen ani na konci roku 2010 a hlavní líčení bylo odloženo na neurčito. V říjnu 2012 vynesl hradecký soud rozsudek, podle kterého byli Miroslav Hálek a Libor Páv nepravomocně odsouzeni na dva roky vězení a Jan Cholasta a Luděk Špriňar na tři roky a měli uhradit škodu 800 mil.Kč. Někteří odsouzení se znovu odvolali, a případ tak v roce 2013 ukončila amnestie Václava Klause, která řízení zastavila. V roce 2014 Miroslav Hálek požádal o absurdní odškodné 48 milionů korun za nemajetkou újmu, ušlý zisk a náklady na obhajobu. Další tři obžalovaní byli s konečnou platností osvobození v květnu 2014, mimo jiné také nepřímo kvůli amnestii.\n\nŽalobce VSZ v Praze zajistil v rámci tr. řízení (sp. zn. 6T 5/2005) jako výnosy z tr. činnosti 120 mil Kč a 56 % akcií KOTVA na účtech kyperské společnosti Forminster Enterprises Limited (FEL), kam je měl dle obžaloby jako výnos z tr. činnosti obžalovaný Miroslav Hálek nezákonně převést.\nNásledky aboliční části amnestie Václava Klause zmařily dokončení tr. řízení v posledním soudním stadiu před pravomocným potvrzením rozsudku, který obsahoval kromě trestů odnětí svobody také nařízení o náhradě žalované škody akcionářům fondu TREND. V květnu 2013 proto s odkazem na doporučení žalobce VSZ v Praze podává konkurzní správce fondu Trend Ing. Vítězslav Hálek jako zástupce poškozených akcionářů fondu Trend v tr. řízení civilní žalobu o náhradu škody ve výši 1,045 mld Kč s příslušenstvím (ušlé úroky od roku 2005 do nabytí právní moci soudního rozhodnutí, které k 31.7.2015 činí již 800 mil Kč) vůči všem 9 amnestovaným obžalovaným, jejichž dle žaloby neprávem nabyté majetky jednotlivě v řádu desítek až stovek milionů Kč soud v civilním řízení může postihnout exekucí ve prospěch náhrady škody akcionářům fondu TREND.\n\nAkcionáři fondu Trend dosáhnou odškodnění až formou výplaty likvidačního zůstatku. V průběhu trestního i konkurzního řízení v minulosti vzbuzoval obavy akcionářů fondu TREND předchozí průběh dražeb soudně zajištěných pohledávek i žalovaných nároků akcionářů fondu TREND, jejichž přínos pro akcionáře byl nulový, protože sloužily k uspokojení údajných věřitelů fondu TREND (kterým bylo ze zajištěného majetku akcionářů fondu TREND vyplaceno téměř 120 mil Kč z celkových 165 mil Kč soudem uznaných pohledávek fondu Trend, přestože v účetní závěrce nuceného správce Ing. Emila Buška z roku 1998 byly závazky fondu pouze ve výši 5 mil Kč a vedení fondu po vyhlášení nucené správy již žádnou činnost s majetkem akcionářů fondu nesmělo vykonávat, tzn. ani investovat ani vytvářet jakékoliv závazky fondu na úkor jeho akcionářů). V 15 let trvajícím konkurzním řízení, které bylo v dubnu 2015 ukončeno, figurovala od roku 2011 jako poslední a jediný věřitel fondu firma CVF investment, která ovšem zastupuje zájmy většinového akcionáře fondu Trend, firmy Czech Value Fund-CVF ve věci kompenzace dříve neuspokojených nároků CVF v pozici akcionáře fondu Trend a Kotvy. \n\nDr. Ing. Vítězslav Hálek, MBA, Ph.D., který je mediálně známým konkurzním správcem a likvidátorem,\nAktiva fondu TREND ve výši cca 2,9 mld. Kč brutto, použitelná pro výplatu likvidačního zůstatku tvoří tedy žalované nároky IF TREND vůči amnestovaným manažerům fondu (ve výši způsobené škody jako jistiny 1,045 mld. Kč + žalované ušlé úroky aktuálně cca 800 mil. Kč), žalované nároky vůči ČR (ve výši 270 mil. Kč + úroky ve výši 400 mil. Kč), nárok na akcie ČIS, a.s. v držení FEL, FIREX, IFM (tržní cena dle účetní závěrky v OR ve výši min. 400 mil. Kč). Likvidační zůstatek tak může dosáhnout až 1.000, - Kč na akcii. \nZakladatelé fondu Michael Kocáb a Martin Kratochvíl deklarovali přesvědčení, že akcionáři \"jejich\" fondu budou po uplynulých 20 letech čekání konečně odškodněni. Vyjádření zakladatelů fondu TREND by mělo smysl, pokud by došlo také k navrácení částky 198 365 000 Kč, za kterou byla v roce 1995 správcovská společnost fondu (IS Trend, dnes v likvidaci) postoupena na úkor majetku akcionářů fondu Trend společnosti Královéhradecká brokerská (KHB).\n"}
{"id": "448584", "url": "https://cs.wikipedia.org/wiki?curid=448584", "title": "Konfirmace", "text": "Konfirmace\n\nKonfirmace (z lat. \"con-firmatio\", upevnění, potvrzení) může znamenat:\n\n"}
{"id": "448587", "url": "https://cs.wikipedia.org/wiki?curid=448587", "title": "Skanzen Vysoký Chlumec", "text": "Skanzen Vysoký Chlumec\n\nSkanzen Vysoký Chlumec – muzeum vesnických staveb středního Povltaví je pobočkou Hornického muzea Příbram. Je budován od roku 1999 a je ve stadiu postupného rozvoje a rozšiřování. Je umístěn v severní části Vysokého Chlumce v údolí Libíňského potoka, při silnici do Ústupenice.\n\nProjekt nového skanzenu zpracovalo v roce 1998 Okresní muzeum v Příbrami, dnešní Hornické muzeum Příbram, jehož je skanzen pobočkou. V témže roce byl pro budoucí skanzen od rodiny Lobkowiczů odkoupen do té doby prázdný pozemek o rozloze 3 hektary.\n\nDo tohoto areálu jsou postupně přemisťovány stavby lidové architektury, kterým by v původních místech hrozil zánik. Výstavba byla zahájena v roce 1999. Jako první byl v roce 2000 převezen a znovu sestaven historický dům z Obděnic. Pro návštěvníky byl zpřístupněn v roce 2002. V roce 2009 zde již stály tři roubené domy, čtyři špýchary, jedno hospodářské stavení, vodní pila, kolna, dva včelíny, sloupový holubník, dva kříže, jeden milník a množství mobilních artefaktů vystavených v interiérech. V následujících letech pak do areálu přibyl vodní mlýn, roubený obytný dům, seník, dvě stodoly a replika kovárny. V současnosti (2018) je ve výstavbě replika dřevěné kapličky se zvoničkou. V konečné fázi má být ve skanzenu 20 až 25 historických budov.\n\nSkanzen je otevřen od dubna do října a vstupné je lidové (v roce 2018 činilo na prohlídku bez průvodce 40 Kč základní a 20 Kč zlevněné, na komentovanou prohlídku s průvodcem pak 60 Kč základní a 30 Kč zlevněné, povolení fotografovat je zpoplatněno 20 Kč). Muzeum také pořádá pravidelné akce jako Masopust, Velikonoce, Den řemesel, Folklorní den a turistický pochod za Jakubem Krčínem.\n\n\n\n"}
{"id": "448591", "url": "https://cs.wikipedia.org/wiki?curid=448591", "title": "Dropkick Murphys", "text": "Dropkick Murphys\n\nDropkick Murphys je irsko-americká kapela hrající především celtic punk, jež vznikla v Quincy (Massachusetts), USA. Poprvé spolu hrají v suterénu kamarádova holičství směs tradičního folk rocku a punk rocku, což je subžánr známý jako celtic punk. Nechali se ovlivnit skupinami Stiff Little Fingers, The Pogues, The Clash, Thin Lizzy, The Dubliners a Swingin' Utters.\nNázev kapely se samovolně vytvořil během jejich non-stop turné po celém světě a jejich slavných víkendových přehlídek na Den svatého Patrika konajících se v oblasti kolem Bostonu. Dropkick Murphys je známý podporou odborů a dělnické třídy. Skupina také podporuje Boston Red Sox, Boston Bruins a Boston Celtics. V roce 2014 kapela vystoupila na českém hudebním festivalu Mighty Sounds v Táboře. 1. 2. 2018 zahráli v Malé sportovní hale na Výstavišti v Praze.\n\n"}
{"id": "448594", "url": "https://cs.wikipedia.org/wiki?curid=448594", "title": "Roraima (hora)", "text": "Roraima (hora)\n\nRoraima (také \"Roraima Tepui\", resp. \"Cerro Roraima\" nebo \"Monte Roraima\") je nejvyšší ze skupiny stolových hor známých pod názvem tepui v Jižní Americe. Poprvé byla popsána anglickým cestovatelem Walterem Raleighem roku 1596. Zaujímá rozlohu 50 km², vypíná se 400 m a výše nad okolním terénem a zahrnuje trojmezí Venezuely, Brazílie a Guyany. Stolové hory v Guyanské vysočině patří k nejstarším geologickým útvarům na Zemi, které vznikly v době prekambria před dvěma miliardami let.\n\nTepui částečně zasahuje do venezuelského národního parku Canaima (30 000 km²) a brazilského národního parku Monte Roraima (1 167 km²).\n\nNáhorní plošina s průměrnou nadmořskou výškou okolo 2700 m je nejvyšší v okruhu 550 km, což je hodnota její topografické izolace. Nejbližší vyšší horou je směrem na západo-jihozápad Cerro Marahuaca.\n\nHlavní vrchol, pojmenovaný Maverick Rock, dosahuje výšky 2810 m a nachází se v jižní části náhorní plošiny na území Venezuely, asi 6 km jiho-jihozápadně od výše zmíněného trojmezí.\n\nNejvyšší bod Guyany i brazilského státu Roraima dosahuje výšky 2750 m a nachází se asi 1 km od trojmezí.\n\nI když jsou příkré svahy náhorní plošiny obtížně přístupné, byla Roraima první velkou tepui, jež byla zdolána. Sir Everard im Thurn prošel zalesněným svahem v prosinci 1884 a vyšplhal na podivně větrem a vodou vymodelovanou náhorní plošinu. Stejná cesta se používá k výstupu dodnes.\n\nZnámý tvůrce Sherlocka Holmese spisovatel Arthur Conan Doyle se nechal v roce 1912 inspirovat zprávami z viktoriánských expedic německých bratrů Schomburgkových k hoře a napsal klasický dobrodružný příběh \"Ztracený svět\", který byl také několikrát zfilmován a stal se i inspirací pro scénář k filmu \"Jurský park\".\n\n"}
{"id": "448598", "url": "https://cs.wikipedia.org/wiki?curid=448598", "title": "Jednoduchá sloupcová transpozice", "text": "Jednoduchá sloupcová transpozice\n\nJednoduchá sloupcová transpozice je jedna z transpozičních šifer. \n\nVarianta s úplnou tabulkou funguje na principu přepsání kódovaného textu do tabulky o počtu sloupců, který je roven počtu písmen v klíčovém slově nebo slovech a následném rozložení – zašifrování. \n\nTzn. že pokud jako klíč zvolíme ZAKODOVANO, bude mít tabulka 10 sloupců. Díky permutačnímu vyčíslení daného klíčového slova získáme jednoznačný parametr k zakódování a dekódování zprávy. Čísla se k jednotlivým písmenům přiřazují podle jejich abecedního pořadí. Pokud se některé písmeno v klíčovém slově opakuje, přiřadí se nižší číslo prvnímu výskytu v klíči. V našem případě bude číselný parametr vypadat následovně:\n\nText určený k zašifrování přepíšeme po 10 písmenech v řádku bez mezer mezi slovy, náhodnými písmeny se doplní tabulka do 10 písmen v posledním řádku (D,G):\n\nVypsáním po sloupcích postupně od 1 do 10 získáme šifrovaný text:\n\nCAINKMCSN ZTLIBLAVU ZEAENNNAN HVNAAIEFT IHKPUAROD UDNMSTRIE KSVSOAYLK TOEODVEUG AEETUHBOO SRDMDUETA\n\na poté text rozdělíme do sad po pěti znacích:\n\nCAINK MCSNZ TLIBL AVUZE AENNN ANHVN AAIEF TIHKP UAROD UDNMS TRIEK SVSOA YLKTO EODVE UGAEE TUHBO OSRDM DUETA \n\nZpětné složení a dešifrování textu příjemce (pokud disponuje správným permutačním klíčem) je zřejmé.\nStačí seřadit písmena do sloupců po devíti znacích (počet písmen v sloupci zjistíme vydělením všech písmen zprávy počtem písmen v klíčovém slově) a podle číselného parametru klíčového slova seřadit tyto sloupce 1 až 10 dle správného pořadí.\n\nSilnější variantou proti prolomení je jednoduchá sloupcová transpozice s neúplnou tabulkou. Při šifrování textu se postupuje naprosto stejně jako v předchozím příkladu s jedinou výjimkou – nepoužijí se náhodná písmena pro doplnění tabulky.\n\nVypsáním po sloupcích postupně od 1 do 10 získáme šifrovaný text:\n\nCAINKMCSN ZTLIBLAVU ZEAENNNAN HVNAAIEFT IHKPUARO UDNMSTRIE KSVSOAYLK TOEODVEU AEETUHBOO SRDMDUETA\n\na poté text rozdělíme do sad po pěti znacích:\n\nCAINK MCSNZ TLIBL AVUZE AENNN ANHVN AAIEF TIHKP UAROU DNMST RIEKS VSOAY LKTOE ODVEU AEETU HBOOS RDMDU ETA \n\nDešifrování se znalostí klíčového slova je následující.\n\nPodle počtu písmen (K=10) v klíčovém slově určíme počet sloupců tabulky. Tímto číslem vydělíme celkový počet písmen zašifrovaného textu (T=88).\nPočet řádků tabulky (R=9) určuje výsledné číslo zaokrouhlené na celé číslo nahoru. Poslední řádek bude neúplný.\nZe vzorce T – (K x (R-1)) zjistíme kolik sloupců bude mít o jedno písmeno více než sloupce zbývající. V našem příkladu 88 – (10 x (9-1) = 8 \n\nJde vždy o sloupce od začátku klíčového slova, nikoliv o sloupce podle pořadí písmene v abecedě!\n\nV našem příkladu to bude prvních 8 sloupců pod písmeny Z A K O D O V A , které přepsány do permutačního vyčíslení mají hodnoty 10 1 4 6 3 7 9 2\n\nTučně jsou zvýrazněny sloupce, které svým posledním písmenem tvoří poslední, neúplný řádek tabulky:\n\nCAINKMCSN ZTLIBLAVU ZEAENNNAN HVNAAIEFT IHKPUARO UDNMSTRIE KSVSOAYLK TOEODVEU AEETUHBOO SRDMDUETA\n\nStejně jako u předchozí varianty pak podle číselného parametru klíčového slova seřadíme tyto sloupce 1 až 10 dle správného pořadí – sestavíme tabulku a přečteme text.\n\nProlomení tohoto systému bez znalosti klíčového slova je díky neúplnosti tabulky pro luštitele složitější, má problém určit správný rozměr tabulky protože neví, které sloupce jsou krátké a které dlouhé.\n"}
{"id": "448599", "url": "https://cs.wikipedia.org/wiki?curid=448599", "title": "Irma Reichová", "text": "Irma Reichová\n\nIrma Reichová (pokřtěná jako Marie; 14. března 1859 Křivoklát – 5. června 1930 Praha) byla česká operní pěvkyně-sopranistka, s velkým hudebním i hereckým nadáním. Na začátku své tvůrčí dráhy se o ní hovořilo jako o budoucí hvězdě formátu Otilie Sklenářové-Malé, která byla v té době už dvacet let na vrcholu popularity. Její talent ovšem dokázali využít spíše v zahraničí.\n\nPoprvé na sebe upozornila v roce 1874 při slavnostní mši na počest vybudování železničního mostu blízko rodného města. Kněz Václav Svatopluk Štulc, společně s přítomným knížetem Emilem Fürstenbergem, byli jejím hlasem tak uchváceni, že doporučili rodičům, aby Irmu přihlásili do Pivodovy pěvecké školy. Jejím prvním veřejným vystoupením v Praze byla partie z Wagnerova \"Bludného Holanďana\" na absolventském koncertě 19. července 1879.\n\nPoté si z několika nabídek vybrala angažmá v německém divadle v Teplicích, ale necítila se tam dobře a vydržela tam jen necelý rok. Jan Nepomuk Maýr ji pak přijal do souboru Prozatímního divadla, kde okamžitě sklidila úspěch u obecenstva rolí Markétky v Gounodově \"Faustovi\"; jako mladá pěvkyně ale musela přijímat i méně atraktivní role, včetně operet. Později působila v Národním divadle a vystupovala ve Varšavě. Její láska k italské hudbě ji přivedla do Itálie, kde se během dlouhé dovolené naučila jazyk a seznámila s hlavním repertoárem; cestou zpět pohostinsky vystoupila v Budapešti, kde opět vyvolala takové nadšení, že ihned získala trvalou smlouvu. V budapešťské opeře zpívala v letech 1884–1891. V roce 1927 se vrátila do Čech a konec života strávila v Praze.\n\n"}
{"id": "448600", "url": "https://cs.wikipedia.org/wiki?curid=448600", "title": "Život, vesmír a vůbec", "text": "Život, vesmír a vůbec\n\nŽivot, vesmír a vůbec je třetí román pětisvazkového díla \"Stopařův průvodce Galaxií\" anglického autora Douglase Adamse vydaný roku 1982. Název odkazuje k otázce života, vesmíru a vůbec.\n\nDěj knihy navazuje na Restaurant na konci vesmíru, a točí se kolem vražedných robotů z planety Krikkitu. Kromě šestice postav známých z předchozích dílů se zde poprvé objevuje Agrajag a Wowbagger Táhnoucísedonekonečna.\n\nPůvodně Adams příběh připravoval pro šest epizod seriálu \"Doctor Who\" Toma Bakera, ale byl odmítnut BBC. Po vydání románu se uvažovalo o zařazení do televizního seriálu Stopařův průvodce po Galaxii, nicméně to také nebylo přijato.\n"}
{"id": "448605", "url": "https://cs.wikipedia.org/wiki?curid=448605", "title": "Učení s učitelem", "text": "Učení s učitelem\n\nUčení s učitelem (anglicky \"supervised learning\") je metoda strojového učení pro učení funkce z trénovacích dat. \n\nTrénovací data sestávají ze dvojic vstupních objektů (typicky vektorů příznaků) a požadovaného výstupu.\nVýstup funkce může být spojitá hodnota (při regresi) anebo může předpovídat označení \ntřídy vstupního objektu (při klasifikaci). Úloha algoritmu učení je \npředpovídat výstupní hodnotu funkce pro každý platný vstupní objekt poté, co zpracuje trénovací příklady\n(tj. dvojice vstup a požadovaný výstup). Aby to dokázal, musí algoritmus zobecnit prezentovaná data na nové \nsituace (vstupy) \"smysluplným\" způsobem (viz induktivní bias).\n(Porovnejte s učením bez učitele).\nAnalogická úloha v lidské a zvířecí psychologii se často nazývá učení konceptů.\n\nPřeučení (overfitting) je stav, kdy je systém příliš přizpůsoben množině trénovacích dat, ale nemá schopnost generalizace a selhává na testovací (validační) množině dat. To se může stát např. při malém rozsahu trénovací množiny nebo pokud je systém příliš komplexní (např. příliš mnoho skrytých neuronů v neuronové síti. Řešením je zvětšení trénovací množiny, snížení složitosti systému nebo různé techniky regularizace jako je zavedení náhodného šumu (což v zásadě odpovídá rozšíření trénovací množiny), zavedení omezení na parametry systému, které v důsledku snižuje složitost popisu naučené funkce, nebo předčasné ukončení (průběžné testování na validační množině a konec učení ve chvíli, kdy se chyba na této množině dostane do svého minima).\n\nPři učení se používají trénovací data (nebo trénovací množina), testovací data a často validační data. Tyto množiny mají být disjunktní.\n\nPomocí trénovacích dat se naučí jeden nebo několik klasifikátorů, případně podle chování na validačních datech se z nich vybere nebo zkombinuje výsledný klasifikátor a jeho chování na testovací množině určuje, spíš odhaduje/aproximuje, celkovou úspěšnost přístupu a chování na nových, neznámých datech.\n"}
{"id": "448609", "url": "https://cs.wikipedia.org/wiki?curid=448609", "title": "Pittsburgh Penguins 2008/2009", "text": "Pittsburgh Penguins 2008/2009\n\nSezóna 2008/2009 byla 41. sezónou Pittsburghu Penguins v NHL a získali v ní potřetí v historii klubu Stanley Cup. Po základní části skončili ve východní konferenci na 4. místě.\n\n\n\nCelkem: 16 výher 8 proher \n"}
{"id": "448613", "url": "https://cs.wikipedia.org/wiki?curid=448613", "title": "Pittsburgh Steelers", "text": "Pittsburgh Steelers\n\nPittsburgh Steelers je profesionální klub amerického fotbalu, který sídlí v Pittsburghu ve státě Pensylvánie. V současné době je členem North Division (Severní divize) American Football Conference (AFC, Americké fotbalové konference) National Football League (NFL, Národní fotbalové ligy). Klub byl založen v roce 1933 a je tak nejstarším ze všech klubů v konferenci AFC. Pittsburgh získal nejvíc Super Bowlů (6), vyhrál nejvíce konferenčních titulů (8), a hrál v patnácti a hostil jedenáct Championship Game, více než jakýkoli jiný tým NFL.\n\nSteelers, kteří jsou pátým nejstarším týmem NFL, založil 8. července 1933 Art Rooney jako Pittsburgh Pirates převzetím jména baseballového týmu, jak byla běžná praxe klubů NFL v té době. Vlastnictví Steelers zůstalo od založení do dnešní doby rodině Rooneyově. Současným majitelem je Artův syn Dan Rooney, který předal část kontroly nad klubem svému synovi, Artovi Rooneymu II.\n\nTým se těší široké podpoře fanoušků přezdívaných „Steeler Nation“ a v současnosti hraje své domácí zápasy na stadionu Heinz Field. Ten byl postaven v roce 2001 a nahradil Three Rivers Stadium, který hostil Steelers předchozích 31 sezon.\n\n\n\n\nHráči draftovaní v prvním kole za posledních deset sezón:\n\n"}
{"id": "448615", "url": "https://cs.wikipedia.org/wiki?curid=448615", "title": "Psybient", "text": "Psybient\n\nPsybient (znám také jako Ambient Psy, Ambient Goa, Psychedelic Ambient, Psy Chillout, Psychill, Psydub, Downtempo Psy, Psyambient, Ambient Psytrance apod.) je hudební žánr kombinující prvky psytrancu, world music, ambientu, new age a nebo třeba etherealu. Často v něm můžeme nalézt vlivy i z dubu nebo glitche. Psybient bývá často strukturován za účelem získání pocitu hudební nebo akustické cesty.\n\nMezi prvotní psybient můžeme zařadit album \"Alien Dreamtime\" (1993) od Spacetime Continuum a Terence McKenna. Komerčně úspěšnější však byli až The Infinity Project a jejich album \"Mystical Experiences\" (1995). Každopádně psybient si získává popularitu až s nástupem projektu Shpongle s albem \"Are You Shpongled\"? (1998). Pomalu ale jistě se začíná používat termín „psybient“ a „psychill“\n\nDíky podobnosti se svým mateřským žánrem goa trancem, i velká většina posluchačů psybientu požívá halucinogení drogy, dokonce více, než je tomu u jiných formách psytrancu. O tom, že psychedelické drogy patří k tomuto žánru svědčí např. skladba od Shpongle „\"Divine Moments Of Truth\"“, což je jakási pocta DMT. Vliv psychedelie můžeme vysledovat nejen v hudbě, ale i na bookletech alb.\n\n\n"}
{"id": "448619", "url": "https://cs.wikipedia.org/wiki?curid=448619", "title": "Jelena Jelesinová", "text": "Jelena Jelesinová\n\nJelena Borisovna Jelesinová (rusky: \"Елена Борисовна Елесина\"; * 4. dubna 1970 Čeljabinsk) je bývalá sovětská a později ruská atletka, jejíž specializace byla skok do výšky.\n\nByla úspěšnou již v juniorských kategoriích. V roce 1987 získala společně s Němkou Heike Balckovou bronz na juniorském mistrovství Evropy v Birminghamu. O dva roky později se stala ve Varaždínu juniorskou mistryní Evropy. Stříbro vybojovala v roce 1988 na mistrovství světa juniorů. Je dvojnásobnou vicemistryní světa (1991, 1999). Největší úspěch si připsala na Letních olympijských hrách 2000 v Sydney, kde ve finále skočila napodruhé 201 cm a získala zlatou medaili. Jihoafrická výškařka Hestrie Cloeteová, která též překonala 201 cm napodruhé pak vinou horšího technického zápisu získala stříbro.\n\nDvoumetrovou hranici a vyšší zdolala celkově 8 krát.\n\n\n"}
{"id": "448634", "url": "https://cs.wikipedia.org/wiki?curid=448634", "title": "František Xaver Pokorný", "text": "František Xaver Pokorný\n\nFrantišek Xaver Pokorný (20. prosinec 1729 Městec Králové – 2. červenec 1794 Řezno) byl český houslista a hudební skladatel.\n\nV mládí opustil rodné město a odešel do Řezna, kde se učil hře na housle u kapelníka Josepha Riepela. Poté z Řezna odešel do Wallersteinu hrát do oettingensko-walersteinské zámecké kapely. Zde působil asi od roku 1750 v kapele hraběte Filipa Karla z Oettingen-Wallersteinu. Od roku 1753 byl na studijním pobytu v Mannheimu, kde jeho učiteli byli František Xaver Richter a Ignaz Holzbauer. mimo jiné se zde seznámil s dílem Jana Václava Stamice. Vrátil se do Wallersteinu. Několikrát se bezúspěšně ucházel o místo ředitele kůru. Po zbytek svého života (24 let) působil v kapele knížecího rodu Thurn-Taxisů v bavorském Řezně.\n\nDcera Beata byla virtuózkou na lesní roh. Je zaznamenáno její úspěšné vystoupení v Paříži, kde hrála koncert českého skladatele Jana Václava Sticha.\n\nSyn Josef František byl rovněž členem Thurn-Taxisovy kapely až do jejího rozpuštění. Komponoval klavírní koncerty, sonáty a drobné komorní skladby.\n\nJe mu připisováno až na 150 symfonií z čehož je více než u padesáti jeho autorství zpochybňováno, jelikož po jeho smrti bylo intendantem regensburské kapely T. von Schachtem z jeho skladeb jméno Pokorný vymazáváno a nahrazováno jmény jiných autorů (viz symfonie D dur Marie Terezie z Ahlefeldtu). Dále je mu připisováno mnoho skladeb pro dechové nástroje a také desítky sólových koncertů, z toho 45 koncertů pro čembalo a 3 koncerty pro 2 lesní rohy. Z historického hlediska jsou nejvýznamnější dva klarinetové koncerty z roku 1785. Jsou psány pro klarinety v ladění Es a B což z nich činí nejstarší známé koncerty pro toto ladění.\n\n\n"}
{"id": "448635", "url": "https://cs.wikipedia.org/wiki?curid=448635", "title": "National Security Study Memorandum 200", "text": "National Security Study Memorandum 200\n\nNational Security Study Memorandum 200: Implications of Worldwide Population Growth for U.S. Security and Overseas Interests (NSSM200; česky \"Memorandum 200 studie národního bezpečnosti\") bylo memorandum dokončené 10. prosince 1974 sněmem národní bezpečnosti Spojených států amerických pod vedením Henryho Kissingera.\n\nBylo přijato do oficiální politiky Spojených států prezidentem Geraldem Fordem v listopadu 1975. Původně bylo tajné, na začátku 90. let bylo odtajněno a dáno k dispozici výzkumníkům.\n\nZákladní teze memoranda je taková, že růst populace v nejméně vyvinutých zemích je něco, co vyvolává obavy ze strany americké národní bezpečnosti, protože by tendenčně mohl způsobit občanské nepokoje a politickou nestabilitu v zemích, které mají vysoký potenciál k ekonomickému rozvoji.\n\nV této zprávě je třináct zemí jmenováno jako obzvlášť problematických vzhledem k zájmům americké bezpečnosti: Indie, Bangladéš, Pákistán, Indonésie, Thajsko, Philipíny, Turecko, Nigérie, Egypt, Etiopie, Mexiko, Kolumbie a Brazílie. Tyto země jsou vykresleny jako zdroj 47 % populačního růstu.\n\nZpráva obhajuje propagaci antikoncepce a jiných prostředků s vlivem na redukci populace. Taktéž si pokládá otázku, zdali by Spojené státy neměly zvážit vyhrazení přebytků potravinových zásob do států, které zamýšlejí konstruktivně používat prostředků na kontrolu populace. Zpráva radí: „V těchto citlivých vztazích je nicméně důležité vystříhat se zdání nátlaku, a to jak ve stylu, tak ve své podstatě.“\n\n"}
{"id": "448636", "url": "https://cs.wikipedia.org/wiki?curid=448636", "title": "Disney Channel", "text": "Disney Channel\n\nDisney Channel je přední světová kabelová televizní stanice specializující se na televizní programy pro děti. Vlastníkem stanice je americká společnost The Walt Disney Company. I přesto, že stanice byla určena převážně pro děti, v posledních letech různorodost diváků vzrostla o starší publikum, kterým jsou většinou teenageři.\n\nDisney Channel byl založen v roce 1982 pod vedením svého prvního prezidenta Alana Wagnera. Prvním programem byl seriál \"Good Morning, Mickey!\". Stanice dále vysílala seriály jako \"Welcome to Pooh Corner \"a \"You and Me Kid\". V dubnu 1989 začala stanice vysílat seriál \"The All-New Mickey Mouse Club\" (později znám jako \"MMC)\", ve kterém se objevily hvězdy jako Christina Aguilera, Britney Spears, Ryan Gosling a Justin Timberlake. V lednu 2010 vyhrála první cenu Daytime Emmy za televizní film \"Hledání zázraků\".\n\nV roce 2003 měl na stanici premiéru první televizní muzikálový film \"Gepardí kočky\". Díky úspěchu filmu stanice později vytvořila další muzikálové filmy \"Muzikál ze střední \"(2006) a seriál \"Hannah Montana\" (2006), ve kterém zahájila svojí kariéru Miley Cyrus. V roce 2007 měl premiéru film \"Muzikál ze střední 2 \"a začal se vysílat seriál \"Kouzelníci z Waverly\", díky kterému se proslavila Selena Gomez.\n\nV roce 2008 měl premiéru film \"Camp Rock \"a \"\". Kvůli úspěchům Demi Lovato a Jonas Brothers, kteří si zahráli ve filmu \"Camp Rock\" začali se vysílat seriály \"Jonas\" a \"Sonny ve velkém světě. \"V srpnu měl premiéru film \"Kouzelníci z Waverly- Film\".\n\nV roce 2010 stanice začala vysílat seriál \"Hodně štěstí, Charlie\" a premiéru měl film \".\" Po skončení seriálů \"Hannah Montana\", \"Sladký život na palubě\" a \"Sonny ve velkém světě\", vznikl seriál \"So Random!. \"Další čtyři seriály měli premiéru v roce 2012: \"Farma Rak\", \"Austin a Ally\", \"Jessie\" a \"Prankstars\".\n\nMezi vysílané seriály současnosti patří:\n\n\n\n\n\n\nV květnu 2009 oznámil Disney spuštění vysílání Disney Channel v Maďarsku, Rumunsku, České republice, Slovensku a Bulharsku, což znamená rozšíření distribuce v tomto regionu do 12 milionů domácností.\n\n\n"}
{"id": "448637", "url": "https://cs.wikipedia.org/wiki?curid=448637", "title": "Disney Channel (Česko)", "text": "Disney Channel (Česko)\n\nDisney Channel (Česko) je televizní dětský kanál vlastněný společností The Walt Disney Company vysílací v Česku a na Slovensku. Dříve známý pod názvem Fox Kids poté jako Jetix. V Česku a na Slovensku vysílá od 19. září 2009. Je zaměřen na věkovou kategorii 3–6 let v bloku Disney Junior a na 6–14 let v normálním vysílání.\n\nPo úspěšném zahájení kanálu Disney XD 13. února 2009 v USA se Disney-ABC Television Group rozhodl spustit Disney XD ve Francii. Což se stalo 1. dubna 2009. Další evropské státy čekaly na jeho uvedení v roce 2009. Nedávno potom však Disney oznámil, že kanál Jetix v některých zemích (zejména v Česku, Bulharsku, Maďarsku, Rumunsku a na Slovensku) přejmenuje na Disney Channel. Jako první bude uveden na trh v těchto zemích. Kanál byl nahrazen 19. září 2009.\n\nDne 3. května 2011 začal Disney Channel používat nové vysílací logo jako v USA, spolu s ostatními zeměmi v Evropě. Bylo také považováno za úspěšné dokončení nového vzhledu. Nové logo bylo nasazeno až po nasazení v Německu, Velké Británii, Francii, Holandsku a ve Španělsku.\n\nDne 1. června 2011 byl programový blok Playhouse Disney přejmenován na Disney Junior v Česku a na Slovensku.\n\nOd roku 2012 se většina upoutávek vyrábí v širokoúhlém formátu.\n\nV prosinci 2012 se Disney Channel upravil na stejnou vysílací grafiku, až na menší rozdíly, tak jako má Disney Channel ve Velké Británii.\n\nDisney Channel poskytuje českým divákům program zahrnující pouze česky nadabované seriály a filmy z dílny Disney. Disney Channel právě vysílá seriály jako jsou , Kouzelná Beruška a Černý kocour, Soy Luna, Kačeří příběhy (2017), Milo a Murphyho zákon, U Raven doma a spoustu dalších. Výjimkou nejsou ani filmy z produkce Disney Channel Original Movies jako je Muzikál ze střední, Camp Rock, Rande s hvězdou, Následníci 2 a další.\n\nKanál zároveň nabízí každodenní programový blok pod názvem Disney Junior, který je určen dětem od 3 do 6 let. Disney Junior nabízí spoustu zábavně-naučných pořadů pro předškoláky, jako je Mistr Manny, Středo Džungle, Superagent Oso, Mickeyho klubík, Pyžamasky, Sofie První a mnoho dalších zábavných pořadů.\n\nDisney Channel:\nDisney Junior:\n\n\n\n\n\n\n\n\n"}
{"id": "448638", "url": "https://cs.wikipedia.org/wiki?curid=448638", "title": "739–730 př. n. l.", "text": "739–730 př. n. l.\n\nStoletí: 9. století př. n. l. – 8. století př. n. l. – 7. století př. n. l.\n\nRoky: 759 – 750 – 749 – 740 – 739 – 730 př. n. l. – 729 – 720 př. n. l. – 719 – 710 \n\n\n734 př. n. l. – Nabu-Nasir, babylonský král\n\n"}
{"id": "448639", "url": "https://cs.wikipedia.org/wiki?curid=448639", "title": "Horst Fuchs", "text": "Horst Fuchs\n\nHorst Fuchs (4. dubna 1946, Frankfurt nad Mohanem) je německý teleshoppingový prodavač.\n\nNarodil se ve Frankfurtu nad Mohanem a původně pracoval jako dělník v automobilce. Na konci šedesátých let se ukázal jeho obchodnický talent a začal prodávat auta. Zprvu je prodával na pouličních trzích, později začal s jejich nabízením v televizi. Teleshoppingové pořady od WS International s ním se brzy vysílaly v celé řadě dalších zemí. Roku 1984 se přestěhoval do Rakouska.\n\nOd roku 1995 se obchodně zabýval Českem a východní Evropou. Počínaje rokem 2000 začal vysílat v německé televizi QVC a od roku 2001 jsou jeho pořady vysílány také v Indii.\n\nHorst Fuchs je kreativním ředitelem v rakouské firmě WS Invention, pro niž teleshoppingové spoty připravuje.\n\nPro Horsta Fuchse je typické okázalé vystupování, výrazné oblečení většinou modré barvy, náušnice, mnoho prstenů, brýle s tónovanými skly a schopnost snadno a lehce mluvit o prodávaném předmětu. Jeho reklamy se vyznačují značným množstvím jakýchsi praktických zkoušek kvalit prodávaného výrobku (např. smažení vajíček na karosérii auta ošetřené speciálním přípravkem). K produktům, které Fuchs v televizi prezentoval, patří například kráječ na zeleninu nebo přípravek sloužící k ochraně karosérií.\n\nV Česku jeho teleshoppingové pořady dabuje herec Zdeněk Junák.\n\n"}
{"id": "448642", "url": "https://cs.wikipedia.org/wiki?curid=448642", "title": "Athénské olympijské mezihry", "text": "Athénské olympijské mezihry\n\nAthénské olympijské mezihry se uskutečnily od 22. dubna do 2. května 1906 v Athénách. Řecko se bránilo tomu, aby se olympijské hry stávaly součástí různých světových výstav (jako tomu bylo v případě LOH 1900 v Paříži a LOH 1904 v Saint Louis), a tak nabídlo pořádání jakýchsi meziher pro rok 1906. Baron Pierre de Coubertin se nejdřív této myšlence bránil, ale později se nakonec nechal přesvědčit.\n\nDo Athén přijelo skoro 850 závodníků z dvaceti zemí, kteří soutěžili v 74 disciplínách. Jejich výsledky byly později prohlášeny za neoficiální a nepočítaly se do statistik MOV.\n\nDalší mezihry se měly konat v roce 1910, ale myšlenka na jejich pořádání postupně zanikla.\n"}
{"id": "448643", "url": "https://cs.wikipedia.org/wiki?curid=448643", "title": "Liga výjimečných (film)", "text": "Liga výjimečných (film)\n\nLiga výjimečných (v anglickém originále The League of Extraordinary Gentlemen) je britsko-německo-americký akční film z roku 2003, který natočil Stephen Norrington volně na motivy stejnojmenného komiksu od Alana Moora a Kevina O'Neilla. Snímek zasazený do konce 19. století je zaměřen na skupinu superhrdinů viktoriánského období tvořenou postavami klasické literatury, jejichž autory jsou Jules Verne, H. G. Wells, Bram Stoker, Arthur Conan Doyle, H. Rider Haggard, Ian Fleming, Herman Melville, Oscar Wilde, Robert Louis Stevenson, Edgar Allan Poe, Gaston Leroux a Mark Twain. Film byl natáčen v Maďarsku, na Maltě a v Česku. Do amerických kin byl snímek, jehož rozpočet činil 78 milionů dolarů, uveden 11. července 2003, přičemž celosvětově utržil 179,3 milionů dolarů.\n\nZáhadný Fantom zaútočí v roce 1899 dosud nevídanými zbraněmi v Londýně i v Berlíně, přičemž Británie a Německo se vzájemně obviňují z útoků a Evropa je na pokraji války. Pouze Liga výjimečných, kterou svolá M, může zastavit blížící se konflikt a vypátrat Fantoma. Nejprve však musí přesvědčit svébytné hrdiny, aby si důvěřovali a spolupracovali.\n\n\n"}
{"id": "448645", "url": "https://cs.wikipedia.org/wiki?curid=448645", "title": "Rožmberk (hrad)", "text": "Rožmberk (hrad)\n\nRožmberk () je hrad v Rožmberku nad Vltavou v okrese Český Krumlov, v Jihočeském kraji, vzdušnou čarou pouhých 6 km od hranic s Rakouskem. Jedná se o nejstarší sídlo Rožmberků. V současné době je ve vlastnictví státu a je spravován Národním památkovým ústavem; je zpřístupněný veřejnosti.\n\nHrad i jeho zakladatel, Vok I. z Rožmberka († 1262), jsou poprvé písemně uváděni v roce 1250. V roce 1259 založil Vok I. také nedaleký cisterciácký klášter ve Vyšším Brodě. Až do roku 1302 byl Rožmberk hlavním sídlem předního českého šlechtického rodu Rožmberků. I poté, co přesídlili do Krumlova, který získali po pánech z Krumlova, Rožmberkové tento hrad stavebně rozvíjeli. V roce 1522 vyhořela část města a Horní hrad, dodnes se z něho zachovala pouze věž Jakobínka. V roce 1597/1598 postoupil Petr Vok z Rožmberka (1539–1611) hrad svému synovci Janu Zrinskému ze Serynu (1565/1566-1612). Po jeho smrti v roce 1612 získali hrad a panství podle rožmbersko-švamberské dohody z roku 1484 Švamberkové. Petr ze Švamberka († 1620) se v roce 1618 stal jedním z třiceti členů stavovského direktoria, proto byl jeho majetek zkonfiskován. Už v roce 1619 byl hrad obléhán a dobyt císařským generálem Karlem Bonaventurou Buquoyem (1571–1621), kterému císař Ferdinand II. hrad a panství daroval jako náhradu za financování vojska a kterého proslavila bitva na Bílé hoře (1620). Přípisem z února 1620 mu také připadlo Novohradské a libějovické panství a dále Žumberk a Cuknštejn. Karla Bonaventuru a jeho manželku Marii Magdalenu z Biglia (1573–1653) připomíná erb nad bránou Dolního hradu, který byl osazen v roce 1621. K dalším zásadním změnám na hradě došlo za Jiřího Jana Buquoye (1814–1882), který hrad nechal opravit a novogoticky přestavět na rodové muzeum v letech 1851–1857. Hrad zůstal v buquoyských rukou až do roku 1945, kdy byl na základě Benešových dekretů znárodněn.\n\nNa ostrohu nad řekou Vltavou byl postupně vybudován rozsáhlý hradní komplex, který byl z gotické pevnosti přestavěn do podoby renesančního reprezentativního sídla. Jeho původní raně gotická část - tzv. \"Horní hrad\" vznikla ve 13. století, po požáru v roce 1522 však již nebyl dále udržován. Zachovala se z něj pouze kruhová věž \"Jakobínka\". Dnešní jádro hradu tvoří tzv. \"Dolní hrad\", vystavěný ve 30. letech 14. století jako zmenšenina dnešního krumlovského zámku. Později byl přestavován, poprvé ještě v gotickém slohu, na začátku 16. století renesančně a v 19. století byl opět regotizován. V místech původního Horního hradu stojí tzv. \"Nový zámek\" - obytná budova z 19. století, veřejnosti nepřístupná, sloužící jako rekreační středisko České pošty.\n\n1250–1262 Vok I., 1262–1310 Jindřich I., 1310–1347 Petr I., 1347–1369 Jošt I., 1369–1390 Oldřich I., 1390–1412 Jindřich III., 1418–1451 Oldřich II., 1451–1457 Jindřich IV., 1457–1472 Jan II., 1472–1475 Jindřich V., 1475–1493 Vok II., 1493–1523 Petr IV., 1523–1526 Jindřich VII., 1526–1532 Jan III., 1532–1539 Jošt III., 1539–1545 Petr V., 1551–1592 Vilém, 1592–1597 (1611) Petr Vok\n1597–1612 Jan\n1612–1617 Jan Jiří, 1617–1619 Petr\n1619–1621 Karel Bonaventura, 1621–1663 Karel Albert, 1663–1685 Ferdinand Karel, 1658–1690 Karel Filip, 1690–1703 Filip Karel Emanuel, 1703–1714 Albert Jindřich Karel, 1714–1750 Karel Kajetán, 1750–1767 František Leopold, 1767–1803 Jan Nepomuk Josef, 1803–1851 Jiří František August, 1851–1882 Jiří Jan Jindřich, 1882–1884 Jiří Bedřich, 1884–1911 Karel Bonaventura, 1911–1945 Karel Jiří Jindřich\n\nProhlídka bývalého rodového muzea a reprezentačních prostor v 1. patře.\n\nSchodišťová hala, Křižácká galerie, Rožmberský pokoj (síň), chodba, hradní kaple, pokoj Karla Bonaventury, pokoj Maxmiliána Bonaventury, obrazárna (obrazy Karla Škréty, Václava Vavřince Reinera, Jana Kupeckého a Bartholomea Sprangera), Rytířský sál, zbrojnice, pokoj Karla Alberta, Knížecí pokoj.\n\nTrasa ve 2. patře představuje pohled do soukromí šlechtického rodu Buquoyů kolem poloviny 19. století.\n\nJídelna, pracovna, salón, Biliárový pokoj a Anglická věž.\n\nHrad Rožmberk je po zámcích Český Krumlov, Hluboká a Červená Lhota čtvrtým nejnavštěvovanějším objektem ze 13 kulturních památek ve správě Národního památkového ústavu v Jihočeském kraji − v roce 2013 jej navštívilo přes 53 tisíc lidí (v roce 2012 téměř 48 tisíc a v roce 2011 téměř 54 tisíc).\n\n\n\n"}
{"id": "448656", "url": "https://cs.wikipedia.org/wiki?curid=448656", "title": "Vízmburk", "text": "Vízmburk\n\nVízmburk je zřícenina hradu nacházející se v katastru obce Havlovice v Královéhradeckém kraji. Od roku 1964 je chráněna jako kulturní památka. Zřícenina je majetkem České republiky a její správu zajišťuje Národní památkový ústav. Údržby a konzervace ruin se ujal místní spolek.\n\nHrad Vízmburk je poprvé zmíněn k roku 1279 v Dalimilově kronice, ve které je zmíněn v souvislosti s Tasem z Vízmburka (syn Petra ze Skalice), který byl pravděpodobně prvním majitelem hradu. Tas z Vízmburka náležel k mocnému východočeskému rodu Pánů erbu zlatého třmene, kteří ve 13. století kolonizovali oblast severovýchodních Čech. Po Tasově smrti roku 1304 hrad s panstvím přešel na jeho syna Jaroše, který jej někdy před rokem 1309 prodal Milotovi z Pnětluk. Někdy v letech 1327–1330 se hrad dostal do držení pánů z Dubé, kteří hrad drželi až do jeho zničení v roce 1447. \n\nPosledním majitelem hradu byl Jiří z Dubé a z Vízmburka, který na hradě již trvale nesídlil. Přítomná vojenská posádka se v neklidných letech po husitských válkách aktivně účastnila spolu s posádkami dalších hradů ve východních Čechách loupeživých výpadů proti slezským městům. Ta se roku 1447 spojila a hrad Vízmburk s dalšími hrady v okolí odkoupila a pobořila. O této události nás informují Staré letopisy české \"„…téhož roku po sv. Duchu všechna knížata slezská spolu s městy Vratislaví, Svídnicí, Zhořelcem, Budyšínem, Žitavou a dalšími městy, která jim patřila, vytáhli, a když mezi sebou sebrali peníze, vykoupili od pánů a zemanů hrady, ze kterých jim silně škodili a loupili, jako Vízmburk pana Jiříka Vízmburského z Dubé, Adršpach pana Hynka Červenohorského, Žacléř patřící kdysi panu Hanušovi z Varnsdorfu, Belver a Skály pana Jana Salavy. Hrady zaplatili hotovými penězi a pak je zbořili a zničili…“\" Po zboření hradu Vízmburk se k němu začaly pojit pověsti o pokladu, který se má nacházet v jeho sklepeních. \n\nDalší osud hradu se začal psát až roku 1972, kdy byl na zalesněném pahorku zahájen archeologický výzkum pod vedením Antonína Hejny z Archeologického ústavu Československé akademie věd. Výzkum, který byl původně naplánovaný jako jednosezónní, se na základě unikátního objevu zdiva s klenebním výběhem žebrové klenby ze 13. století protáhl až do roku 1984. Během těchto 13 let byla z porostlého pahorku vykopána zřícenina hradu, jehož zdi dosahovaly výšky až 8 m. Kromě odhalení architektury samotného hradu bylo archeologickým výzkumem získáno velké množství archeologických nálezů a architektonických článků. Dobový tisk hrad nazýval podkrkonošskými Pompejemi. V roce 1985 výzkum již kvůli zdravotnímu stavu dr. Hejny nepokračoval a následujícího roku, 1986, Antonín Hejna zemřel. V roce 1984 byl hrad direktivou KNV v Hradci Králové převeden pod správu Krajského střediska státní památkové péče a ochrany přírody v Pardubicích, a v následujících letech byl správcem provizorně zastřešen a oplocen. V průběhu přípravy obnovy se ukázalo, že se bude jednat o náročnou akci. Jedním z problémů je samotný stavební materiál – měkký pískovec s jílovým tmelem, dalším nedostatek prostředků na obnovu hradu. V letech 2006–2008 byly na hradě zajištěny některé konstrukce, práce však kvůli nedostatku financí dále nepokračovaly. Archeologické nálezy byly uloženy na několika místech, mnohé nebyly ošetřeny a v důsledku restitučních procesů po roce 1989 jim dokonce hrozil zánik. Většina z nich pak byla uložena v provizorních podmínkách.\n\nV roce 2002 vzniklo Sdružení pro Vízmburk, které se soustředí na záchranu archeologických nálezů. Od roku 2005 na hradě probíhají záchranné stavební práce. V roce 2008 uspořádalo ve spolupráci se správcem hradu Vízmburské slavnosti, během kterých byl hrad výjimečně zpřístupněn návštěvníkům. V roce 2009 začalo sdružení poskytovat návštěvníkům informační servis v podhradí. Hrad byl zpřístupněn opět při příležitosti Vízmburských slavností během druhého víkendu v září. Z iniciativy Sdružení vznikl projekt trvalého zastřešení hradu, z něhož byla v první fázi realizována střecha západního stavení (tzv. purkrabství).\n\n\n"}
{"id": "448657", "url": "https://cs.wikipedia.org/wiki?curid=448657", "title": "Cecilia Bartoli", "text": "Cecilia Bartoli\n\nCecilia Bartoli (* 4. června 1966, Řím) je významná italská koloraturní mezzosopranistka. Nejznámější jsou její interpretace hudby Mozarta a Rossiniho, dále méně známé barokní a klasické skladby. Prodala přes 10 milionů desek, obdržela 6 cen Gramophone a 5 cen Grammy.\n\nJejí rodiče, Silvana Bazzoni a Pietro Angelo Bartoli, byli oba profesionálními zpěváky a dávali jí první lekce zpěvu. Poté studovala na \"Accademia Nazionale di Santa Cecilia\" v Římě. Její profesionální debut se uskutečnil v roce 1987 ve Veronské aréně.\n\nBartoli je velmi známá svou interpretací árií pro koloraturní mezzosoprán v operách Mozarta, Rossiniho, Vivaldiho, Händela a dalších barokních a klasicistních autorů. Její pěvecké začátky jsou spojeny se jmény dirigentů Daniela Barenboima a Nikolause Harnoncourta. Často vystupuje se souborem Il Giardino Armonico, s kterým vytvořila mnoho nahrávek. \n\nPěvkyně se také intenzivně zabývá znovuobjevováním zapomenutých operních skladatelů a jejich děl. Dlouho usilovala o návštěvu archivů Mariinského divadla v Petrohradě. Nakonec tam objevila opery italských a německých autorů, ke kterým patřili mj.: Hermann Raupach (1728-1778), Nicola Porpora, Francesco Maria Veracini (1690-1768), Vincenzo Manfredini (1737-1799) a Johann Adolf Hasse. Tato díla vznikla na objednávku ruských careven Anny Ivanovny, Alžběty I. Petrovny a Kateřiny II. Veliké. Nalezla i operu neapolského rodáka Francesca Araii (1709-ca. 1770) \"La forza dell'amore e dell'odio\", která byla v Petrohradě uvedena již roku 1736. Ze skladeb z těchto děl sestavila repertoár svého turné s názvem \"St Petersburg\", na kterém ji doprovázel komorní orchestr I Barocchisti pod vedením Diega Fasolise.\n\n"}
{"id": "448676", "url": "https://cs.wikipedia.org/wiki?curid=448676", "title": "John E. Otto", "text": "John E. Otto\n\nJohn E. Otto (* 18. prosinec 1938 Saint Paul, Minnesota) byl od května do listopadu 1987 prozatímním ředitelem FBI.\n\nVystudoval Universitu státu Minnesota. Poté pracoval jako zástupce šerifa v Ramsey County, Minnesota a poté jako policista v Arden Hills, Minnesota. O něco později učil na vysoké škole v Saint Paul, Minnesota.\n\nRoku 1964 byl přijat do FBI, pobočky Minneapolis a poté Chicago. Poté v roce 1981 byl jmenován náměstkem ředitele FBI v právním oddělení. Dne 26. května 1987 byl jmenován prozatímním ředitelem FBI, tuto funkci vykonával až do 2. listopadu 1987, kdy složil přísahu nový ředitel William S. Sessions. V roce 1990 obdržel medaili od William S. Sessionse \"first Medal of Meritorious Achievement\", později téhož roku odešel do důchodu. Poté se stal bezpečnostním technikem u Delta Air Lines.\n"}
{"id": "448678", "url": "https://cs.wikipedia.org/wiki?curid=448678", "title": "Pachra", "text": "Pachra\n\nPachra ( ) je řeka v Moskevské oblasti v Rusku. Je dlouhá 135 km. Plocha povodí měří 2 580 km².\n\nJejí tok je velmi členitý. Ústí zprava do řeky Moskvy (povodí Volhy) na 120 říčním kilometru.\n\nHlavním přítoky jsou zprava Moča a zleva Děsna.\n\nZdroj vody jsou převážně sněhové srážky. Průměrný roční průtok vody ve vzdálenosti 36 km od ústí činí 9,95 m³/s. Zamrzá v listopadu až v prosinci a rozmrzá na konci března až v dubnu. Od konce března do začátku května dosahuje nejvyšších stavů.\n\nNa řece leží města Gorki Leninskije a Podolsk. Je využívána turisty.\n"}
{"id": "448681", "url": "https://cs.wikipedia.org/wiki?curid=448681", "title": "For Whom the Bell Tolls", "text": "For Whom the Bell Tolls\n\n\"For Whom the Bell Tolls\" je skladba americké thrashmetalové skupiny Metallica, v pořadí třetí z jejich druhého alba \"Ride the Lightning\". Složili ji Cliff Burton, James Hetfield a Lars Ulrich, text je inspirován románem \"Komu zvoní hrana\" (\"For Whom the Bell Tolls\") od Ernesta Hemingwaye. Úvod skladby, který je často chybně považován za zvuk elektrické kytary, je ve skutečnosti baskytara Cliffa Burtona, který na ní hraje přes efekt \"distortion\" a \"wah-wah\" pedál (\"kvákadlo\"). Tento začátek Cliffa napadl ještě předtím, než se k Metallice přidal. V roce 2009 byla skladba použita jako soundtrack k filmu \"Zombieland\"\n\n"}
{"id": "448682", "url": "https://cs.wikipedia.org/wiki?curid=448682", "title": "Purpura (lékařství)", "text": "Purpura (lékařství)\n\nPurpura (petechie) je mnohočetné tečkovité krvácení do kůže, sliznic či vnitřních orgánů, je projevem různých chorob a krvácivých stavů. Purpura na rozdíl od vyrážky (exantému) nezbělá při zmáčnutí. \n\nPurpura má v Mezinárodní klasifikaci nemocí označení D69 a provází následující onemocnění:\n\n\nOnemocnění způsobené kvalitativními poruchami krevních destiček (\"trombocytů\"):\n\nOnemocnění způsobené kvantitativními poruchami trombocytů:\n"}
{"id": "448686", "url": "https://cs.wikipedia.org/wiki?curid=448686", "title": "BGM-109 Tomahawk", "text": "BGM-109 Tomahawk\n\nBGM-109 Tomahawk je americká manévrující podzvuková letounová střela s plochou dráhou letu, s dlouhým doletem, použitelná za každého počasí. Je využitelná proti námořním i pozemním cílům, v současnosti je ve výzbroji hladinových lodí a ponorek. Uživateli střely jsou Námořnictvo USA, Britské královské námořnictvo a Španělské námořnictvo, které je objednalo pro nové fregaty třídy \"Álvaro de Bazán\". Střely Tomahawk je obtížné zachytit a zneškodnit. Díky malým rozměrům a nízké výšce letu jsou obtížně zjistitelné radarem a jejich proudový motor produkuje nízké emise infračerveného záření, nízká výška letu je však současně slabinou a účinnou obranou tak mohou být palné zbraně.\n\nOznačení BGM-109 znamená řízenou střelu (M) určenou k ničení pozemních nebo hladinových cílů (G) s možností odpálení z více prostředí (B), např. ze vzduchu, z povrchu, z lodi, z ponorky. 109 je pořadové číslo dle účelu střely. Existují i varianty střely (např. RGM/UGM-109 odpalovaná z lodí nebo ponorek).\n\nStřelu v 70. letech 20. století vyvinul, pro použití na amerických ponorkách, americký koncern General Dynamics, dnes je aktuální verze Block IV vyráběna firmou Raytheon. Do služby byly systém zaveden v roce 1983. Modulový systém konstrukce střel Tomahawk dovoluje volit různé hlavice (nukleární verze byla vyřazena po podpisu smlouvy START v roce 1991), naváděcí systémy či dolet.\n\nStřela je skladována v uzavřeném pouzdru, které ji chrání proti povětrnostním vlivům a slouží i k jejímu odpálení. Jedná se buď o Armored Box Launchers (ABL) u bitevních lodí třídy \"Iowa\" (již byly vyřazeny), Vertical launching system (VLS) u ostatních hladinových lodí (zde jsou i další typy střel) a nakonec o Capsule Launch Systems (CLS) v případě jaderných ponorek třídy \"Los Angeles\" (mohou střely odpalovat vertikálně či z torpédometů). Ke startu střely slouží startovací raketa na pevné palivo, po 12 vteřinách se zažehne proudový motor střely, vysunou se její křídla a střela pokračuje v horizontálním letu podzvukovou rychlostí.\n\nZákladem naváděcího zařízení je systém porovnávání obrysů terénu NA/DPW-23 (TERCOM), který pomocí rádiovýškoměru měří profil skutečného terénu a po porovnání s navigačními daty vyhodnocuje skutečnou polohu. U novějších verzí je používán přídavný systém TLAM-C. Používáno je též GPS.\n\nAmerické námořnictvo použilo střely Tomahawk v první i druhé válce v Zálivu. Během první války v Zálivu bylo úspěšně použito 288 střel Tomahawk. V Evropě byly střely použity v roce 1995 v Bosně a v roce 1999 během Operace Spojenecká síla. V roce 1998 byly použity proti Iráku, Afghánistánu a Súdánu. Střely byly nasazeny i k likvidaci vzdušného obranného systému během občanské války v Libyi. V roce 2017 vypálilo americké námořnictvo 59 střel na leteckou základnu Šajrát v provincii Homs v Sýrii. Dne 14. dubna 2018 použily USA, Británie a Francie 103 střel proti Sýrii jako odvetu za údajné použití chemických zbraní prezidentem Asada proti opozici v syrském městě Dúmá na začátku dubna.\n\n\n"}
{"id": "448688", "url": "https://cs.wikipedia.org/wiki?curid=448688", "title": "Moskvič 407", "text": "Moskvič 407\n\nMoskvič 407 (rusky: Москвич-407) byl osobní automobil vyráběný automobilkou MZMA (Moskevský Závod Malolitrážních Automobilů) od roku 1958 do roku 1963.\n\nByl to modernizovaný Moskvič 402 s novým motorem. Motor byl řadový čtyřválec OHV s výkonem 33 kW (45 koní) o objemu 1375 cm³. V roce 1960 se vyměnila převodovka.\n\nRoku 1963 proběhl facelift, znovu se změnila převodovka a karoserie a vůz se přejmenoval na Moskvič 403.\n\nOd roku 1957 byl vyráběn Moskvič 423. Jednalo se o kombi postavené na bázi Moskviče 402. O rok později byl modernizován stejně jako Moskvič 407. V roce 1963 ho nahradil typ 424\n"}
{"id": "448689", "url": "https://cs.wikipedia.org/wiki?curid=448689", "title": "Tempus continuum", "text": "Tempus continuum\n\nTempus continuum je latinský výraz pro souvislé počítání času, kdy každá časová jednotka po sobě jdoucí se započítává do běhu lhůty, tj. plynutí času je souvislé, bez rozlišování mezi jednotlivými časovými jednotkami (například dny) podle jejich charakteru či kvality (například pracovní dny, svátky, liché dny atp.). \n\nŘímské právo znalo též tempus utile.\n"}
{"id": "448691", "url": "https://cs.wikipedia.org/wiki?curid=448691", "title": "Tempus utile", "text": "Tempus utile\n\nTempus utile (čas užitečný) je latinský výraz pro počítání času, při němž se přihlíží pouze k některým časovým jednotkám (například dnům), a to jenom k těm, kdy bylo možné provést určitý právní úkon. Velmi zjednodušenou obdobou je v současné době počítání času podle pracovních dnů.\n\nŘímské právo znalo ještě tempus continuum.\n"}
{"id": "448692", "url": "https://cs.wikipedia.org/wiki?curid=448692", "title": "Osmizámková vazba pletenin", "text": "Osmizámková vazba pletenin\n\nOsmizámková vazba je jedna z interlokových vazeb zátažných pletenin. \n\nNázev pochází od vybavení okrouhlých pletacích strojů osmi zámkovými systémy, které tento druh vazby umožňuje. Podle způsobu vzorování se výrobní zařízení obvykle dělí na stroje se skupinovou a individuální volbou jehel.\n\nPleteniny se vyrábí na okrouhlých dvoulůžkových pletacích strojích s osmi zámky, jejichž kanály určují dráhu procházejících jehel. Stroje byly původně vybaveny zařízením na mechanickou volbu jehel. Jehly jsou zde trvale rozděleny do několika skupin, každá skupina prochází stejnou zámkovou dráhou. Interlokové stroje mají obvykle dvě zámkové dráhy (po čtyřech zámcích na každou dráhu, fonturu), první dráha pracuje s dlouhými a druhá s krátkými jehlami v poměru např. v poměru 2:2 nebo 3:3. \nStroje mají průměr 76-86 cm, až 96 pletacích systémů, 7-11 jehel na cm a pracují s obvodovou rychlostí do 84 m/min.\nPři nasazení nití různé barvy v každém pletacím systému vznikají v pletenině podélné barevné pruhy, šachovnice nebo kosočtverce. Na lícní i rubní straně se tvoří stejný vzor, ale v opačné barvě. Uvnitř pleteniny vznikají dutinky, které dávají výrobku vysokou hřejivost.\n\nNa strojích s elektronickou volbou jednotlivých jehel na obou fonturách se dají zhotovit také žakárové vzory interlokových pletenin. Moderní zařízení pracují s tzv. \"kontinuálními žakáry\" s nepřetržitým postupem od informace o vzoru pleteniny až k provedení určitého pohybu jehly.\n\nNa rubní straně pleteniny se zde navazují jehlami protilehlé fontury podkládané niti jako očka, při čemž se navazují jen niti, které jsou na lícní straně pleteniny nepotřebné. Individuální volba jehel umožňuje mnohem bohatší vzorování a rychlou změnu výrobního programu. \n\nStroje se žakárem mají oproti jednoduchým zařízením jen polovinu pletacích systémů, poloviční rychlost a hrubší ojehlení.\n\n"}
{"id": "448694", "url": "https://cs.wikipedia.org/wiki?curid=448694", "title": "Ivan Reitman", "text": "Ivan Reitman\n\nIvan Reitman (* 27. října 1946, Komárno, Československo) je slovensko-kanadský režisér, producent a scenárista. Rodiče byli židovského původu. Matka byla za války odvedena do Osvětimi, otec působil v domácím odboji. Rodina v roce 1951 z Československa emigrovala. Jako režisér stál za kamerou u filmů \"Krotitelé duchů\", \"Dvojčata\", \"Policajt ze školky\", \"Junior\", \"Šest dní, sedm nocí\" či \"Evoluce\". Od 90. let se začal více věnovat práci producenta a spolupracoval na filmech jako např. \"Beethoven\", \"Road Trip\" či \"Eurotrip\".\n\nReitman má syna a dvě dcery. Jeho syn Jason Reitman je znám díky svým filmům \"Děkujeme, že kouříte\" a \"Juno\". Jeho dcera Catherine Reitman je divadelní herečka. Společně se svou sestrou Caroline vystupovala v menší roli v otcově filmu \"Den otců\".\n"}
{"id": "448703", "url": "https://cs.wikipedia.org/wiki?curid=448703", "title": "The Girl Is Mine", "text": "The Girl Is Mine\n\n\"The Girl Is Mine\" je první singl ze sólové desky Michaela Jacksona (zpívaná s Paulem McCartney) (1982), Thriller, jíž produkoval Quincy Jones. Píseň byla nahrávána ve Westlake Studios v Los Angeles od 14 do 16. dubna 1982. Rok před tím nahráli Jackson a McCartney píseň Say Say Say a The Man pro pozdější album Pipes of Peace (1983).\n\nSingl se dostal na druhou pozici v Billboard Hot 100 a osmou pozici v UK. Od roku 1985 bylo prodáno 1,3 milionů kopií. Na výroční vydání Thrilleru připravil producent Will.i.am z kapely Black Eyed Peas její remix.\n"}
{"id": "448704", "url": "https://cs.wikipedia.org/wiki?curid=448704", "title": "Pepřovník opojný", "text": "Pepřovník opojný\n\nPepřovník opojný (\"Piper methysticum\") zvaný též Kava kava je druh rostliny z čeledi pepřovníkovitých. Rostlina má dlouhou tradici v používání v západním Pacifiku. Je podobný pepřovníku černému, s nímž má podobné srdcové listy. Vůní připomíná pepř černý.\n\nMá už od historických dob velký význam v náboženství, politice a kultuře v oblasti Tichého oceánu. V tomto regionu se rostlina těší velké úctě. Na Fidži se označuje jako \"yaqona\" a svazky jejích kořenů jako \"sevusevu\" (dar). Ceremonie pití kavy na Fidži doprovází důležité politické a společenské události a přivítání důležitých osobností je s konzumací kavy vždy spojeno.\n\n"}
{"id": "448712", "url": "https://cs.wikipedia.org/wiki?curid=448712", "title": "Galerie Josefa Sudka", "text": "Galerie Josefa Sudka\n\nGalerie Josefa Sudka je pobočkou Uměleckoprůmyslového musea v Praze.\nGalerie je zaměřena na dílo Josefa Sudka i fotografickou tvorbu obecně.\n\nProstory hradčanského domu U Luny (Úvoz 24, nazývaný také dům U Kamenného sloupu) od roku 1959 až do své smrti v roce 1976 obýval český fotograf Josef Sudek.\n\nZa života Josefa Sudka byl byt místem nesčetných schůzek. K přátelskému okruhu patřili mimo jiné básník Jaroslav Seifert, malíř Jan Zrzavý, architekt Otto Rothmayer a řada umělců nejrůznějších oborů. V bytě, který byl postupně zabydlován množstvím obrazů, rámů, skleněných číší, krabic a fotografických pomůcek, vznikla i řada slavných kompozic z cyklů \"Letecké vzpomínky\", \"Velikonoční vzpomínky\", \"Labyrinty\" a \"Skleněné labyrinty\". Z tohoto bytu se Josef Sudek také vydával na své fotografické putování po pražských zahradách, parcích, ale i po milované periferii.\n\nV letech 1978 až 1988 byla postupně předávána podstatná část umělcovy fotografické pozůstalosti Uměleckoprůmyslovému muzeu. V roce 1989 převzalo muzeum do své správy i prostory umělcova bytu. V roce 1995 zde byla zpřístupněna fotografická Galerie Josefa Sudka.\n\nZákladem výstavního programu je dílo Josefa Sudka. Jsou zde fotografické cykly, tematické okruhy, komparativní výstavy.\nDále jsou vystavovány osobnosti moderní české fotografie s důrazem na meziválečnou tvorbu dějiny fotografických pragensií od poloviny 19. století po současnost. Doposud zde byly prezentovány takové osobnosti české fotografie jako jsou například Josef Sudek, František Drtikol či Arnošt Pikart.\n\n\n"}
{"id": "448716", "url": "https://cs.wikipedia.org/wiki?curid=448716", "title": "Klubina", "text": "Klubina\n\nKlubina je obec v okrese Čadca na Slovensku v regionu Kysuce.\n\nPrvní písemná zmínka o obci pochází z roku 1662.\n\nObec leží ve výšce 455 m n. m. a její katastr má výměru 15,573 km². K 31. prosinci roku 2016 měla obec 540 obyvatel.\n\n"}
{"id": "448717", "url": "https://cs.wikipedia.org/wiki?curid=448717", "title": "Korňa", "text": "Korňa\n\nKorňa je obec v severozápadním Slovensku v Žilinském kraji a okrese Čadca. V katastru obce se nachází několik zajímavostí, především přírodní vývěr ropy, přírodní památka Korňanský ropný pramen.\n\nNa hřebeni mezi Korňou a Turzovkou, jmenovitě na úbočí vrchu Živčák (též Živčáková) došlo v roce 1958 údajně ke zjevení Panny Marie. Nedaleko místa zjevení stojí kaple zasvěcená P. Marii a je zde upraveno několik pramenů, jejichž vodám jsou připisovány zázračné účinky.\n\nNa vrchu Živčáková (v katastru obce Korňa) byl v roce 2015 vysvěcen nový chrám pro 3 tisíce poutníků – Chrám Panny Marie Matky Církve.\n\n"}
{"id": "448718", "url": "https://cs.wikipedia.org/wiki?curid=448718", "title": "Makov (okres Čadca)", "text": "Makov (okres Čadca)\n\nMakov je obec v okrese Čadca v Žilinském kraji na Slovensku. Nachází se v regionu Kysuce.\n\nObec vznikla v 19. století odtržením od Vysoké nad Kysucou. V obci je římskokatolický kostel svatého Petra a Pavla z roku 1803. Během druhé světové války byla vypálena osada Greguš.\n\nObec je rozdělena na čtyři části, které se napojují na centrální část. Podle toho má obec i znak, na kterém je zobrazen zlatý jilm se čtyřmi kořeny. Kořeny představují části Makova (Černé, Potok, Kopanice, Trojačka) a koruna jilmu symbolizuje centrum obce. Jilm je vyobrazen na modrém štítě.\n\nObcí prochází od státní hranice s Českem ze sedla Bumbálka silnice I/10, která dále vede do Bytče. V její trase vede také evropská silnice E442. V obci se na tuto hlavní silnici připojuje silnice II/487 z Čadce. Do Makova vede železniční trať z Čadce, osobní dopravu provozuje dopravce Železničná spoločnosť Slovensko. Místním autobusovým dopravcem je SAD Žilina.\n\nCentrum obce leží ve výšce 583 m n. m., její katastr má výměru 46,052 km². K 31. prosinci 2016 měla obec 1744 obyvatel. Makov se nachází v jihozápadní části okresu Čadca, v údolí řeky Kysuca, která pramení nad částí Kopanice. Rozlohou velká obec leží v CHKO Kysuce, na styku Turzovské vrchoviny s Javorníky. V katastru obce se také nachází vrchol Veľkého Javorníku (1071 m n. m.), nejvyšší hory Javorníků. Na jejím severním svahu u hranic s Českem se nalézá osada Kasárne.\n\nV Makově je také lyžařské středisko s názvem SKI Makov a nacházejí se zde i cyklistické stezky. V části Kopanice také roste 600letý jilm plavý. V části Trojačka rostou nejstarší lípy.\n\nV obci se nachází římskokatolický kostel sv. Petra a Pavla z roku 1803.\n\n"}
{"id": "448719", "url": "https://cs.wikipedia.org/wiki?curid=448719", "title": "Nová Bystrica", "text": "Nová Bystrica\n\nNová Bystrica je obec v okrese Čadca na Slovensku v regionu Kysuce.\n\nPrvní písemná zmínka o obci pochází z roku 1661.\n\nObec leží ve výšce 593 m n. m. a její katastr má výměru 125,261 km². K 31. prosinci roku 2016 měla obec 2 762 obyvatel.\n\nPrvní zděnou stavbou v Novej Bystrici byla malá kaple. Její původ je listině doložen v roce 1820. Definitivně byla dokončena v roce 1831. Staticky narušen a nevyužívaný objekt byl rozebrán, a z původního materiálu byla postavena jeho replika na novém náměstí naproti kostelu sv. Jana Křtitele v Nové Bystrici. Dne 30. srpna 2015 kapli vysvětil pražský arcibiskup a český primas kardinál Dominik Duka OP, generální kaplan Svätolazárskeho řádu, se žilinským diecézním biskupem Mons. Tomášem Galisem, za účasti velmistra hraběte Jana Dobrzenského z Dobrzenicz, který je zároveň i českým velkopriorem uvedeného řádu. Hlavní patron kaple je svatý Lazar z Betánie. Mezi významnými hosty se slavnosti zúčastnil Jeho Jasnost kníže Karel Schwarzenberg a také více zástupců řeholních řádů: kapucíni a dominikáni, jakož i členové duchovních a rytířských řádů působících na Slovensku či v České republice (Maltézský řád, Německý rád, papežský řád sv. Silvestra). Autorem architektonického návrhu obnovy je zahradní architekt Marek Sobola. Po posvěcení objektu byla do schránky pod křížem na věžičce kaple vložena časová kapsle, obsahující fundační (zakládající) listinu, kterou podepsal velmistr řádu sv. Lazara hrabě Dobrzenszký, dále kardinál Duka, žilinský diecézní biskup Galis a starosta Nové Bystřice, Jozef Balačin. Spolu s listinou byla do schránky vložena i bronzová pamětní medaile, kterou k příležitosti svěcení vydala obec Nová Bystrica, spolu s novou, nepoužitou sadou euromincí ročníku 2015.\n\n"}
{"id": "448720", "url": "https://cs.wikipedia.org/wiki?curid=448720", "title": "Dlouhokrčka hadí", "text": "Dlouhokrčka hadí\n\nDlouhokrčka hadí (\"Hydromedusa tectifera\") je želva, která obývá Jižní Ameriku, zejména jihovýchodní Brazílii, Paraguay, Uruguay a Argentinu. Patří do podřádu skrytohlavých, tedy mezi želvy, které zatahují krk do krunýře stranou, takže tvoří ležaté S a hlava je obrácena ven buď levou, nebo pravou stranou, a to do čeledi matamatovitých. Dlouhokrčky mají však krk tak dlouhý, že nedokážou hlavu úplně zatáhnout. V mnoha jazycích i ve starých přírodopisech se jim říká hadokrčky.\n\n\nKrk dlouhokrčky hadí je zvlášť dlouhý a výborně se jí hodí při lovu. Tato želva žije v zátočinách a slepých ramenech mírně tekoucích řek nebo ve větších stojatých vodách. Zdržuje se především na mělčinách, kde celé hodiny jen nehybně leží a jen nozdry jí vyčnívají na hladinu. Jakmile se přiblíží neopatrná rybka nebo jiný drobný vodní obratlovec, dlouhokrčka hbitě vyrazí hlavou vpřed jako had a zmocní se kořisti. Samice při kladení vajec opouštějí vodu a na souší vyhrabávají dolík, do něhož kladou 10 až 30 vajec. Ta pak zahrabou a zamaskují materiálem z okolí. Krunýř dospělé dlouhokrčky měří asi 25 cm, je tmavohnědý a skoro hladký. Mláďata, která se líhnou za tři měsíce, mají štít olivový se středním kýlem a kuželovitými výrůstky na každém štítku. Hned po vyklubání vajec se vydávají k vodě. Zdržují se na zarostlých mělčinách a živí se hmyzem a jeho larvami. V severovýchodní Brazílii žije menší příbuzný druh \"Hydromedusa maximiliani\", dorůstající nejvýše 17 cm, který je daleko vzácnější a méně známý.\n\n\n"}
{"id": "448721", "url": "https://cs.wikipedia.org/wiki?curid=448721", "title": "Kostel Narození Panny Marie (Vranov)", "text": "Kostel Narození Panny Marie (Vranov)\n\nKostel Narození Panny Marie je římskokatolický poutní kostel ve Vranově v okrese Brno-venkov, jedno z nejvýznamnějších poutních míst na Moravě. V letech 1617-1633 nechal Maxmilián z Lichtenštejna na původním místě dřevěného kostela postavit raně barokní kostel dle plánů jezuity J. Maria a brněnského stavitele Giovanni Giacoma Tencally. Pod chrámovou lodí se nachází krypta rodu Lichtenštejnů. Kostel i hrobka jsou společně se zbytkem původního kláštera chráněny jako kulturní památka České republiky. Je farním kostelem vranovské farnosti.\n\nPodle legendy se zde roku 1240 zjevila Panna Maria jednomu moravskému šlechtici Vilémovi, který (stižen oční vadou) zabloudil v hlubokém lese. Když se v úzkosti modlil k Matce Boží a prosil o záchranu, zjevila se mezi dvěma duby Svatá Panna a nejenže mu ukázala cestu, ale i uzdravila jeho oči. Soška Panny Marie v podobě, v jaké se zjevila, měla zůstat po zázraku mezi duby; Vilém pak nechal na místě postavit dřevěný kostelík, v němž sošku umístil. Místo rychle dosáhlo věhlasu, proto zde byl postaven zděný gotický kostel. Ani ten však poutníkům nedostačoval, proto roku 1630 majitelé panství, knížata z Lichtenštejnu, nechali vystavět kostel nový včetně klášterního komplexu paulánů.\n\nGotická plastika Panny Marie je jednou z nejvzácnějších památek tohoto druhu na Moravě. Je naprosto mimořádná i svým provedením – nejde o klasickou Madonu s Ježíškem, ale Svatá Panna je vyobrazena bez dítěte jako dívka líbezné tváře v modrém šatě, v postoji pokorné modlitby, s ne zcela sepjatýma rukama.\n"}
{"id": "448726", "url": "https://cs.wikipedia.org/wiki?curid=448726", "title": "Seznam rektorů kostela sv. Anny v Olomouci", "text": "Seznam rektorů kostela sv. Anny v Olomouci\n\nSeznam rektorů kostela sv. Anny v Olomouci: \n\n"}
{"id": "448736", "url": "https://cs.wikipedia.org/wiki?curid=448736", "title": "Jan Alois Kubíček", "text": "Jan Alois Kubíček\n\nProf. ThDr. Jan Alois Kubíček (25. prosince 1857 Klášterec – 3. března 1929 Olomouc) byl kněz, církevní historik, vyučující na teologické fakultě v Olomouci a kanovník olomoucké kapituly.\n\nPo studiu na gymnáziu v Kroměříži a teologické fakultě v Olomouci byl r. 1880 vysvěcen na kněze. Působil potom u sv. Michala v Olomouci, jako adjunkt bohoslovecké fakulty a lektor Písma sv. v semináři. Když byl povolán na vídeňskou univerzitu olomoucký profesor církevních dějin Josef Kopallik, suploval tři semestry výuku církevních dějin. Roku 1887 se stal katechetou na německém gymnáziu v Olomouci, r. 1890 mimořádným profesorem pastorální teologie na teologické fakultě v Olomouci (od r. 1892 řádný profesor). Císařskou provizí z 30. srpna 1918 se stal nesídelním kanovníkem olomoucké kapituly, za sídelního byl přijat r. 1921, kdy se také stal rektorem kostela svaté Anny a papežským prelátem. Roku 1926 byl zvolen kapitulním děkanem, Řím neuznal platnost volby a sám jej jmenoval vlastní bulou. Zemřel r. 1929.\n\n\n\n"}
{"id": "448737", "url": "https://cs.wikipedia.org/wiki?curid=448737", "title": "Eduardovské období", "text": "Eduardovské období\n\nEduardovské období je historická etapa vývoje Spojeného království v době vládly krále Eduarda VII. v letech 1901 až 1910.\n\nSmrt královny Viktorie v lednu 1901 a nástup na britský trůn jejího syna Eduarda představovaly začátek nového století a konec viktoriánského období. Zatímco Viktorie se společnosti stranila, Eduard byl hlavním představitelem módní elity, která vytvořila styl ovlivněný uměním a módou kontinentální Evropy. Jedním z důvodů tohoto ovlivnění mohla být i Eduardova záliba v cestování. Období bylo poznamenáno významnými posuny v politice směrem k zájmům části společnosti, především prostých občanů a žen, která byla dříve z tohoto procesu vyloučena.\n\nEduardovské období bývá často prodlužováno až za rok 1910, rok Eduardovy smrti, do roku potopení Titaniku roku 1912 nebo až do vypuknutí první světové války roku 1914, případně dokonce až do roku 1918, kdy skončila. Eduardovský styl života, odrážející nepoměr bohatství a moci, byl novou generací, která prožila útrapy války, na jejím konci pokládán za anachronický.\n\nZ hlediska společenského bylo Eduardovské období dobou, kdy byl systém sociálních tříd velmi rigidní. Nicméně ekonomické a společenské změny vytvořily prostředí, v němž vznikal sociální pohyb větší než v předchozí době. Takovými změnami byl vzrůstající zájem o socialismus, pozornost věnovaná nepříznivé situaci chudých a postavení žen a jejich volebního práva spolu s nárůstem ekonomických příležitostí daných industrializací. Tyto změny byly urychleny po konci první světové války.\n\nPříslušníci nižší společenské třídy byli, podobně jako v předchozím období, odděleni od aristokracie a bohaté společenské třídy a jejich životní úroveň byla znatelně vzdálená od luxusu bohatých.\n\nČlenové vyšší společenské třídy se zajímali o volný čas a sport, což vedlo k vývoji módy směrem k flexibilnímu stylu oblečení. Eduardovské období bývá také označováno jako \"Belle Époque\". Navzdory krátké době trvání je toto období charakteristické vlastním unikátním architektonickým slohem, módou a stylem života.\n\nV oboru science fiction jsou nejznámějšími autory Herbert George Wells, Arnold Bennett, Joseph Conrad, Edward Morgan Forster, Kenneth Grahame, Lucy Maud Montgomery a Pelham Grenville Wodehouse. Nezávisle na těchto známých autorech vznikalo obrovské množství novel a povídek, které byly publikovány a s oblibou čteny. Začaly se také objevovat rozdíly mezi intelektuální a populární literaturou. Masové rozšíření tisku, kontrolovaného jeho vydavateli, se stalo důležitým faktorem společenského života.\n\nDostupné nosiče hudby přehrávané na fonografech byly nekvalitní. Veřejná hudební vystoupení, a to jak amatérská tak i profesionální, zůstávala stále populární. Koncerty vojenských dechových orchestrů v parcích byly typické pro letní období.\n\nFilmové umění bylo ve svých počátcích a tak návštěvy živých vystoupení převažovaly nad návštěvou kin. Dramatické umění bylo poznamenáno díly takových autorů, jakými byli George Bernard Shaw a Harley Granville-Barker nebo zahraničními autory jako Henrik Ibsen nebo Gerhart Hauptmann.\n\nVýznamnými architekty té doby byli Edwin Lutyens, Charles Rennie Mackintosh a Giles Gilbert Scott. Mezi příklady Edaurdovského barokního slohu je možno zařadit budovu Port of Liverpool, budovu ministerstvy války na Whitehall a Flinders Street Station v Melbourne.\n\nNástup nového století přinesl obrovské množství inovací. Vědci kontinentální Evropy jakými byli Max Planck, Albert Einstein a Sigmund Freud vytvořili svá nejlepší díla. Byly uděleny první Nobelovy ceny a Ernest Rutherford publikoval svou knihu o radioaktivitě. Bylo uskutečněno Marconiho první transatlantické bezdrátové spojení a bratři Wrightové realizovali první lety.\n\nNa konci období Louis Blériot přeletěl Lamanšský průliv a na svou první plavbu vyrazila největší loď na světě Titanik. Automobily se staly běžným dopravním prostředkem a výpravy Roalda Amundsena a Roberta Falcona Scotta dosáhly jižního pólu.\n\nV první části období rozdělila druhá búrská válka společnost na proti a proválečnou část. Velcí řečníci, jakými byl například liberál David Lloyd George, který se angažoval proti válce, se stávali vlivnými politiky, ačkoli tehdy vládli konzervativci vedení Josephem Chamberlainem. Neoblíbenost konzervativní koloniální politiky se odrazila ve všeobecných volbách roku 1906 kdy liberálové získali výraznou většinu v Dolní sněmovně. Liberální vláda nebyla schopna realizovat svůj radikální program bez podpory Sněmovny lordů ovládané konzervativci. Spory o rozpočet navržený liberály, obsahující první přerozdělení bohatství, vedly roku 1910 k oslabení pozice horní komory parlamentu. Dvojí všeobecné volby roku 1910 znamenaly porážku konzervativců a přijetí rozpočtu navrženého liberály i Sněmovnou lordů.\n"}
{"id": "448742", "url": "https://cs.wikipedia.org/wiki?curid=448742", "title": "Rinaldo (opera)", "text": "Rinaldo (opera)\n\nRinaldo (HWV 7) je opera seria Georga Friedricha Händela z roku 1711. Je to první Händelova londýnská opera. Libreto napsali Giacomo Rossi a Aaron Hill na náměty z eposu Torquata Tassa \"Osvobozený Jeruzalém\" z doby první křížové výpravy. Premiéra proběhla 24. února 1711 v \"Queen's Theatre\" (dnes \"Her Majesty's Theatre\") v Londýně.\n\nPo úspěchu svých prvních oper \"Almira\" a \"Nero\" v Hamburku odjel tehdy jedenadvacetiletý Händel do Itálie. I zde slavil úspěchy v Římě, Neapoli a v Benátkách. Představení Händelovy opery \"Agrippina\" se v Benátkách zúčastnil i hannoverský kurfiřt Georg Ludwig, který nabídl Händlovi místo kapelníka. Ten na toto místo nastoupil v roce 1710. Ještě téhož roku odejel na studijní cestu do Londýna (dlouhodobé studijní cesty měl vymíněny ve smlouvě). Zde ho předcházela skvělá pověst skladatele italských oper a tak se na něho obrátil divadelní podnikatel Aaron Hill a objednal u něho operu na námět z \"Osvobozeného Jeruzaléma\". Hillův námět přebásnil do italštiny Giacomo Rossi. Händel operu složil během prosince 1710 a ledna 1711. Jak bylo v té době běžným zvykem, použil při skladbě částí svých dřívějších děl (z oper \"Almira\", \"Agrippina\", \"Ezio\", \"Rodrigo\" a dále ze svých oratorií, serenád a instrumentálních skladeb).\nOpera slavila neobyčejný úspěch u publika i u kritiky pro svou krásnou hudbu a skvělé pěvecké provedení italskými zpěváky (kastráti Niccolo „Nicolini“ Grimaldi, Valentino „Valentini“ Urbani, Giuseppe Cassani, zpěvačky Elisabetta Pilotti-Schiavonetti a Francesca Vanini-Boschi). Dále se představení proslavilo i scénickými efekty (létající draci, živé ptactvo v zahradách, bitva apod.) nebo virtuózními improvizacemi samotného autora na cembalo. Opera měla čtrnáct repríz a hrála se ještě v letech 1712, 1713, 1714 a 1717. Přepracovanou verzi opery uvedl Händel v Londýně i v roce 1731.\n\nDílo, které bylo v roce 1711 obdivováno se po několika desetiletích stalo symbolem zastaralé formy a terčem posměchu. Některé scény z \"Rinalda\" jsou zesměšňovány v \"Žebrácké opeře\" (The Beggar's Opera) z roku 1728  Johna Gaye. \"Rinaldo\" pak upadl na dvě stě let do zapomnění.\n\nZvýšený zájem o tzv. dobově poučenou interpretaci barokní hudby vrátil operu zpět na operní jeviště. Po úspěchu v MET v roce 1984 byla několikrát uvedena na předních scénách a několikrát nahrána (viz přehled).\n\n\nOpera se odehrává v době první křížové výpravy a zpracovává smyšlenou příhodu z básnické knihy Torquata Tassa \"Osvobozený Jeruzalém\", kdy pohanská kouzelnice a královna Damašku Armida má svému bratru pomoci proti křižákům tím, že zavraždí rytíře Rinalda. Při pohledu na jeho krásu k němu ale vzplane láskou a čin nevykoná.\n\nKřesťanské vojsko obléhá Jeruzalém. Vojevůdce Goffredo hovoří s rytířem Rinaldem o budoucí bitvě. Rinaldo žádá o ruku Goffredovy dcery Almireny. Goffredo mu ji slibuje ale až po vítězné bitvě. Almirena a Eustazio žádají Rinalda, aby se před bojem nerozptyloval city.\n\nOzvou se fanfáry a Herold ohlašuje příchod jeruzalémského krále Arganta. Král přijíždí s pompou a pyšně žádá o třídenní příměří. Goffredo velkomyslně svoluje a odchází.\n\nArgante volá na pomoc kouzelnici Armidu, damašskou královnu a svou milenku. Armida přilétá na voze, taženém draky. Prozrazuje Argantovi věštbu, že křesťané zvítězí díky rytíři Rinaldovi. Slibuje, že ho sama zneškodní.\n\nRinaldo a Almirena si vyznávají lásku v zahradě. Armida pomocí kouzel unese Almirenu. Přicházejí Goffredo a Eustazio a zoufalý Rinaldo jim líčí své neštěstí. Eustazio vypráví o moudrém křesťanském kouzelníku, který žije na úpatí hory a který jim jistě poradí. Všichni tři se za ním odeberou.\n\nGoffredo, Eustazio a Rinaldo jdou po mořském břehu k hoře, na jejímž vrcholu je Armidin zámek a na úpatí sluj, kde žije křesťanský kouzelník. Na břehu je loďka a Sirény lákají Rinalda, že ho odvezou za Almirenou. Goffredo i Eustazio jej přemlouvají, aby nedbal lákání, Rinaldo je ale neuposlechne a odplouvá.\n\nV kouzelné zahradě Armidina paláce pláče Almirena. Dojatý Argante jí vyznává lásku a slibuje jí propuštění.\n\nArmida nechává svými duchy přivést Rinalda, který se dožaduje navrácení své nevěsty. Armida mu vyhrožuje, záhy ji ale oslňuje Rinaldova krása a její nenávist se mění v lásku. Rinaldo odmítá její vyznání a proto se Armida kouzlem promění v Almirenu. Rinaldo se k ní vrhá, ale záhy pozná lest a odchází. Armida v Almirenině podobě za ním spěchá, ale potkává Arganta. Ten znovu vyznává domnělé Almireně lásku. Armida se vrátí do své podoby, Argante se přiznává ke své lásce k Almireně a odchází. Armida slibuje všem pomstu za své potupení.\n\nGoffredo a Eustazio přicházejí k hoře, kde je kouzelník informuje o tom, že Almirena i Rinaldo jsou v zajetí v kouzelném zámku. Bojovníci se snaží zámek dobýt, ale kouzelné obludy je zahánějí zpět. Kouzelník jim dává čaromocné pruty, které dokážou zlomit Armidina kouzla a vojáci se vydávají znovu na horu.\n\nVe své zahradě chce Armida zabít Almirenu. Rinaldo se ji pokouší obměkčit a poté jí v činu zabránit, je ale opět přemožen obludami. Vchází Goffredo a Eustazio a pomocí čarovných prutů ruší všechna kouzla. Armida ale uniká. Goffredo vybízí Rinalda, aby v nastávající bitvě hrdinstvím odčinil svá pochybení.\n\nArgante a Armida si před bitvou navzájem odpouštějí svá milostná vzplanutí. Nastává bitva. Rinaldo dobude města a přivádí před Goffreda zajatého Arganta. Eustazio přivádí zajatou Armidu. Almirena a Rinaldo se těší na svatbu. Argante a Armida uznávají svou porážku a podrobují se. Goffredo jim velkomyslně daruje svobodu.\n\nStejný nebo podobný námět zpracovali ve svých operách rovněž další skladatelé, viz článek Armida.\n\n\n\n\n"}
{"id": "448743", "url": "https://cs.wikipedia.org/wiki?curid=448743", "title": "Pomník Gustava Winterhollera", "text": "Pomník Gustava Winterhollera\n\nPomník Gustava Winterhollera byl pomník vztyčený v roce 1895 na památku ve své době oblíbeného brněnského starosty Gustava Winterhollera. Jako symbol německého Brna a jablko sváru mezi jeho českými a německými obyvateli byl pomník dvakrát vztyčen a dvakrát odstraněn.\n\nMyšlenka na zřízení pomníku se objevila mezi obyvateli města Brna záhy po náhlém úmrtí starosty Winterhollera roku 1894. Jejího uskutečnění se chopil především magistrát města a brněnský spolek Deutsche Lesehalle, který na pomník vyhlásil veřejnou sbírku. Nejvíce prostředků se vybralo právě mezi členy spolku Deutsche Lesehalle, v jehož nepočetných řadách byly zastoupeny významné osobnosti německých brněnských elit. Významnými přispěvateli byly další brněnské, většinou německé spolky, avšak i stovky prostých, jednotlivých obyvatel města. Celkový výtěžek sbírky činil v závěru roku 1894 přes 17 tisíc zlatých a zaručoval tak dostatek prostředků pro stavbu reprezentativního pomníku.\n\nTvorbou pomníku byl magistrátem města pověřen vídeňský sochař Anton Brenek (1848-1908). Výběr padl na osvědčeného autora, neboť Anton Brenek byl tvůrcem již dvou v Brně stojících pomníků. Jeho dílem byl monumentální pomník císaře Josefa II. před Německým domem a pomník básníka Franze Grillparzera stojící u hlavní promenády v parku Koliště. Nikoli nedůležitou okolností byl patrně i sochařův původ. Anton Brenek pocházel z Brna, z rodiny brněnského akademického sochaře Josefa Breneka (1820-1878). Německá národnost a reprezentativní akademický styl již ve Vídni usazeného a renomovaného tvůrce Antona Breneka byly dalšími aspekty, které z něj činili ideálního kandidáta, jemuž byla zakázka přidělena bez výběrového řízení v okamžiku, kdy se městská rada pro stavbu pomníku vůbec rozhodla.\n\nBěhem dlouhých diskuzí, které probíhaly v brněnském tisku, na magistrátu, v kruzích brněnských spolků a mezi veřejností, přicházela v potaz řada míst v centru města Brna, kde by pomník mohl být umístěn. Největšího ohlasu se zpočátku těšilo okolí Městského divadla (dnešní Mahenovo divadlo), vzhledem k tomu, že se o jeho stavbu starosta Gustav Winteholler významně zasloužil. Nakonec však převážil názor, umístit pomník na klidnější místo - do severního závěru parku Koliště, kde by mohl více vyniknout a vytvořit tak dominantu hlavní promenády, jež vedla středem tohoto rozsáhlého městského parku.\n\nDodnes se nám zachovaly dva Brenekovy návrhy pomníku. První návrh je prostší. Počítá s kamenným soklem ozdobeným alegorií, na němž spočívá busta starosty. Vzhledem k dostatku finančních prostředků se ještě v závěru roku 1894 přistoupilo k rozšíření tohoto návrhu o zdobnou balustrádu. Městská rada trvala na tom, že busta pomníku musí nést viditelné rysy zesnulého starosty Gustava Winterhollera. Autor pomníku Anton Brenek tak vytvořil dle fotografií starosty sochařský portrét provedený v bílém mramoru, který tvořil ústřední část pomníku. Na kamenném soklu byla umístěna bronzová alegorie, která měla symbolizovat starostovu péči o vzdělání. Starosta Gustav Winterholler se velmi zasloužil o podporu městských škol. V době jeho působení ve funkci starosty dokonce vznikly na onu dobu novátorské mateřské školky, které se staly vzorem pro obdobná zařízení v celé rakousko-uherské monarchii. Alegorie okřídleného génia s dítětem proto měla symbolizovat tuto jeho bohulibou stránku osobnosti. Sokl pomníku byl ve střední části opatřen nápisem „GUSTAV WINTERHOLLER“. Na patě soklu bylo napsáno: „ERRICHTET VON SEINEN MITBÜRGERN MDCCCXCV“. Veškeré stavební práce byly dokončeny na podzim roku 1895. Dne 6. listopadu 1895 došlo ke slavnostnímu odhalení pomníku.\nVzhledem k angažmá německých obyvatel, německých spolků a německé správy města Brna při vztyčení pomníku Gustava Winterhollera se památka po vzniku Československé republiky roku 1918 stala trnem v oku pro české obyvatele města. Jako řada dalších brněnských pomníků, jež reprezentovaly německou kulturu města, podlehl i on záměrnému ničení ze strany českých vlastenců. Po prvním výročí vzniku republiky, dne 30. října 1919 bylo zjištěno, že přes noc byla z pomníku Gustava Winterhollera stržena a rozbita busta a došlo k dalším drobnějším poničením bronzové alegorie a soklu pomníku. Další osudy jsou nejasné. Snad zde sokl stál nadále bez busty a ve 30. letech byly jeho kamenné části využity pro stavbu nového pomníku, který byl umístěn v parku na Kolišti – funkcionalistickému pomníku J. W. Goetha.\n\nPo vzniku protektorátu Čechy a Morava byla správa města Brna předána Němcům. Povětšinou ji nevykonávali Němci z Německa, nýbrž to byli převážně místní brněnští Němci, kteří se chopili možnosti restituovat poměry do doby před převzetím správy místními Čechy. Došlo tak velmi záhy, ještě na jaře roku 1939, k obnově řady zanedbaných, nebo zcela zničených pomníků. Obnovy se dočkal i pomník Gustava Winterhollera. Nebyl však zřízen na původním místě, neboť to se nyní nacházelo v těsné blízkosti nově proražené komunikace, která dnešní ulici Milady Horákové spojila s Moravským náměstím. Pomník tak musel ustoupit hlouběji do severního závěru parku. Po osvobození Československa r. 1945 byl pomník opět odstraněn. Jeho místo dnes zaujímá rozsáhlý monument - pomník Vítězství Rudé armády nad fašismem sochaře Vincence Makovského.\n\n\n"}
{"id": "448753", "url": "https://cs.wikipedia.org/wiki?curid=448753", "title": "Tom Boonen", "text": "Tom Boonen\n\nTom Boonen (* 15. října 1980 Mol, Belgie) je profesionální silniční cyklista stáje Omega Pharma-Quick Step. Jako profesionál jezdí od roku 2002.Měří 192 cm a váží 82 kg. V roce 2005 se ve Španělsku stal mistrem světa v silniční cyklistice. Kromě sportovních úspěchů ho provází problémy s kokainem. Naposled u něj byl zjištěn 27. dubna 2009. Hrozilo mu, že se nebude smět zúčastnit závodu Tour de France. Start na tour de France 2009 mu nakonec byl oznámen až den před jejím startem (3. července). 18. července Boonen ze závodu kvůli nemoci odstoupil.\n\n"}
{"id": "448754", "url": "https://cs.wikipedia.org/wiki?curid=448754", "title": "Hooters", "text": "Hooters\n\nHooters je obchodní značka dvou amerických soukromých řetězců rychlého občerstvení: \"Hooters of America, Incorporated\" (pocházející z Atlanty v Georgii) a \"Hooters, Incorporated\" (pocházející z Columbu v Ohiu). Firma byla založena v roce 1983 v Clearwateru na Floridě.\n\nSpolečnost je zaměřena na mužské zákazníky, a je známá pro zaměstnávání svůdně oblečených servírek. Restaurace nabízejí hamburgery, sendviče, steaky, mořské plody, kuřecí křídla, a pod. Často je zde také podáván alkohol, většinou pivo a víno, mnohdy je zde také bar. Restaurace nabízí sledování přímých sportovních přenosů.\n\nFirma má jen v USA okolo 450 restaurací ve 43 státech. Po celém světě působí ve 26 zemích a v roce 2009 společnost oznámila otevření poboček v České republice a na Slovensku. První restaurace byla otevřena v první polovině roku 2010 ve Vodičkově ulici v Praze.\n\nV Česku jsou otevřeny tyto provozovny:\n\n"}
{"id": "448762", "url": "https://cs.wikipedia.org/wiki?curid=448762", "title": "Zoubek", "text": "Zoubek\n\nZoubek (Zoubková) může být:\n\n\n"}
{"id": "448763", "url": "https://cs.wikipedia.org/wiki?curid=448763", "title": "Milan Glaser", "text": "Milan Glaser\n\nMilan Glaser (* 11. června 1962 v Jablonci nad Nisou) je český katolický kněz, jezuita, novinář a překladatel. Od roku 2006 je vedoucím České sekce Radia Vatikán. Překládá především náboženská díla a církevní dokumenty z italštiny a latiny.\n\n"}
{"id": "448764", "url": "https://cs.wikipedia.org/wiki?curid=448764", "title": "Uměleckoprůmyslové muzeum", "text": "Uměleckoprůmyslové muzeum\n\nUměleckoprůmyslové muzeum je specializovaná muzejní instituce zabývající se vztahy mezi uměním a technickými prostředky. Vzniklo v období průmyslové revoluce v 19. století a má za cíl pozvednout a zkvalitnit průmyslovou výrobu. Často jsou spojena se školami a ateliéry. Jejich funkce se v průběhu 20. století změnila. Z dokumentačních center mapujících soudobou podobu průmysloveho designu se tento typ muzeí změnil na historické muzejní instituce.\n\nJako takové vzniklo v řadě evropských měst:\n\n\nŠiroká 1, Praha 1, Staré Město\n"}
{"id": "448768", "url": "https://cs.wikipedia.org/wiki?curid=448768", "title": "Kuncberk", "text": "Kuncberk\n\nKuncberk (též \"Kunsberk\") je zaniklý hrad v těsné blízkosti Křince v okrese Nymburk. Stál na stejnojmenném vrchu v nadmořské výšce 215 metrů. Od roku 1965 je chráněn jako kulturní památka. \n\nStavebníkem hradu byl před rokem 1470 Jan Křinecký z Ronova, jehož potomkům patřil až do roku 1575, kdy ho koupil Jindřich z Valdštejna. Poté byl opuštěn, protože Valdštejnové sídlili na dobrovickém zámku a hrad Kuncberk se roku 1638 uvádí jako pobořený.\n\nV roce 1650 panství koupili Morzinové, kteří na jeho místě nechali v letech 1659–1680 postavit malý raně barokní zámek. Zchátralý byl roku 1818 opraven dalšími majiteli panství Bethmanny, ale v průběhu 19. století znovu zpustl a v roce 1891 byl zbořen.\n\nHrad stál na nízkém, v rovinaté krajině dominantním, návrší. Měl šestiboký půdorys a jeho vnitřní zástavbu neznáme, protože podlehla zámeckým úpravám v 17. století. Dochované klenuté prostory pocházejí ze stavby zámku, ale není vyloučeno, že některé z nich by mohly být dochovanými zbytky hradu. Nejvýraznějším pozůstatkem hradu je široký okružní příkop a mohutný val před ním, který umožňoval použití velkého množství těžkých děl.\n\nZámek postavený na místě hradu měl osmiboký půdorys, kamenné přízemí a hrázděné patro. V přízemí se nacházel malbami zdobený vstupní sál, kuchyně a dva pokoje. Další tři místnosti a velký sál se štukovou výzdobou a iluzivními freskami byly v patře.\n\n"}
{"id": "448778", "url": "https://cs.wikipedia.org/wiki?curid=448778", "title": "Křesťanskodemokratická výzva", "text": "Křesťanskodemokratická výzva\n\nKřesťanskodemokratická výzva (\"Christen Democratisch Appèl\", zkráceně \"CDA\") je nizozemská politická strana, která formálně vznikla v roce 1980 spojením tří konfesně orientovaných subjektů Katolické lidové strany (KVP) a dvou protestantsky zaměřených Křesťanské historické unie (CHU) a Antirevoluční strany (ARP).\n\nZa hlavní rok, kdy se začalo uvažovat o vzniku nové strany sloučením tehdy existujících subjektů, je pokládán rok 1975, kdy byl poprvé založen společný konvent těchto tří stran. V roce 1977 se prosadil model úzké spolupráce jak v předvolební kampani, tak v povolební spolupráci, a to nezávisle na volebním výsledku tří partnerů. V parlamentních volbách tehdy společně obdržely 31,9 % hlasů, což byl úspěch.\n\nPo sloučení v roce 1980 se strana snažila působit jako jednotný blok, ovšem jistý stupeň rozštěpenosti zde existuje. Určitý segment tradičních voličů nehodlá volit nový subjekt, u části poslanců se projevují secesionistická snahy a ne vždy hlasují shodně se zbytkem klubu. Strana má ovšem jednotný model vnitřní organizace. Kandidáti jsou nominováni centrálním orgánem, nikoli třemi složkami subjektu. Příjmy směřují opět do ústřední společné pokladny. Avšak členství je v CDA nepřímé, to znamená, že se uchazeč musí zaregistrovat u jedné ze tří zakládajících stran. Proto nelze o straně hovořit jako o unitární, jednolité. Centrum má však rozhodující vliv. Například u problematických poslanců, kteří hlasují jinak než zbytek klubu, zajistí, že jsou odsunuti na konec kandidátky, takže jsou eliminováni z hlavního stranického života.\n\nVšechny tři subjekty strany si do jisté míry zachovaly vlastní politickou koncepci a ideové představy. Antirevoluční strana je silně tradiční a konzervativní, CHU má populistický potenciál a KVP je umírněně centristická složka, což jí umožňovalo často vstupovat do řady koalic.\n\nCDA jako celek má charakter významně centristicky orientované strany obhajující křesťanské principy v politice. Po roce 2000 je patrná profilace subjektu jako anti-PvdA a anti-VVD. Volí ji všechny skupiny nizozemského obyvatelstva.\n\nV letech 2002 až 2010 byla strana největším koaličním partnerem nizozemských vlád, které vedl předseda strany Jan Peter Balkenende. Ten rezignoval po neúspěšných všeobecných volbách v roce 2010, kdy strana získala 21 mandátů, a ztratila tak 20 mandátů ve srovnání s předchozími volbami.\n\n\n\"Předsedové parlamentního klubu strany\"\n\n\n\"Lídři kandidátky v parlamentních volbách\"\n\n\nStrana má v současnosti nejvíce zástupců v místních a provinčních zastupitelských orgánech země a spolupodílí se s kolaličními partnery na nejvíce místních a provinčních vládách. 135 starostů z celkového počtu 414 jsou členy CDA.\n\n\n\n"}
{"id": "448785", "url": "https://cs.wikipedia.org/wiki?curid=448785", "title": "Connecticut (řeka)", "text": "Connecticut (řeka)\n\nConnecticut ( ) je řeka na severovýchodě USA ve státech Connecticut, Massachusetts, Vermont a New Hampshire. Je dlouhá 552 km. Povodí řeky zaujímá plochu 29 000 km².\n\nPramení v jezeře Fourth Connecticut Lake v severní části Appalačského pohoří. Teče na jih v hlubokém údolí – grabenu, kde vytváří řadu vodopádů. Ústí do průlivu Long Island Sound v Atlantském oceánu. Mezi městy Gill a Erwing protéká pod mostem French King Bridge, přes který vede spolkové státní silnici Massachusetts Route 2 a také známá indiánská stezka Mohawk Trail.\n\nMezi městy Stewartstown (poblíž trojmezí Québecu, Vermontu a New Hampshire) a Northfield (trojmezí Vermontu, New Hampshire a Massachusetts) tvoří hranici mezi Vermontem a New Hampshire.\n\nZdrojem vody jsou sněhové a dešťové srážky. Průměrný průtok v ústí činí 606 m³/s. Nejvyšších stavů dosahuje v dubnu a v květnu.\n\nPeřeje a vodopády na řece jsou využívány vodními elektrárnami. Díky kanálům vybudovaným kolem nesjízdných úseků je možná vodní doprava pro menší námořní lodě do Hartfordu a pro říční lodě do Holyoke.\n"}
{"id": "448817", "url": "https://cs.wikipedia.org/wiki?curid=448817", "title": "Pstruh obecný jezerní", "text": "Pstruh obecný jezerní\n\nPstruh obecný jezerní (\"Salmo trutta\" morpha \"lacustris\"; L., 1758) je sladkovodní ryba z čeledi lososovitých, která je rozšířena prakticky v celé Evropě. Obývá chladná horská nebo podhorská jezera, ale i údolní nádrže a tře se v jejich přítocích.Je jedna z forem pstruha obecného.\n\n\n"}
{"id": "448818", "url": "https://cs.wikipedia.org/wiki?curid=448818", "title": "Katedrála na Wawelu", "text": "Katedrála na Wawelu\n\nKatedrála na Wawelu, plným názvem Katedrální bazilika svatého Stanislava a svatého Václava, je arcidiecézní kostel na Wawelském pahorku v Krakově. Je to polské posvátné místo velkého národního a historického významu a je i polskou kulturní památkou. Tradiční místo korunovací polských králů, z nichž mnozí jsou tu pohřbeni, stejně jako svatý Stanislav, svatá Hedvika a další významné osobnosti polského národa.\n\nPrvní kostel svatého Václava na Wawelu vznikl kolem roku 1020, krátce poté co se stal Krakov biskupstvím. V roce 1038 jej vypálil český kníže Břetislav I. a byl pak přestavěn na kostel sv. Gereona, jehož zbytky jsou zachovány v západním hradním křídle. Druhá katedrála svatého Stanislava a svatého Václava, tzv. Hermannův dóm, vznikla v letech 1090 až 1142. Trojlodní románská bazilika se dvěma chóry, dvěma kryptami a dvěma věžemi padla roku 1305 za oběť požáru, některé části stavby ale zůstaly nepoškozeny. Roku 1320 byl v zachované části kostela korunován Vladislav I. Lokýtek, který dal ve stejném roce stavět novou, gotickou katedrálu. Roku 1346 byl dostavěn presbytář a roku 1364 loď s transeptem a bočními loděmi. Celek tvoří trojlodní baziliku na obdélném půdorysu s transeptem, delším presbytářem a chórovým ochozem. V dalších stoletích se katedrála různě upravovala a přestavovala a přibývaly další kaple. V katedrále se korunovali polští králové, a to i po roce 1609, kdy králové přesídlili do Varšavy. V letech 1655-1657 a opět roku 1702 zařízení katedrály zničili Švédové, v letech 1895-1910 byla celá stavba důkladně restaurována. Od 19. století se v katedrále začali pochovávat i významní vojevůdci a spisovatelé, ve 20. století i vrcholní politici, naposledy president Kaczynski s manželkou (2010). Za druhé světové války Němci katedrálu uzavřeli a část zařízení se ztratila.\n\nTrojlodní gotická katedrála na obdélném půdoryse se třemi věžemi a věncem kaplí kolem je postavena z bílého vápence a cihel. Na severovýchodní straně k ní přiléhá Zikmundova věž ze 14. století, postavená jako část opevnění hradu Wawel, s helmovou střechou ze 16. století. Ve třetím patře věže visí zvon svatého Zikmunda o průměru 2,5 metru a váze asi 10 tun. Byl objednán Zikmundem Starým v roce 1520 u norimberského zvonaře Hanse Behema. Na severozápadě přiléhá nejvyšší „Hodinová věž“, gotická stavba z cihel s barokní helmicí ze 17. století. První hodiny byly instalovány roku 1521. K jihozápadnímu rohu katedrály přiléhá „Vikářská věž“ se čtyřmi zvony, zvaná také „Věž stříbrných zvonů“. Spodní část věže je pozůstatek románské katedrály a vedle věže je východ z královské hrobky.\n\nNa severovýchodě se ke katedrále přimyká pokladnice a kapitulní knihovna. Na jihu se se nachází renesanční kaple dynastie Wasů a renesanční Zikmundova kaple s pozlacenou střechou. Slouží jako pohřební kaple posledních Jagellonců a vznikla v letech 1524 až 1533. Na její východní stěně visí stříbrný triptych Panny Marie, dílo umělců z Norimberku.\n\nU vchodu do katedrály visí mamutí kost, velrybí žebro a kel nosorožce, které snad měly chránit katedrálu před zlem. Vnitřek katedrály byl pozdějšími úpravami silně pozměněn, v lodi a presbytáři se však zachovala gotická okna a křížové klenby. Na stěnách lodi jsou dřevěné sochy čtyř Učitelů církve (kolem 1500), na různých místech flanderské gobeliny ze 2. poloviny 17. století. Uprostřed lodi v křížení je barokní mauzoleum (\"confessio\") svatého Stanislava z roku 1629, sarkofág pobitý stříbrným plechem s baldachýnem. Presbytář je od barokně přestavěného ochozu oddělen plnými stěnami. Vnitřní zařízení katedrály je z doby její barokizace ze 17. a 18. století. Autory barokního zařízení jsou většinou italští umělci jako: Giovanni Trevano, Giovanni Battisti Gisleni, Francesco Placidi a Kacper Bazanka. Tvůrci předbarokního inventáře jsou Veit Stoss, Bartholomeo Berrecci, Giovanni Maria Padovano a Santi Gucci. Hlavní oltář je barokní z roku 1650 s obrazem Ježíše Krista na kříži. Na obou stranách stojí raně barokní chórové lavice z roku 1620. Na jednom z oltářů se nachází krucifix ze 14. století. Varhany jsou z roku 1785.\n\n\n\n\nKapitula byla založena kněžnou Ziębickou. Budova pochází z 15. století a původně zde bydleli kanovníci. Roku 1775 přestavěna na archiv a knihovnu s cennými rukopisy a inkunábulemi, která patří k nejstarším v Polsku.\n\n\n"}
{"id": "448826", "url": "https://cs.wikipedia.org/wiki?curid=448826", "title": "London '66-'67", "text": "London '66-'67\n\nLondon '66–'67 je EP britské skupiny Pink Floyd. Vydáno bylo v září 1995 (viz 1995 v hudbě).\n\nNahrávka zachycuje kapelu v jejím nejranějším období, na začátku roku 1967, kdy byl hlavním frontmanem skupiny kytarista, zpěvák a skladatel Syd Barrett, který Pink Floyd vedl do oblasti psychedelického rocku. EP obsahuje dvě instrumentální skladby, „Interstellar Overdrive“ a „Nick's Boogie“, které Pink Floyd nahráli pro film \"Tonite Let's All Make Love in London\", k němuž byl později vydán i soundtrack. Na původním soundtracku ale byly použity pouze úryvky z „Interstellar Overdrive“. Obě skladby se dočkaly svého oficiálního vydání až na reedici desky v roce 1991 a později i na EP \"London '66–'67\", které vyšlo v roce 1995.\n\nSkladby „Interstellar Overdrive“ a „Nick's Boogie“ z ledna 1967 jsou nejstaršími oficiálně a komerčně dostupnými nahrávkami Pink Floyd.\n\nV roce 2005 vyšlo DVD s videozáznamem pořízeným na koncertech „14 Hour Technicolour Dream“ a v klubu UFO (jaro 1967), jenž je doplněn zvukovým záznamem z ledna 1967. DVD obsahuje kromě obou skladeb i čtyři interview (např. s Mickem Jaggerem či Michaelem Cainem) a další bonusy.\n\n\n"}
{"id": "448827", "url": "https://cs.wikipedia.org/wiki?curid=448827", "title": "Senátní obvod č. 68 – Opava", "text": "Senátní obvod č. 68 – Opava\n\nSenátní obvod č. 68 – Opava je podle zákona č. 247/1995 Sb. tvořen částí okresu Opava ohraničenou na západě obcemi Opava, Slavkov, Štáblovice, Mikolajice, Melč, Moravice, Radkov a Vítkov, a na východě obcemi Píšť, Závada, Bohuslavice, Dolní Benešov a Háj ve Slezsku.\n\nDo roku 2018 byl senátorem sociální demokrat Vladimír Plaček, ten však 2. srpna 2018 zemřel. Jeho nástupce Herbert Pavera byl zvolen v říjnu 2018 při řádných senátních volbách.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "448829", "url": "https://cs.wikipedia.org/wiki?curid=448829", "title": "Orlosup palmový", "text": "Orlosup palmový\n\nOrlosup palmový (\"Gypohierax angolensis\") je dravec patřící do čeledi jestřábovitých. Vyskytuje se na západě a středu Afriky (od Senegalu po jih Súdánu,jižně po Angolu a severní Zambii). Příležitostně byl zaznamenán více na jihu. Objevuje se také v některých východních pobřežních oblastech Afriky od Keni po Mosambik. Dosahuje velikosti přibližně 60 cm. Žije v zalesněných oblastech, často blízko palem. Mezi jeho potravu patří především plody palmy olejné, částečně pak drobní živočichové, zvláště krabi, měkkýši, žáby, ještěrky a ryby.\n\nOrlosup palmový je černobílého zbarvení s černým opeřením na zádech a křídlech a také u kořene ocasu, který je krátký a zaoblený. Na obličeji mají místa s holou červenorůžovou kůží. Dlouhý, ale poměrně tenký zobák má barvu rohoviny, nohy jsou nažloutlé. Samice jsou výrazně těžší než samci. Mladí ptáci jsou nahnědlí a černí, s našedlou kůží a obličeji, tmavým zobákem a nohama; bílé peří tvoří pouze druh před černými letkami na spodku křídel. Samice klade jedno vejce, které je bílé s tmavě hnědými a šeříkovými skvrnami.\n\n"}
{"id": "448830", "url": "https://cs.wikipedia.org/wiki?curid=448830", "title": "Amica complanatio", "text": "Amica complanatio\n\nAmica complanatio byla dohoda mezi polskými kalvinisty a luterány o spolupráci, zahrnovala např. ustanovení o společném užívání kostelů a pořádání společných synod. Uzavřena byla roku 1678 v Lešně.\n\nPředstavovala opožděný a málo účinný pokus o konsolidaci poských protestantů čelící stále větší protireformaci.\n"}
{"id": "448831", "url": "https://cs.wikipedia.org/wiki?curid=448831", "title": "1967: The First Three Singles", "text": "1967: The First Three Singles\n\n1967: The First Three Singles je výběrové EP britské skupiny Pink Floyd. Vydáno bylo v prosinci 1997 (viz 1997 v hudbě).\n\nAlbum \"1967: The First Three Singles\" je tvořeno třemi singly (včetně B stran) z počátků skupiny, z roku 1967. Deska byla vydána k připomenutí 30. výročí prvních oficiálních nahrávek Pink Floyd (tři singly a album \"The Piper at the Gates of Dawn\") v limitované edici. Všech šest písní na \"1967: The First Three Singles\" je v původní mono verzi. Obal alba je tvořen koláží zmenšených původních přebalů singlů z roku 1967.\n\n"}
{"id": "448832", "url": "https://cs.wikipedia.org/wiki?curid=448832", "title": "Antonín Breitenbacher", "text": "Antonín Breitenbacher\n\nAntonín Breitenbacher (křtěn jako Josef Jiří Breitenbach; 12. února 1874 Jarošov – 8. srpna 1937 Kroměříž) byl římskokatolický kněz, odborný historik, archivář a knihovník.\n\nKněžské svěcení přijal roku 1896, pak přešel jako vyučující na Arcibiskupské gymnázium v Kroměříži. V letech 1898 - 1903 dále studoval historii a geografii na univerzitě v Innsbrucku, kde získal doktorát. I když dostal nabídky vyučovat církevní dějiny na teologické fakultě v Olomouci nebo na Univerzitě Karlově, zůstal dobrovolně jako profesor zeměpisu a historie na kroměřížském gymnáziu. Od roku 1915 až do své smrti byl knihovníkem v zámecké knihovně na arcibiskupském zámku v Kroměříži, od r. 1921 také arcibiskupským archivářem (nástupce Františka Snopka).\nV Kroměříži na Regentském domě na Velkém náměstí č.p. 39 je umístěna pamětní deska s textem \"ThDr. PhDr. Antonín Breitenbacher - (1874 - 1937) - arcib. knihovník, archivář, uměl. historik - žil v tomto domě v letech 1923-1937\". Zemřel v roce 1937 a je pohřben na hřbitově v Kroměříži.\nNejvětší Breitenbacherovou zásluhou je soupis arcibiskupské obrazárny a jiných sbírek, ale také hudebního archivu, v němž m.j. objevil a zhodnotil postavu biskupského kapelníka a skladatele Pavla Josefa Vejvanovského. Přispěl také do \"Českého slovníku bohovědného\" (hl. redaktor Antonín Podlaha).\n\n\n\n\n"}
{"id": "448835", "url": "https://cs.wikipedia.org/wiki?curid=448835", "title": "Olešná (okres Čadca)", "text": "Olešná (okres Čadca)\n\nOlešná je obec na Slovensku v regionu Kysuce v okrese Čadca.\n\nPrvní písemná zmínka o obci pochází z roku 1619.\n\nObec leží ve výšce 480 m n. m. a její katastr má výměru 19,773 km². K 31. prosinci roku 2016 měla obec 1 951 obyvatel.\n\n"}
{"id": "448836", "url": "https://cs.wikipedia.org/wiki?curid=448836", "title": "Oščadnica", "text": "Oščadnica\n\nOščadnica (maďarsky \"Ócsad\") je obec v severozápadním Slovensku v Žilinském kraji a okrese Čadca. V Oščadnici se nachází římskokatolický kostel Nanebevzetí Panny Marie, Kostel nad Kalvárií a kaštel. V současnosti je Oščadnica turistické centrum oblasti, nedaleko leží lyžařské centrum Snow Paradise Veľká Rača.\n\n"}
{"id": "448839", "url": "https://cs.wikipedia.org/wiki?curid=448839", "title": "Podvysoká", "text": "Podvysoká\n\nPodvysoká (maďarsky \"Határújfalu \") je obec v severozápadním Slovensku v Žilinském kraji a okrese Čadca.\n\n"}
{"id": "448845", "url": "https://cs.wikipedia.org/wiki?curid=448845", "title": "Skluz (windsurfing)", "text": "Skluz (windsurfing)\n\nSlovem skluz se označuje rychlý pohyb windsurfingového plováku po vodní hladině. Na rozdíl od výtlačné jízdy, kdy je nutné překonat ve vodě tvarový a třecí odpor, ve skluzu na plovák působí jen třecí odpor. Čím je třecí plocha mezi plovákem a vodní hladinou menší, tím je pohyb plováku rychlejší.\n\n"}
{"id": "448850", "url": "https://cs.wikipedia.org/wiki?curid=448850", "title": "Transil", "text": "Transil\n\nTransil () je polovodičový prvek sloužící k ochraně před napěťovými špičkami.\n\n\nSoučástka (VA charakteristika) je velmi podobná zenerově diodě. Jednosměrný transil chrání proti přepětí jedné polarity. Při opačné polaritě se chová jako dioda. Obousměrný transil chrání proti přepětí v obou směrech - dvě antisériově zapojené zenerovy diody. Zenerova dioda ovšem může při velkém přetížení přestat vést elektrický proud.\n\n"}
{"id": "448852", "url": "https://cs.wikipedia.org/wiki?curid=448852", "title": "Antirevoluční strana", "text": "Antirevoluční strana\n\nAntirevoluční strana \"(Anti-Revolutionaire Partij, ARP)\" byla nizozemská protestantsky orientovaná politická strana, která se v roce 1980 sloučila s dalšími dvěma konfesně zaměřenými subjekty Katolickou lidovou stranou (KVP) a Křesťanskou historickou unií (CHU) do nové centristické strany Křesťanskodemokratická výzva (CDA).\n\nARP byla nejstarší nizozemskou stranou. Vznikla v roce 1879 a byla vedená jejím zakladatelem Abrahamem Kuyperem. V první polovině 20. století nejvíce artikulovala zájmy kalvinistických voličů. Po roce 1917 nikdy nezískala více než 20 % hlasů, přesto byl její vliv na politickou a celospolečenskou scénu větší. Měla silně tradiční a konzervativní charakter, jenž také přetrvává až do současnosti mezi členy, kteří jsou součástí CDA.\n\nSoučasný premiér Jan Peter Balkenende, který vede již svou čtvrtou nizozemskou vládu pochází z rodiny, jejíž členové byli tradičně ve straně ARP.\n\nNázev strany vychází z odporu k myšlenkám Velké francouzské revoluce.\n\n\nStrana byla nejúspěšnější v obecních a provinčních volbách, respektive v jejich radách a vládách. Nejsilnější v rámci země byla ve Frísku, Overijsselu, Zeelandu a Veluwe.\n\n\n"}
{"id": "448856", "url": "https://cs.wikipedia.org/wiki?curid=448856", "title": "Ekologická plaketa", "text": "Ekologická plaketa\n\nEkologická plaketa je speciální nálepka, kterou je v Německu a Rakousku regulován vjezd motorových vozidel do měst. Města s tímto způsobem regulace jsou uvedena na zvláštním seznamu.\n\nOd 1. března 2007 mohou německá města stanovovat tzv. ekologické zóny, což jsou oblasti, do kterých je možnost vjezdu motorového vozidla pouze s příslušnou ekologickou plaketou. První ekologické zóny existují od 1. ledna 2008.\n\nK roku 2016 existuje šest ekologických plaket uvedených níže:\n\nEkologické plakety lze získat i v České republice a to na vybraných místech STK. \nOblasti, do nichž je vjezd povolen pouze s ekologickou plaketou, jsou značeny nápisem \"Umwelt zone\". Vjezd bez patřičné ekologické plakety je trestán pokutou do výše 40€ (zhruba 1000 Kč).\n\n"}
{"id": "448859", "url": "https://cs.wikipedia.org/wiki?curid=448859", "title": "Petr Traxler", "text": "Petr Traxler\n\nPetr Traxler (29. září 1948, Praha – 8. dubna 2014, tamtéž) byl český skifflový a folkový kytarista, mandolinista, skladatel a zpěvák, bratr zpěváka a kytaristy PhDr. Jiřího Traxlera, vzdálený příbuzný významného českého swingového klavíristy Jiřího \"George\" Traxlera.\n\nPetr Traxler působil od roku 1965 nepřetržitě ve skupině Skiffle Kontra (později Skiffle Contra, Český skiffle, Žáci, dnes Traxleři), skupina hrála původně ve složení: Jiří Traxler, Petr Traxler, Heda Hošková a legendární basista Petr Kozel. Tato skupina vystupovala v dnes již zrušeném divadle Rampa v Praze 4, později pro pražskou Violu připravila řadu legendárních programů, např. \"Písně lidu pražského aneb román služky\" (1966), \"Máchův máj\" (1966), \"České písně vlastenecké\" (premiéra ve Viole 1968, LP deska 1970), \"Kytice z pověstí národních\" (na námět Erbenovy Kytice) a další. V 70. letech Traxleři pravidelně vystupovali v pořadech ostravského televizního studia, mj. \"Malé hity velkých textařů\", kde uváděli zhudebněné verše klasiků české poezie. Představení \"Máchův máj\" se stalo událostí sezóny 1968, v pražské Viole tehdy inscenaci zhlédl i Josef Škvorecký, a označil ji pak v anketě za \"svůj největší kulturní zážitek roku 1968\".\n\nČtrnáct let Traxleři spolupracovali s Miroslavem Horníčkem. Vznikly inscenace \"Na vaše zdraví, pane Seifert\", \"Dobře utajené housle\", \"Listy z Provence\" a \"Hovory o smíchu\". Přímo pro Traxlery napsal M. Horníček v roce 1971 scénář hry \"Kantor Barnabáš a žáci darebáci\" (premiéru v Novém divadle v Olomouci-Hodolanech inicioval Pavel Dostál, tehdejší olomoucký dramaturg). Toto představení slavilo velké úspěchy po celá sedmdesátá léta 20. století, v roce 1974 byla pořízena úprava pro vydání většiny písní na gramofonové desce, s Horníčkovým spojujícím textem. Zhudebněné texty středověké vagantské poezie provázel Horníčkův vtipný a laskavě úsměvný komentář. Autory hudby byli oba bratři Traxlerové.\n\nS M. Horníčkem odehráli Traxleři více než 1.200 představení v mnoha divadlech po Čechách, Moravě i na Slovensku. V Praze vystupovali snad na všech tehdejších divadelních scénách, nejčastěji v Divadle ABC, Rokoko, v Komorním divadle, v Divadle na Fidlovačce a samozřejmě ve Viole. Skiffle Kontra šířili slávu českého historizujícího folku (\"Písně žáků darebáků\" - \"Carmina scholarium vagorum\" a další jimi zpracované historické, středověké materiály) - i v cizině. Od roku 1987 sklízeli úspěchy v Německu, především na známém bavorském festivalu \"Kaltenberger Ritterturnier\", koncertovali i ve Francii - 1992 Nantes, natáčeli pro Stuttgartský rozhlas i pro televizi v Kolíně nad Rýnem. Dlužno podotknout, že zpívali nejen česky, ale také latinsky a německy. Podle přesné evidence, kterou si Petr Traxler vedl, má kapela Traxleři na svém kontě na 7 000 odehraných živých vystoupení.\n\nV letech 1990 - 2009 působil Petr Traxler i jako herec, zakládající člen pražské divadelní společnosti Petrklíč, a od roku 2002 byl navíc členem folkové kapely Zpětné zrcátko.\n\nPetra Traxlera připomíná Lípa Petra Traxlera u bývalého strážního domku u železniční trati v Olešnici u Okrouhlice (Světlá nad Sázavou), na červené turistické značce z Okrouhlice do Světlé nad Sázavou. Nově zasazenou lípu slavnostně pokřtili členové kapely Zpětné zrcátko a další příznivci Petra Traxlera v pátek 28. srpna 2015. U lípy je umístěna tabulka s tímto textem:\n\n„Jednou z posledních prací našeho kamaráda Petra Traxlera bylo zhudebnění textu tzv. Pohleďské hymny Jindřicha Holuba st. Píseň se skupinou Zpětné zrcátko také nahrál. Vznikla tak hymna nedaleké obce Pohleď. Petr Traxler, skvělý zpěvák, textař, skladatel, kytarista a mandolinista nás bohužel 8. 4. 2014 předčasně opustil. Během svého muzikantského života složil velké množství písniček a věnoval se i scénické hudbě. Vytvořil melodie ke dvěma filmům a jedné televizní pohádce. Byl členem legendární skupiny Skiffle Kontra, známé rovněž spoluprací s Miroslavem Horníčkem. Od roku 2002 byl navíc kytaristou a zpěvákem skupiny Zpětné zrcátko.“\n\nZačátkem září 2016 skupina Zpětné zrcátko u Lípy Petra Traxlera uspořádala vzpomínku spojenou s koncertem na nedalekém pódiu olešnické restaurace „Vagón“.\n\nPřesné souřadnice Lípy Petra Traxlera: \n\n\n\n\n\n\n\n\n\n\n\n\n\n\n\n\n\n\n\n"}
{"id": "448860", "url": "https://cs.wikipedia.org/wiki?curid=448860", "title": "RIM-7 Sea Sparrow", "text": "RIM-7 Sea Sparrow\n\nRIM-7 Sea Sparrow je americká řízená střela moře-vzduch s radarovým naváděním, vyvinutá na základě řízené střely vzduch-vzduch AIM-7 Sparrow. Střela je určená k obraně hladinových lodí proti letadlům a protilodním střelám. Může operovat za každého počasí a v jakékoliv operační výšce.\n\nVývoj systému Sea Sparrow, určeného tehdy k obraně proti sovětským protilodním střelám, začal v první polovině 60. let. V roce 1968 se do tohoto programu US Navy zapojilo několik dalších členských zemí NATO, které později vytvořily \"NATO SEASPARROW Project Office\" (NSPO), sdružující dnes 12 států. V operační službě je systém od roku 1976.\n\nStřely byly nejprve umístěny v osminásobném vypouštěcím zařízení Mark 25 \"Basic Point Defense Missile System\" (BPDMS), odvozeném ze systému ASROC. Později bylo zavedeno osminásobné vypouštěcí zařízení NSSM Mk 29 (zkratka \"NATO Sea Sparrow Missile\"). Dalším vývojem vznikla střela RIM-162 ESSM (původně RIM-7R), která je vypouštěna z vertikálních odpalovacích zařízení Mk 41, kam jsou tyto střely vkládány v boxech po čtyřech kusech.\n\n\n"}
{"id": "448865", "url": "https://cs.wikipedia.org/wiki?curid=448865", "title": "Zátopek", "text": "Zátopek\n\nČeské příjmení Zátopek nosí více osobností:\n\n\n"}
{"id": "448867", "url": "https://cs.wikipedia.org/wiki?curid=448867", "title": "Nové Dvory (Vavřinec)", "text": "Nové Dvory (Vavřinec)\n\nNové Dvory jsou osada, část obce Vavřinec v okrese Blansko. Leží na hranici Moravského krasu nedaleko Pustého žlebu.\n\nPůvodně stával v lokalitě osady dvůr, který byl příslušenstvím hradu Blanseka. Ten se nacházel jihovýchodněji od nynější osady, asi 1 km severně od hradu. Podle Roberta Sedláka, písmáka z Veselice, se tam někdy po 1. světové válce propadl sedlák s koňmi do sklepení, ve kterém bylo několik starých nádob. Profesor Ervín Černý, který zkoumal zaniklé osady na Drahanské vrchovině, objevil v tomto prostoru středověkou keramiku. Tento dvůr patrně přečkal zánik hradu, protože v pozdějším období se objevuje název Dva dvory, což naznačuje, že zde vedle původního panského dvora poblíž Blanseka stál ještě jeden dvůr nový. Zatímco starý dvůr zanikl, nový dvůr (Neuhof) figuruje na mapách 1. vojenské mapování z let 1764 - 1783, 2. vojenského mapování 1836 - 1852 i 3. vojenského mapování 1876 - 1878. Do poloviny 19. století se však jednalo o osamocený objekt, k proměně v osadu Nové Dvory došlo v pozdějším období.\n\nK 29. červnu 2018 se Nové Dvory staly evidenční částí obce Vavřinec, což odsouhlasilo zastupitelstvo obce v listopadu 2017. Do té doby měly pouze status základní sídelní jednotky.\n\nNa počátku 19. století byla od Neuhofu po cestě k lesu, kde se nacházejí ruiny Blanseku, vysázena alej 68 mohutných lip za účelem nejen okrasným, ale především vojenským.\n"}
{"id": "448869", "url": "https://cs.wikipedia.org/wiki?curid=448869", "title": "Kubíček", "text": "Kubíček\n\nČeské příjmení Kubíček nebo Kubíčková nosí více různých osobností:\n\n\n\n"}
{"id": "448874", "url": "https://cs.wikipedia.org/wiki?curid=448874", "title": "Milena Zahrynowská", "text": "Milena Zahrynowská\n\nMilena Zahrynowská (10. listopadu 1941 Praha – 5. prosince 1986 Praha) byla česká zpěvačka a herečka.\n\nPo studiu na pražské konzervatoři, kde studovala tanec, dirigování a komponování, působila od roku 1963 až do roku 1986 jako herečka a zpěvačka v Hudebním divadle v Karlíně a v Nuselském divadle Na Fidlovačce. V 60. letech 20. století také pravidelně pohostinsky vystupovala v šesti hrách Divadla Semafor.\n\n\n"}
{"id": "448876", "url": "https://cs.wikipedia.org/wiki?curid=448876", "title": "Džoserova pyramida", "text": "Džoserova pyramida\n\nDžoserova pyramida neboli Stupňovitá pyramida v Sakkáře neboli Necerichetova pyramida je památka staroegyptské náboženské a pohřební architektury. Jedná se o nejstarší egyptskou pyramidu; právě zde bylo poprvé použito v rozsáhlém měřítku nového materiálu, vápence, a uskutečněna idea monumentální královské hrobky ve tvaru pyramidy. Nachází se v Sakkáře (tzv. sakkárský komplex ležící na ploše měřící přibližně 15 ha) v Egyptě. Pyramidu a přilehlé budovy nechal vystavět jako svůj pohřební komplex druhý panovník 3.dynastie Necerichet, známější pod jménem Džoser, okolo roku 2600 př.n.l. Krom této si nechal také postavit symbolickou hrobku na královském pohřebišti v Abydu (Ebozev). Je na místě zvaném Bét-Challáf a převyšuje všechny ostatní; je jen z nepálených sušených cihel.\n\nStavbu vedl velekněz chrámu slunečního boha Rea v Heliopolisu a vrchní královský architekt Imhotep. Dal odvézt písek a vyrovnat na staveništi vápencový povrch. Potom byly v kameni vyhloubeny asi 28 m dlouhé šachty a jejich dno bylo obloženo žulou. Ta se v okolí netěžila, proto se musela dovážet z lomů 800 km od Sakkáry a kvádry byly dopravovány po Nilu. Stupňovitá Džoserova pyramida je od Velké pyramidy v Gíze vzdálena asi 14 km. Byla původně jen mastabou, která původně patrně patřila královu pravděpodobnému předchůdci Sanachtovi (Nebka). Imhotep tuto základní stavbu navýšil o dva stupně, později přidal ještě tři další – tak vznikla první pyramida. Po několika pozdějších úpravách získala stavba svůj dnešní šestistupňový vzhled.\n\nCelý areál ohraničuje mohutná zeď z vápencových kvádrů. Její vnější povrch zdobí výklenky a 15 nepravidelně rozmístěných bran, ale pouze jedna (ve východním průčelí) je doopravdy průchozí. Původně venkovní zeď obklopoval široký příkop, který byl vytesán přímo do skalního podloží a měl pravděpodobně ještě více ztížit přístup k pyramidě. Postupně ho ale zaplnil písek a suť. \n\nPočátky archeologického zkoumání jsou spojeny s Napoleonovým tažením v 18.století.\n\nV roce 1821 pruský generál Johann Heinrich von Minutoli otevřel přístupový tunel vedoucí od severu. Podzemní galerii a v ní asi tři desítky mumií z Pozdní říše, ale objevil až britský badatel John Shae Perring v roce 1837. Krátce po něm zde nějaký čas působila německá expedice vedená Karlem Richardem Lepsiusem. Systematický výzkum ovšem započal až ve 20.letech 20.století. Podílel se na něm britský archeolog Cecil Frith a především francouzský architekt Jean-Philippe Lauer, který výzkumu Džoserovy pyramidy zasvětil celý svůj život. Právě jemu vděčíme za většinu poznání o složité architektuře této pyramidy a jejího okolí.\n\n"}
{"id": "448880", "url": "https://cs.wikipedia.org/wiki?curid=448880", "title": "Sede do BankBoston", "text": "Sede do BankBoston\n\nSede do BankBoston je 230. nejvyšší mrakodrap světa, s 35 patry měří 145 metrů. Stojí v brazilském městě São Paulo a dokončen byl v roce 2002.\n"}
{"id": "448883", "url": "https://cs.wikipedia.org/wiki?curid=448883", "title": "Křesťanská historická unie", "text": "Křesťanská historická unie\n\nKřesťanská historická unie \"(Christelijk-Historische Unie, CHU)\" byla nizozemská konzervativně-protestantsky orientovaná strana, která se v roce 1980 sloučila s dalšími dvěma konfesně zaměřenými subjekty Katolickou lidovou stranou (KVP) a Antirevoluční stranou do nové centristické strany Křesťanskodemokratická výzva (CDA), v současnosti největšího koaličního partnera nizozemské vlády.\n\nStrana vznikla v roce 1908, měla poměrně malou členskou základnu a stabilně hájila zájmy tzv. nizozemských reformních protestantů. Je řazena k hlavním politickým stranám období konsocialismu. Zanikla v roce 1980 sloučením do nové Křesťanskodemokratické výzvy. Současný charakter stranické složky v novém subjektu CDA má sklon k populismu.\n\n\n\n\n"}
{"id": "448886", "url": "https://cs.wikipedia.org/wiki?curid=448886", "title": "Vincenc z Pauly", "text": "Vincenc z Pauly\n\nSvatý Vincenc z Pauly, též francouzsky Vincent de Paul (24. dubna 1581 Pouy nebo Ranquine u Dax, Gaskoňsko – 27. září 1660 Paříž) byl francouzský kněz, zakladatel kongregace lazaristů, Společnosti dcer křesťanské lásky, reformátor francouzské církve a jeden ze zakladatelů moderní evropské charity a péče o chudé.\n\nPocházel ze šesti dětí venkovské rodiny, studoval nejprve v klášterní škole v Dax, dále teologii na univerzitě v Toulouse a roku 1600 byl vysvěcen na kněze. Roku 1605, když se vracel z cesty do Marseille, byl patrně zajat tureckými piráty, kteří ho prodali do otroctví do Tunisu. Teprve když obrátil svého pána na křesťanství, mohl se vrátit do Francie. Do roku 1609 studoval v Římě a pak se stal kaplanem francouzské královny Markéty z Valois, bývalé ženy Jindřicha IV. Později se stal farářem v Clichy u Paříže, kaplanem a vychovateleme dětí v rodině Emmanuela Philippa de Gondi a díky jeho přímluvě od roku 1619 byl jmenován generálním kaplanem středomořských vězňů a galejníků. Toto zaměstnání mu umožnilo roku 1625 založit a financovat Společnost misionářů u sv. Lazara, nazvanou \"lazaristé\".\n\nRoku 1643 si ho povolal ke své smrtelné posteli francouzský král Ludvík XIII. a roku 1657 Vincenc založil známou pařížskou nemocnici Salpêtrière. Ve všech svých postaveních se snažil pomáhat chudým a pro tento účel založil jak misijní řád lazaristů/vincentinů, tak roku 1633 ženský řád Dcer křesťanské lásky (Vincentek), které roku 1640 představil francouzské královně Anne Marii Mauricii Rakouské. Přátelil se s Františkem Saleským.\n\nVincenc z Pauly byl dlouhou dobu představován jako světec, zdůrazňující askezi a křesťanskou praxi. Ale současně byl mužem víry, jenž patřil do již mizejícího světa předtridentské církve, v němž se kněžství chápalo především jako přínos a dobrodiní, a ne jako poslání. Jeho spiritualita nebyla teoretická: zrodila se z dvojjediné zkušenosti s Kristem a chudými. Jeho hlavní inspirací bylo evangelium a sám život.\n\nVincentské ctnosti jsou: prostota, pokora, mírnost, askeze (umrtvování), horlivost pro spásu duší. Nejsou statické, ale velmi dynamické. Tato svatost chce dospět k druhému člověku. V celém apoštolátu jde ruku v ruce láska a evangelium: hlásání evangelia a svědectví lásky.\n\nCharitativní hnutí je pevně zakotveno v tajemství vtělení: služba není jen činnost, ale především mystické nacházení Krista v chudých.\n\nVincenc z Pauly rozlišuje aktivní a pasivní vůli. Pasivní vůli máme v sobě tehdy, když sám Bůh v nás koná svou vůli, aniž bychom na to mysleli. Radí nám vybírat si v nejdůležitějších věcech to, co přispívá k umrtvování, a neustále se odevzdávat do rukou Boží prozřetelnosti. Tyto principy chrání společenství činné služby před nebezpečím aktivismu i před pokušením litovat toho, že nemají prostor pro mystické sjednocení s Bohem. Podle Vincentova pojetí máme možnost žít spiritualitu lásky, kterou můžeme nazvat mystikou chudých.\nRoku 1729 byl papežem Benediktem XIII. prohlášen za blahoslaveného, roku 1737 papežem Klementem XII. za svatého. Jeho svátek se slaví 27. září, svatý Vincenc z Pauly je patronem charity, vězňů, zajatců, bezdomovců a nemocnic. Jeho kostely jsou zejména ve Francii, v Polsku a v USA. Odkazem Vincence z Pauly se mj. zabývá DePaul University v Chicagu.\n\n\n\n"}
{"id": "448895", "url": "https://cs.wikipedia.org/wiki?curid=448895", "title": "Snacha", "text": "Snacha\n\nSnacha vyjadřuje vztah mezi manželovými rodiči a manželkou jejich syna. Snachou je tedy každá žena, která je manželkou a zároveň její muž má rodiče. Jedná se o rodinný vztah švagrovský.\n\nPodle současné právní úpravy snachou naopak nemůže být žena v registrovaném partnerství, protože institut švagrovství vzniká jen na základě uzavření manželství.\n\nLze to vyjádřit ke vztahu:\n\nArchaický či krajový výraz pro snachu je \"nevěsta\". Dalším slovem spojeným se slovem snacha je prasnacha. Tímto slovem označujeme obvykle vztah mezi manželkou a manželovými prarodiči.\n\nMužským ekvivalentem snachy je zeť.\n"}
{"id": "448898", "url": "https://cs.wikipedia.org/wiki?curid=448898", "title": "Zeť", "text": "Zeť\n\nZeť vyjadřuje vztah mezi manželčinými rodiči a jejím manželem. Zetěm je každý muž, který je manželem a zároveň jehož žena má rodiče. \n\nPodle současné právní úpravy zetěm naopak nemůže být muž v registrovaném partnerství, protože institut švagrovství vzniká jen na základě uzavření manželství.\n\nLze to vyjádřit ke vztahu:\n\nArchaickým názvem pro zetě z dřívějších dob bylo také rovněž \"ženich\". Dalším slovem spojeným se slovem zeť je prazeť. Tímto slovem označujeme obvykle vztah mezi manželem a manželčinými prarodiči. Obvyklou hovorovou formou slova zeť je \"zeťák\".\n\nŽenským ekvivalentem zetě je snacha.\n"}
{"id": "448901", "url": "https://cs.wikipedia.org/wiki?curid=448901", "title": "Protilodní střela", "text": "Protilodní střela\n\nProtilodní střela je druh řízené střely, určený k ničení nepřátelských lodí. Protilodní střely mohou být vypouštěny například z ponorek, hladinových lodí, letadel, vrtulníků, vozidel či z pobřeží.\n\nPrvní operačně použitelné protilodní střely se objevily za druhé světové války. Třetí říše potopila pomocí řiditelné pumy Fritz X italskou bitevní loď \"Roma\" a řadu dalších lodí se Luftwaffe podařilo poškodit (řiditelná byla i kluzáková puma Henschel Hs 293). Američané v průběhu války vyvinuli řiditelné pumy ASM-N-2 Bat.\n\nDalší rozvoj protilodních střel nastal za studené války. SSSR pro své námořnictvo zvolil strategii postavenou na ponorkách, minách a protilodních střelách, kterých vyvinul širokou škálu. Jejich prvořadým cílem byly americké letadlové lodi, tvořící základ úderné síly amerického námořnictva. První z nich představoval model P-15 Termit (v kódu NATO SS-N-2 Styx), který byl poprvé úspěšně použit ve střetnutí egyptských raketových člunů třídy \"Komar\" s izraelským torpédoborcem \"Eilat\" v roce 1967. Egypťané tehdy \"Eilat\" pomocí čtyř střel Styx potopily.\n\nFrancouzské střely Exocet námořnictva Argentiny byly úspěšně nasazeny proti Royal Navy ve válce o Falklandy, ve které potopily dvě britské lodě – torpédoborec HMS \"Sheffield\", transportní loď \"Atlantic Conveyor\" a torpédoborec HMS \"Glamorgan\" poškodily. Jejich dalším úspěšným nasazením byla Irácko-íránská válka – zde byly použity zejména proti tankerům.\n\nV květnu 1987 zasáhly v Perském zálivu dvě řízené střely Exocet odpálené z iráckého letounu Mirage F1 americkou fregatu USS \"Stark\". Fregata byla vážně poškozena, ale nepotopila se, útok ovšem zabil 37 členů posádky. Naopak v následujícím roce Američané potopili (mimo jiné) střelami Harpoon íránské fregaty \"Joshan\" a \"Sahand\".\n\nK obraně proti protilodním střelám byla vyvinuta řada obranných systémů. Existují systémy blízké obrany s hlavňovou výzbrojí, jako je například americký Phalanx CIWS, španělská Meroka či ruský AK-630. Řízené střely používají například systémy RIM-7 Sea Sparrow a RIM-116 Rolling Airframe Missile, existují ale i kombinace, jako je například ruský systém 3K87 Kortik. Používá se také elektronické rušení a klamné cíle. U moderních lodí, jako jsou švédské fregaty třídy Visby, jsou také používány prvky technologie stealth.\n\n\n"}
{"id": "448902", "url": "https://cs.wikipedia.org/wiki?curid=448902", "title": "Barvič a Novotný", "text": "Barvič a Novotný\n\nBarvič a Novotný je knihkupectví v Brně. Na přelomu 19. a 20. století bylo jedním z center českého kulturního života.\n\nRoku 1883 založil Josef Barvič první brněnské české knihkupectví, od počátku 20. století pak toto knihkupectví nese dnešní název \"Barvič a Novotný\". Na počátku 21. století byly zákazníkům k dispozici dvě prodejny, literární kavárna v prostorách divadla Husa na provázku a internetový obchod s knihami. Od roku 2013 je knihkupectví součástí skupiny Kanzelsberger.\n\nZakladatel společnosti Josef Barvič otevřel dne 12. července 1883 v převážně německy mluvícím Brně první české „\"Knihkupectví, obchod s hudebninami a zbožím uměleckým\"“ na Rudolfovské (dnes České) ulici č.p. 4. O třináct let později zde nastoupil do učení Josef Novotný (1881–1952), který později, ve svých devatenácti letech, získal místo vedoucího obchodu. V roce 1909 přibral Barvič Novotného za svého společníka a název firmy se oficiálně změnila na „Barvič a Novotný“.\n\nO čtyři roky později se přestěhovali do Rudolfovské ulice (dnes České) č. 13, kde sídlí knihkupectví dodnes a od roku 1920 se pyšní titulem „\"Fakultní knihkupectví Masarykovy univerzity Brno\"“. Mimoto existovaly i pobočky na Palackého ulici v Králově Poli (1910) a v budově brněnského vlakového nádraží (1919–1923). Kromě řízení knihkupectví vyvíjel Josef Novotný i vydavatelskou činnost, založil obrazárnu (1924) a pořádal koncerty houslového mistra Jana Kubelíka. Byl aktivním i v oblasti charity ve prospěch chudých studentů a z jeho prostředků byly zhotoveny insignie Vysoké školy technické v Brně.\n\nV roce 1948 byla na firmu uvalena nucená správa a poté byla zcela zlikvidována. Josef Novotný byl v létě 1951 zatčen kvůli tzv. protistátní činnosti a po svém propuštění o rok později zemřel. Knihkupectví se stalo součástí Národního podniku Kniha a až v roce 1991 se restitucí vrátilo manželce Josefa Novotného Heleně (1900–1994). Po malé úpravě prostor společnost Barvič a Novotný, spol. s r.o., knihkupectví slavnostně otevřela 29. února 1992. O čtyři roky později došlo k jeho rozsáhlé rekonstrukci podle projektu architekta Františka Durdi. Moderní řešení se snoubí s tradičními prvky (mj. výkladní skříně, tmavý dřevěný nábytek). Plocha se z původních 576 m² rozšířila díky nové prodejní ploše ve třetím patře na 782 m². Po rekonstrukci se veřejnosti knihkupectví Barvič a Novotný představilo v říjnu 1996.\n\nOd roku 2002 disponuje knihkupectví druhou prodejnou o ploše 844 m² na Masarykově ulici 26. V únoru roku 2009 Barvič a Novotný otevřel svoji třetí prodejnu v Brně v prostorách Moravské zemské knihovny v Kounicově ulici.\n\nV roce 2013 bylo knihkupectví prodáno vnuky Josefa Novotného knihkupeckému řetězci Kanzelsberger. Pobočka v Moravské zemské knihovně byla uzavřena, zbylým dvěma prodejnám prozatím řetězec ponechal tradiční název Barvič a Novotný. Roku 2017 prošla prodejna velkou rekonstrukcí.\n\n"}
{"id": "448905", "url": "https://cs.wikipedia.org/wiki?curid=448905", "title": "Neteř", "text": "Neteř\n\nSlovo neteř ve svém základním významu označuje příbuznou ženského pohlaví, bratrovu nebo sestřinu dceru.\n\nObrácený vztah je strýc (je-li to muž) a teta (je-li to žena).\n\nMužským protějškem neteře je synovec.\n\nSlovem praneteř označujeme obvykle sestřinu nebo bratrovu vnučku.\n"}
{"id": "448906", "url": "https://cs.wikipedia.org/wiki?curid=448906", "title": "Synovec", "text": "Synovec\n\nSlovo synovec označuje příbuzného mužského pohlaví, sestřina nebo bratrova syna. Pro tyto též slýcháno: sestřenec, bratovec.\n\nObrácený vztah je strýc (je-li to muž) a teta (je-li to žena).\n\nŽenskou obdobou synovce je neteř.\n\nSlovem prasynovec označujeme sestřina nebo bratrova vnuka.\n"}
{"id": "448907", "url": "https://cs.wikipedia.org/wiki?curid=448907", "title": "Rudolf Zuber", "text": "Rudolf Zuber\n\nRudolf Zuber, publikoval i pod pseudonymem Rudolf Krapina (23. ledna 1912, Vítkovice – 29. října 1995, Jeseník) byl český římskokatolický kněz, teolog, církevní historik, archivář a knihovník.\n\nNarodil se 23. ledna 1912 v hornické kolonii dolu Hlubina ležící na rozmezí katastrů Moravské Ostravy a Vítkovic. Jeho otec pocházel z chorvatského Kraljevacu a pracoval jako zámečník na dole Karolina. Rudolf byl třetím ze čtyř sourozenců. Po absolvování reformního reálného gymnázia v Přívoze zahájil v roce 1931 studia na Cyrilometodějské teologické fakultě v Olomouci. Byl ordinován na kněze v červenci roku 1936, ale nenastoupil do aktivní duchovní správy a mezi lety 1939–1946 působil jako prefekt na Arcibiskupském gymnáziu a semináři v Kroměříži, kde vyučoval dějepis a němčinu. Svou první práci nazvanou \"Osvobozenecká práce české Ameriky\" publikoval v roce 1938 v časopisu Vlast pod pseudonymem Rudolf Krapina. Na radu svého profesora církevních dějin Augustina Neumanna se v roce 1937 zapsal ke studiu historie a germanistiky na filosofické fakultě Univerzity Karlovy. Tam měl za učitele tehdejší přední historiky Josefa Šustu, Oldřicha Odložilíka, Václava Chaloupeckého a Karla Stloukala. Pod Stloukalovým vedením pak roku 1946 obhájil doktorskou práci \"Mladá léta kardinála Dietrichštejna\", ve které se zabýval osobou Františka kardinála Dietrichštejna, jemuž věnoval i některá svá pozdější bádání. V roce 1947 převzal správu arcibiskupského archivu v Kroměříži a roku 1950 začal studovat archivnictví na Masarykově univerzitě v Brně u Jindřicha Šebánka, studia musel ukončit v roce 1953.\n\nV zimním semestru 1947/48 začal na Cyrilometodějské teologické fakultě vyučovat československé církevní dějiny. Po komunistickém puči v roce 1948 však bylo kroměřížské Arcibiskupské gymnázium a seminář uzavřeno, uzavřen byl taktéž kroměřížský zámek, kde dr. Zuber působil jako knihovník. Roku 1952 musel ukončit i svou činnost v arcibiskupském archivu a přešel do Zemědělsko-lesnického archivu ve slezském Javorníku. Před tímto přechodem také pracoval jako brigádník v ostravské Nové huti. Do roku 1960 měl ve správě archivní fondy vratislavské arcidiecéze, které jako první zinventarizoval a popsal jako spoluautor \"Průvodce po archivních fondech Státního archivu v Opavě\" zveřejněného v roce 1961. V roce 1950 se stal zaměstnancem pobočky šumperského Okresního archivu v Jeseníku, kde vydržel až do svého odchodu do důchodu v roce 1977. Byl také obviněn ze špionáže pro Vatikán. V šedesátých letech vypracoval kandidátskou práci \"Osídlení Jesenicka do počátku XV. století\", která vyšla i tiskem, ale později za normalizace mu nebylo režimem umožněno kandidátský titul obhájit. V téže době věnoval badatelské úsilí např. působení piaristů na Moravě a či osobě Karla Ditterse z Dittersdorfu. Mezi jeho největší díla patří kniha \"Osudy moravské církve v 18. století\", jejíž první svazek vyšel již v roce 1987. PhDr. Rudolf Zuber zemřel 29. října 1995 v Jeseníku ve věku nedožitých 83 let.\n\nKromě češtiny ovládal také dalších 6 světových jazyků – francouzštinu, chorvatštinu, italštinu, latinu, němčinu a polštinu. Rád hrál šachy a poslouchal hudbu. V padesátých letech zažádal o laicizaci a oženil se s Renátou Müllerovou, se kterou vychoval 4 děti.\n\nV Javorníku je po něm pojmenována od roku 2005 \"Městská knihovna Rudolfa Zubera Javorník\".\n\nMezi jeho nejzávažnější díla patří několik prací věnovaných osobě kardinála Dietrichštejna, studie o hudebním skladateli Karlovi Dittersovi z Dittersdorfu, práce o dějinách Jesenicka, zpracované dějiny římskokatolické církve na Moravě, několik studií o Franzi Schubertovi na Jesenicku a dále práce o dějinách církevní hudby na Jesenicku.\n\nNásleduje seznam tištěnách rozsáhlejších děl Rudolfa Zubera (nezapracovány drobné studie a netištěná rukopisná díla):\n\n"}
{"id": "448908", "url": "https://cs.wikipedia.org/wiki?curid=448908", "title": "František Schwarz", "text": "František Schwarz\n\nJméno a příjmení František Schwarz nese několik osobností:\n\n"}
{"id": "448909", "url": "https://cs.wikipedia.org/wiki?curid=448909", "title": "František Schwarz (1840–1906)", "text": "František Schwarz (1840–1906)\n\nFrantišek Schwarz (8. května 1840 Pardubice – 7. května 1906 Plzeň) byl český politik, veřejný činitel na Plzeňsku, novinář a autor publikací o veřejné správě, s velkými zásluhami o povznesení české kultury v regionu.\n\nVystudoval matematiku, deskriptivní geometrii, statistiku a národní hospodářství na pražské polytechnice. Během studií se seznámil s předními novináři a literáty (Vítězslav Hálek, Jan Neruda aj.) a zapojil se do kulturního života. Už jako dvacetiletý vydal almanach \"Růže\" a přispíval do časopisu \"Čas\" (redaktorem byl Vincenc Vávra Haštalský). Po neshodách s vydavatelem celá redakce v roce 1862 odešla a založila nový časopis, \"Hlas\". Téhož roku se Schwarz pokusil vydávat ilustrovaný časopis \"Rodinná kronika\", to však skončilo nezdarem a finanční ztrátou. Vedle toho se podílel na organizování kulturních akcí, například svatojánských slavností 1862 (první velká národní událost po r. 1848, Schwarz o ní vydal publikaci) a Havlíčkovy slavnosti v Borové, kde byl jednatelem.\n\nV roce 1864, s blížícími se sněmovními volbami, jej čeští poslanci požádali, aby odjel do Plzně, kde tehdy dominovali Němci, s cílem podpořit tam českou věc. V Plzni pak prožil celý zbytek života. Podílel se na vydávání \"Plzeňských novin\" (podle jiného pramene byl sám roku 1864 zakladatelem Plzeňských novin) a s pomocí anonymní brožurky úspěšně agitoval za založení české střední školy a divadla v západočeské metropoli. Koncem roku 1865 byl jmenován okresním tajemníkem. Když pak v létě 1866 vtrhla pruská vojska na Plzeňsko po prohrané bitvě u Hradce Králové a většina rakouských úřadů přestala fungovat, vedl Schwarz jednání s nepřítelem a prováděl likvidaci škod.\nV samosprávě plzeňského okresu působil Schwarz 40 let. Během té doby soustavně podporoval českou kulturu, ať již činností ve spolcích Sokol, Hlahol aj., nebo jako předseda plzeňského odboru Matice školské, která zajistila založení a provoz českých škol ve Stříbře a Nýřanech. Byl také ředitelem plzeňského muzea.\n\nV roce 1883 byl zvolen do českého zemského sněmu za okresy rokycanský a blovický a funkci poslance sněmu vykonával v letech 1883–1889 a 1892–1903. Do sněmu se vrátil v doplňovacích volbách konaných v závěru prosince 1892.\n\nVe volbách do Říšské rady roku 1891 se stal i poslancem Říšské rady (celostátní parlament), kde reprezentoval městskou kurii, obvod Plzeň (zvolen jako kompromisní kandidát staročechů i mladočechů). Slib složil 16. dubna 1891. Mandát poslance vídeňského parlamentu obhájil za stejný obvod ve volbách do Říšské rady roku 1897 a volbách do Říšské rady roku 1901. Rezignaci na mandát oznámil na schůzi 17. listopadu 1903. Na poslaneckém postu ho pak nahradil Josef Čipera. Během působení na Říšské radě byl i členem rakousko-uherských delegací (společný orgán zástupců obou částí monarchie).\n\nSchwarz byl rovněž činný literárně. Vydal řadu publikací v oboru místní samosprávy (např. \"Jak by politické a finanční zřízení mělo býti upraveno\" – anonymně; \"Starosta Václav Dobrovský, reformátor obce nezdarovské\") a rolnictví (\"Nové upravení daně pozemkové v okresu Plzeňském\"). Publikoval v časopise \"Samosprávný obzor\". Z francouzštiny přeložil Tocquevillův spis \"O demokracii v Americe\".\n\nBěhem svého působení si Schwarz získal respekt a vděčnost plzeňských občanů obětavou vlasteneckou prací. Pozoruhodné přitom je, že byl v administrativě samoukem – na rozdíl od většiny úředníků na podobných významných pozicích mu chybělo právnické vzdělání.\n\n"}
{"id": "448914", "url": "https://cs.wikipedia.org/wiki?curid=448914", "title": "Metoděj Zemek", "text": "Metoděj Zemek\n\nMetoděj Zemek (15. ledna 1915 Vlčnov – 18. října 1996 Brno) byl katolický kněz, historik a archivář.\n\nPo maturitě na Arcibiskupském gymnáziu v Kroměříži (1935) studoval bohosloví, na kněze byl vysvěcen roku 1940. Po válce studoval historii na filosofické fakultě v Brně, kde roku 1949 získal doktorát z filosofie. Doktorát z teologie získal již v roce 1947, kdy působil jako archivář a odborný asistent církevních dějin na teologické fakultě. \n\nPosléze se oženil, od roku 1950 působil v různých státních archivech (Žďár nad Sázavou, Bučovice, Brno). V roce 1960 přešel do okresního archivu v Mikulově, kde jako ředitel působil až do roku 1980. Je znám jako organizátor slavných mikulovských sympózií a autor mnoha publikací z místních a církevních dějin. Po smrti manželky v roce 1991 se navrátil opět ke kněžství, žil v rakouském klášteře v Klosterneuburgu.\n\nZemkovo historické dílo je velmi rozsáhlé, i když poznamenané mnoha nepřesnostmi.\n\n\n"}
{"id": "448918", "url": "https://cs.wikipedia.org/wiki?curid=448918", "title": "Nevyhodnocený taxon", "text": "Nevyhodnocený taxon\n\nNevyhodnocený taxon (ve zkratce NE, z anglického ) je stupeň ohrožení podle červeného seznamu IUCN. Jde o taxony, u kterých není dostatek dat k určení stupně ohrožení.\n\n"}
{"id": "448919", "url": "https://cs.wikipedia.org/wiki?curid=448919", "title": "Strana práce (Nizozemsko)", "text": "Strana práce (Nizozemsko)\n\nStrana práce \"(\"nizozemsky \"Partij van de Arbeid\", zkráceně PvdA\")\" je nizozemská středově-levicová politická strana, která vznikla v roce 1946 sloučením tří subjektů Sociálně demokratické dělnické strany (SDAP) a malých levicově-liberální Volnomyšlenkářké demokratické ligy (VDB) a sociálně-protestantsky orientované Křesťansko-demokratické unie (CDU). Připojili se k ní také jednotlivci z katolického hnutí odporu \"Christofoor\", které existovalo během druhé světové války, stejně jako členové Křesťanské historické unie (CHU) a Antirevoluční strany (ARP).\n\nOd parlamentních voleb v roce 2003 je druhou nejsilnější stranou v zemi, po volbách roku 2007 se podílela na vzniku čtvrté koaliční vlády premiéra Jana Petera Balkenendeho.\n\nZrod strany je datován rokem 1946, krátce po druhé světové válce. Během ní se zorganizovala široká platforma dělnického hnutí a náboženských komunit, které společně s představiteli hnutí odporu založili stranu, do které se sloučily tři politické subjekty SDAP, CDU a VDB. Po roce 1967, kdy došlo k oslabení konsociačního modelu, straně prospělo zmenšení náboženské základny ostatních subjektů.\n\nStrana byla členem černých koaličních vlád, které tvořila zejména s Katolickou občanskou stranou (KVP). V roce 1972 po několika obdobích v opozici uspěla a její lídr Joop den Uyl se stal předsedou vlády. V roce 1977 přešla do opozice, kde setrvala až na krátkou výjimku (1981), až do roku 1989, kdy zformovala koaliční vládu s Křesťanskodemokratickou výzvou (CDA). Ani její přítomnost ve vládě jí nezbavila problémů, a tak preference před květnovými volbami 1994 zaznamenávaly pokles . V roce 1993 její vůdce Felix Rottenberg požadoval, aby se poslanci vzdali své příští kandidatury a uvolnili tak místo neznámým členům. Krize vrcholila v červnu 1993, kdy odstoupila z funkce státní sekretářky ministra zaměstnanosti a sociálního zabezpečení Elsketer Veldová, která byla navázána na neoblíbené sociální reformy. Ve volbách 1994 získala strana 37 poslaneckých mandátů (o 12 méně než v roce 1989), přesto prognózy byly pesimističtější. Šéf Wim Kok se stal premiérem nové tzv. sociálně-liberální koaliční vlády. Dobrého výsledku strana dosáhla i ve volbách roku 1998, kdy opět vytvořila kabinet se svým partnerem Lidovou stranou pro svobodu a demokracii VVD.\n\nV období 2002-2007 hrála opoziční roli a do vlády se vrátila roku 2007, kdy její předák Wouter Bos získal post vicepremiéra. V kabinetu má šest ministrů a šest státních sekretářů. V současnosti se jedná o nejlépe organizovanou stranu s pokrytím celého území státu.\n\n\n\n\n\n\n"}
{"id": "448927", "url": "https://cs.wikipedia.org/wiki?curid=448927", "title": "Nora Grundová", "text": "Nora Grundová\n\nNora Grundová (* 5. června 1975, Most) je česká zpěvačka, sinoložka, novinářka a moderátorka.\n\nPo absolvování gymnázia v Mostě (1993), pokračovala studiem na Filozofické fakultě Univerzity Palackého v Olomouci, obor čínská filologie. Vedle studia jazyků také účinkovala jako herečka v divadle, kde se poprvé setkala s Darkem Králem, hudebním skladatelem. Na konci 90. let spolu s ním založila hudební projekt Maya, kde je interpretkou písní na třech dosud vydaných albech.\n\nJe také spoluzakladatelkou občanského sdružení Berkat, které vzniklo v roce 2001. Zaměřuje se na podporu lidí žijících na územích zdevastovaných válkou, především pak na Čečensko a Afghánistán.\n\nModerovala pořad \"DjDivák\" na TV Óčko. Pracuje jako redaktorka \"Pátku\", magazínu Lidových novin. V roce 2007 spolumoderovala pořad České televize \"Noční safari\". Jako scenáristka se podílela na dokumentárním filmu \"Rodinné křižovatky: Mesiáš 2009\", režisérky Lucie Králové.\n\nOd května 2018 je šéfredaktorkou české edice Harper's Bazaar kde nahradila Báru Nesvadbvou.\n\nMá syna Eliu (* 2007).\n\n"}
{"id": "448936", "url": "https://cs.wikipedia.org/wiki?curid=448936", "title": "Zprávy z budoucnosti", "text": "Zprávy z budoucnosti\n\nZprávy z budoucnosti je druhé studiové album hudebního projektu Maya. Vydáno bylo ve společnosti Universal Music Group v roce 2004. Skladby jsou komponovány na pomezí ambientní hudby a elektronického popu s prvky mystiky. Autorem veškeré hudby je Darek Král, textů pak Adam Suchý, Nora Grundová je interpretkou alba.\n1. \"19:00\" – 03:09\n2. \"Anděl v hodinkách\" – 04:10\n3. \"Wow GEQU35\" – 02:25\n4. \"Není svatozář\" – 04:07 \n5. \"Jiné světy\" – 04:14 \n6. \"Na střechách\" – 04:00 \n7. \"Icarus\" – 04:00 \n8. \"Signály stratosféry\" – 01:47 \n9. \"Ballet (Poušť)\" – 04:13 \n10. \"Pouštní květ\" – 03:35 \n11. \"Noční hlídka\" – 05:17 \n12. \"Nebi blíž\" – 03:31 \n13. \"Modlitba (Reillusion)\" – 05:03 \n14. \"Largo pro Nový svět\" – 01:41 \n15. \"Maska z hvězd/Návrat KEO\" – 07:34 \n\n\n"}
{"id": "448939", "url": "https://cs.wikipedia.org/wiki?curid=448939", "title": "Skrývaný", "text": "Skrývaný\n\nSkrývaný je třetí a dosud poslední studiové album hudebního projektu Maya. Vydáno bylo ve společnosti Universal Music Group v roce 2007. Od předešlých dvou alb se výrazně liší odklonem od relaxačního zaměření a mystických nálad směrem ke střednímu popu.\n\nAutorem veškeré hudby je Darek Král, textů pak Adam Suchý, Nora Grundová je interpretkou alba.\n\n1. \"Může být\"\n2. \"Nejsem jediná\"\n3. \"Jeden pár očí\"\n4. \"Maria\"\n5. \"Kam se ztrácí?\"\n6. \"Mandylion\"\n7. \"Jednou nestačí\"\n8. \"Skrývaný\"\n9. \"Přístavy\"\n10. \"Stopy v písku\"\n11. \"„33“\"\n12. \"Proletěl anděl\"\n13. \"Pojď spát\"\n14. \"Může být (Reverseverse)\"\n\n\n"}
{"id": "448944", "url": "https://cs.wikipedia.org/wiki?curid=448944", "title": "Pitt", "text": "Pitt\n\nPitt nebo pit může být:\n\n\n\n\n"}
{"id": "448945", "url": "https://cs.wikipedia.org/wiki?curid=448945", "title": "Důl Krupiński", "text": "Důl Krupiński\n\nDůl Krupiński (polsky Kopalnia Węgla Kamiennego (KWK) Krupiński) je činný černouhelný důl v Suszci ve Slezském vojvodství. Důl patří společnosti Jastrzębska Spółka Węglowa a těžba zde probíhá od roku 1983.\n\nVýstavba dolu byla zahájena v roce 1976 a 3. prosince 1983 byl slavnostně zahájen provoz nového dolu. V roce 1993 byla zřízena společnost Jastrzębska Spółka Węglowa, do které byl Důl Krupiński začleněn. V roce 2002 získal důl koncesi na těžbu černého uhlí a metanu na období do 31. prosince 2015.\n\nŽelezniční vlečka dolu odbočuje z trati PKP PLK Żory - Pszczyna v odbočce Suszec\nRudziczka a je elektrizována soustavou 3 kV DC. Délka vlečky je 2,537 km a jejím provozovatelem je Jastrzębska Spółka Kolejowa.\n\n"}
{"id": "448949", "url": "https://cs.wikipedia.org/wiki?curid=448949", "title": "Moskvič 403", "text": "Moskvič 403\n\nMoskvič 403 (rusky: Москвич-403) byl osobní automobil vyráběný automobilkou MZMA (Moskevský Závod Malolitrážních Automobilů) od roku 1963 do roku 1965. Byl to jen facelift Moskviče 407 vyráběný pod jiným názvem.\n\n\nMoskvič 424 bylo kombi odvozené od Moskviče 403.\n\nMoskvič 432 byl dodávkový automobil postavený na bázi Moskviče 403.\n"}
{"id": "448951", "url": "https://cs.wikipedia.org/wiki?curid=448951", "title": "Miroslav Kučera (kriminalista)", "text": "Miroslav Kučera (kriminalista)\n\nMiroslav Kučera (* 16. března 1936, Praha) je český kriminalista, spolupracovník Československé televize. Jako autor literatury non-fiction, detektivek ap. užívá též pseudonym J. M. Kusta.\n\nV období 1950 až 1957 studoval na grafických školách v Praze a Liberci. V letech 1970–1991 pracoval na ústředně Kriminální policie. Od roku 1991 je ve starobním důchodu, bydlí v Praze.\n\nJe členem literárních organizací KALF a AEIP.\n\n\n\nPublikační činnost v periodickém tisku, např. \"Signál\", \"Linka 158\", \"Krimi\", \"Hot Line\", \"Ring\", \"Policista\" aj., účast na Pražském pitavalu, Zapomenuté zločiny ad., spolupráce s Rádio Rio aj., \"Přísně tajné\", \"Super\", \"Story\", \"Špígl\" a další.\n\n\n"}
{"id": "448952", "url": "https://cs.wikipedia.org/wiki?curid=448952", "title": "Karel Richter", "text": "Karel Richter\n\nKarel Richter (* 15. června 1930 Chlumec nad Cidlinou) je český spisovatel, historik, publicista a překladatel. Napsal řadu publikací o novodobých vojenských konfliktech. Je členem literárních organizací KALF a Obec spisovatelů.\n\nPo dokončení Reálného gymnázia v Novém Bydžově pokračoval ve vysokoškolském studiu na Pedagogické fakultě Univerzity Karlovy a na Vojenské akademii v Brně a v Bratislavě. Mezi roky 1971 a 1989 pracoval ve Vojenském historickém ústavu v Praze jako vědecký pracovník.\n\n\n\n\n\n\nSpolupráce s tiskem, rozhlasem (rozhlasová pásma – \"Zborov\", \"Boj o magistrálu\", \"Zakázané paměti\", \"Mír za zády Spojenců\", četba povídek Voják František a Dva kamarádi, publicistická vystoupení), televizí (seriál \"Cestou bojové slávy\", dramatické pásmo \"Kam smrt nedosáhne\", publicistická vystoupení), s filmem (film \"Kluci z bronzu\"), lektorování, členství v redakčních radách, přednášky, literární besedy, šéfredaktor revue LF \"Přísně tajné\".\n\n\n"}
{"id": "448954", "url": "https://cs.wikipedia.org/wiki?curid=448954", "title": "Kamenice nad Lipou (zámek)", "text": "Kamenice nad Lipou (zámek)\n\nZámek Kamenice nad Lipou v Kamenici nad Lipou vznikl na místě bývalého hradu ze 13. století.\n\nSoučasná stavba byla realizována mezi lety 1580 a 1583 v renesančním stylu s arkádovým nádvořím a zahradou okolo, v níž se nachází 700–800 let stará lípa, podle níž město dostalo svůj název. Vstupní věž je barokní a pochází z roku 1744. Do současné klasicistní podoby byl zámek upraven v první polovině 19. století.\n\nKamenický zámek od roku 1998 spravuje Uměleckoprůmyslové muzeum v Praze (UPM), které jej do roku 2004 náročně zrekonstruovalo. Roku 2004 byl zámek otevřen veřejnosti – v přízemí severního křídla se nachází stálá expozice a pořádají se zde krátkodobé výstavy UPM. Jižní křídlo slouží jako výstavní prostory městského muzea a rovněž jako obřadní síň. Veřejnosti je přístupné i sklepení s gotickým sálem.\n\n\nNa zámku v Kamenici nad Lipou je každoročně pořádán letní festival hraček, jejich návrhářů a výrobců, včetně prací studentů uměleckých škol a sběratelů z ČR i zahraničí.\n\n"}
{"id": "448957", "url": "https://cs.wikipedia.org/wiki?curid=448957", "title": "State University of New York", "text": "State University of New York\n\nState University of New York (zkratka SUNY) je systém veřejných vzdělávacích zařízení v americkém státu New York. Byl založen v roce 1948 a dnes zahrnuje všechny organizace vyššího vzdělávání ve státu New York s výjimkou těch, které jsou součástmi City University of New York (CUNY).\n\nSUNY je největší jednotný systém univerzit a kolejí na světě, v rámci kterého je zapsáno 438 361 řádných studentů a 1,1 milionu studentů tzv. navazujícího studia (angl. \"continuing education\"), kteří pracují v 64 kampusech rozmístěných po celém území státu. Pro jednotlivé součásti SUNY pracuje 83 547 akademických pracovníků, kteří přednášejí ve více jak 6500 studijních programech.\n\nK nejvýznamnějším součástem SUNY patří univerzitní centra v Albany (založeno 1844), Binghamton (1946), Buffalo (1846) a Stony Brook (1957) a Syracuse Upstate University. Administrativním sídlem SUNY je hlavní město státu New York Albany.\n\n"}
{"id": "448960", "url": "https://cs.wikipedia.org/wiki?curid=448960", "title": "Hana Whitton", "text": "Hana Whitton\n\nHana Whitton (narozena Parkánová, poté provdaná Krubnerová, někdy též psána jako Whittonová) (* 1950 Praha) je překladatelka z angličtiny a spisovatelka.\n\nVystudovala obor čeština – angličtina na filozofické fakultě Univerzity Karlovy. Po studiích, které zakončila doktorátem, pracovala v nakladatelství a jako překladatelka. Po roce 1989 se podílela na založení jednoho z prvních soukromých nakladatelství. Naposledy působila jako šéfredaktorka Knižního klubu. \n\nV roce 2001 se provdala za Angličana Paula Whittona a od té doby žije střídavě na venkově poblíž Oxfordu a v Praze. Věnuje se překladatelské a spisovatelské činnosti, kromě toho založila literární agenturu a spolupracuje s řadou převážně akademických a univerzitních nakladatelství ze Spojených států a Velké Británie. \n\nZ angličtiny přeložila více než šedesát knih, např. tituly od Roalda Dahla, Jeffrey Archera, Johna Connollyho, Rosamunde Pilcherové, Tess Gerritsenové, Johna Meade Falknera a Anchee Minové.\n\nPo získání nového domova v Anglii přispívala do Českého rozhlasu fejetony o životě ve Velké Británii. Ohlas „anglických“ pásem ji přivedl k psaní humorných knížek zachycujících vlastní zážitky ze života v anglické vísce (\"Jak si na anglické zahrádce vypěstovat českého trpaslíka\", \"Jak se po anglicku vytratit v Anglii\", \"Jak se dostat z Anglie do Zywce a zase zpátky\" aj.). Dále se ve vlastní tvorbě zaměřuje na historické romány, převážně věnované významným ženám z české historie. Píše také detektivní romány. Dohromady s manželem napsali knihu \"Toulky literární Anglií.\"\n\nV \"Zimní královně\" zpracovává osud anglické princezny Alžběty, manželky Bedřicha Falckého. Ve svém druhém románu \"Anna Česká\" autorka popisuje příběh české princezny Anny, dcery Karla IV., která se provdala za anglického Richarda II. Titul \"Královnin nápadník – ve službách panenské královny\" čerpá z tématu nikdy neobjasněné smrti Amy Robsartové, ze které je obviňována například její sokyně v lásce královna Alžběta I.\n\n"}
{"id": "448965", "url": "https://cs.wikipedia.org/wiki?curid=448965", "title": "Muzeum textilu v České Skalici", "text": "Muzeum textilu v České Skalici\n\nTextilní muzeum v České Skalici je jedním z českých muzeí specializovaným na historii textilní výroby. Jeho expozice a sbírky představují jedinečný soubor dokladů vývoje textilnictví, zvláště textilního tisku, v České republice i v zahraničí. Muzeum pravidelně pořádá výstavy.\nMuzeum je pobočkou Uměleckoprůmyslového musea v Praze.\n\n\n\n"}
{"id": "448966", "url": "https://cs.wikipedia.org/wiki?curid=448966", "title": "Medlov (okres Olomouc)", "text": "Medlov (okres Olomouc)\n\nMedlov (německy \"Meedl\") je obec ležící v okrese Olomouc. Žije zde obyvatel. Jeho katastrální území má rozlohu 3126 ha.\n\n\nPrvní písemná zmínka o obci pochází z roku 1315. Znakové privilegium udělil Medlovu král Vladislav Jagellonský dne 10. dubna 1502 a ve znaku měly být krojidlo a radlice, části pluhu, šikmo přes sebe ležící.\n\n\n\n\n\n"}
{"id": "448967", "url": "https://cs.wikipedia.org/wiki?curid=448967", "title": "Boudy", "text": "Boudy\n\nBoudy jsou obec ležící v jižních Čechách v okrese Písek. Žije zde obyvatel.\n\n\nPověst se vztahuje ke kříži na samotě U Nováků. Venkovské usedlosti na této samotě byly postaveny okolo roku 1747. Jsou nazývané Na Parýzu. V držení rodu Nováků je po osm generací dům čp. 36. Spisovatelka Teréza Nováková zde čerpala námět pro svou povídku Železný kříž. V roce 1825 si děti místního hospodáře během žní hrály samy bez dozoru. Nejmladší dcera Barbora spadla do nádrže s vodou poblíž stavení a tragicky utonula. Zdrcený hospodář vztyčil kříž, který sám donesl z rožmitálských hutí. Podle povídky se toto událo v roce 1836, v tomto roce měl být postavený i kříž. Podle zápisů v rodinné kronice k utonutí tříleté Barbory došlo v roce 1825, kříž byl postaven roku 1853.\n\n\n"}
{"id": "448968", "url": "https://cs.wikipedia.org/wiki?curid=448968", "title": "Boloňská univerzita", "text": "Boloňská univerzita\n\nBoloňská univerzita (italsky ', latinsky ') je nejstarší univerzita na světě, sídlí v italském městě Bologna. I když se neví přesně, kdy byla založena, většina pramenů hovoří o roku 1088. Jiné údaje uvádí rok 1119, i tak by byla univerzitou nejstarší.\n\nHistoricky je především známa pro výuku světského a kanonického práva.\n\nUniverzita má téměř 100 000 studentů (během akademického roku se počet obyvatel města zvýší ze 400 000 na téměř 500 000) na 23 fakultách.\n\nJe členem Coimbra Group, asociace sdružující nejvýznamnější evropské univerzity.\n\nMezi její absolventy patřili například Dante Alighieri, Francesco Petrarca, Mikuláš Koperník , Guglielmo Marconi, Tomáš Becket a Umberto Eco.\n\n"}
{"id": "448975", "url": "https://cs.wikipedia.org/wiki?curid=448975", "title": "Klášterec nad Ohří (zámek)", "text": "Klášterec nad Ohří (zámek)\n\nZámek Klášterec je zámecká stavba vystavěná na ostrohu řeky Ohře při úpatí Krušných hor. Patří k nejvýznamnějším historickým šlechtickým sídlům severozápadních Čech. V zámku je instalována expozice porcelánu od prvopočátků po dnešek ze sbírek Uměleckoprůmyslového muzea v Praze. V průběhu sezóny je přístupná zámecká vyhlídková věž, navštívit lze také hrobku v přilehlém kostele Nejsvětější Trojice s porcelánovým plastickým rodokmenem hraběcí rodiny Thunů. V zámku se pořádají výstavy a koncerty vážné hudby. V letních měsících probíhají u saly terreny koncerty dechovky. Pravidelně se zde pořádají výstavy minerálů a drahých kamenů z nedalekých nalezišť Ciboušov a Domašín. Drahé kameny z Ciboušova byly použity na výzdobu kaple sv. Václava ve Svatovítské katedrále na Pražském hradě a v kaplích sv. Kříže a sv. Kateřiny na Karlštejně. Zámek je otevřen celoročně. Od roku 1963 je chráněn jako kulturní památka. \n\nJméno zámku i města se odvozuje podle kláštera benediktinů, založeného kolem roku 1250 na místě dnešního města. Roku 1514 založil Volf Dětřich Fictum na místě dnešního zámku rodové sídlo. Volfův vnuk Kryštof Fictum starou rodovou tvrz přestavěl na renesanční zámek, jehož jádro a věž zůstala zachována ve hmotě východního křídla. O tom svědčí zbytky sgrafitové omítky a štuková výzdoba pěti sálů východního křídla. Renesanční přestavba byla dokončena roku 1590.\n\nRoku 1621 byl zámek Fictumům zkonfiskován za účast na stavovském povstání a zámek byl pak odprodán svobodnému pánu Kryštofu Šimonu Thunovi. V držení jeho rodu pak zámek zůstal až do roku 1945. V době třicetileté války byl v letech 1639–1646 zámek i s okolím vydrancován a vypálen švédským vojskem. V polovině 17. století pak musel Michael Osvald Thun-Hohenstein (1631–1694) přistoupit k přestavbě zámku. Přestavba, kterou byl roku 1666 pověřen italský architekt Rossi de Lucca, byla provedena v raně barokním slohu.\n\nRoku 1800 připadlo panství a zámek hraběti Josefu Janu Thunovi. Jeho jméno je spojeno se založením klášterecké manufaktury na porcelán (1794), která pak byla v majetku Thun-Hohensteinů až do čtyřicátých let 20. století.\n\nZa držení Josefa Oswalda Thuna prošel zámek poslední významnou přestavbou po požáru v roce 1856. Přestavba byla provedena podle projektu architekta Václava Hagenauera v tehdy módním novogotickém stylu. Ve stejném duchu byl rozšířen a upraven i zámecký park. Po roce 1918 byly realizovány již jen menší stavební zásahy. Teprve po smrti Oswalda ІІІ. Thuna roku 1942 se uzavřelo více jak třísetleté období, kdy byl zámek Klášterec nad Ohří v kontinuálním vlastnictví předního evropského rodu Thun-Hohensteinů.\n\nPo roce 1945 přešel zámek do majetku státu a v letech 1950–1952 byly zrestaurovány cenné renesanční interiéry. V těchto letech byla také instalována v zámku expozice porcelánu ze sbírek Uměleckoprůmyslového muzea v Praze, jež zachycuje vývoj českého a zahraničního porcelánu a také existenci klášterecké porcelánky, druhé nejstarší v Čechách, která dodnes patří k nejdůležitějším českým producentům porcelánu.\nPrvní okruh (expozice porcelánu ze sbírek Uměleckoprůmyslového muzea v Praze) obsahuje sbírky starého čínského, japonského a středoevropského porcelánu (Míšeň, Vídeň, Berlín, atd.) z období 16. až 19. století v pěti místnostech prvního patra zámku. V dalších 21 místnostech je umístěna svým rozsahem unikátní sbírka českého porcelánu ze Slavkova, Klášterce nad Ohří, Březové, Kysiblu, Chodova, Staré Role, Dalovic a Prahy, dokumentující více než dvousetletou historii výroby porcelánu v Čechách. Specialitou expozice je její řešení ve smyslu časové osy - místnosti jsou vždy situovány do určitého slohu (empír, secese, kubismus, atd.). Prohlídka tohoto okruhu trvá s odborným průvodcovským výkladem 60 minut. Výklad zahrnuje stručnou historii města, zámku a jeho majitelů (Thunů), historii výroby porcelánu ve staré Číně, Japonsku, Evropě a především v Čechách.\n\nDruhý okruh (pohádkový) zahrnuje prohlídku království skřítků Vítězslavy Klimtové, loutek rodiny Kopeckých a zámecké věže s expozicí vztahující se k pověstem severozápadních Čech. Prohlídka trvá cca 45 minut.\n\nVe třetím okruhu si lze prohlédnout právě probíhající výstavy, stálou expozici minerálů, zámecký areál a kostel Nejsvětější Trojice s Thunskou hrobkou, v níž jsou uloženy ostatky hraběcí rodiny Thun-Hohensteinů (vlastnila klášterecké panství nepřetržitě od roku 1623). V hrobce se nachází porcelánový rodokmen hraběcí rodiny. Prohlídka trvá cca 50 minut.\n\n\n\n"}
{"id": "448981", "url": "https://cs.wikipedia.org/wiki?curid=448981", "title": "Státní znak Bulharska", "text": "Státní znak Bulharska\n\nStátní znak Bulharska je tvořen červeným štítem, na kterém je položen zlatý, korunovaný lev. Štítonoši jsou další dva, zlatí, korunovaní lvi. Nad znakem je koruna bulharského cara Ivana Šišmana. Pod štítem jsou zkřížené dubové ratolesti se žaludy, přes ně červeno-zeleno-bílo-zeleno-červená stuha s bulharským heslem Съединението Прави Силата ().\n\nLev je starý bulharský národní symbol představující sílu, odvahu a hrdinství.\n\nOd roku 1396 bylo bulharské území součástí Osmanské říše. Po Rusko-turecké válce vzniklo roku 1878 samostatné Bulharské knížectví, které však bylo de facto ruským protektorátem. Oficiálním bulharským emblémem se stal roku 1879 lev. Teprve v roce 1908 vzniklo (již nezávislé) Bulharské carství. V této souvislosti byl zaveden státní znak, tvořený červeným štítem, na který byl položen korunovaný zlatý lev. Další dva zlatí, korunovaní lvi podpírali štít (jako štítonoši) po stranách. Na štít byla položena carská koruna, pod ní byly dvě zlaté, zkřížené ratolesti s bílou stuhou s bulharským heslem Съединението Прави Силата (). Malý státní znak byl bez štítonošů, ratolestí a stuhy.\n\nV roce 1946 byl v zemi proveden levicový převrat a poslední bulharsky car Simeon II. byl nucen odejít do exilu. Od roku 1948 (až do roku 1990) byl do horního rohu bulharské vlajky (do jejího bílého pruhu) umisťován znak. V roce 1948 to byl zlatý, nekorunovaný lev na (zřejmě červeném), později modrém štítu. Štít byl obklopen věncem z pšeničných klasů, převázaný v dolní části červenou stuhou s datem 9 IX 1944 (povstání v Sofii). Nad štítem byla červená, zlatě lemovaná, pěticípá hvězda. Od 27. ledna 1948 do 30. března se užíval kartušový tvar štítu, poté oválný. Do spodní části bylo také přidáno ozubené kolo, hvězda pozbyla zlatého lemu a konce stuhy dostaly barvy bulharské trikolóry.\n\nV roce 1967 došlo k drobným (barevným) úpravám znaku.\n\nV roce 1971 (21. května) došlo k zásadnějším změnám. Znak dostal zlatou kresbu, barva lva, klasů a ozubeného kola byla změněna na stříbrnou, změnil se tvar stuhy a nápis na ní byl změněn na 681 a 1944. Letopočty na stuze odkazovaly na založení prvního bulharského státu a na vítězství socialistické revoluce. Ozubené kolo symbolizovali dělnictvo, rudá pěticípá hvězda ideje komunismu a solidaritu bulharského lidu s pracujícími celého světa. \n\nV polovině 80. let se v různých publikacích objevila varianta výtvarného pojetí znaku se zlatým lvem, stříbrnými klasy a ozubeným kolem. \n\nPo pádu socialismu v roce 1989 a následné demokratizaci byl změněn název země na \"Bulharská republika\" a 22. listopadu 1990 byla opětovně přijata vlajka z roku 1878, tedy bílo-zeleno-červená trikolóra bez znaku. Až do schválení znaku Národním shromážděním (31. července 1997) bylo Bulharsko (z důvodu politických tahanic) prakticky bez státního znaku. Nový znak vychází z carského znaku před rokem 1947, je však celkově graficky zjednodušen. Koruna posledního cara byla zaměněna korunou bulharského cara/krále Ivana Šišmana (vládl ve 14. století). Znak byl přijat zásluhou prezidenta Petara Stojanova.\n\nV období socialismu se státní znak umísťoval do bílého pruhu bulharské státní vlajky. Dnes již na vlajce není. Po schválení znaku byl tento zaveden i na vlajku prezidenta a předsedy vlády.\n\n\n\n"}
{"id": "448986", "url": "https://cs.wikipedia.org/wiki?curid=448986", "title": "Dopplr", "text": "Dopplr\n\nDopplr byla sociální síť spuštěná v roce 2007, která uživatelům umožňovala vytvářet itineráře svých cestovních plánů a zjišťovat korelace s plány svých kontaktů, resp. přátel, aby si mohli uspořádat setkání v kterémkoli místě na jejich cestě. Síť je pojmenována po Christianu Dopplerovi, objeviteli dopplerova jevu. Společnost sídlila v oblasti Old Street v Londýně.\n\n\nV roce 2007 se Jimmy Wales, spoluzakladatel Wikipedie, v interview pro The New York Times nechal slyšet, že Dopplr je jeho oblíbená newiki síť.\n\nLondýnský deník Evening Standard zařadil v roce 2007, a znovu v roce 2008, Matta Biddulpha a Matta Jonese, dva zakladatele sítě, mezi tisíc nevlivnějších lidí v Londýně.\n\n"}
{"id": "448993", "url": "https://cs.wikipedia.org/wiki?curid=448993", "title": "Viktor Emil von Gebsattel", "text": "Viktor Emil von Gebsattel\n\nViktor Emil von Gebsattel (4. února 1883 Mnichov – 22. března 1976 Bamberg) byl německý lékař, psycholog, personalistický filosof a spisovatel, průkopník antropologické medicíny a psychoterapie.\n\nGebsattel pocházel ze šlechtické rodiny, po maturitě v Bambergu začal studovat práva v Berlíně, ale brzy přešel do Mnichova, kde studoval filosofii, psychologii a dějiny umění a roku 1906 promoval u T. Lippse. V následujících letech působil jako spisovatel a překladatel. Hodně cestoval, zejména do Francie, kde se spřátelil s řadou umělců (Henri Matisse, Auguste Rodin) a zejména s básníkem R. M. Rilkem. Roku 1911 se zúčastnil mezinárodního psychologického kongresu ve Weimaru, kde se setkal se S. Freudem, C. G. Jungem a s Lou Andreas-Salomé, která ho – jako předtím Nietzscheho a řadu jiných - okouzlila. \n\nOd roku 1913 studoval v Mnichově medicínu a do roku 1920 působil jako asistent na tamní psychiatrické klinice. Promoval u E. Kraepelina prací o „Netypických formách tuberkulózy“ a působil jako psychiatr v Mnichově a později v Berlíně. Jako katolík odmítal nacismus a měl blízko k okruhu jeho odpůrců v Křížové (Kreisau). Po válce působil na univerzitě ve Freiburgu a od roku 1950 ve Würzburgu, kde založil Ústav pro psychoterapii a lékařskou psychologii, první v německy mluvících zemích. Úzce spolupracoval s V. E. Franklem, napsal množství odborných článků a několik knih a psal také poezii.\n\n\n"}
{"id": "449003", "url": "https://cs.wikipedia.org/wiki?curid=449003", "title": "Hračkobraní", "text": "Hračkobraní\n\nHračkobraní je letní festival o hračkách a jejich tvůrcích konaný v zámku v Kamenici nad Lipou od roku 2006. Festivalovou prioritou je podle organizátorů snaha o zviditelnění klasické české hračky z tradičních materiálů jako je dřevo, papír a textil. Na akci jsou každoročně prezentovány největší osobnosti domácí hračkářské tvorby, ale také studenti a budoucí tvůrci nových hraček.\n\nHračkobraní bývá doplněno o různé aktivity. Konají se zde ukázky výroby hraček a k dispozici je i herna. \n\nFestival umožňuje setkávání lidí, kteří mají zájem o hračku z přírodního materiálu. Uskutečňuje se ve dvou rovinách:\n\nHlavním impulsem je podle organizátorů snaha o obnovu veřejné důvěry k české hračce z přírodního materiálu a obnovu zájmu o tento specifický druh hračky. Dále zohlednit tradici výroby hraček v Kamenici nad Lipou, mimo jiné existenci tzv. Hračkářské školy. Připomenout kamenický zámek v blízké podobě jeho dřívějšímu využití – jako místo, kde mnoho generací děti pobývalo v rámci ozdravného pobytu (více jak 50 let využíván jako dětská ozdravovna).\n\nV roce 2010 byla osobností festivalu designérka dřevěných hraček Jarmila Jeřábková, která jako první v Československé republice obdržela za design v oboru hračka v roce 1988 ocenění Institutem průmyslového designu Dobrý design CID (Councill of Industrial Design) za kolekci hmatových hraček.\n\n\n"}
{"id": "449005", "url": "https://cs.wikipedia.org/wiki?curid=449005", "title": "Gymnázium a obchodní akademie Orlová-Lutyně", "text": "Gymnázium a obchodní akademie Orlová-Lutyně\n\nGymnázium a Obchodní akademie, Orlová-Lutyně, příspěvková organizace je gymnázium, střední odborná škola a obchodní akademie v Orlové-Lutyni. Zřizovatelem je Moravskoslezský kraj. Podle průzkumů je třetí nejlepší školou v Moravskoslezském kraji, hned po Gymnáziu Volgogradská a Matičního gymnázia sídlících v Ostravě.\n\nVšechny obory jsou ukončeny složením středoškolské maturitní zkoušky. Studují se obory v délce čtyř let, vyjma osmiletého gymnázia, kde činí docházka osm let. Všechny obory jsou ve formě denního studia.\n\nŠkola využívá od roku 1996 moderní, architektonicky zajímavou budovu, která podobou odkazuje na římské koloseum a leží přímo v centru Orlové. Budova Josefa Kiszky a Barbary Potyszové z ateliéru Arkiss zvítězila v soutěži Grand prix architektů o nejlepší stavbu roku 1996. kterou provedla firma Inženýrské a průmyslové stavby a. s. Praha, závod 07 Třinec. Je bezbariérová a s výtahem. K vybavení školy patří velká sportovní hala s horolezeckou stěnou, posilovna, 23 odborných učeben a laboratoří, školní knihovna, studovna a bufet. Architekti této stavby nicméně nepočítali se školní kuchyní, a proto byly obědy dováženy z Obchodní akademie Orlová do zdejší výdejny s jídelnou.\n\nVlivem sloučení od roku 2013 patří k hlavní budově Gymnázia (nově značena jako Budova A) i budova Obchodní akademie (vedlejší \"–\" Budova B), vzdálená pár metrů pěší chůze. Obě budovy si zachovaly své třídy a obory, změnila se pouze organizační složení školy z důvody klesajícímu počtu žáků a zároveň učitelů. Sloučením školy ale vznikly komplikace s častým přecházením studentů a kantorů mezi oběma budovami, a to jak kvůli lepší výbavě odborných učeben na budově A, tak i malému prostoru v tělocvičně na budově B. Navíc se dodnes spekuluje, jestli se do budovy B nenastěhuje Základní umělecká škola v Orlové-Porubě kvůli ztrátovosti tamní budovy. Proto od září 2016 přesunulo vedení školy studenty z budovy B na hlavní budovu A. Budova B se nyní využívá pouze pro přestup do tělocvičny a školní jídelny. Školní jídelna na budově B se zrekonstruovala a zároveň se uzavřela výdejna v hlavní budově. \n\nV prostorách školy sídlí mj. na budově A (dnešní Gymnázium): \n\n\nNa budově B (bývalá Obchodní akademie) sídlí pobočka Muzea Těšínska od 22. února 2018, kdy se přestěhovala z Domu dětí a mládeže Orlová. \n\nČeské gymnázium bylo založeno v roce 1909 v Orlové-Městě současně s Polským reálným gymnáziem Juliusze Słowackého, přičemž polské gymnázium se nacházelo v místní části Na Obrokách, na dnešní ulici Dr. M. Tyrše, a o deset let později vznikla i Obchodní akademie. V roce 1953 došlo k organizačnímu propojení základního a gymnaziálního školství a vzniku jedenáctileté střední školy, české gymnázium se proto přestěhovalo na základní školu ve staré části města Orlové. Stejný osud potkal i polské gymnázium, přestěhované do základní školy v Orlové-Lazích, ovšem v roce 1977 byly zrušeny třídy základní školy a třídy gymnázia zůstaly zachovány jako pobočka Polského gymnázia v Českém Těšíně. Po přestěhování českého gymnázia do základní školy v Orlové-Porubě byla její původní budova zdemolována v roce 1981. Ve stejném roce došlo k otevření nové budovy Obchodní akademie (v té době Střední ekonomické školy) v Orlové-Lutyni. V roce 1982 se české gymnázium přestěhovalo do objektu bývalé základní školy Na Výhodě na periferii města, kde fungovalo až do roku 1996, kdy se přestěhovalo do nově postavené budovy v novém centru města. Budova bývalého polského gymnázia Na Obrokách, kde v letech 1979-1986 sídlil provoz podniku Tesla Valašské Meziříčí, byla srovnána se zemí v roce 1987. Polské gymnázium sídlí již v Karviné. Od 2. září 1996 využívá gymnázium současnou budovu navrženou architekty Josefem Kiszkou a Barbarou Potyszovou.\n\nV roce 2009 se v prostorách školy natáčel seriál pro mládež \"4teens\" v produkci České televize Ostrava. \n\nVe školním roce 2013/2014 se škola přejmenovala na Gymnázium a Obchodní akademie Orlová, a to kvůli sloučení škol Gymnázium a SOŠ se sídlem na Masarykově třídě a Obchodní akademie Orlová se sídlem na ul. Polní v Orlové-Lutyni.\n\nVe školním roce 2019/2020 škola oslaví jubilejní sté výročí založení Obchodní akademie v Orlové, a zároveň 110. výročí Gymnázia. K těmto slavnostem se vyhlásila \"Soutěž o nejlepší návrh loga ke 100. výročí založení Obchodní akademie\". Natočila se i upoutávka, v plánu je natočení filmu o historii a současnosti školy, a také vydání almanachu k těmto výročím. Část programu se uskuteční v Domě kultury města Orlové, kde vystoupí vybraní žáci a hosté. Na hlavní budově bude k vidění výstava a posezení s kávou, u budovy bývalé Obchodní akademie se plánuje zahradní párty s živou hudbou. Vyvrcholení oslav proběhne 21. září 2019.\n\n\n\n\n"}
{"id": "449008", "url": "https://cs.wikipedia.org/wiki?curid=449008", "title": "Jak se co dělá", "text": "Jak se co dělá\n\nJak se co dělá soubor Karlem Čapkem redigovaných fejetonů, v nichž autor s věcnou zasvěceností a vtipem vypráví o tom, jak se dělají noviny, divadlo a film.\n\nDílo Jak se co dělá je rozděleno do tří statí - Jak se dělají noviny, Jak se dělá film, Jak vzniká divadelní hra. Všechny tyto profese Karel Čapek vyzkoušel na vlastní kůži. Jak tvorba novin, divadelní hry či filmu mají společný prvotní zmatek, který až ve chvíli úplného završení se změní v celek. Autor ve všech třech fejetonech seznamuje čtenáře s více či méně známými profesemi, díky kterým daná věc vzniká.\n\n"}
{"id": "449013", "url": "https://cs.wikipedia.org/wiki?curid=449013", "title": "Northwest Rota", "text": "Northwest Rota\n\nNorthwest Rota je aktivní podmořská sopka, nacházející se v Pacifiku, asi 64 km severozápadně od mariánského ostrova Rota a 100 km severně od Guamu. Sopka byla objevena při expedici NOAA v roce 2003. Je tvořena převážně andezity a bazalty a její vrchol je 517 m pod hladinou moře. Aktivní kráter byl pojmenován \"Brimstone Pit\" a nachází se na jižním svahu asi 40 m pod vrcholem.\n"}
{"id": "449016", "url": "https://cs.wikipedia.org/wiki?curid=449016", "title": "Třetí Maďarská republika", "text": "Třetí Maďarská republika\n\nTřetí Maďarská republika (: Harmadik Magyar Köztársaság) je neoficiální označení pro současnou republiku Maďarsko vyhlášenou dne 23. října 1989 během pádu komunismu v Maďarské lidové republice. Podle základního zákona přijatého dne 18. dubna 2011 se oficiální název státu od 1. ledna 2012 změnil na jednoslovné Magyarország (\"Maďarsko\"). Státním zřízením je i nadále parlamentní republika s nepřímou volbou republikového prezidenta. Proslulým uživatelem výrazu \"třetí Maďarská republika\" je Ferenc Gyurcsány z Maďarské socialistické strany, předseda vlády v letech 2002 až 2009. Mezi lety 2012 a 2016 v Maďarsku působila i malá levicová strana s názvem 4K! – Negyedik Köztársaság Párt (\"Strana čtvrté republiky\").\n\n\n\n\n\n"}
{"id": "449021", "url": "https://cs.wikipedia.org/wiki?curid=449021", "title": "Kutr (loď)", "text": "Kutr (loď)\n\nKutr (anglicky: \"cutter\") je název používaný pro menší až střední lodě s různým účelem, pro dopravu osob, menšího nákladu, rybářský kutr, kutr pobřežní stráže apod. Tyto lodě se používají většinou pouze pro plavbu blízko pobřeží nebo na dolním toku velkých řek, pro plavbu na širém moři nejsou vhodné. V dnešní době bývají tyto lodě poháněny spalovacím motorem, v minulosti byly poháněny parním strojem nebo se jednalo o plachetnice poháněné silou větru.\n\nTento typ plavidla byl vyvinut v anglickém prostředí zhruba v polovině 18. století jako malé jednostěžňové plavidlo určené pro plavbu na moři. Název plavidla odkazuje k anglickému slovesu \"to cut (řezat)\" a znamená tedy \"řezající\" vlny.\n\nPůvodně vzhledem k velikosti lodi komplikované oplachtění bylo postupem času zjednodušeno, zmizely ráhnové plachty, a kutry z období konce 19. století disponovaly oplachtěním škunerového typu. Mohutnost oplachtění zvyšoval dlouhý čelen, uložený téměř vodorovně. Oproti lodím srovnatelné velikosti měl kutr kýl, hlubší ponor, kolmou příď a převislou záď.\n\nVe válečném námořnictvu byl využíván ke kurýrním účelům a také jako hlídkové plavidlo především v příbřežních vodách. Často byl též využíván jako pirátská loď. Po zjednodušení oplachtění byl oblíben pro své plavební a manévrovací schopnosti, velkou plochu oplachtění, kterou ale bylo možno snadno obsluhovat. Díky těmto vlastnostem bylo mnoho rybářských lodí opatřeno oplachtěním po vzoru kutru a kutr sám byl využíván k mnoha účelům jako rybářská loď, sportovní, celní i nákladní. Kutr byl využíván i po přechodu na parní a motorový pohon.\n\nJako kutr označujeme některé druhy jachet, které mají více než jednu kosatku. Kutry byly využívány také jako záchranné čluny na válečných lodích. Oplachtěné kutry jsou dodnes používány pro účely výcviku.\n\nParní motor, kterým byly kutry opatřovány, se pro svoji velikost na těchto malých lodích neosvědčil. Více vyhovujícím spalovacím motorem na petrolej začaly být kutry osazovány v první polovině 90. let 19. století v Německu a Velké Británii, nicméně výkon motorů nebyl ještě dostatečný, jejich spolehlivost byla nízká a provozní náklady vysoké. Úspěšnější bylo použití Hornsby-Akroydových motorů v Dánsku v druhé polovině 90. let 19. století, kdy jich tam bylo vyrobeno zhruba 50 a do roku 1909 dosáhl jejich počet 6 000.\nMnoho rybářských, původně plachetních, kutrů bylo ale osazováno spalovacími motory dodatečně tak, že se část paluby zakryla a umístil se tam motor, na záď se potom umístil na konstrukci zavěšený lodní šroub poháněný řetězovou transmisí.\n\nOd typu rybářského kutru byl odvozen typ válečného plavidla nazývaný Kriegsfischkutter (KFK) a využívaný německým válečným námořnictvem v období 2. světové války pro hlídkovou a bezpečnostní službu podél pobřeží .\n"}
{"id": "449022", "url": "https://cs.wikipedia.org/wiki?curid=449022", "title": "Sára (řeka)", "text": "Sára (řeka)\n\nSára ( , ) je řeka v Německu (Sársko a Porýní-Falc) a ve Francii (Lotrinsko). Délka řeky je 246 km. Plocha jejího povodí měří 7400 km².\n\nPůvod jména: z starého indoevropského kořene +sar-, znamená proudit, téci.\n\nPramení ve Vogézách. Protéká Sárským uhelným revírem a hluboce se zařezává mezi západní výběžky masivu Hunsrüсk. Ústí zprava do Mosely (povodí Rýnu) nad Trierem.\n\nZdrojem vody jsou převážně dešťové srážky. Nejvyšších úrovní hladiny dosahuje v zimě a na jaře.\n\nVodní doprava je možná do města Dillingen. Výše je řeka regulována zdymadly a je spojena Sárským kanálem s kanálem Marna-Rýn. na dolním toku. Na řece leží města Sarreguemines (Francie), Saarbrücken, Völklingen, Saarlouis, Merzig (Německo).\n"}
{"id": "449025", "url": "https://cs.wikipedia.org/wiki?curid=449025", "title": "Česká fotbalová liga 2009/10", "text": "Česká fotbalová liga 2009/10\n\nČeská fotbalová liga (ČFL) v sezóně 2009/10 začala 1. kolem 8. srpna 2009, celkem se odehrálo 34 kol.\n\nV sezóně 2009/10 si právo účasti v ČFL vybojovaly týmy FK Loko Vltavín (vítěz divize A), ARSENAL Česká Lípa (vítěz divize B) a Sokol Ovčáry (vítěz divize C). Práva na soutěž od SK Sparta Krč přešla výměnou soutěží na tým SK Motorlet Praha (2. tým divize A, Jirny s největším počtem bodů na druhém místě divizí soutěž odmítly)\n\nPoznámky:\n"}
{"id": "449030", "url": "https://cs.wikipedia.org/wiki?curid=449030", "title": "Edward Gibbon", "text": "Edward Gibbon\n\nEdward Gibbon (8. května 1737 v Putney u Londýna, Anglie – 16. ledna 1794, Londýn) byl jeden z nejvýznamnějších britských historiků. Zabýval se hlavně dějinami římské říše a jeho hlavní dílo \"Úpadek a pád římské říše\" patří dodnes ke klasickým.\n\nNarodil se v zámožné rodině, měl slabé zdraví a už v sedmi letech ztratil matku. Roku 1752 odešel studovat do Oxfordu, kde především neuvěřitelně mnoho přečetl a pod vlivem spisů francouzských jezuitů a Bossueta přestoupil 1753 na katolictví. To způsobilo skandál, musel Oxford opustit a otec jej poslal do švýcarské Lausanne ke kalvinistickému faráři, který dosáhl jeho návratu k protestantismu. Ve skutečnosti se však s křesťanstvím úplně rozešel a patřil pak k jeho velkým kritikům. V Lausanne opět hojně četl, hlavně antické a francouzské autory, a setkal se také s francouzským racionalismem. Roku 1757 mu otec zakázal sňatek se Curchaudovou a o rok později se – když zůstal po celý život svobodný – vrátil zpět do Anglie. \n\nV letech 1760–1762 sloužil v místní milici, ale věnoval se hlavně četbě a napsal své prvotiny ve francouzštině. Roku 1763 cestoval do Paříže, kde se setkal s Denisem Diderotem a Jeanem le Rondem d'Alembertem a pak odjel do Říma, který na něho udělal nesmírný dojem. Tam se také konečně rozhodl, že napíše dějiny úpadku římské říše. Po smrti svého otce 1770 se odstěhoval do Londýna a jako šlechtic se zúčastnil několika zasedání parlamentu, věnoval se však stále starověkému Římu. 1776 vyšel první díl \"Úpadku a pádu římské říše\", který vyvolal senzaci a silné polemiky. Do roku 1788 vyšlo všech šest svazků a Edward Gibbon se stal slavným mužem. Od roku 1783 žil opět v Lausanne a po návratu do Anglie 1793 brzy zemřel.\n\nJeho hlavní dílo je výsledek mnohaleté práce i obrovské erudice a vyniká také ironickým stylem, silně ovlivněným Voltairem. \nHlavní Gibbonova teze říká, že o úpadek Říma se přičinila především postupná ztráta občanských hodnot obyvatel a jejich zpohodlnění. Dříve stmelující povinnosti jako obrana státu byly přenechány žoldnéřům barbarského původu, kterých postupně přibývalo, až získali nad Římany převahu. Na pádu Říma se podílelo i křesťanství, jež klade důraz na posmrtný život a oslabuje tak zájem o aktuální světské dění; opomenout nelze ani vpád Germánů. Úpadek byl ještě hlubší ve východní říši (pro niž Gibbon zavedl název „byzantská“), která podle něho už nemá s Římem nic společného. Jisté sympatie však měl pro středověkou říši.\nJeho skeptické názory se silně rozšířily a dodnes ovlivňují obecné povědomí o starověkém Římě, zejména v anglicky mluvících zemích. Současní historikové je však nemohou přijmout. On sám byl zcela odkázán na antické psané prameny, vědecká archeologie v jeho době ještě vůbec neexistovala a on také nevěnoval žádnou pozornost společenským a hospodářským poměrům té doby.\n\nKromě toho napsal také několik studií ke starším dějinám, shromáždil množství materiálu k politickým dějinám švýcarské republiky, k dějinám Medicejů, zanechal po sobě bohatou korespondenci a velmi rozsáhlé deníky.\n\n\n\n"}
{"id": "449034", "url": "https://cs.wikipedia.org/wiki?curid=449034", "title": "Valencia Open", "text": "Valencia Open\n\nValencia Open je bývalý profesionální tenisový turnaj mužů, který se každoročně hrál ve španělské Valencii. V rámci okruhu ATP World Tour se v sezóně 2015 řadil do kategorie ATP World Tour 250, kam klesl z úrovně ATP 500.\n\nTurnaj se konal v komplexu Ciutat de les Arts i les Ciències, konkrétně v hale Ágora, kde byly položeny dvorce s tvrdým povrchem. V období 2009–2015 probíhal v říjnovém či raně listopadovém termínu, jako jedna z posledních událostí mužské tenisové sezóny.\n\nTurnaj byl založen v roce 1995 ve Valencii. Hrál se v oddíle Club de Tenis de Valencia na otevřených antukových dvorcích. Následně vystřídal několik dějišť, když se v letech 1996–1997 přestěhoval do Marbelly a v období 1998–2002 probíhal na Mallorce. V sezóně 2003 se pořadatelství ujala opět Valencie.\n\nDřívější název zněl Open de Tenis Comunidad Valenciana. V letech 2009–2014 pojmenování Valencia Open 500 odráželo jeho příslušnost ke kategorii ATP 500.\n\nSoutěže dvouhry se v sezóně 2015 účastnílo dvacet osm tenistů a do čtyřhry nastupovalo šestnáct párů. Na nejvyšší počet, tři singlové tituly, dosáhl Španěl David Ferrer.\n\nV kalendáři ATP Tour jej od sezóny 2016 nahradil European Open v belgických Antverpách, jenž se stal akvizicí skupiny Tennium. Její zakladatel a výkonný ředitel, ghentský podnikatel Kristoff Puelinckx, odkoupil práva na pořádání turnaje z Valencie.\n\n\n"}
{"id": "449035", "url": "https://cs.wikipedia.org/wiki?curid=449035", "title": "Sándor Albert", "text": "Sándor Albert\n\nSándor Albert (* 24. května 1943, Veľké Kapušany) je slovenský politik maďarské národnosti.\n\nSándor Albert byl členem zastupitelstva Košického kraje ve volebním období 2001 - 2005. Ve volbách v roce 2001 byl jako člen Strany maďarskej koalície - Magyar Koalíció Pártja (SMK-MKP) zvolený za koalici SDKÚ, SMK-MKP a SMER v okrese Košice I ze člena krajského zastupitelstva. Ve volbách do zastupitelstva v roce 2005 nekandidoval.\n\nSándor Albert byl poslancem národní rady ve volebním období 2002-2006 zvoleným za SMK-MKP. Byl členem Výboru NR SR pro vzdělání, vědu, sport a mládež, kulturu a média. Ve volbách 2006 nekandidoval.\n\n"}
{"id": "449036", "url": "https://cs.wikipedia.org/wiki?curid=449036", "title": "Albert (příjmení)", "text": "Albert (příjmení)\n\nPříjmení Albert nosí více různých osobností:\n\n"}
{"id": "449037", "url": "https://cs.wikipedia.org/wiki?curid=449037", "title": "Albert (rozcestník)", "text": "Albert (rozcestník)\n\nAlbert může být :\n\n\n"}
{"id": "449038", "url": "https://cs.wikipedia.org/wiki?curid=449038", "title": "Vodní elektrárna Orlík", "text": "Vodní elektrárna Orlík\n\nVodní elektrárna Orlík je umístěna v levé části řeky u paty betonové hráze vodní nádrže Orlík na Vltavě. Do provozu byla uvedena v letech 1960–1961.\n\nElektrárna má rozměry 17×127,5 m a výšku 20 m. Voda je přiváděna na soustrojí čtyřmi ocelovými potrubími o průměru 6250 mm, zabetonovanými v hrázi. Vtok je vybaven rychlouzávěry a nouzovými hradidly. Uvnitř elektrárny jsou instalovány čtyři Kaplanovy turbíny, které slouží především k pokrytí špičkových odběrů elektřiny. Jedno desetilopatkové kolo Kaplanovy turbíny bylo na světové výstavě EXPO 58 v Bruselu oceněno zlatou medailí. Střední roční výroba elektrické energie představuje 398,1 GWh. Celkový instalovaný výkon činí 364 MW. Elektrická energie z generátorů o napětí 15 kV je transformována v šesti jednofázových jednotkách na napětí 220 kV.\n\nPřední český odborník na vodní hospodářství doc. Ing. Ladislav Satrapa, CSc. z Fakulty stavební ČVUT v Praze uvádí, že se \"celá investice do vodní elektrárny Orlík včetně přehrady zaplatila výrobou elektrické energie za 4 roky\".\n\nNičivé povodně v roce 2002 elektrárnu Orlík zcela poničily. Svojí nečinností denně ztrácela miliony korun. Potřebovala velkou, ale přitom rychlou rekonstrukci. Na ní se podílela i společnost Siemens Engineering. Byla pověřena dodávkami a rekonstrukcí silnoproudé i slaboproudé technologie, revizí rotorů u generátorů, a především výměnou vinutí statorů těchto generátorů za nové s moderním izolačním systémem. \n\n"}
{"id": "449044", "url": "https://cs.wikipedia.org/wiki?curid=449044", "title": "Patologická fyziologie", "text": "Patologická fyziologie\n\nPatologická fyziologie (též patofyziologie) je teoretický obor zabývající se studiem změn normálních mechanických, fyzických a biochemických funkcí, které jsou způsobeny chorobami, nebo které plynou z abnormálních syndromů. Formálněji lze patologickou fyziologii definovat jako obor medicíny, který se zabývá poruchami tělesných funkcí, které jsou způsobeny chorobami nebo prodromálními (předchorobními) symptomy.\n\nAlternativní definicí je \"\"studium biologických a fyzikálních manifestací chorob a jejich korelace s v pozadí stojícími abnormalitami a fyziologickými poruchami.\"\"\n\nStudium patologie a patologické fyziologie se často překrývá, ale patologie se zaměřuje především na pozorování a popis, zatímco patologická fyziologie se zaměřuje především na kvantifikaci a měření.\n\nPatologická fyziologie je na pomezí dvou starších disciplín: fyziologie a patologie.\n\n\nPatofyziologie se zaměřuje na specifické poruchy funkcí (malfunkce), které doprovázejí nebo zapříčiňují choroby.\n\nPatologická fyziologie je základním předmětem ve výuce zdravotnických pracovníků v celé řadě zemí.\n\n\n\n"}
{"id": "449046", "url": "https://cs.wikipedia.org/wiki?curid=449046", "title": "Gibbon", "text": "Gibbon\n\nGibbon může být:\n\n\nGibbon může být i příjmení:\n\nMísta v USA:\n\n"}
{"id": "449050", "url": "https://cs.wikipedia.org/wiki?curid=449050", "title": "Pekáč", "text": "Pekáč\n\nPekáč je specializovaná kuchyňská nádoba určená pro pečení potravin pří přípravě pokrmů. U běžných pekáčů se obvykle se jedná o plechový výlisek oválného tvaru opatřený vhodným víkem. Pekáč ale může být i vyroben i z tenkostěnné ocelolitiny nebo může být vyroben ze žárupevného chemického skla (například značky Simax). Pokud je vyroben z plechu, může být vyroben v antikorozivním provedení. Kovové pekáče bývají po obou stranách opatřeny uchy pro lepší manipulaci a úchop, u rozpálené nádoby velmi užitečná a praktická součást.\n"}
{"id": "449054", "url": "https://cs.wikipedia.org/wiki?curid=449054", "title": "Vytautas Landsbergis", "text": "Vytautas Landsbergis\n\nVytautas Landsbergis (* 18. října 1932 Kaunas) je litevský politik, veřejný činitel, historik umění, hudby a kultury.\n\nNarodil se 18. října 1932 v Kaunasu v rodině architekta Vytautase Landsbergise-Žemkalnise a oční lékařky Any Jablonskytė-Landsbergienė. V rodném městě ukončil střední školu a hudební školu J. Gruodise. Roku 1950 vstoupil do Státní konzervatoře (nyní Akademie Divadla a hudby) ve Vilniusu, kterou absolvoval roku 1955, a až dosud bydlí v hlavním městě Litvy Vilniusu.\n\nManželka Vytautase Landsbergise je Gražina Ručytė-Landsbergienė – pianistka, profesorka na Litevské Hudební Akademii. Dcery Jūratė a Birutė jsou také hudebnice. Syn Vytautas je literát a filmový režisér.\n\n3. června 1988 byl profesor V. Landsbergis zvolen do iniciativní skupiny Litevského Sąjūdisu a na ustavujícím sjezdu Sąjūdisu, který se konal 22. – 23. října, do jeho Sněmu a do Rady Sněmu.\nOd 25. listopadu 1988 do 21. dubna 1990 byl V. Landsbergis předsedou Rady Sněmu Sąjūdisu a od 15. prosince 1991 jeho čestným předsedou.\n26. března 1989 voliči Panevėžysu zvolili V. Landsbergise lidovým poslancem SSSR a 24. února 1990 poslancem Nejvyššího Sovětu Litevské SSR.\n\n11. března 1990 byl Vytautas Landsbergis zvolen předsedou Nejvyššího Sovětu Litevské SSR, předsedal parlamentní schůzi, na které v ten den byl vyhlášen Zákon o obnovení nezávislosti Litvy. Podle Prozatímní Ústavy se stal nejvyšším činitelem státu, tj. vládcem (presidentem právě vzniklého) státu.\n\nV letech 1990-–1992 byl V. Landsbergis jedním z vedoucích činitelů Rady Baltských států a v letech 1990–1991 předsedou redakční (návrhové) Komise Ústavy Litevské Republiky. Za jeho předsednictví byly konečné návrhy Ústavy předloženy ke schválení hlasováním na podzim roku 1992, jeden z nich byl přijat v referendu. V. Landsbergis tento návrh Ústavy promulgoval a vyhlásil dne 6. listopadu. Mimo to byl V. Landsbergis předsedou delegace dvoustranných mezistátních jednání se SSSR. Litva se pod jeho vedením ubránila jak hospodářské blokádě, tak ozbrojené agresi ze strany SSSR a dosáhla mezinárodního uznání své obnovené nezávislosti a také dohodu s Ruskem (roku 1992) o odchodu Ruské armády z území Litvy.\n\nVe volbách v říjnu – listopadu 1992 byl V. Landsbergis zvolen členem Sněmu Litevské Republiky a od té doby hlasovaným rozhodnutím spojené opozice ve Sněmu \"Vlasteneského srozumění (lit. Tėvynės Santaros)\" byl činný jako lídr opozice v Litevském parlamentu. Byl taktéž členem delegace do Parlamentního shromáždění Rady Evropy a také členem delegace do Baltského shromáždění.\n1. května 1993 při založení Litevskou stranu konzervativců (tehdejší název) byl V. Landsbergis zvolen jejím předsedou. V letech 1995, 1998 a 2000 jím byl zvolen opakovaně a v této funkci setrval až do roku 2003.\n\nVe volbách v roce 2000 byl počtvrté zvolen členem Litevského parlamentu a až do roku 2004 opět pracoval v delegacích do Parlamentního shromáždění Rady Evropy a do Baltského shromáždění.\nOd roku 2003 byl předsedou politického výboru Vlasteneckého svazu a členem Prezídia.\n\nV letech 2003-2004 byl V. Landsbergis Sněmem Litevské Republiky delegován jako pozorovatel Evropského parlamentu a od 1. května 2004 jako plnoprávný člen Evropského parlamentu.\n13. června 2004 byl zvolen poslancem Evropského parlamentu. Ve volbách do Evropského parlamentu v roce 2009 v Litvě byl zvolen do druhé kadence.\n\nV. Landsbergis je litevský politik, historik umění, hudby a kultury, publicista a veřejný činitel.\nVydal kolem 30 knih, ve kterých z počátku hlavně rozebíral tvorbu M. K. Čiurlionise a v pozdějších letech otázky litevské a mezinárodní politiky. Vydal také sbírky básní a vzpomínek. Zredigoval a vydal všechna Čiurlioniova díla pro klavír.\nProfesor V. Landsbergis byl dlouhá léta členem vedení a sekretariátu Svazu Hudebních skladatelů, dosud je předsedou společnosti M. K. Čiurlionise a také čestným předsedou Litevské šachové federace.\nV roce 1952 získal třetí místo na mistrovství Litvy v šachu.\n\nV roce 1952 ještě za studií započal s pedagogickou prací, kterou se živil až do března 1990. Přednášel hru na klavír na Hudební škole M. K. Čiurlionise ve Vilniusu, na Klajpedské fakultě Státní konzervatoře, na Pedagogickém institutu ve Vilniusu.\nV roce 1969 obhájil disertaci „Tvorba M. K. Čiurlionise jako skladatele“.\n\nV roce 1975 byl odměněn státní cenou Litevské SSR za monografii „Čiurlioniova tvorba“\n\nV letech 1978 – 1990 byl profesorem na Litevské Hudební Akademii.\n\nV roce 1988 za monografii „Život a dílo Česlova Sasnauska“ byl V. Lansbergis podruhé odměněn státní cenou Litevské SSR.\n\nV roce 1991 se V. Landsbergis stal čestným doktorem práv na Loyolské Univerzitě v Chicagu.\n\nV roce 1992 se stal čestným doktorem filosofie na Litevské Univerzitě Vytautase Velikého v Kaunasu a doktorem humanitárních věd na Weberově Státní Universitě v Ogdenu (Utah, USA)\nV roce 1992 byl také nominován na doktora práv na Yaleově Univerzitě v USA, ale pro neodkladné státní záležitosti se nemohl dostavit na ceremonii předání diplomu.\n\nV roce 1994 na Litevské Hudební Akademii habilitoval na doktora.\n\nOd roku 1995 je předsedou rady Mezinárodního Konkursu Varhaníků a pianistů M. K. Čiurlionise.\n\nV roce 1997 se V. Landsbergis stal čestným doktorem na Klaipedské Univerzitě a akademikem na Litevské katolické Akademii Věd.\n\nV roce 1998 se stal čestným členem Gediminasovy Technické Univerzity ve Vilniusu.\n\nV roce 2000 se stal čestným doktorem Litevské Právnické Univerzity a Helsinské univerzity a čestným členem Cardiffské Univerzity (Wales, GB).\n\nV roce 2001 se stal čestným doktorem na Sorboně (Paříž, Francie).\n\nV roce 2003 se stal čestným doktorem na Litevské Akademii Výtvarných Umění.\n\n\nProf. Dr. Vytautas Landsbergis je v Litvě familiárně nazýván „tėtušis“ (tatík). V různých výzkumech popularity se po léta drží v první desítce nejpopulárnějších politiků.\n\n"}
{"id": "449059", "url": "https://cs.wikipedia.org/wiki?curid=449059", "title": "Orodreth", "text": "Orodreth\n\nOrodreth je fiktivní postava z knihy J. R. R. Tolkiena Silmarillion. V Quenijštině se jmenoval Artaresto. Po svém bratru Finrodovi převzal vládu nad Minas Tirith a později se stal také králem Nargothrondu. Padnul v roce 495 Prvního věku v bitvě na Tumhaladu. \n\nOrodreth pocházel z elfího rodu Noldor z Finarfinova domu. Jeho bratr Angrod vládl na Dorthonionské vysočině. \n\nV Silmarillionu byl Orodreth synem Finarfina, vnukem Finwëho, takže v této verzi nebyl synem Angroda, nýbrž jeho bratrem. V knize The Peoples of Middle-earth Christopher Tolkien prohlásil, že se jednalo o omyl. Později se však navrátil k původní verzi a Orodreth zůstává Angrodovým bratrem.\n\nStrážní věž Minas Tirith nechal v Sirionském průsmyku na ostrově Tol Sirion postavit Orodrethův bratr Finrod. Mezi lety 50 až 100 Prvního věku staví Finrod s pomocí trpaslíků ukryté sídlo Nargothrond, kam odvádí velké množství svého lidu a Minas Tirith předává právě Orodrethovi. Dva roky po Dagor Bragollachu, to je v roce 457, je Minas Tirith napadena Morgothovými sluhy. Vojsko Temného pána vedl jeho nejstrašlivější sluha Sauron. Na obránce věže padnul při jeho útoku oblak strachu a většina elfů tehdy uprchla. Sauron se Minas Tirith zmocnil a ostrov byl přejmenován na Tol-in-Gaurhoth (\"Ostrov vlkodlaků\"). Orodreth prchnul na jih do skrytého Nargothrondu. \n\nVe skrytém městě našel Orodreth stejně jako mnoho dalších elfů z celého Beleriandu bezpečné útočiště. U krále Finroda přebývali mimo jiné také Fëanorovi synové Celegorm a Curufin. Poté, co do Nargothrondu přichází Barahirův syn Beren, odvrací se na popud Fëanorových synů od krále většina jeho lidu. Finrod Felagund přenechává korunu Orodrethovi a pouze s několika druhy a Berenem odjíždí na sever splnit svou přísahu. Jakmile přijde zpráva o jeho smrti v Sauronově kobce, lid Nargothrondu vyhání Celegorma s Curufinem a Orodreth je korunován králem. Do bitvy Nirnaeth Arnoediad jela z Nargothrondu kvůli činům Fëanorových synů pouze malá družina knížete Gwindora. Orodreth choval ve velké přízni Húrinova syna Túrina. Dal na jeho rady, upustil od skrývání a otevřeně vyšel do války proti Morgothovi. Temný pán, který do té doby po Nargothrondu marně pátral z toho měl velkou radost a vyslal proti městu velkou armádu vedenou drakem Glaurungem. Orodreth byl varován Círdanovými posly, kteří přinesli do Nargothrondu zprávu, kterou dostal jejich pán od samotného Ulma. Podle poslů mělo městu hrozit velké nebezpečí. Orodreth byl jejich slovy znepokojen, Túrin však na jejich rady nedbal a odmítal strhnout most vedoucí k Felagundově bráně. Na podzim roku 495 je Nargothrondská říše napadena velikým vojskem v čele s Glaurungem. Celá armáda Nargothrondu v čele s Orodrethem a Túrinem se drakovi postaví, ale je drtivě poražena v bitvě na Tumhaladu. Král Orodreth padnul v první bojové linii. Nargothrond byl poté vypleněn a říše zanikla.\n\n"}
{"id": "449062", "url": "https://cs.wikipedia.org/wiki?curid=449062", "title": "Pult", "text": "Pult\n\nPult může být :\n\n\n"}
{"id": "449063", "url": "https://cs.wikipedia.org/wiki?curid=449063", "title": "Koleč (zámek)", "text": "Koleč (zámek)\n\nZámek Koleč je barokní zámek ve stejnojmenné obci v okrese Kladno. Od roku 2016 je v zámku umístěno muzeum včelařství.\n\nZámek byl postaven v letech 1711-1713 na místě původní tvrze ze 16. století. Majitelem panství byl rod Ubelliů ze Siegburgu, kteří v roce 1715 nechali vysvěti zámeckou kapli biskupem Danielem Josefem Mayerem z Mayernu, pozdějším arcibiskupem pražským. \n\nVýchodní křídlo budovy tvoří zámecká kaple Nejsvětější Trojice, rozšířená v letech 1898 až 1899. která slouží k duchovním potřebám celé obce. \n\nOd 90. let 20. století celý objekt trpěl naprostým nezájmem soukromého vlastníka a dostal se do havarijního stavu (rozpadající se stropy atd.), patří potom k nejohroženějším památkám Kladenska. V červenci 2008 došlo k nucené dražbě a zámek za částku přesahující pět milionů korun získal Nadační fond Koleč, který zahájil alespoň nejzákladnější práce na jeho zabezpečení.\n\nPo obtížných začátcích se fondu podařilo získat dotace v řádu stovek tisíc korun ročně od ministerstva kultury či Státního zemědělského intervenčního fondu. Zámek dostal novou střechu, částečně opravený byla kaple, v níž se konají svatby. V roce 2015 Nadační fond Koleč uspěl se žádostí o dotaci u Norských fondů - získal přes 16 milionů korun, za které bylo zrekonstruováno jedno křídlo zámku. V roce 2016 v něm bylo otevřené muzeum včelařství.\n\n"}
{"id": "449064", "url": "https://cs.wikipedia.org/wiki?curid=449064", "title": "Evangelický kostel (Hranice)", "text": "Evangelický kostel (Hranice)\n\nEvangelický kostel v Hranicích, v okrese Cheb, byl přestavěn z kaple ze 14. století. Prošel řadou úprav, a dnes je hlavní dominantou města. Přiléhá k němu také městský hřbitov.\n\nPřesný vznik kostela není znám. Vznikl však jako katolická kaple, zasvěcená svatému Martinovi, a to pravděpodobně koncem 14. století. Z historických záznamů lze usuzovat, že do Hranic v 1. polovině 15. století vstoupili husité, protože kostel byl znovu vysvěcen v roce 1432, biskupem Gerhardem ze Salomy. Jako důvod je uváděno znesvěcení kacíři, a to buďto samotnými Husity, či jejich příznivci. V této době kostel podléhal farnímu kostelu svatého Lorence v dnešním německém Hofu. Samostatnou farou se hranický kostel stal až v roce 1502. V té době již byla faráři vedena kronika, díky které jsou dějiny města dobře znatelné již od 15. století.\n\nV roce 1629 museli evangeličtí faráři z Ašska opustit Čechy, a to kvůli rekatolizaci. Zedtwitzové (šlechta ovlivňující v té době celé Ašsko, včetně Hranic) se marně dovolávali práva na svobodu vyznání, které jim bylo minulými panovníky potvrzováno. Císař Ferdinand II. Štýrský pro Ašsko nepovolil výjimku. Nazpět se (i když ne s přímým povolením panovníka) vrátili faráři až v roce 1649 kdy využili zákonů daných vestfálským mírem.\n\nV roce 1719 došlo k přestavbě lodi kostela. Tehdejších 240 míst (dalších 240 ke stání) již bylo nevyhovujících, a tak byla loď zvětšena a přestavěna v románském stylu. Barokní věž kostela zůstala v původní podobě. Zajímavostí je, že tato věž je založena na stejném základě, jako věž zničeného ašského kostela Nejsvětější Trojice, a věž kostela Dobrého pastýře v obci Podhradí. A to na čtvercovém základě, dvakrát se ztenčujícím, s osmibokou nástavbou a cibulovitou kupolí. Ještě téhož roku byl kostel znovu vysvěcen, a v následujících letech bylo zakupováno nové vybavení; hlavní zvon v roce 1722, střední zvon v roce 1725, rozsáhlejší kazatelna v roce 1749, nové varhany v roce 1750.\n\nV roce 1916, během 1. světové války, byly zabaveny oba kostelní zvony, roztaveny, a z jejich materiálu bylo vyráběno střelivo. Nových zvonů se kostel dočkal až po válce, v roce 1920.\n\nV roce 1893 byl před kostelem odhalen památník padlým občanům ve válce z roku 1866. O pár let později, v roce 1928, zde byl odhalen další památník, tentokrát padlým v 1. světové válce.\n\nV dnešní době spadá tento kostel pod Farní sbor Českobratrské církve evangelické Aš, která zvažuje jeho rekonstrukci.\n\nV letech 2010-2011 prochází/projde kostel rekonstrukcí střechy. Oprava musela být rozdělena do dvou etap kvůli finanční náročnosti. NPÚ totiž podmínil rekonstrukci osazením břidlicové krytiny, která zde byla i v minulosti, a která patří k nejdražším variantám.\n\n\n"}
{"id": "449068", "url": "https://cs.wikipedia.org/wiki?curid=449068", "title": "Composite", "text": "Composite\n\nNávrhový vzor Composite představuje řešení, jak uspořádat jednoduché objekty a z nich složené (kompozitní) objekty. Snahou vzoru je, aby k oběma typům objektů (jednoduchým a složeným) bylo možné přistoupit jednotným způsobem.\n\nV ukázce je stádo ve kterém jsou objekty psů a krav. Oba umí vytvořit nějaký zvuk. Pomocí tohoto návrhového vzoru můžeme udělat velké stádo které obsahuje více malých stád a nechat udělat daný zvuk všech zvířat které jsou ve velkém stádu.\n\n"}
{"id": "449070", "url": "https://cs.wikipedia.org/wiki?curid=449070", "title": "Kotlina Velkých jezer", "text": "Kotlina Velkých jezer\n\nKotlina Velkých jezer ( , ) je rozsáhlá tektonická polopouštní propadlina na západě Mongolska, která zasahuje na území čtyř ajmagů (Uvský, Chovdský, Zavchanský, Gobialtajský) a severním okrajem zasahuje do Tuvinské republiky v Rusku. Rozkládá se mezi Mongolským Altajem, Changajem a horským hřbetem Tannu Ola na ploše větší než 100 000 km². Nadmořská výška se pohybuje od 750 až 800 do 1500 až 2000 m. V reliéfu krajiny zde převládají mírně skloněné štěrkové a hlinité roviny, které se střídají s částmi pahorkatiny s izolovanými žulovými suky a masivy. Jsou tu také velké písečné pouště o celkové rozloze přibližně 14 000 km². Povrch propadliny je tvořen antropogenními nivními, jezerními a větrnými usazeninami.\n\nPodnebí je mírné kontinentální.Teplota vzduchu se pohybuje od -50 °С do 35 °С. Srážky dosahují 100 až 150 mm v horách a až 350 mm za rok na severu.\n\nV propadlině se nacházejí velká jezera slaná (Uvs núr, Chjargas núr, Dörgön núr) i sladkovodní (Char núr, Char Us núr, Ajrag núr) a také slaniska. Nejvýznamnější řeky jsou Chovd gol, Zavchan gol a Tesín gol.\n\nV údolích řek rostou místy březové a topolové lesíky a porosty keřů. Tam kde je dostatek podzemní vody rostou také rákosy a osinatce.\n\nNa jezerech a řekách se vyskytuje mnoho druhů vodního ptactva (kolpík bílý, čáp černý, orlovec říční, orel mořský, husa labutí, husa indická, pelikán bílý).\n"}
{"id": "449078", "url": "https://cs.wikipedia.org/wiki?curid=449078", "title": "Josef Polášek", "text": "Josef Polášek\n\nJosef Polášek (* 2. října 1965 Gottwaldov, nyní Zlín) je český divadelní a filmový herec, známý také z reklamních televizních spotů, bratranec Jiřího Čunka.\n\nVyučený silnoproudař po doplnění maturity absolvoval brněnskou JAMU, kde studoval spolu s Pavlem Liškou, Tomášem Matonohou a Markem Danielem. Své studium ukončil roce 1994, poté začal hrát v HaDivadle. Od roku 2003 působil v brněnském Divadle na provázku, v současnosti hraje v pražském Divadle Na zábradlí.\n\nZtvárnil také několik filmových rolí, především retardovaných jedinců. Jeho první hlavní rolí byla postava doktora v hořké komedii \"František je děvkař\".\n\nVelkou známost mu také přinesly role v reklamě na žvýkačky značky Orbit, na Kofolu a na Atlas.cz, které režíroval Petr Čtvrtníček. Též role delegáta v divadelní hře \"Ivánku, kamaráde, můžeš mluvit?\" se ve společnosti zapsala do povědomí.\n\nZ televizních rolí dostal nejvíce prostoru jako Hynek Kupsa v seriálu \"Vyprávěj\".\n\n"}
{"id": "449080", "url": "https://cs.wikipedia.org/wiki?curid=449080", "title": "Pultový prodej", "text": "Pultový prodej\n\nPultový prodej je označení základní formy maloobchodního prodeje zboží, kde zákazník v prodejně stojí před pultem a prodavač jej obsluhuje za pultem. Prodávané zboží prodavač pokládá na pult před zákazníka. Obchod končí po zaplacení zboží, kde platba je prováděna opět přes pult od zákazníka k prodavači.\n\nV dřívějších dobách (kdy neexistoval samoobslužný prodej ani velké supermarkety a hypermarkety) se jednalo prakticky o jedinou a tradiční formu maloobchodního prodeje, všechny prodejny byly vybaveny pulty.\n\nProtikladem pultového prodeje je pak samoobslužný prodej, kde není žádný pult a zákazník sám sebe obsluhuje. \n\nS pultovým prodejem se můžeme setkat i v některých velkých samoobsluhách, supermarketech a hypermarketech, kde menší část specializovaného či choulostivého zboží (např. maso, uzeniny, lahůdky apod.), zaměstnanci samoobslužného obchodu váží a balí zákazníkům bez placení za pultem, vlastní placení zboží se pak provádí později \nu samostatné pokladny spolu s ostatním zbožím.\n\nZ totalitních dob se nám dochoval dnes již velmi málo používaný termín podpultové zboží. Jednalo se o to, že \nv dobách tzv. reálného socialismu v mnoha sortimentech běžného spotřebního zboží nebyl zboží vždy dostatek, což pak vedlo k tomu, že prodavači takovéto nedostatkové zboží schovávali pro své kamarády, známé, příbuzné, nadřízené a jiné privilegované spoluobčany (zde obrazně řečeno jakoby \"pod pultem\", mimo dohled ostatních neprivilegovaných zákazníků).\n\n"}
{"id": "449082", "url": "https://cs.wikipedia.org/wiki?curid=449082", "title": "Velká jezera (Mongolsko)", "text": "Velká jezera (Mongolsko)\n\nVelká jezera v západním Mongolsku je série jezer v Kotlině Velkých jezer. Jedná se o největší soustavu vodních ploch v oblasti. Velkých jezer je celkem šest :\n"}
{"id": "449087", "url": "https://cs.wikipedia.org/wiki?curid=449087", "title": "Romualdas Ozolas", "text": "Romualdas Ozolas\n\nRomualdas Ozolas (31. ledna 1939 m. v městečku Joniškėlis v okrese Pasvalys – 6. duben 2015 v Vilnius) byl litevský politik, veřejný činitel, signatář Zákona o obnovení nezávislosti Litvy, vyhlášeného Nejvyšším sovětem Litevské Republiky, zakládající člen litevského Sąjūdisu.\n"}
{"id": "449090", "url": "https://cs.wikipedia.org/wiki?curid=449090", "title": "Samoobsluha", "text": "Samoobsluha\n\nSamoobsluha označuje v oblasti obchodu a veřejných služeb zařízení s volným výběrem zboží. Zákazník zde, na rozdíl od pultových prodejen, při nakupování zboží obsluhuje sám sebe. Termíny „samoobsluha“ a „samoobslužný“ se používají nejen k označení maloobchodních prodejen, ale též k označování různých způsobů samoobslužného odbavování cestujících, samoobslužných jídelen, prodejních automatů atd.\n\nNejběžnější formou je samoobslužná prodejna převážně s potravinářským sortimentem, označovaná jako samoobsluha, supermarket či hypermarket. Zákazník si vybrané zboží ukládá do nákupního košíku nebo nákupního vozíku a poté jej přinese k pokladně u východu z prodejní plochy. Prodejní plocha je přiměřeně zajištěna a hlídána, aby zákazníci neodcházeli bez zaplacení nebo nevynášeli nezaplacené věci. Termín „samoobsluha“ se začal používat se zaváděním tohoto systému prodeje a po zdomácnění termínu supermarket v 90. letech poněkud ustupuje.\n\nV období před vznikem samoobsluh bylo mnohé zboží při prodeji váženo nebo rozléváno z velkých balení. Vznik samoobsluh si vyžádal, aby téměř veškeré zboží bylo dodáváno v malých, spotřebitelských baleních. Značné zvýšení efektivity prodeje později přineslo zavedení čárového kódu na zboží.\n\nPrvní dvě samoobsluhy byly podle některých zdrojů zavedeny roku 1912 v Kalifornii.\n\nPodle jiných zdrojů byla první samoobsluhou samoobsluha Piggly Wiggly Stores s kontrolní pokladnou, kterou 6. září 1916 otevřel Clarence Saunders z Memphisu ve státě Tennessee. V roce 1917 si Saunders nechal koncept \"Self-Serving Store\" patentovat, založil na tomto principu i první, svůj vlastní obchodní řetězec a do konce 30. let bylo po celé Severní Americe 2600 samoobslužných prodejen.\n\nPrvní velká samoobsluha, tedy supermarket, byla King Kullen Food Store, kterou otevřel Michael Cullen roku 1930 na Long Islandu v USA.\n\nPrvky samoobslužného prodeje se náhodně objevovaly již před organizovaným zaváděním. Například město Sázava na svém webu uvádí, že první samoobsluhou v Čechách byl krám manželů Henychových se smíšeným zbožím v č. p. 1 na Sázavě, kde dcera Marie měla úrazem sníženou pohyblivost, a tak jen dirigovala zákazníky, kde si co mají vzít.\n\nPrvní československá potravinářská samoobsluha vznikla v roce 1955 a o deset let později bylo v Československu 10 000 prodejen tohoto typu. (První z nich byla otevřena v Praze v Husitské ulici na Žižkově, 1. června 1955.) Hromadně byly samoobsluhy zaváděny až od let 1958–1959. Například v Liberci byla první samoobsluha s potravinami (Dunaj) otevřena 3. listopadu 1958 a první samoobslužná drogerie 16. června 1958, rovněž v Blansku byla první samoobsluha potravin otevřena v roce 1958.\nV Brně byla první samoobsluha potravin, na rohu Koliště a Křenové, otevřena v roce 1955.\n\nZabezpečení proti krádežím zboží spočívá u malých samoobsluh obvykle jen v dozoru pokladních či dalších pracovníků prodejny. Velké prodejny si často najímají bezpečnostní agentury či vlastní specializované hlídače. Prodejny mohou být vybaveny kamerovým systémem, někdy mívají u vstupu jednosměrný turniket.\n\nV některých samoobsluhách je vyhlášena povinnost hlásit nebo nechat si označit při vstupu do prodejny věci, které zákazník zakoupil v jiné prodejně, popřípadě je povinen takové věci odložit do úschovních skříněk.\n\nKompetence hlídačů při kontrole zákazníků jsou tématem různých sporů a diskusí, protože i pouhá preventivní prohlídka v případě podezření může značně poškodit pověst zákazníka i v případě, že se krádeže nedopustil.\n\nNákupní vozíky jsou v některých prodejnách vybaveny zařízením, které umožní uvolnění vozíku z řady nebo ze stojanu pouze po vložení mince, která se zákazníkovi vrací teprve po opětovném zapojení vozíku do řady. Velká nákupní centra, u nichž je možno s vozíkem legálně vyjíždět k parkovišti, však i tak mají potíže s jejich rozkrádáním.\n\nOd šedesátých let 20. století začal být zaváděn v některých prostředcích městské hromadné dopravy samoobslužný systém odbavování cestujících, kdy jízdenky přímo nevydával průvodčí ani řidič. Zpočátku to znamenalo pouze tolik, že cestující vhazovali odpočítané mince do kasičky vedle řidiče a sami si utrhli jízdenku, přičemž řidič na odběr jízdenky letmo dohlížel (v Olomouci vydržel podobný systém až do 80. let). V Praze byla vozidla se samoobslužným odbavováním označena zepředu výrazným písmenem S. Později byly zaváděny systémy, při nichž si cestující ve vozidle sám označoval jízdenky zakoupené v předprodeji. Podobné systémy jsou od 90. let 20. století zaváděny i na některých regionálních železničních tratích pod souhrnným názvem specifický způsob odbavování cestujících.\n\nSe samoobslužným prodejem se jinak setkáváme například při automatickém prodeji pomocí prodejních automatů (např. nápojových automatů), při samoobslužném výdeji jízdenek, při výdeji hotových peněz z bankomatů atd. apod. Existují i samoobslužná kina, hotely, restaurace, výtahy, lanové dráhy a další samoobslužné veřejné služby.\n\nU čerpacích stanic pohonných hmot se samoobslužné čerpání ze stojanů stalo postupně samozřejmostí.\n\n„Samoobslužné“ jídelny (které ovšem ve skutečnosti byly spíše zavedení pultového způsobu prodeje v oboru, ve kterém je jinak obvyklé obsluhování u stolů) se nazývaly automaty. Proslulý byl například automat Koruna (již zrušený) v dolní části Václavského náměstí v Praze, který tento název užíval již počátkem 20. století.\n\nPivní samoobsluhu, v níž si zákazníci sami čepují pivo z pípy s průtokoměrem, zavedla Hanácká pivnice v centru Olomouce na podzim 2004. Později byl samovýčep zaveden i například v pražské restauraci Jarmark ve Vodičkově ulici a v Brně v restauraci Mamut na Baštách, nebo v restauraci U Lasa v Merhautově ulici.\n\n"}
{"id": "449095", "url": "https://cs.wikipedia.org/wiki?curid=449095", "title": "Rúr", "text": "Rúr\n\nRúr ( ) je řeka v Německu (Severní Porýní-Vestfálsko). Délka řeky je 219,3 km. Plocha jejího povodí měří 4500 km².\n\nPramení ve výběžcích pohoří Sauerland. Charakter toku je převážně horský, jen na dolním toku protéká rovinou. Ústí zprava do Rýnu.\n\nPrůměrný průtok vody poblíž ústí činí přibližně 70 m³/s. Vodní stav je vyšší v zimě a nižší v létě. Na podzim dochází k povodním.\n\nNa řece bylo vybudováno mnoho přehradních nádrží. Voda z řeky se využívá v kovozpracujících závodech Rúrské průmyslové oblasti.\nVodní doprava je možná do města Witten. Řeka je spojena kanálem s Emží. Na řece leží města Witten, Essen, Mülheim an der Ruhr a v ústí velký říční přístav Duisburg-Ruhrort.\n\n"}
{"id": "449115", "url": "https://cs.wikipedia.org/wiki?curid=449115", "title": "Železniční trať Staré Město u Uherského Hradiště – Kunovice", "text": "Železniční trať Staré Město u Uherského Hradiště – Kunovice\n\nŽelezniční trať Staré Město u Uherského Hradiště - Kunovice je jednokolejná neelektrizovaná trať o délce 7 km, propojující hlavní trať Přerov - Břeclav s Vlárskou dráhou. V současnosti (2009) je tato trať v jízdním řádu pro cestující uvedena pod číslem 341 včetně navazujícího úseku z Kunovic do Vlárského průsmyku. Úsek Uherské Hradiště - Kunovice je pak současně uveden pod číslem 340 jako součást trati Brno - Uherské Hradiště. Jízdenky lze koupit po celé trati.\n\nProvoz na trati byl zahájen 1. dubna 1883. Dne 21. prosince 1945 byla zprovozněna přeložka krátkého úseku ve Starém Městě u Uherského Hradiště. Trať je kategorizována jako regionální dráha. Při převzetí funkce provozovatele Správou železniční dopravní cesty v roce 2008 byla ještě úsekem celostátní dráhy.\n\n"}
{"id": "449117", "url": "https://cs.wikipedia.org/wiki?curid=449117", "title": "Medvědí stezka", "text": "Medvědí stezka\n\nMedvědí stezka je významná turistická značená trasa na Šumavě, v katastru obcí Nová Pec a Stožec. Je dlouhá 14 km, jejími krajními body jsou Ovesná a Černý Kříž, přibližně na polovině trasy leží osada Jelení. Stezka má žluté značení a číslo 6375. Byla vyznačena v roce 1967 jako nejstarší naučná stezka v jižních Čechách a druhá nejstarší v Česku.\n\nK největším zajímavostem stezky patří Medvědí kámen (Bärenstein), tunel Schwarzenberského plavebního kanálu, Jelení jezírko a četné skalní útvary z pleknštejnské žuly (Perníkový vrch, Dračí tlama, Skalní hrad, Perníková skála, Soutěska lapků, Skalní vyhlídka, Lovecká jeskyně, Hřib, Viklan, Mechová pyramida, Kamenná kráska, Obří kostky, Medvědí vyhlídka). Stezka je přístupná celoročně a je určena výhradně pro pěší návštěvníky. Když napadne sníh, je část od Jeleních Vrchů do Černého Kříže sjízdná na běžkách.\n\nNa podzim 2014 obnovila Správa NP a CHKO Šumava informační panely a také doplnila označení dalších skalních útvarů podle původního průvodce vydaného v roce 1967. Po letech je tak znovu označen útvar Dračí tlama, který byl zarostlý větvemi stromů a keřů. Tato skála vypadá působivě hlavně v zimě, kdy jí díky odtávajícímu sněhu a mrazu narostou ostré zuby v podobě rampouchů. Na jaře 2015 Správa NP a CHKO Šumava ještě opraví dřevěné stupně ve směru od Ovesné a provede rekonstrukci poválkových chodníků u Jeleního jezírka a v prameništi mezi Viklanem a Kamennou kráskou. \n\n"}
{"id": "449120", "url": "https://cs.wikipedia.org/wiki?curid=449120", "title": "Dayana Mendoza", "text": "Dayana Mendoza\n\nDayana Sabrina Mendoza Moncada (* 1. června 1986 Caracas, Venezuela) je venezuelská modelka. V roce 2007 vyhrála soutěž Miss Venezuela, v roce následujícím získala titul Miss Universe.\n"}
{"id": "449122", "url": "https://cs.wikipedia.org/wiki?curid=449122", "title": "Senátní obvod č. 69 – Frýdek-Místek", "text": "Senátní obvod č. 69 – Frýdek-Místek\n\nSenátní obvod č. 69 - Frýdek-Místek je podle zákona č. 247/1995 Sb. tvořen západní částí okresu Frýdek-Místek ohraničenou na východě obcemi Kaňovice, Bruzovice, Pazderna, Horní Domaslavice, Vojkovice, Dobratice, Nižní Lhoty, Janovice, Krásná, Pražmo, Staré Hamry a částí okresu Ostrava-město tvořenou obcemi Šenov, Václavovice, Vratimov.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "449124", "url": "https://cs.wikipedia.org/wiki?curid=449124", "title": "Ecclesiae unitatem", "text": "Ecclesiae unitatem\n\nEcclesiae unitatem (lat. \"Jednota církve\") je dokument vydaný motu proprio (z vlastního popudu) papežem Benediktem XVI., který byl podepsán 2. (den 21. výročí motu proprio Ecclesia Dei) a vydán 8. července 2009. Dokument provádí restrukturalizaci Papežské komise Ecclesia Dei, a týká se tedy vztahů s tradicionalistickými skupinami užívajícími misál Jana XXIII. (tridentská mše), zejména pak snahy o smíření s Kněžským bratrstvem sv. Pia X. (FSSPX). Rozhovory s FSSPX má od roku 1988, kdy byla zřízena, na starosti právě Papežská komise Ecclesia Dei. Po vydání motu proprio \"Summorum pontificum\" v roce 2007 a zrušení exkomunikace čtyř biskupů FSSPX v roce 2009 je to tak další z kroků Benedikta XVI. vůči katolickým tradicionalistům. Podle svých slov chce papež tímto listem „projevit otcovskou péči směrem k FSSPX a usilovat o znovunalezení jednoty církve.“\n\nV dokumentu se Benedikt XVI. odvolává na úkol papeže střežit jednotu církve, připomíná dokument \"Summorum pontificum\" a zrušení exkomunikace čtyř biskupů FSSPX, aby „pozval biskupy i celé Bratrstvo sv. Pia X. k navrácení se do plné jednoty církve.“ Úmysl spojit v budoucnu komisi Ecclesia Dei s Kongregací pro nauku víry vyjádřil již ve svém dopisu biskupům k vysvětlení zrušení exkomunikace čtyř biskupů Kněžského bratrstva svatého Pia X.\n\nPapež však připomíná taktéž to, že věroučné otázky nebyly s Bratrstvem dosud vyřešeny. Právě z toho důvodu převádí komisi Ecclesia Dei pod Kongregaci pro nauku víry. Prefekt kongregace, v současné době William Levada, je tak zároveň předsedou komise, kde vystřídal dosavadního kardinála Daría Hoyose, za jehož služby mu papež poděkoval, a kterému poslal osobní dopis. Dokument taktéž ustanovuje, že Ecclesia Dei bude mít vlastního sekretáře a členy. Novým sekretářem papež jmenoval mons. Guida Pozzu. Za třetí papež v dokumentu ustanovuje že hlavní záležitosti a otázky věroučného charakteru bude Ecclesia Dei předkládat ke studiu a zkoumání Kongregaci pro nauku víry.\n\nV dokumentu se papež taktéž zmiňuje o tom, že FSSPX v římskokatolické církvi stále „nemá kanonický status a jeho kněží nemohou právoplatně vykonávat žádnou službu“.\n\n"}
{"id": "449125", "url": "https://cs.wikipedia.org/wiki?curid=449125", "title": "Simone Corsi", "text": "Simone Corsi\n\nSimone Corsi (* 24. duben 1987 Řím) je italský motocyklový závodník. V roce 2008 byl vicemistrem světa v kategorii do 125 cm³ Mistrovství světa silničních motocyklů.\n\nSimone Corsi je synem motokrosového jezdce. Začal závodit již ve svých čtyřech letech, když startoval v italském mistrovství minibike a získal v něm dva národní tituly. Velmi úspěšný byl pro italského jezdce rok 2002 – vyhrál Honda Trophy a skončil třetí v italském mistrovství 125 cm³, ale největším úspěchem byl debut v Mistrovství světa silničních motocyklů na okruhu v Mugellu.\n\nV následujícím roce už Corsi získal angažmá v týmu Scot a během sezóny zaznamenal velký úspěch v kvalifikaci na Velkou cenu Velké Británie, když se na startu závodu postavil do první řady. Pro nováčka to byl dobrý rok, dokázal dvakrát proniknout do první desítky a bodoval ve většině závodů. Získal celkem 32 bodů a obsadil devatenácté místo.\n\nDalší sezóna byla o něco úspěšnější. V Japonsku stanul poprvé v kariéře na stupních vítězů, a celkově skončil na třináctém místě se ziskem 61 bodů. Jeho týmový kolega Andrea Dovizioso mezitím získal titul mistra světa. Pro rok 2005 zamířil mladý Ital do třídy čtvrtlitrů v týmu MS Aprilia Italia Corse. Od tohoto přechodu si Corsi sliboval rozhodně lepší výsledky, než jakých nakonec dosáhl. První polovina sezóny naznačovala, že Simonemu rychlost nechybí. Hned v prvním závodě skončil v první desítce a úspěšný trend pokračoval i v následujících sedmi závodech. V Katalánsku byl pátý, ve Velké Británii šestý. Tím ovšem dobré výsledky skončily. Na německém Sachsenringu poprvé v sezóně nedokončil závod, a do konce sezóny jej pak postihovaly jen technické potíže nebo pády. Bilance druhé poloviny pak byla taková, že bodoval pouze v jediném závodě. Nakonec z toho byla čtrnáctá pozice v šampionátu s přídělem 59 bodů.\n\nTyto výsledky přiměly Corsiho sbírat zkušenosti opět ve třídě 125 cm³. Místo dostal v týmu Squadra Corse Metis Giler a stal se tak jediným jezdcem, který ve třídě 125cc startoval toho roku na stroji značky Gilera. Dokázal bodovat ve dvanácti závodech ze čtrnácti a dvakrát se dostal těsně pod stupně vítězů – v Turecku a v Nizozemsku. Corsi se tak celkově umístil na dvanáctém místě se 79 body.\n\nCorsiho dobré časy začaly s přechodem do týmu Skilled Racing. Vrátil se ke značce Aprilia a ihned zúročil své dosavadní zkušenosti. Již ve třetím závodě, na okruhu v Istanbulu, se dočkal svého prvního vítězství v kariéře, když dokázal v poslední zatáčce předjet španělského jezdce Joana Olivého. Poté pokračovaly stabilní výkony s umístěními v první desítce, dalším výrazným úspěchem se stalo pódium na domácím okruhu v Mugellu. Simone Corsi měl stupně vítězů na dosah i ve Velké ceně San Marina, ale vše zhatila kolize s Hectorem Faubelem v předposledním kole. Výsledkem úspěšné sezóny byla šestá příčka a 168 mistrovských bodů.\n\nRok 2008 byl pokračováním předchozích úspěchů, tentokrát s týmem Jack & Jones WRB a se španělským kolegou Nicolasem Terolem. Corsi měl na začátku sezóny k dispozici velmi dobrý stroj, se kterým ovládl druhý a třetí závod ve Španělsku a Portugalsku. Poprvé v kariéře se dostal do čela průběžné klasifikace a zároveň v obou závodech získal svá první nejrychlejší kola, v Portugalsku i premiérovou pole-position. V čínském Shanghai upadl již v úvodu závodu a v Le Mans zase nezvládl mokrou část závodu, takže vedení převzal Mike Di Meglio. Touhou každého závodníka je vyhrát domácí Velkou cenu. To se Corsimu podařilo, když doslova na cílové pásce, o pouhých 19 tisícin sekundy, porazil Gábora Talmácsiho. Di Meglio a Corsiho sen o mistrovském titulu se ale pak více a více vzdalovali, za což mohl pravděpodobně nedostačující výkon motocyklu ke konci závodu, a díky Corsiho agresivní jízdě také nízká výdrž pneumatik. Po Velké ceně Austrálie bylo jasné, že Ital titul nezíská. Svoji doposud nejúspěšnější sezónu zakončil Corsi vítězstvím ve Valencii, celkem tak získal 225 bodů a druhé místo v celkovém hodnocení šampionátu.\n\nJako favorit nastupoval Simone Corsi do sezóny 2009. Výsledky však nepřicházely, a když po šesti závodech měl na svém kontě pouhé 4 body, tým se s ním rozešel. Hned do dalšího závodu však Ital našel nové působiště v týmu Fontana Racing. Situace se tak obrátila k lepšímu, protože hned při svém prvním startu dojel na osmém místě.\n\n<div style=\"float:left;\">\n"}
{"id": "449126", "url": "https://cs.wikipedia.org/wiki?curid=449126", "title": "Patrik Sjöberg", "text": "Patrik Sjöberg\n\nJan Niklas Patrik Sjöberg (* 5. ledna 1965, v Göteborgu) je bývalý švédský atlet, výškař, někdejší držitel světových rekordů na dráze i hale. Od roku 1987 držitel současného evropského rekordu na dráze. Jedná se o trojnásobného medailistu z letních olympijských her (1984, 1988, 1992), mistra světa z roku 1987 a čtyřnásobného halového mistra Evropy.\n\nJiž ve svých devatenácti letech vybojoval stříbrnou medaili na olympiádě v Los Angeles za překonaných 233 cm. O čtyři roky později v Soulu dokázal přidat ještě tři cm navíc, výkon 236 cm však tentokráte stačil na dělený bronz, když stejný zápis předvedl i Rus Roudolf Povarnitsyne. V roce 1992 na olympiádě v Barceloně ani napotřetí nedosáhl na vytoužené zlato, za 234 cm získal druhé stříbro, za stejnou výšku ale s horšími zápisy získali hned tři výškaři bronz. Patrik Sjöberg se zúčastnil i her v Atlantě, jeho tehdejší cestu do finále ovšem zastavilo zranění, kvůli kterému nenastoupil do kvalifikace.\n\n30. června 1987 ve Stockholmu překonal laťku ve výšce 242 cm a stal se světovým rekordmanem. Do dnešních dnů se jedná o čtvrtý nejlepší výkon všech dob. O rekord ho připravil svými výkony jen Kubánec Javier Sotomayor, který postupně skočil 243, 244 a v roce 1993 245 cm, dodnes platný světový rekord.\n\nJeho osobní rekord z haly 241 cm je dodnes třetím nejlepším výkonem všech dob, výše skočil jen Němec Carlo Thränhardt a Kubánec Sotomayor. Necelý rok byl tento výkon i světovým rekordem.\n\n\n"}
{"id": "449131", "url": "https://cs.wikipedia.org/wiki?curid=449131", "title": "Oltcit Club", "text": "Oltcit Club\n\nOltcit je rumunský automobil, který byl licenčně vyráběn v automobilce Oltcit S.A. ve spolupráci se společností Citroën. Výroba probíhala od začátku osmdesátých do poloviny devadesátých let.\n\nTento automobil vycházel z francouzského designu \"Prototype Y\" a prodával se mezi léty 1981 až 1996 především v zemích Varšavské dohody. K dostání však byl i v některých zemích západní Evropy a jižní Ameriky mezi léty 1984 až 1990 pod názvem Citroën Axel. Oltcit a Citroën Axel určený pro západní trh se od „východního“ Oltcitu mírně lišil, např. i základní verze měla plastové nárazníky.\n\nJméno Oltcit je odvozeno ze slova Oltenia, což je historická oblast v Rumunsku a koncovka \"cit\" vychází ze slova Citroën. Znak Oltcita je velmi podobný znaku Citroëna s tím rozdílem, že namísto dvou horizontálně orientovaných šipek je jen jedna větší šipka, kterou obkružuje elipsoidní písmeno O.\n\n"}
{"id": "449135", "url": "https://cs.wikipedia.org/wiki?curid=449135", "title": "Kalendář (literární dílo)", "text": "Kalendář (literární dílo)\n\nKniha Kalendář vznikla z oddychových fejetonů o ročních dobách, počasí, zahradnických radostech a strastech. Čapek se tu však neutápí v idyle života malého českého člověka a zahrádkáře.\n\n"}
{"id": "449140", "url": "https://cs.wikipedia.org/wiki?curid=449140", "title": "Interní audit", "text": "Interní audit\n\nInterní audit je nezávislá, objektivně ujišťovací a poradenská činnost zaměřená na přidávání hodnoty a zdokonalování procesů v organizaci. Interní audit pomáhá organizaci dosahovat jejího cíle tím, že přináší systematický metodický přístup k hodnocení a zlepšování účinnosti systému řízení rizik, řídících a kontrolních procesů a řízení a správy organizace.\n\nInterní audit se zaměřuje na hodnocení vnitřního kontrolního systému v organizaci tím, že orgánům společnosti a vrcholovému managementu poskytuje informace, hodnocení, analýzy, doporučení a konzultace pro efektivní plnění jejich úkolů. Současně s nejnovějšími světovými trendy pak interní audit poskytuje ujištění o tom, že společnost si je vědoma rizik, kterým je vystavena, a zvládá je.\n\nRozsah interního auditu v organizaci je široký a může zahrnovat i témata jako řízení organizace, řízení rizik a řídící kontrola, která se týkají účinnosti/efektivity procesů a operací (včetně ochrany majetku), spolehlivosti finančního a manažerského výkaznictví a dodržování zákonů a předpisů.\n\nInterní auditoři nejsou zodpovědní za řízení společnosti, jsou poradním orgánem vedení a představenstva (nebo obdobným orgánům), jak lépe vykonávat své povinnosti. \n\nV důsledku svého širokého rozsahu působení by měli mít interní auditoři vysokou úroveň vzdělání a kvalitní odborné zázemí.\n\nV roce 1941 vznikl v USA The Institute of Internal Auditors Inc. (IIA). Profese interního auditu se začala v USA postupně vyvíjet po druhé světové válce. \n\nTeorie interního auditu byla koncipována primárně Lawrencem Sawyerem (1911–2002), který je často nazýván jako \"otec moderního interního auditu\". S realizací zákona Sarbanes-Oxley z roku 2002 se ve Spojených státech zvýšila hodnota interního auditu. \n\nIIA v červnu 1999 schválila Rámec profesní praxe - Professional Practices Framework (PPF). V roce 2006 po revizi PPF vydává IIA Mezinárodní rámec profesní praxe interního auditu – Intenational Professional Practices Framework (IPPF), který zahrnuje nejdůležitější dokumenty jako jednotné principy a postupy auditorské praxe. Konkrétně obsahuje Definici interního auditu, Etický kodex, Mezinárodní standardy pro profesní praxi interního auditu, Doporučení pro praxi, Praktické pomůcky a Stanoviska. Každé dva roky vychází po připomínkovém řízení aktualizované vydání.\n\nInterní audit je v České republice poměrně mladá profese, která se zde ve svém moderním pojetí rozvinula až teprve v polovině devadesátých let minulého století, zejména v bankách. Česká bankovní asociace vydala v roce 1996 jako svůj vůbec první standard „Standard č. 1: Organizace a výkon interního auditu v bance.“ \nVýrazný rozvoj zaznamenala profese interního auditu díky zákonu č. 320/2001 Sb., o finanční kontrole ve veřejné správě, který vymezil působnost interního auditu ve veřejné správě.\n\nČeský institut interních auditorů (dále jen ČIIA) je zapsaný spolek interních auditorů za účelem prosazování a podpory rozvoje interního auditu v České republice.\n\nČIIA je národním institutem mezinárodního institutu The Institute of Internal Auditors Inc., který dnes reprezentuje 90 tis. odborníků z více než 165 zemí. \n\nČIIA byl přijat do Evropské konfederace institutů interního auditu (ECIIA), která vyvíjí svou činnost od roku 1982 a v současné době sdružuje 33 zemí z Evropy a z regionu Afriky a Asie, přilehlého ke Středozemnímu moři, dohromady s více než 12 tisíci interními auditory.\n\nČeský institut interních auditorů působí od března 1995. Má okolo 1000 členů. Jeho nejvyšším orgánem je Sněm, který se schází pravidelně každý rok. Činnost ČIIA řídí Rada v čele s prezidentem, na jejíž činnost dohlíží tříčlenná kontrolní komise. \n\nČIIA dále zejména:\n"}
{"id": "449141", "url": "https://cs.wikipedia.org/wiki?curid=449141", "title": "Halda Heřmanice", "text": "Halda Heřmanice\n\nHalda Heřmanice je umělý kopec vzniklý navršením hlušiny z Dolu Heřmanice, který se nachází na území ostravského městského obvodu Slezská Ostrava. Majitelem odvalu je státní podnik DIAMO, odštěpný závod Odra, do kterého byl v rámci útlumu hornické činnosti vyčleněn v roce 2002 ze společnosti OKD.\n\nOdval je ze severozápadu ohraničen železniční tratí Ostrava - Bohumín, na východě Heřmanickým rybníkem a na jihu tratí společnosti Advanced World Transport Ostrava hlavní nádraží – Rychvald a manipulačním kolejiště Heřmanice.\n\nCelý odval se dělí na tři částí: nejzápadnější a nejstarší Karolina, střední Autoodval a východní – dosud provozovaná část – Svoboda. Průměrná sypná výška odvalu činí cca 20 až 30 m. Sypaný kužel v části „Karolina“ dříve dosahoval výšky až 70 m, ale v roce 1978 byl snížen „pro zlepšení odvětrání Ostravské kotliny“ z výšky 271 na 250 m n. m. Podle historických pramenů se celková plocha odvalu pohybuje od 60 ha do 103 ha a je v něm uloženo cca 21 milionů m³ materiálu.\n\nHalda Heřmanice je jednou ze dvou hořících ostravských hald (vedle haldy Ema). Přestože proces hoření probíhá uvnitř haldy, docházelo zde v minulosti i k otevřených požárům, způsobených např. vznícením kořenů dřevin, které byly na haldě vysázeny v rámci rekultivace v 70. a 80. letech 20. století. První požáry byly zaznamenány koncem 80. let 20. století a pokračovaly až do prvních let 3. tisíciletí, kdy začaly ohrožovat kolejiště OKD, Dopravy jižně od haldy. V této oblasti byla v letech 2004-2005 zřízena injektážní stěna a dalšímu postupu termických procesů jižním směrem bylo zabráněno.\n"}
{"id": "449142", "url": "https://cs.wikipedia.org/wiki?curid=449142", "title": "Josef Polášek (rozcestník)", "text": "Josef Polášek (rozcestník)\n\nJméno a příjmení Josef Polášek se může vztahovat k následujícím osobnostem:\n\n"}
{"id": "449145", "url": "https://cs.wikipedia.org/wiki?curid=449145", "title": "Grand Prix World Championship", "text": "Grand Prix World Championship\n\nGrand Prix World Championship, zkráceně též označován jako GPWC, je všeobecný název užívaný pro alternativní světové mistrovství automobilových závodů vymezené vůči konkurenční Formuli jedna (F1).\n\nSoučástí Holdingu GPWC jsou Ferrari, Mercedes-Benz, BMW, Renault, Honda a Toyota. GPWC byla vytvořena jako konkrétní nástroj, který má pomoci sdruženým společnostem ve vyjednávání s Bernie Ecclestonem pro přijatelné podmínky pro prodloužení platnosti Concordské úmluvy z roku 1997.\n"}
{"id": "449146", "url": "https://cs.wikipedia.org/wiki?curid=449146", "title": "Johannes Anton Nagel", "text": "Johannes Anton Nagel\n\nJohannes Anton Nagel, česky: Jan Antonín Nagel (3. února 1717 Rittberg, Vestfálsko – 6. května 1794 Vídeň), byl jeden z průkopníků speleologie, který významně zasáhl do nejstarší explorace jeskyň Rakouského císařství. \n\nStudoval humanitní a filozofická kolegia na vysoké škole v Paderbornu, kde se zajímal o stavebnictví a matematiku. Při svých studiích se seznámil se zdejšími krasovými jevy, což vzbudilo jeho zájem o tuto činnost. V roce 1740 pokračoval ve studiích ve Vídni, poté se stal revizorem v hornouherských solných dolech v Solnohradu u Prešova. Díky svým znalostem se dostal do císařských služeb do Vídně. Na rozkaz císaře Františka I. vykonal přírodovědecké cesty do Krajiny, Přímoří a na Moravu. Roku 1750 byl vyslán na cesty do Francie, Anglie a Holandska. Poté vykonal cesty do Karpat, Tyrol a do Kraňska za speciálními úkony. V roce 1768 zkoumal na příkaz Marie Terezie následky zemětřesení v Rakousku. Roku 1772 byl zvolen prezidentem filozofické fakulty a pověřen řízením fyzikálně-matematického studia. O svém bádání sepsal rukopisy, které však nebyly nikdy uveřejněny v odborných publikacích. Zabýval se též kartografií, v roce 1770 a 1771 vydal dva plány Vídně. \n\nJedná se o autora prvního speleologického spisu. Jedná se o rukopis, který obsahuje 97 listů a který ilustroval jeho přítel Karel Beduzzi. Významná část tohoto díla je věnována Moravskému krasu. Osobně se účastnil objevování jeskyní u Sloupu (pozdější Sloupsko-šošůvské jeskyně) a u Ostrova (pozdější Císařská jeskyně). Své speleologické expedice prováděl prakticky po celém rakouském císařství. \n\nV roce 1790 byl penzionován, zemřel 6. května 1794 ve Vídni.\n"}
{"id": "449150", "url": "https://cs.wikipedia.org/wiki?curid=449150", "title": "František Šamberger", "text": "František Šamberger\n\nFrantišek Šamberger (12. února 1871, Kout na Šumavě – 9. prosince 1944, Praha) byl český lékař působící v oboru dermatovenerologie.\n\nV roce 1896 promoval na lékařské fakultě Univerzity Karlovy v Praze. Od roku 1900 zde působil na kožní klinice, kterou roku 1918 převzal po profesoru Vítězslavu Janovském, a byl jejím přednostou až do roku 1939. Byl profesorem kožních a venerických chorob na Univerzitě Karlově v Praze a zasloužil se o rozvoj české dermatovenerologie. Zabýval se endokrinologií a patogenezí kožních onemocnění. Vypracoval vlastní systém klasifikace kožních chorob. Založil časopis \"Česká dermatologie\", jejímž redaktorem byl od konce prvního ročníku po dobu 39 let.\n\nJe pohřben na Vinohradském hřbitově v Praze.\n\n"}
{"id": "449154", "url": "https://cs.wikipedia.org/wiki?curid=449154", "title": "Karl-Otto Apel", "text": "Karl-Otto Apel\n\nKarl-Otto Apel (15. března 1922 Düsseldorf - 15. května 2017, Niedernhausen) byl německý filosof, který se pokusil o sblížení kontinentální hermeneutické filosofie a filosofie jazyka. Byl také jedním ze zakladatelů diskurzívní etiky.\n\nApel studoval filosofii v Bonnu, promoval roku 1950 a habilitoval se v Mohuči 1961. V letech 1962–1969 byl profesorem filosofie v Kielu, v letech 1969–1972 v Saarbrücken a 1972–1990 ve Frankfurtu, kde úzce spolupracoval s Jürgenem Habermasem. Roku 1990 byl emeritován, ale dále cestoval a přednášel na mnoha univerzitách po celém světě.\n\nApel se zabýval filosofií jazyka, pragmatismem a dílem amerického filosofa C. S. Peirce. Ve svém hlavním díle „Transformace filosofie“ (1994) se pokusil o sblížení hermeneutické filosofie Martina Heideggera s filosofií jazyka, jak ji vypracoval zejména Ludwig Wittgenstein. Východiskem jeho uvažování je argumentace a situace diskuse. Pro Apela jsou vposledu zdůvodněné ty věty, které nelze ani dokázat ani zpochybnit, aniž by se přitom už předpokládala jejich platnost. Každý účastník diskuse musí předpokládat, že může dospět k pravdivým výsledkům, že tedy pravdivé výpovědi jsou možné, a musí to předpokládat i o svých partnerech – jinak by se do debaty nemohl pustit.\n\nNa těchto základních a nezbytných předpokladech se Apel snažil vybudovat svoji diskurzivní etiku jako východisko z moderního etického relativismu a nihilismu. Tak jako Immanuel Kant budoval svou transcendentální filosofii na analýze podmínek možnosti každého poznání vůbec, budoval Apel svou transcendentální filosofii intersubjektivity na analýze podmínek rozhovoru a argumentace. Každý rozhovor musí předpokládat argumentující společenství, v němž každý míní své výpovědi vážně a totéž předpokládá u svých partnerů.\n\nApel přitom rozlišoval mezi ideálním a reálným komunikativním společenstvím. Členem reálného komunikativního společenství se člověk stává socializací, ale rozhovor musí směřovat k ideálnímu společenství, které by bylo schopno argumentům přiměřeně rozumět a definitivně posoudit jejich pravdivost. Cílem každé činnosti musí být 1) zajistit přežití lidského druhu jakožto reálného komunikativního společenství, a 2) v tomto společenství uskutečňovat ideální společenství. První podmínka je předpokladem pro druhou, která jí naopak dává smysl.\n\nKritikové namítají, že přitom není jasné, proč by se těmito pravidly měl člověk řídit, a že představa diskurzivní etiky, která vyžaduje jen odstranění překážek komunikace, je pro skutečný lidský život příliš slabá. Kdyby podmínkou každého rozhodnutí musel být dobrovolný souhlas všech zúčastněných, nebylo by už žádného rozhodování třeba.\n\n\n"}
{"id": "449161", "url": "https://cs.wikipedia.org/wiki?curid=449161", "title": "Apel", "text": "Apel\n\nApel může znamenat:\ntj. oslovení, zvolání, vyvolání, provolání (od toho \"apelovat\"), z lat. \"appello\", oslovit, vyzvat, např.\n\n\n"}
{"id": "449165", "url": "https://cs.wikipedia.org/wiki?curid=449165", "title": "Alexandre de Rhodes", "text": "Alexandre de Rhodes\n\nAlexandre de Rhodes ( A-Lịch-Sơn Đắc-Lộ, 15. března 1591 nebo 1593 Avignon – 5. listopadu 1660 Isfahán) byl francouzský jezuita a misionář ve Vietnamu, jehož činnost ovlivnila křesťanskou komunitu ve Vietnamu. Je považován za jednoho z tvůrců latinizace vietnamštiny.\n\nAlexandre de Rhodes se narodil v Avignonu, roku 1612 se stal v Římě novicem v Tovaryšstvu Ježíšově, kde studoval teologii a přírodní vědy. Roku 1618 byl vyslán na misii do Japonska, ale jelikož z Japonska byli misionáři vypovězeni, tak v letech 1619-23 působil v indickém státě Goa.\n\nOd roku 1624 působil ve Vietnamu, zpočátku v Annamu odkud po roce a půl odplul do Macaa, kde byl pověřen založením misie v Tonkinu, kam dorazil roku 1627.\n\n"}
{"id": "449169", "url": "https://cs.wikipedia.org/wiki?curid=449169", "title": "Vilém Weiss", "text": "Vilém Weiss\n\nVilém Weiss, někdy uváděný jako Wilhelm Weiss (7. dubna 1835 Milhostice) – 2. července 1891 Praha ), byl český chirurg, pedagog a autor odborných textů, jeden z nejznámějších lékařů své doby.\n\nPo absolvování gymnázia v Jindřichově Hradci studoval na pražské lékařské fakultě, kde se zaměřil na chirurgii v oboru urologie (“nemoci močoplemenidlné”). Jeho učitelem byl František Piťha. V roce 1859 získal titul doktora medicíny a následujícího roku nastoupil jako sekundář do všeobecné nemocnice. Brzy se zapojil do vědecké, publikační a pedagogické činnosti. Byl členem Spolku českých lékařů od jeho založení roku 1862 a přispíval do Časopisu českých lékařů (v letech 1870 – 78 působil jako redaktor, přičemž rozšířil okruh přispěvatelů a zvýšil odbornou úroveň, čímž se časopis vyrovnal podobným periodikům v jiných zemích). Během vědecké cesty roku 1863 se seznámil s léčebnými postupy ve Francii, Anglii a Německu. Velký dojem na něj udělala francouzská chirurgie, kterou od té doby považoval za vzor. Jedním z vynálezů, které po návratu pomáhal rozšířit v Čechách, byl sádrový obvaz pro léčení zlomenin. Také publikoval a podílel se na vytvoření českého lékařského názvosloví. Roku 1866 se stal asistentem stolice (katedry) chirurgické u prof. Blažiny. V roce 1872 byl jmenován docentem, 1876 mimořádným a 1882 řádným profesorem medicíny s českým vyučovacím jazykem. Když se roku 1883 rozdělila pražská univerzita na českou a německou část, stal se Weiss prvním děkanem české lékařské fakulty. Roku 1887 byl jmenován rektorem české univerzity.\n\nK jeho zásluhám patří, kromě tisíců vyléčených pacientů a stovek žáků – lékařů, především zvýšení úrovně pražské lékařské fakulty a české odborné literatury.\n\n"}
{"id": "449172", "url": "https://cs.wikipedia.org/wiki?curid=449172", "title": "Alan Pakula", "text": "Alan Pakula\n\nAlan Jay Pakula (7. dubna 1928, Bronx, New York, USA – 19. listopadu 1998, Melville, Long Island, stát New York, USA) byl americký filmový scenárista, režisér a producent.\n\nPocházel z rodiny východoevropských židovských přistěhovalců. Narodil se v Bronxu v New Yorku. Dramatické umění studoval na Yaleově univerzitě. V americkém filmu jeho kariéra odstartovala u Warner Brothers, na počátku 50. let působil jako asistent produkce u společnosti Paramount Pictures. Postupem doby se vypracoval na producenta a společně s kolegou režisérem Robertem Mulliganem si založili svoji vlastní společnost.\n\nZ této jejich vzájemné spolupráce vznikl, mimo jiné, přepis románu Harper Leeové \"Jako zabít ptáčka\" z roku 1962. Jeho režijní prvotinou se stal snímek \"Sterilní kukačka\" z roku 1969. Thrillerem \"Klute\" z roku 1971 pak zahájil svoji volnou sérii, v níž se pokoušel kriticky zobrazit vzájemné propojení mocenských, politických a zločineckých společenských struktur. V tomto duchu pak pokračoval i jeho další film \"Pohled společnosti Parallax\" z roku 1974. Jedním z vrcholů jeho tvorby se ovšem stala filmová adaptace Styronova románu \"Sophiina volba\" z roku 1982, která pojednává o hrůzném traumatu z koncentračního tábora. Mezi jeho další známé tituly patří thrillery \"Podezření\" z roku 1990 s Harrisonem Fordem a snímek \"Případ Pelikán\" 1993 s Julií Robertsovou a Denzelem Washingtonem v hlavní roli. Ve filmovém dramatu \"Tichý nepřítel\" z roku 1997 navodil situaci psychologického střetu pronásledovaného irského teroristy a férového newyorsého policisty. Jeho snad vůbec nejznámějším dílem se patrně stal snímek \"Všichni prezidentovi muži\" z roku 1976 s Dustinem Hoffmanem a Robertem Redfordem v hlavní roli, tento snímek byl natočen podle skutečné události, jíž byla Aféra Watergate.\n\nPakula zemřel 19. listopadu 1998 při autonehodě na Long Island Expressway v Melville v New Yorku. Tehdy mu bylo 70 let. Pakula zemřel na zranění na místě, stejně jako řidič auta.\n\nZa snímky \"Všichni prezidentovi muži\" a \"Sophiina volba\" byl nominován na Cenu Americké filmové akademie Oscar za nejlepší režii.\n\n\n"}
{"id": "449178", "url": "https://cs.wikipedia.org/wiki?curid=449178", "title": "Artur Partyka", "text": "Artur Partyka\n\nArtur Jerzy Partyka (* 25. července 1969, Stalowa Wola) je bývalý polský sportovec, atlet, který se věnoval skoku do výšky.\n\nMezi jeho největší úspěchy patří bronzová a stříbrná medaile z letních olympijských her (1992 a 1996), dvě stříbra z mistrovství světa (1993 a 1997) a zlatá medaile z mistrovství Evropy 1998 v Budapešti. Je dvojnásobným halovým mistrem Evropy, halovým vicemistrem světa a držitelem polských rekordů. Úspěšným byl již v juniorských kategoriích. V roce 1987 se stal v Birminghamu juniorským mistrem Evropy a o rok později získal titul také na MS juniorů v kanadském Sudbury.\n\nV letech 1989 – 2000 postupně nasbíral dvanáct titulů mistra Polska pod otevřeným nebem. Halovým mistrem Polska se stal třikrát, v roce 1990, 1991 a 1993.\n\n\n"}
{"id": "449179", "url": "https://cs.wikipedia.org/wiki?curid=449179", "title": "Seznam hlav vlád Ruska", "text": "Seznam hlav vlád Ruska\n\nToto je seznam hlav vlád Ruska, neboli předsedů vlád Ruska (dnešní terminologií), sestavený v chronologické linii od prvního premiéra Ruského impéria Sergeje Witta, který do úřadu nastoupil v roce 1905 až do současnosti. Název úřadu se v průběhu doby proměňoval.\n\nSoučasným předsedou vlády Ruské federace je od 16. ledna 2020 Michail Mišustin.\n\n\n"}
{"id": "449185", "url": "https://cs.wikipedia.org/wiki?curid=449185", "title": "Benátská noc", "text": "Benátská noc\n\nBenátská noc je český hudební festival s dlouholetou tradicí. Od roku 1993 zde vystupovaly mj. skupiny Anthrax, Die Happy s Martou Jandovou, The Gathering, Edguy, Black Majesty, Suzi Quatro, Scorpions, Lordi, Gary More, Clawfinger, Dream Theater, HIM, Kiss Forever Band, ACCA DACCA, Helloween, Village Peopla. Akce konaná v severních Čechách (konkrétně ve sportovním areálu Vesec) si vysloužila přezdívku nejkrásnější český festival. V posledních letech je festival přezdíván i jako rodinný festival, protože se zde scházejí všechny věkové kategorie fanoušků, a to včetně rodin s dětmi pro které byl nyní založen tábor patřící k areálu.\n\nPrvní ročník se uskutečnil v roce 1993, na Žluté plovárně na Malé Skále v Českém ráji. Na jedné stage se představili např. Kamil Střihavka, Katapult. Postupem času se festival rozrůstal. Následující ročníky se konaly na plovárně, čtvrtý již proběhl na loukách v Pojizeří.\n\n1993\nPrvní festival se uskutečnil v roce 1993 na Žluté plovárně v údolí obce Malá Skála v Českém Ráji.\n\n1994 – 29.7. – 31.7.\nÚčinkující: Noví farmáři a náhoda, Benedikt, Jarett, Katapult, Lady Jane, Těla, Chinaski.\n\n1995 – 29.7. – 31.7.\nÚčinkující: připravujeme\n\n1996 – 26.7. – 28.7.\nÚčinkující: Kabát, Torr, Please dont care, Dorotha B.B., Arakain, Vilém Čok, Těla, Pusa, Some like it not (Holandsko), Buty, Burma Jones, Chinasky, Dítě v prášku, T.M.A.\n\n1997 – 25.7. – 27.7.\nÚčinkující: Katapult, Olympic, Arakain, Chinasky, Tichá dohoda, Vilém Čok, Kamil Střihavka, Těla, Solomon Bob, Sto zvířat, Sluníčko, Ice Party, Pusa, L. Pešák, J. Feriová\n\n1998 – 24.7. – 26.7.\nÚčinkující: Kabát, Arakain, Žlutý pes, Chinaski, Ivan Hlas, Kamil Střihavka, J.A.R., Těla, Laura a její tygři, Cirkus Praha, Mňága a Žďorp, Vltava, Anna K., Vitacit, Krucipüsk, Žáha, The Česnek & Mike Ballard, Pusa, Sasquatch, Butche Wife, Ivo Pešák, Tibet, The Crow\n\n1999 – 30.7. – 1.8.\nÚčinkující: Tři Sestry, Simoriah, Credence clearwater Revived, Žlutý pes, Kamil Střihavka, Katapult, Mňága a Žďorp, Laura, České srdce, Chinaski, A.S.P.M, Žáha, The Česnek\n\n2000 – 28.7. – 30.7.\nÚčinkující: Kabát, Arakain, Walk Choc Ice, Divokej Bill, Kamil Střihavka, Žlutý pes, Těla, Ivan Hlas, Děda Mládek, L. Dusilová\n\n2001 – 27.7. – 29.7.\nÚčinkující: Kabát, Žlutý pes, Tři Sestry, Tony Ducháček & Garage, Lety mimo, Krucipüsk, Divokej Bill, Precedens, Hush, Těla, Gang ala Basta, Krausberry, Wohnout, Rebels, Děda Mládek a illegal band, Ivan Hlas, Lenka Dusilová, Mňága a Žďorp\n\n2002 – 26.7. – 28.7.\nÚčinkující: Punk Floid, Agonie, Flattus, Walking, Fish, Dolores, Robson, Česká paní, King Zero, Kurtyzány z 25. Avenue, Divokej Bill, Törr, Debustrol, Krabathor, Alkehol, Krucipüsk, Jade Wah´oo, Damage, INC, Potřeba činnosti, Wo.Co.De., Lety mimo, Harlej, Ancient Mariners, Tři Sestry, Doga, a další.\n\n2003 – 25.7. – 27.7.\nÚčinkující: Čechomor, Support Lesbiens, Kabát, Chinaski, J.A.R., Ready Kirken, Arakain, Horkýže Slíže, a další.\n\n2004 – 30.7. ţ 1.8.\nÚčinkující: Anthrax (USA), Evergray (SWE), No name (SK), Pražský výběr, katapult, Škwor, Mig 21, Horkýže Slíže, Polemic, Vidiek, a další.\n\n2005 – 29.7. – 31.7.\nÚčinkující: Kabát, In Extremo, Čechomor, Boban markovič, Orkestar, Chinaski, Aneta Langerová, Vl. Mišík & ETC, a další\n\n2006 – 28.7. – 30.7.\nÚčinkující: Scorpions, Krucipüsk, Arakain, Škwor, Plexis, Egotrip, Brutus, Petr Kolář, a další.\n\n2007 – 27.7. – 29.7.\nÚčinkující: Edguy (D), The Gathering (NL), Tři Sestry, Divokej Bill, Kabát, Suzi Quatro (USA), The 69 Eys (FIN), Gaia Mesiah, Kryštof, a další.\n\n2008 – 25.7. – 27.7.\nÚčinkující: Lordi (FIN), Die Happy (D), Peha, Divokej Bill, Doga, Waltari (FIN), Kim Wilde (UK), a další.\n\n2009 – 25.7. – 27.7.\nÚčinkující: Guano Apes (D), Tarja Turunen (FIN), Midge Ure (UK),Paradise Lost (UK), Epica (NL), a další.\n\n2010 – 30.7. – 1.8.\nÚčinkující: Kabát, Gary Moore (UK), Stratovarius (FIN), Fiction Plane (UK), Rebelstar (NL), Slade (UK), Destine (NL), Richard Müller (SK), a další\n\n2011 – 19. ročník, 29.7. – 31.7.\nÚčinkující: Clawfinger /SWE/, Dream Theater /USA/, In Extremo /D/, Kiss Forewer Band /HU/, Lacuna Coil /IT/, Scooter /D/, U.D.O. /D/, Desmod /SK/, Iné kafé /SK/, Katarína Knechtová /SK/, Peter Cmorík /SK/, Popcorn Drama /SK/, Ska2tonics /SK/ a další. Na festivalu se podílely společností, jako jsou Gambrinus, Evropa 2 a další.\n\n2012 – 20. ročník, 27.7. – 29.7., poprvé ve Vesci u Liberce\nÚčinkující: Bryan Adams, Daniel Landa, Kabát, Jaromír Nohavica, Turbo, Chinaski, Petr Kolář, Waldagang, Tomáš Klus, Anna K., Václav Neckář + Bacily a mnoho dalších\n2013 – 21. ročník, 26.7. – .28.7.\nÚčinkující: Nightwish /FIN/, Sabaton /SWE/, Sunrise Avenue /FIN/, James /UK/, N.O.H.A. /D/, Katarína Knechtová /SK/, David Koller, Alkehol, Harlej, Marek Ztracený, Aneta Langerová, David Deyl, Marta Kubišová, Věra Špinarová, Pražský výběr, Pipes and Pints a další.\n\n2014 – 22. ročník, 25.7. – .27.7.\n\nVystoupí: HIM /FIN/, Palo Habera&Team /SK/, Ivan Král, Horkýže Slíže /SK/, Anna K., Čechomor, Chinaski, Mandrage, Škwor, Visací Zámek a další.\n\n2015 – 23. ročník, 23.7. – .26.7.\n\nVystoupili: HELLOWEEN /DE/, Village People /US/, Arakain, Chinaski, Alkehol, Walda gang a další\n\nPořadatelé Benátské noci se snaží zachovat u festivalu jeho stálou tvář. Koná se vždy poslední víkend v červenci, prvních 19 ročníků byl na loukách v údolí Jizery na Malé Skále, od 20. ročníku se přestěhoval do Vesce u Liberce. Další tradicí je rockový pátek, popová sobota a pop-folková neděle. V prvních ročnících u festivalu probíhaly tradiční neckyády a fotbalový zápas místního celku s 1. FC Spark.\n\n"}
{"id": "449186", "url": "https://cs.wikipedia.org/wiki?curid=449186", "title": "Kozorožec kavkazský", "text": "Kozorožec kavkazský\n\nKozorožec kavkazský (\"Capra caucasica\") (anglicky West Caucasian Turs – „západní kavkazské kozy“) je druh kozy (\"Caprinae\") žijící pouze v horách v západní polovině Kavkazu. Ve východní části Kavkazu žije blízce příbuzný kozorožec dagestánský (\"Capra cylindricornis\") s odlišným tvarem rohů, někdy klasifikovaný jen jako poddruh kozorožce kavkazského.\n\nTento druh měří v kohoutku až 1 metr a váží okolo 65 kg. Kozorožci mají velká, ale úzká těla a krátké nohy. Jejich zbarvení je kaštanové barvy se žlutým břichem, ale s tmavšíma nohama. Jejich tlusté rohy jsou zakřivené do tvaru šavle a mají velmi hrbolatý povrch. Délka rohů u samců dosahuje až 70 cm, u samic mnohem méně.\n\nProstředí kozorožce kavkazského se nachází v hornatých krajinách Kavkazu v nadmořských výškách mezi 800 až 4000 metrů, kde se živí zejména trávou a listím. Jejich predátory jsou vlci a rysi.\nKozorožci kavkazští jsou noční zvířata, pasou se na otevřených prostranstvích v noci a ve dne se skrývají. Samice žijí ve stádech o deseti kusech, zatímco samci jsou osamělí.\n\nOdhaduje se, že ve volné přírodě žije 5000 – 6000 kusů.\n\n"}
{"id": "449187", "url": "https://cs.wikipedia.org/wiki?curid=449187", "title": "Vazovecký potok", "text": "Vazovecký potok\n\nVazovecký potok je pravostranný přítok řeky Jizery v Libereckém kraji. Je nazván podle vesnice Vazovec, dnes místní části Turnova. Délka toku činí 5,2 km. Plocha povodí měří 10,6 km².\n\nVazovecký potok se protéká Vazoveckým údolí. Je to malý potůček, který vytéká z Ondříkovického zlomu. Odtud teče jihovýchodním směrem a vytváří plošší údolí, ve kterém se podél potoka rozkládá vesnice Vazovec. Potok se poblíž Dlaskova statku v Dolánkách vlévá do řeky Jizery.\n\nU pramene potoka se nachází restaurace a hotel, který leží na břehu rybníka, dále po proudu je mnoho soukromých objektů, které se využívají jak k rekreaci, tak i k trvalému pobytu.\n"}
{"id": "449191", "url": "https://cs.wikipedia.org/wiki?curid=449191", "title": "Pamětní deska", "text": "Pamětní deska\n\nPamětní deska je plaketa, většinou kamenná nebo kovová, která má sloužit jako připomínka významné osobnosti, instituce nebo historické události.\n\nPamětní desky se často umisťují na domy, v nichž se dotyčné osoby narodily, zemřely nebo v nich žily či alespoň určitý čas pobývaly. Tak existuje například v Praze několik pamětních desek významných českých spisovatelů jako je Božena Němcová, Karolína Světlá nebo Jaroslav Hašek. Pokud z nějakého důvodu (dům už nestojí nebo jeho majitel umístění desky neumožní) není možné umístit pamětní desku přesně na dům, jenž je s danou osobností spojený, bývá někdy pamětní deska umístěna na dům vedlejší. Například na pamětní desce Karla Kryla v ulici kpt. Jaroše v Kroměříži je zavádějící nápis \"NARODIL SE A ŽIL V KROMĚŘÍŽI\". Na jeho rodném domě v Březinově ulici je na nové pamětní desce již nápis \"V TOMTO DOMĚ SE NARODIL\". Jindy desky klamou: tak např. na domě, v němž Jean-Jacques Rousseau žil, ale kde se nenarodil, byla (nebo snad stále je) umístěna deska s nápisem hlásajícím, že šlo o jeho rodný dům. Kromě domů bývají pamětní desky nebo cedule umisťovány například na tunelech, mostech, kanálech, přehradních hrázích, věžích a hřbitovech; někdy jsou připojeny k tabulím se jmény ulic.\n\nNěkterá města nebo městské části mají vlastní série pamětních desek:\n\n\n\n\n\n\n"}
{"id": "449193", "url": "https://cs.wikipedia.org/wiki?curid=449193", "title": "Akademie filmového umění a věd", "text": "Akademie filmového umění a věd\n\nAkademie filmového umění a věd (angl. \"The Academy of Motion Picture Arts and Sciences\", zkratka \"AMPAS\") je americká filmová organizace zaměřená na rozvoj kinematografie. Sdružuje víc jak šest tisíc členů z různých filmových odvětví. Na jejím čele je prezident a správní rada složená ze zástupců všech patnácti poboček. Jejich úkolem je vedení a dohlížení na regule a pravidla společnosti.\n\nAkademie je po celém světě známá především kvůli ocenění, kterým každoročně oceňuje filmové počiny za předešlý kalendářní rok. Ceně Akademie (\"Academy Award\") se lidově říká Oscar. Poprvé byla udělena na slavnostním banketu 16. května 1929.\n\nZačátkem roku 1927 se ředitel studia MGM, Louis B. Mayer, během večeře ve svém domě v Santa Monice zmínil hostům – herci Conradu Nagelovi, režisérovi Fredu Niblovi a producentovi Fredu Beetsonovi – o nápadu založit organizaci na podporu filmového průmyslu. Vytvořili jistou koncepci a o týden později pozvali další osobnosti kinematografie. Dne 11. ledna se tedy třicet šest lidí z filmové branže sešlo na slavnostní večeři v hotelu Ambassador v Los Angeles, aby prodiskutovali podmínky vzniku \"Mezinárodní akademie filmového umění a věd\" (angl. \"International Academy of Motion Picture Arts and Sciences\"; slovíčko \"mezinárodní\" bylo z názvu zanedlouho odstraněno). V půlce března téhož roku byly zveřejněny zakládající stanovy společnosti a první zástupci byli zvoleni do čela Akademie. Prvním prezidentem se stal Douglas Fairbanks, viceprezidentem Fred Niblo, pokladníkem M.C.Leeve a sekretářem Frank Woods.\n\n4. května 1927 stát Kalifornie uznal Akademii jako neziskovou organizaci. O týden později, 11. května, se konal slavnostní banket v Křišťálovém sále hotelu Biltmore v L.A., jehož se zúčastnilo tři sta hostů. Z nich se dvě stě třicet stalo členy Akademie za vstupní poplatek 100 $. Tu noc Akademie poprvé udělila čestné členství a to vynálezci Thomasu Edisonovi.\n\nZanedlouho na to vzniklo prvních pět poboček společnosti: producenti, herci, režiséři, scenáristé a technici.\n\nAkademie si v začátcích své existence pronajímala na pár měsíců kanceláře na adrese 6912 Hollywood Boulevard. Toto dočasné řešení vystřídal ani ne po půl roce hotel Roosevelt, ve kterém si organizace zaplatila apartmány v jednom podlaží. Po instalaci obrazové a zvukové techniky mohli akademici začít také s producentským promítáním ještě nedokončených a nerealizovaných filmů. Na stejné ulici Akademie sídlila i v roce 1930, avšak na jiném popisném čísle. Tehdy měla její administrativa čtyři vedoucí pracovníky, tři asistenty a šest účetníků. Tyto podmínky vyhovovaly pouze do roku 1935, kdy se administrativa přemístila do budovy \"Taft\" na rohu Hollywood Blvd. a Vine Street, a knihovna přesídlila na ulici North Gordon.\n\nOd roku 1975 má Akademie hlavní sídlo v Beverly Hills na 8949 Wilshire Boulevard.\n\n\"Cena za zásluhy\" (angl. \"Award of Merit\") byl název jednoho z prvních výborů Akademie. Měl sedm členů a v roce 1928 představenstvu navrhl, že ocenění se bude udělovat ve dvanácti kategoriích. První Ceny Akademie byly uděleny na slavnostní večeři v hotelu Roosevelt 16. května 1929. Akademici oceňovali filmové počiny vzniklé mezi 1. srpnem 1927 a 31. červencem 1928.\n\nKromě archivování a ukládání filmových materiálů, a udělování Oscarů, má Akademie filmového umění a věd ve své činnosti i vydávání publikací (první vydala už v roce 1928), udělování stipendií studentům filmových škol, udělování grantů pro vysoké školy na jejich filmové festivaly, stáže a jiné projekty. Byl založen výbor na podporu studentských filmů (angl. \"Student Academy Awards Committee\"). V roce 1944 byla založena nadace (\"The Academy Foundation\") s cílem uchovávat filmový materiál a dohlížet na provoz knihovny a archivu. Její činnost také představuje veřejné promítání a doprovodné programy v průběhu celého roku.\n\nZačátkem sedmdesátých let vznikla \"Národní filmová informační služba\" (angl. \"National Film Information Service\") umožňující přístup do knihovny Akademie historikům, kritikům, studentům a ostatním zájemcům mimo Los Angeles. V roce 1974 vznikl cyklus přednášek nesoucí jméno po zesnulém scenáristovi a profesorovi Marvinovi Borowskym. Akademie se podílela na vzniku dalších cyklů v průběhu sedmdesátých let.\n\nV osmdesátých a devadesátých letech vznikaly nové programy a granty, mezi kterými byl i prestižní \"Nicholl Fellowships in Screenwriting\" (v překladu \"Nadace Nichollových pro podporu scenáristiky\"). Program je pojmenován po manželské dvojici Donovi a Glee Nichollových a běží dodnes. Ročně uděluje granty začátečníkům v oboru scenáristiky.\n\nV roce 2003 vytvořila správní rada novou radu s názvem \"Science and Technology Council\" (v překladu \"Rada pro vědu a techniku\"), která měla Akademii navrátit jedno z jejich prvotních poslání – rozvoj filmové vědy a techniky.\n\nAkademie dala za vznik dvou center pro vzdělávání v oboru kinematografie.\n\n\"Fairbanksovo vzdělávací centrum\" (angl. \"The Fairbanks Center for Motion Picture Study\") je sídlem renomované knihovny Margarety Herrickové se světově proslulou sbírkou filmového materiálu. Původně sloužila budova místním vodárnám, avšak v roce 1976 už nesplňovala nároky zásobování čtvrtě Beverly Hills. Akademie podala na radnici návrh v roce 1988 na proměnu vodáren v knihovnu a archiv, a v průběhu dvou let se budova zrekonstruovala. Otevřena byla v roce 1991 a rekonstrukce stála 15 000 000 $. Peníze šly se sbírky, kterou založila Akademie. Centrum nese jméno jednoho ze zakladatelů Akademie a zároveň jejího prvního prezidenta, Douglase Fairbankse. V roce 2002 se \"Filmový archiv Akademie\" (angl. \"Academy Film Archive\") přestěhoval do budovy \"Centra Mary Pickford\".\n\n\"Vzdělávací centrum Mary Pickford\" (angl. \"Pickford Center for Motion Picture Study\") bylo pojmenováno po legendě němého filmu a jedné ze zakladatelek Akademie, Mary Pickford. Její jméno nese tato instituce od května 2002. V budově je kromě divadla také sídlo \"Rady pro vědu a techniku\", \"Nadace Nichollových pro podporu scenáristiky\" a \"Filmového archivu Akademie\".\n\nV roce 2006 Akademie zveřejnila záměr založit muzeum věnované filmu. Práce by měly skončit v roce 2012 a sídlit bude vedle \"Centra Mary Pickford\". Architektem byl zvolen Maročan Christian de Portzamparc.\n\nPůvodní myšlenka založit organizaci na podporu kinematografie vznikla začátkem roku 1927. Šéf studia MGM, Louis B. Mayer, a jeho tři kolegové pozvali 11. ledna dalších dvaatřicet osobností na večeři do hotelu Roosevelt v Los Angeles. Setkání dalo za vznik \"Akademii filmového umění a věd\" a jejími zakladateli jsou:\n\nV začátcích organizace v květnu 1927 mělo členství 230 osobností ze světa filmového umění a vědy. V listopadu 1928 to bylo už 374 členů. V roce 1932 měla Akademie více než osm set členů, když v půlce roku 1933 klesl jejich počet na polovičku. Stalo se tak během protestů herců a scenáristů, kteří se vzdali členství, aby tím vyjádřili nesouhlas s její politikou. Nejdříve odešli scenáristé, aby založili \"Screen Writers Guild\", a pak herci, kteří vytvořili unii \"Screen Actors Guild\". Obě organizace existují dodnes. Ke konci první dekády existence společnosti se začal počet členů znovu zvyšovat.\n\nAkademie má dnes přes šest tisíc členů, převážně umělců a profesionálních filmových tvůrců. Členství v Akademii vzniká na podkladě pozvání správní rady. Dotyčný by měl mít podporu alespoň dvou stávajících členů a pak získat podporu výkonného výboru dané pobočky. Až teprve pak se žádost posouvá k správní radě. Jednotlivci nominováni na Cenu Akademie získávají pozvání automaticky. Ve výjimečných případech může správní rada Akademie pozvat jednotlivce, aby se stal takzvaným \"volným\" členem. Tito členové nemají vlastní pobočku, nemůžou být zastoupeni v správní radě, ani nehlasují o Ceně Akademie.\n\nV čele Akademie je prezident. Dalšími členy představenstva jsou první viceprezident, dva další viceprezidenti, pokladník, tajemník a úřad jednatele.\n\nNa vedení organizace dohlíží správní rada (angl. \"Board of Governors\"). Složená je ze zástupců všech patnácti poboček. Každý pobočka volí tři členy. Výjimkou je pobočka maskérů, která vznikla v roce 2006 a má v radě jen jednoho zástupce.\n\nAkademie se dělí na patnáct poboček. Tvoří je:\nPrezident Akademie je dnes volený každoročně a může být v úřadu maximálně čtyři roky za sebou.\n\nSeznam prezidentů Akademie filmového umění a věd:\n\n"}
{"id": "449194", "url": "https://cs.wikipedia.org/wiki?curid=449194", "title": "Jaroslav Kocvera", "text": "Jaroslav Kocvera\n\nJaroslav Kocvera (7. března 1943 Mladá Boleslav – 1995) je z publikovaných prací známý jako opakovaný pacient psychiatrické léčebny, sympatizant snah o modernizaci a humanizaci psychoterapie a psychiatrie a básník, který psal volným veršem a zejména v pozdním období tvorby byl ovlivněn surrealismem.\n\nKe konci svého života vydal svou jedinou sbírku básní, \"Slátaniny\", která je hutným profilem jeho celoživotní tvorby. Následující rok byla vydána sbírka jeho korespondence s psychoterapeutkou Darjou Kocábovou „o lidské vzájemnosti, sounáležitosti a spoluzodpovědnosti, o hranici mezi duševní rovnováhou a nemocí, bytím a nebytím“ z let 1990–1994, doplněná eseji Kocábové. Některé z jeho básní byly publikovány i jinde, například v časopise Mosty 2 – 1989/1.\n\nSurrealistický básník Karel Šebek, který se s ním seznámil při svém pobytu v léčebně v Kosmonosích a k vydání sbírky jej přemluvil, v předmluvě napsal, že mnohé z oněch pár básní znamenají „víc než silné sbírky jiných autorů“. Charakterizoval je přístupem čistoty, nekompromisnosti a angažovanosti v kladném smyslu (proti všemu bezpráví a násilí), samorostlostí a nesmlouvavostí: \"„Stačí pár slov, a je konec světa (…) když čtete, máte pocit, že tohle právě je ono a že to nemůže být jinak.“\". Mnohé Kocverovy básně, podobně jako Šebkovy, jsou inspirovány životem v léčebně, který se podle Šebka \"„tomu dnešnímu neblahému světu podobá jako jeho tresť“\". Sbírka byla vydána v pražském filosoficky zaměřeném nakladatelství Herrmann a synové, na knihařském zpracování se podíleli bývalí spolupacienti v rámci rehabilitační pracovní terapie v nově zřízené chráněné knihařské dílně.\n\nPracoval například v textilní továrně Tiba, ale i jako pomocný tiskař, čistič odpadních vod, rytec, kreslíř či betonář. Má syna Tomáše.\n\nPo dlouhá léta byl tajemníkem Socioterapeutického klubu v Mladé Boleslavi (dnešní pobočky České společnosti pro duševní zdraví), v němž z iniciativy Darji Kocábové skupina průkopnických terapeutů a sociálních pracovníků společně s pacienty ve druhé polovině 80. let zaváděla komunitní formy práce s vážně duševně nemocnými, zejména psychotiky. Kocvera těmto snahám fandil již od první schůzky 7. dubna 1984 a zorganizoval již v roce 1985 první rehabilitační výjezdní pobyt členů klubu.\n\nV roce 1977, kdy se poprvé seznámil s terapuetkou Darjou Kocábovou, měl za sebou již 7 pokusů o sebevraždu. Podle záznamu v databázi Národní knihovny zemřel v roce 1995, tedy téhož roku, kdy vyšla jeho kniha básní a odkdy je nezvěstný básník Karel Šebek. Způsob, přesné datum a okolnosti Kocverovy smrti nebyly publikovány.\n\nJedna z nejstarších básní z celoživotní profilové sbírky \"Slátaniny\", datace 1964-5, bez názvu (řazeno chronologicky):\n\ncodice_1\n\nÚryvek z básně „Míjení lodí (Severní póly)“ ze sbírky \"Slátaniny\", datace 14. června 1989, věnováno „vzácné přítelkyni“:\n\ncodice_2\n\nÚryvek z jedné z nejpozdnějších básní, datované rokem 1994 a nadepsané pouze věnováním „(Karlu Šebkovi)“, \"Slátaniny\", str. 119:\n\ncodice_3\n\n"}
{"id": "449198", "url": "https://cs.wikipedia.org/wiki?curid=449198", "title": "Lewis Morris Rutherfurd", "text": "Lewis Morris Rutherfurd\n\nLewis Morris Rutherfurd (25. listopadu 1816 – 30. května 1892) byl americký advokát, astronom a průkopník astrofotografie.\n\nRutherfurd se narodil v Morrisanii v New Yorku Robertu Walteru Rutherfurdovi a Sabině Morrisové. Byl vnukem amerického senátora Johna Rutherfurda a pravnukem Lewise Morrise, signatáře Deklarace nezávislosti Spojených států. Vystudoval Williams College v Massachusetts roku 1834, pak absolvoval právní praxi v roce 1837 s Williamem H. Stewardem v Auburnu. Po složení advokátských zkoušek v roce 1837 se stal advokátem. Dne 22. července 1841 se oženil s Margaret Chanlerovou. Jejich syn Stuyvesant Rutherford se narodil v roce 1842.\n\nLewis Rutherfurd opustil studium práv v roce 1849 a věnoval svůj volný čas vědě, zejména astronomii. Představil průkopnickou práci o spektrální analýze a experimentoval s fotografováním oblohy. Vymyslel řadu přístrojů, včetně mikrometrického přístroje na měření objektů na fotografiích, stroj na výrobu difrakční mřížky a první dalekohled navržený speciálně pro astrofotografii.\n\nS použitím svých vlastních nástrojů vytvořil Rutherfurd kvalitní kolekci fotografií Slunce, Měsíce a planet, stejně jako hvězdokup a hvězd až do páté hvězdné velikosti (jasnost objektu). V roce 1862 začal pracovat na spektroskopických studiích s pomocí své nové difrakční mřížky. Všiml si odlišné kategorie spektrální třídy hvězd, které pak Angelo Secchi rozšířil v roce 1867 na soubor čtyř hvězdných tříd.\n\nRutherfurd pracoval jako člen správní rady na Kolumbijské univerzitě od roku 1858 do 1884 a své fotografie této instituci daroval. V roce 1884 byl jmenován jako jeden z delegátů na mezinárodní konferenci Meridian. Byl jedním z členů Národní akademie věd Spojených států amerických vytvořené v roce 1863 a také byl jmenován členem Královské astronomické společnosti.\n\nOd roku 1887 začalo jeho zdraví selhávat.\n\nRichard Proctor, největší popularizátor astronomie v devatenáctém století, Rutherforda nazval jako „největšího měsíčního fotografa věků“.\n\n"}
{"id": "449199", "url": "https://cs.wikipedia.org/wiki?curid=449199", "title": "Tresť", "text": "Tresť\n\nTresť je kapalný výtažek (esence, koncentrát). Hovoří se například o čajové tresti, rumové tresti, likérových trestích nebo kávové tresti. Rumovou trestí se zpravidla rozumí koncentrát nesoucí aroma rumu, avšak neobsahující alkohol. \n"}
{"id": "449201", "url": "https://cs.wikipedia.org/wiki?curid=449201", "title": "Johannes Thiele (zoolog)", "text": "Johannes Thiele (zoolog)\n\nJohannes Thiele (1. srpna 1860 – 5. srpna 1935) byl německý zoolog, který se specializoval na měkkýše.\n\nJeho dílo \"Handbuch der systematischen Weichtierkunde\" (anglická verze publikovaná pod názvem \"Handbook of Systematic Malacology\") je standardním dílem. Od roku 1904 až do důchodu v roku 1925 byl kurátorem kolekce měkkýšů v přírodovědném muzeu v Berlíně.\n\nThieleho klasifikace ulitníků se v minulosti používala desetiletí. Modifikovala starší koncept Henri Milne-Edwardse (1848) s třemi podtřídami: předžábrovce, zadožábrovce a plicnatce. Thieleova klasifikace byla založena na celkové podobnosti mezi druhy. Tato klasifikace byla však v průběhu let také pozměněna.\n\n"}
{"id": "449202", "url": "https://cs.wikipedia.org/wiki?curid=449202", "title": "Sedlecký potok", "text": "Sedlecký potok\n\nSedlecký potok je název více vodních toků:\n\n"}
{"id": "449203", "url": "https://cs.wikipedia.org/wiki?curid=449203", "title": "Moravskoslezská fotbalová liga 2009/10", "text": "Moravskoslezská fotbalová liga 2009/10\n\nV soubojích devatenáctého ročníku Moravskoslezské fotbalové ligy 2009/10 se utkalo 16 týmů každý s každým dvoukolovým systémem podzim–jaro. Tento ročník začal v sobotu 8. srpna 2009 úvodními dvěma zápasy 1. kola a skončil v neděli 13. června 2010 zbývajícími dvěma zápasy 30. kola.\n\nBěhem podzimu se ze soutěže odhlásil klub Fotbal Fulnek, čímž se stal prvním sestupujícím, jeho výsledky byly anulovány a soutěž byla dohrána s 15 účastníky. Do II. ligy postoupil vítěz, krom Fulneku sestoupila poslední tři mužstva tabulky.\n\n\nNejlepším střelcem ročníku se stal (stejně jako v MSFL 2004/05) útočník Tomáš Řehák z Uničova, který soupeřům nastřílel 14 branek.\n\nZdroj: \nPoznámky:\n\n"}
{"id": "449204", "url": "https://cs.wikipedia.org/wiki?curid=449204", "title": "Zemědělské zásobování a nákup", "text": "Zemědělské zásobování a nákup\n\nZemědělské zásobování a nákup (ZZN) byl v době socialistického Československa standardní název národních podniků, vzniklých znárodněním dosavadních hospodářských skladištních družstev a podobných subjektů. Hospodářská družstva existovala ještě do 50. let, pak se transformovala na Krajské výkupní závody, n.p., ty se od roku 1960 nazývaly podle konkrétního kraje, např. Západočeský výkupní závod, n.p. Název Zemědělský nákupní a zásobovací podnik vznikl ještě později. Dosud je součástí názvu některých českých společností, dnes vesměs akciových, které zastřešuje \"Spolek pro komodity a krmiva\" (dříve \"Českomoravské sdružení organizací zemědělského zásobování a nákupu\") se sídlem v Opletalově ulici v Praze. Sdružení mělo k březnu 2009 celkem 77 členů. \n\nZ členů SKK si tradiční zkratku nebo celý název zachovaly firmy: \n\n\n"}
{"id": "449206", "url": "https://cs.wikipedia.org/wiki?curid=449206", "title": "Státní znak Švýcarska", "text": "Státní znak Švýcarska\n\nStátní znak Švýcarska vznikl roku 1848 a naposledy byl ustanoven v roce 1889. Vychází ze státní pečeti, která byla stanovena v návrhu ústavy z dne 16. května 1814.\n\nZnak tvoří červený zaoblený štít se stříbrným řeckým křížem, jehož ramena jsou o šestinu delší, než je jejich šířka. Tento typ štítu používá v současné době také Kosovo na svém znaku.\n\n"}
{"id": "449216", "url": "https://cs.wikipedia.org/wiki?curid=449216", "title": "Kniha apokryfů", "text": "Kniha apokryfů\n\nApokryfy (v r. 1945 vydány také pod názvem Kniha apokryfů) jsou vesměs filozoficky traktované příběhy, v nichž autor dává biblické, historické či klasické literární látce soudobé vyznění. Svou předlohu volně obměňuje, zlidšťuje a aktualizuje její tradicí zmrtvělé hrdiny, jimž dává vyslovovat mravní zásady člověka 1. poloviny 20. století.\n\nObsahuje příběhy O desíti spravedlivých, Svatá noc, Marta a Maria, Lazar, Pilátův večer. \"Kniha apokryfů\" navíc obsahuje Prométheův trest, O úpadku doby, Jako za starých časů, Thersites, Agathon čili o moudrosti, Alexandr Veliký, Smrt Archimédova, Římské legie, Pseudolot čili o vlastenectví, O pěti chlebích, Benchanan, Pilátovo krédo, Císař Dioklecián, Attila, Obrazoborectví, Bratr František, Ofir, Goneril – dcera Learova, Hamlet – princ dánský, Zpověď Dona Juana, Romeo a Julie, Pan Hynek Ráb z Kufštejna, Napoleon.\n\n"}
{"id": "449218", "url": "https://cs.wikipedia.org/wiki?curid=449218", "title": "Mark R. Hughes", "text": "Mark R. Hughes\n\nMark Reynolds Hughes (1. ledna 1956 – 21. května 2000) byl americký podnikatel, zakladatel, předseda a CEO Herbalife International Ltd, multi-level marketingové společnosti.\n\nMark Reynolds Hughes se narodil v roce 1956, ve městě La Miranda, okres Los Angeles, v Kalifornii. Rodiči byli Jack Reynolds a Jo Ann Hughes, kteří se rozvedli v roce 1970, když bylo Markovi 14 let, od té doby byl vychováván jen matkou.\n\nJako rodina přežívali na sociálních dávkách, jeho matka trpěla „emocionálními problémy“. Bojovala s obezitou a úzkostnou poruchou, brala amfetamin a prášky na spaní. V deváté třídě Mark Hughes odešel ze školy a začal brát drogy. Později k tomu řekl: „\"Byl jsem delikvent. Dostal jsem se do problémů se zákonem.\"\" V 16 letech byl kurátorem poslán na CEDU, což byla střední škol rezidenčního charakteru se zaměřením na výchovu problémových mladých lidí. Škola sídlila v Running Springs a její počátky byly spojeny s dobročinnou organizací Synanon, založenou v 1958 a později označenou za sektu. Součásti rehabilitačního pobytu na škole, byl prodej lístků do tomboly, výnosy z prodeje z části hradil svěřenci svůj pobyt na škole. Hughes se stal nejlepším prodejcem školy. „\"Délka pobytu byla založena na tom, kolik finančních prostředků jste přinesli.\"\" řekl Hughes pro časopisu People v roce 1985. „\"Byl tam dost velký tlak, a já jsem chtěl být nejlepší.\"\"\n\nKdyž bylo Hughesovi 19 let, stále pracoval pro CEDU. Jeho matka zemřela 27. dubna 1975, ve svém bytě na předávkování drogami. Podle pitevní zprávy bylo vedle její postele nalezeno několik prázdných lahviček s léky na předpis. Její lékař řekl koronerovi: „\"Bylo mi známo, že zneužívá léky na předpis\"“. Toxikologické testy ukázaly vysoce smrtelnou hladinu léku proti bolesti pod názvem Darvon.\n\nV roce 1976, když mu bylo 20 let, zapojil se do prodeje dietních výrobky společnosti Seyforth Laboratories, v rámci MLM kariéry patřil mezi TOP 100. Společnost v roce 1979 ohlásila bankrot. Hughes se zapojil do podnikání se společností Golden Youth, která prodávala cvičební vybavení a produkty na kontrolu hmotnosti formou přímého prodeje. Během spolupráce s Golden Youth se Mark Hughes setkal s Kathryn Whiting, která byla jednou ze čtyř finalistek miss. S tou se v roce 1979 oženil na pláži v Santa Monice, v Kalifornii. Jeho žena, bývalá „Miss Santa Monica\", měla tehdy 21 let a studovala na lékařské fakultě. Když společnost Golden Youth ukončila svou činnost, Mark Hughes se rozhodl, že založí vlastní společnost.\n\nV únoru 1980, ve věku 24 let, založil Mark Hughes společnost Herbalife International se sídlem v Los Angeles. Společnost se od té doby stala jednou z největších na světě, které prostřednictvím systému MLM distribuuje potravinové doplňky na přírodní bázi. Společnost měla v roce 2007 obrat ve výši přibližně 3,5 miliardy dolarů a 2,1 milionu nezávislých distributorů. V roce 2013 podnikala společnost již v 95 zemích, dosáhla tržeb ve výši 7,5 miliardy dolarů.\n\nV počátcích existence společnosti Herbalife se Mark Hughes setkal s Jimem Rohnem, který se stal jeho mentorem, řečníkem na výročních setkáních distributorů společnosti, která jsou známá jako Herbalife Extravaganza.\n\nV polovině 80. let byl Hughes žalován úřadem pro potraviny a léčiva, kanceláří generálního prokurátora v Kalifornii a ministerstvem zdravotnictví. Důvodem bylo, že distributoři společnosti zákazníkům sdělovali nepravdivé tvrzení o zdravotní účincích produktů Herbalife a klamně prezentovali marketingový plán, kterým společnost odměňovala distributory. Zdravotnické agentury obvinily společnost z porušování norem pro označování výrobků a používání klamavých obchodních praktik.\n\nRegulační orgány tvrdily, že společnost prezentovala výrobky jako léčiva. Léky jsou regulovány agenturou F.D.A., zatímco doplňky výživy ne. Někteří zdravotničtí odborníci zpochybnili účinnost přípravků Herbalife a uvedli, že v některých případech se příliš spoléhali na projímadla a kofein, které výrobky obsahují.\n\nV březnu 1985 generální prokurátor státu Kalifornie a ministerstvo zdravotnictví nařídili společnosti Herbalife, aby narovnali tvrzení o účinnosti výrobků, především pak uvedení množství jednotlivých látek obsažených ve výrobcích. Současně měla společnost kontrolovat distributory, zda prezentují správným způsobem marketingový plán.\n\nV souvislosti se mnoha stížnostmi, že spotřebitelé výrobků Herbalife byli poškozeni jejich účinky, byl v květnu 1985 Mark Hughes pozván před komisi podvýboru senátu USA. Mark Hughes se zde, v návaznosti na výpovědi a názory odborníků na výživu, kteří den před tím kritizovali Herbalife, zeptal senátorů: „\"Pokud jsou toto Vaši odborníci na hubnutí, proč byli tak tlustí?\"“ Během slyšení Hughes přiznal, že jeho vlastní formální vzdělání skončilo 9. třídou. Když se Hughese zeptali, zda a jak by mohl být kvalifikován k tomu, aby se vyjadřoval k názoru předních lékařských odborníků, odpověděl: „\"Budu oponovat každému, kdo mi přinese výsledky, které by mohly poškodit společnost.\"“\n\nHughes v roce 1986 uzavřel s regulačními agenturami dohodu. Souhlasil s tím, že zaplatí pokutu 850 tisíc dolarů. Tehdejší kalifornský generální prokurátor, John Van De Kamp, byl později citován v Wall Street Journal: „\"Byla to největší dohoda, která kdy byla uzavřena se společností produkující doplňky stravy.\"\"\n\nV prosinci 1991 se Hughesovi a jeho třetí manželce, Suzan Schroder, narodil syn, Alexander Reynolds “Alex” Hughes.\n\nV roce 1994 Mark a Suzan Hughesovi založili charitativní organizaci, zaměřenou na pomoc dětem – Herbalife Family Foundation. Tato organizace a její sesterská organizace International Herbalife Family Foundation darovaly více než 5 milionů amerických dolarů na pomoc dětem na celém světě.\n\nV roce 1998 se oženil počtvrté, jeho manželkou se stala herečka Darcy LaPier.\n\nV sobotu 20. května 2000, večer, Mark Hughes oslavoval 87. narozeniny jeho babičky ze strany matky, příjmením Hazel, která byla oslovována jako Mimi. Bylo to soukromá oslava s několika rodinnými příslušníky, která se konala v jeho domě v Malibu. Mark Hughes se již nějaký čas snažil skoupit všechny zbývající akcie Herbalife a znovu tak získal kontrolu nad společností. Stres a dlouhá pracovní doba se podepsala na jeho zdraví. V té době se zotavoval z prodělané pneumonie. Léčba obsahovala kortikosteroidy, které mu ztěžovaly spaní. Jeho lékař mu na nespavost předepsal lék Doxepin, tricyklické antidepresivum.\n\nDne 21. května 2000, úřady předběžně sdělily, že Mark Hughes zemřel na náhodné předávkování poté, co smíchal alkohol s „vysokou dávkou” bylinných potravinových doplňků. Scott Carrier, krajský koroner v Los Angeles, sdělil, že výsledky pitvy prokázaly, že: „Hughes (44) požil toxickou kombinaci alkoholu, bylinných potravinových doplňků a léku na nespavost. Hladina alkoholu v jeho krvi byla 0,21 promile.\"\n\nJeho devítiletý syn Alexander \"Alex\" Hughes, byl jmenován jediným dědicem majetku svého otce, který byl odhadovaný na téměř 400 miliónů dolarů. Hughesova poslední vůle stanovila, že do doby, než Alex dovrší věku 35 let, bude většina jeho dědictví ve správě Jacka Reynoldse, což byl Hughesův otec, advokáta Conrada Kleina a výkonného ředitele společnosti Herbalife Christophera Paira. V roce 2006 Vrchní soud v Los Angeles rozhodl, že ze správy části dědictví (v hodnotě cca 35 milionů dolarů) odvolá Jacka Reynoldse, poté co bylo zjištěno, že porušil několik zákonů o dědictví tím, že postoupil kontrolu nad touto části advokátovi Kleinovi, který pak spojil Alexův osobní majetek s partnerskými účty. Přestože byl Reynolds odvolán, byl stále jedním ze tří správců až do roku 2013, kdy soudce v samostatném soudním řízení nařídil odvolání všech tří pro porušení podmínek a ztrátu důvěry, když špatně spravovali finanční prostředky. Po tomto soudním rozhodní si Alex Hughes ke správě majetku vybral společnost Fidelity Investments, jako svěřenecký fond, což bylo později potvrzeno kalifornským odvolacím soudem.\n\n\n"}
{"id": "449220", "url": "https://cs.wikipedia.org/wiki?curid=449220", "title": "Mark Hughes", "text": "Mark Hughes\n\nJméno a příjmení Mark Hughes nosí více osobností:\n"}
{"id": "449223", "url": "https://cs.wikipedia.org/wiki?curid=449223", "title": "Thelema", "text": "Thelema\n\nThelema je nábožensko-filosofický směr založený na přikázání „Konání tvé vůle je veškerým zákonem“ (přesněji „Dělej, co ty chceš, ať je v cele zákon“) tak, jak je uvedeno ve 40. verši první kapitoly \"Knihy zákona\" sepsané Aleisterem Crowleym.\nSlovo Thelema je anglickým přepisem řeckého substantiva ' („vůle“) od slovesa ' („chtít“). Ale „dělat, co já chci“ znamená naslouchat Pravé Vůli a jednat s ní v souladu. „Láska je zákon, láska pod vůlí.“ (AL I:57)\n\nAleister Crowley vytvořil systém Thelemy v důsledku zvláštní série událostí v roce 1904. Tvrdil, že se dostal k hlavnímu krédu své nauky prostřednictvím nehmotné entity zvané Aiwass, která mu nadiktovala \"Knihu Zákona\", ačkoli potvrdil, že jeho systém inspirovali i dřívější autoři. Např. s podobnou tezí, na které je Thelema založena, si pohrával už v 16. století spisovatel François Rabelais.\n\nCrowleyho systém obsahuje myšlenky z okultismu, jógy, východní a západní mystiky, zvláště kabaly. \"Kniha zákona\" tvoří část oficiálního studijního programu skupiny Astrum Argentum A∴A∴ neboli Stříbrná hvězda, kterou Crowley v roce 1907 založil. Crowley se odkazoval na Thelemu jako na Slovo Zákona. Věřil, že představuje duchovní základ pro Nový Aeon lidstva.\n\nNavzdory častému předpokladu, že fráze „Dělej, co ty chceš“ je pouze nabádání k požitkářství nebo nemravnosti, Thelema, jak byla formulována Crowleym, je cesta duchovního rozvoje, založená na hledání a uvádění do praxe Pravé Vůle, Vůle duše raději než tužby ega.\n\nLidé interpretovali a použili Crowleyho práci velmi odlišnými způsoby, což někdy vedlo k příkrým rozporům v učení.\n"}
{"id": "449226", "url": "https://cs.wikipedia.org/wiki?curid=449226", "title": "Iterator", "text": "Iterator\n\nNávrhový vzor Iterator zajišťuje možnost procházení prvků bez znalosti jejich implementace. Lze implementovat pomocí pole nebo jiných datových struktur. Pomocí datové struktury ArrayList je implementace daleko snazší.\n\nNěkteré objektově orientované jazyky jako Perl, Python, C#, Ruby a pozdější verze Javy a Delphi poskytují vlastní způsob jak iterovat elementy obsahující objekty nebo primitivní datové typy bez explicitního vytvoření iterátoru. V tomto případě iterátor není přístupný pro ostatní kód, ale lze k němu přistoupit v dané posloupnosti elementů.\n\nImplicitní iterátory jsou často označovány jako \"foreach\" a tento styl procházení elementů se také někdy nazývá \"vnitřní iterace\". Takto vypadá implicitní iterace v programovacím jazyce Python:\n\nJiný případ je v jazyce Ruby, tam si může objekt vytvořit kolekci sám sobě:\nV ukázce jsou osoby a jejich kolekce. Kolekce obsahuje vnitřní třídu s názvem PersonIterator, pomocí které ji můžeme celou procházet. Třída PersonIterator implementuje rozhraní Iterator, které obsahuje metody hasNext();(zjistí jestli je v kolekci další osoba) a getNext();(získá další osobu v kolekci). V této ukázce je kolekce implementována pomocí datové struktury ArrayList.\n\n"}
{"id": "449236", "url": "https://cs.wikipedia.org/wiki?curid=449236", "title": "Jiří Pražák", "text": "Jiří Pražák\n\nJiří Pražák (16. října 1846 Loket – 29. března 1905 Praha) byl český právník, odborník na rakouské správní a ústavní právo.\n\nPo studiích na právnické fakultě v Praze vykonával soudní a advokátní praxi. Habilitoval nejprve v oboru práva správního, posléze si však habilitaci rozšířil i na právo ústavní. Po rozdělení pražské univerzity působil jako profesor veřejného práva na české univerzitě a byl i děkanem a rektorem.\n\nJde o autora významného čtyřsvazkového díla \"Rakouské právo ústavní\" (jednotlivé díly byly vydávány v průběhu let 1895–1898).\n\nByl rovněž zvolen do českého zemského sněmu a byl jmenován rytířem Řádu železné koruny III. třídy.\n\n"}
{"id": "449240", "url": "https://cs.wikipedia.org/wiki?curid=449240", "title": "Prosecký rybník", "text": "Prosecký rybník\n\nProsecký rybník také Prosecký rybníček je malý rybník v Praze ve svahu mezi Vysočany a Prosekem, v katastru Prosek v městském obvodu Praha 9. Nachází se nad usedlostí Flajšnerka a bývalou usedlostí Jetelka pod Vysočanskou ulicí u ulice Nad Jetelkou. Má rozlohu 666 m².\n\nU rybníčku se nachází zastávka naučné stezky. Kolem jeho celého obvodu vedlo zábradlí, které bylo v roce 2010 odstraněno. Na jihovýchodní straně roste mohutná vrba. Druhá, která rostla vedle ní, byla v roce 2010 pokácena.\n\nPodzemní pramen, který napájí rybníček je velmi slabý. Ze severozápadu do něj vtékají dvě výpustě ze zastřešených studánek. V zimě zamrzá. Odtok je veden pod zemí do Proseckého potoka, který je přítokem Rokytky.\n\nV minulosti sloužil jako zásobárna vody pro Prosek, který je chudý na podzemní vodu. Voda byla dopravovaná na hřbetech oslů.\n\n"}
{"id": "449241", "url": "https://cs.wikipedia.org/wiki?curid=449241", "title": "Archaeobatrachia", "text": "Archaeobatrachia\n\nArchaeobatrachia je parafyletický podřád žab, do kterého jsou řazeny nejprimitivnější čeledě. Obsahuje 28 druhů, vyskytují se hlavně v Eurasii a na ostrovech jihovýchodní Asie.\n\n"}
{"id": "449247", "url": "https://cs.wikipedia.org/wiki?curid=449247", "title": "Mesobatrachia", "text": "Mesobatrachia\n\nMesobatrachia je podřád žab, který obsahuje 6 čeledí, 21 rodů a 171 druhů. Je to poměrně\nnová skupina, která vznikla v r. 1993. Na vývojovém stupni se nachází mezi podřády Archaeobatrachia a\nNeobatrachia.\n\n\nJedná se o parafyletický podřád, přirozenými klady jsou pravděpodobně Pipoidea (pipovití a bachratkovití), odvětvující se bazálněji, a Pelobatoidea (ostatní čeledi), představující pravděpodobně sesterskou skupinu přirozeného podřádu Neobatrachia.\n"}
{"id": "449250", "url": "https://cs.wikipedia.org/wiki?curid=449250", "title": "JQuery", "text": "JQuery\n\njQuery je javascriptová knihovna s širokou podporou prohlížečů, která klade důraz na interakci mezi JavaScriptem a HTML. Byla vydána Johnem Resigem v lednu 2006 na newyorském BarCampu.\n\njQuery je svobodný a otevřený software pod licencí MIT.\n\nMicrosoft a Nokia oznámily, že budou na svých platformách dodávat jQuery. Microsoft knihovnu dodává zároveň s Visual Studiem pro použití v jejich ASP.NET AJAX frameworku a ASP.NET MVC Frameworku, zatímco Nokia jQuery integruje do své webové run-time platformy.\n\nStejně jako CSS oddělují „zobrazovací“ charakteristiky od struktury HTML, jQuery odděluje „chování“ od struktury HTML. Například místo přímé specifikace \"on-click\" události přímo v HTML kódu tlačítka by stránka řízená jQuery napřed našla vhodný element tlačítka, a potom změnila jeho manipulátor události. Takovéto oddělení chování od struktury se také často nazývá jako princip nevtíravého JavaScriptu.\n\njQuery nabízí následující funkce:\n\nJeden z kritických konceptů v jakémkoli jQuery kódu je tzv. funkce „$“. „$“ je vlastně alias pro jmenný prostor „jQuery“.\n\n\"Příklad 1:\" jQuery nabízí funkci pro oříznutí řetězců. Tato funkce může být použita jako:\n\nNebo také jako:\n\nTyto kódy jsou shodné. Použití „$“ místo „jQuery“ je ad-hoc konvence a je považováno za rychlejší cestu pro přístup ke knihovně jQuery.\n\n\"Příklad 2:\" Pro vybrání všech odstavců s třídou „foo“ a pro přiřazení druhé třídy „bar“:\n\"Příklad 3:\" Pro spuštění funkce „mojefunkce“ ihned po načtení stránky (v žargonu jQuery: poté, co je zavolán manipulátor \"ready\"):\n\nToto je většinou používáno v kontextu jako:\njQuery většinou existuje jako jeden javascriptový soubor, obsahujícího všechny funkce pro DOM, Ajax, události a efekty. Do webové stránky může byt vložen následovně:\nNejnovější stabilní verze může být také načtena pomocí Google AJAX Libraries API. Tento způsob získávání knihovny má mnoho výhod včetně unifikovaného cachování a snížení odezvy. To může být provedeno následovně:\nDalší populární způsob načítání jQuery je načtení přímo ze serverů Google:\nV neposlední řadě lze jQuery načíst v aktuální verzi přímo z domovské stránky projektu:\n\n\n\n"}
{"id": "449251", "url": "https://cs.wikipedia.org/wiki?curid=449251", "title": "Plk", "text": "Plk\n\nPlk může být:\n\n\n\n"}
{"id": "449254", "url": "https://cs.wikipedia.org/wiki?curid=449254", "title": "Akrofobie", "text": "Akrofobie\n\nAkrofobie je odborné označení pro extrémní nebo neopodstatněný strach z výšek či hloubek. Chorobný strach z výšky-hypsofobie,z hloubky-kremnofobie. Člověk trpící touto fobií může být v extrémních případech nebezpečný sobě i svému okolí. Pokud se dostane do vyšších míst, může začít být panický a ohrozit tak okolní osoby včetně sebe pádem dolů.\n\nNěkdy se pro léčbu využívá postupné navykání na vyšší místa. V jiných případech se zkoušelo využívat virtuální realitu.\n"}
{"id": "449255", "url": "https://cs.wikipedia.org/wiki?curid=449255", "title": "Michael Bertiaux", "text": "Michael Bertiaux\n\nMichael Bertiaux, celým jménem Michael Paul Bertiaux (* 18. ledna 1935 v Seattlu, USA) je americký okultista a starokatolický biskup, asi nejvíce známý díky své veřejné publikaci mohutné knihy \"Voudon Gnostic Workbook\" (1988), šestisetpatnáctistránkového kompendia mnoha rozdílných okultních lekcí a výzkumných textů sahajících k podoblastem voodoo, novopythagoreismu a gnosticismu. Unikátní pravopis slova „voudon“ je jeho inovace. \n\nNarodil se v Seattlu 18. ledna roku 1935. Jeho otec byl kapitán obchodního loďstva a jeho matka byla významnou theosofkou.\n\nSloužil jako episkopální duchovní v oblasti Seattlu. Při pobytu na Haiti v roce 1964 byl zasvěcen do systému haitského voodoo. V roce 1966 se usadil se v Chicagu, kde založil Novopythagorejskou gnostickou církev. Jeho interpretace voodoo byla silně ovlivněna martinismem, frankofonní verzí esoterického křesťanství a svobodného zednářství.\n\nByl také tajemníkem teosofické společnosti, dokud se nepřestěhoval do Chicaga v roce 1966, kde byl vyškolen a kvalifikován jako sociální pracovník. Svoji práci vykonával po dobu čtyřiceti let. Působil především v Chicagu v haitské komunitě, která nyní zahrnuje asi 5 – 15 tisíc jedinců. Po odchodu do důchodu se zaměřil na umění a psaní.\n\nJeho život a okultní metody jsou zkoumány v knihách Kennetha Granta \"Cults of the Shadow\" (1975), \"Nightside of Eden\" (1977), \"Outside the Circles of Time\" (1980) a \"Hecate's Fountain\" (1992). Grant věnuje dvě celé kapitoly v knize \"Cults of the Shadow\" diskusi a analýze jeho práce v La Couleuvre Noir, stejně jako část kapitoly \"Afro-Tantric Tarot of the Kalas\".\n\n\n\n"}
{"id": "449257", "url": "https://cs.wikipedia.org/wiki?curid=449257", "title": "Višera", "text": "Višera\n\nVišera může znamenat:\n\n\n"}
{"id": "449260", "url": "https://cs.wikipedia.org/wiki?curid=449260", "title": "Nové Ransko", "text": "Nové Ransko\n\nNové Ransko () je vesnice, část města Ždírce nad Doubravou. Nachází se asi 1 km jihozápadně od Ždírce. V roce 2015 zde bylo evidováno 59 adres. K roku 2001 zde žilo 109 obyvatel.\nNové Ransko leží v katastrálním území Ždírec nad Doubravou o výměře 4,24 km.\n\nPrvní písemná zmínka o vsi pochází z roku 1491.\n\nVsí prochází silnice I/34 z Havlíčkova Brodu do Hlinska.\n\n"}
{"id": "449263", "url": "https://cs.wikipedia.org/wiki?curid=449263", "title": "Višera (přítok Kamy)", "text": "Višera (přítok Kamy)\n\nVišera ( ) je řeka v Permském kraji v Rusku. Je 415 km dlouhá. Povodí má rozlohu 31 200 km².\n\nPramení na západním svahu Severního Uralu. Teče převážně podhůřím Uralu v úzké dolině, přičemž má charakter bystré horské řeky. V jejím povodí se vyskytují krasové jevy. Ústí do Višerského zálivu Kamské přehrady jako levý přítok Kamy na jejím 958 říčním kilometru.\n\n\nZdroj vody je smíšený s převahou sněhových srážek. Zamrzá na konci října až na začátku listopadu a rozmrzá na konci dubna.\n\nŘeka je splavná a do Krasnovišersku je rozvinutá pravidelná osobní vodní doprava. V povodí řeky je naleziště diamantů.\n"}
{"id": "449266", "url": "https://cs.wikipedia.org/wiki?curid=449266", "title": "PLK", "text": "PLK\n\nZkratka PLK může znamenat:\n\n"}
{"id": "449269", "url": "https://cs.wikipedia.org/wiki?curid=449269", "title": "Všichni prezidentovi muži", "text": "Všichni prezidentovi muži\n\nVšichni prezidentovi muži (v americkém originále : All the President's Men) je americké filmové drama z roku 1976 režiséra Alana Pakuly s Dustinem Hoffmanem a Robertem Redfordem v hlavní roli. Snímek byl natočen podle skutečné události, jíž byla Aféra Watergate. Scénář napsal William Goldman na základě stejnojmenné knihy Carla Bernsteina a Boba Woodwarda.\n\nFilm byl nominován celkem v osmi kategoriích na cenu Americké filmové akademie Oscar, z nichž získal tři.\nDěj filmu popisuje dramatickou práci amerických reportérů Carla Bernsteina a Boba Woodwarda z deníku Washington Post, kterým se podařilo za pomoci tajemného informátora z podzemních garáží odhalit podstatu aféry, jež v konečném důsledku vedla k rezignaci Richarda Nixona na funkci prezidenta USA.\nFilm vypráví o lidské trpělivosti, pracovitosti, důslednosti, pečlivosti i odvaze, kdy oba reportéři celý příběh postupně sestavují z desítek či stovek různých drobných faktů i přes nepochopení, strach, politické tlaky, jakož i nedůvěru jednotlivých svědků. Třetí hlavní postavou snímku je šéfredaktor listu Ben Bradlee (jeho představitel herec Jason Robarts za ni obdržel Oscara za jako nejlepší herec ve vedlejší roli), který oba reportéry podporuje, fandí jim a čelí politickým tlakům.\n\n"}
{"id": "449270", "url": "https://cs.wikipedia.org/wiki?curid=449270", "title": "Lásky hra osudná", "text": "Lásky hra osudná\n\nLásky hra osudná je jednoaktová divadelní hra Karla Čapka a jeho bratra Josefa Čapka. Hra byla napsána roku 1910 a poprvé vyšla rozdělena na tři části v časopise Lumír v roce 1911. Hlavní inspirací byla komedie dell'arte. Z té jsou zachovány především typy charakteristické pro tento typ lidového divadla.\nRoku 1922 zkomponoval podle této hry stejnojmennou operu skladatel Zdeněk Folprecht.\n\nHlavním motivem hry je boj tří herců o krásnou Isabelu, kterou si hlídá její macecha a snaží se mít ze své dcery největší prospěch.\n\n"}
{"id": "449277", "url": "https://cs.wikipedia.org/wiki?curid=449277", "title": "Čeť", "text": "Čeť\n\nČeť ( ) je řeka v Tomské oblasti s horním tokem v Krasnojarském kraji v Rusku. Je 432 km dlouhá. Povodí má rozlohu 14 300 km².\n\nTeče po jihovýchodním okraji Západosibiřské roviny. Ústí zprava do Kiji (povodí Obu) na 12 říčním kilometru.\n\nZdrojem vody jsou sněhové srážky. Průměrný průtok vody činí 66 m³/s. Zamrzá na konci října až v listopadu a rozmrzá na konci dubna až na začátku května. Nejvyšších vodních stavů dosahuje v květnu.\n\nŘeka je splavná.\n"}
{"id": "449278", "url": "https://cs.wikipedia.org/wiki?curid=449278", "title": "Josef Lamka", "text": "Josef Lamka\n\nJosef Lamka (12. listopad 1931, Hronov – 6. července 2009, Praha) byl český výtvarník, scenárista, režisér a animátor.\n\nJe znám hlavně jako tvůrce populárních animovaných seriálů pro děti jako \"O vodníku Česílkovi\", \"Káťa a Škubánek\", \"Matylda\", \"Cvoček astronautem\", \"O človíčkovi\", \"Terezka v nesnázích\", \"Flok a Flíček\", \"Království květin\", \"Putování za švestkovou vůní\", \"Inspektor Fousek na stopě\".\n"}
{"id": "449283", "url": "https://cs.wikipedia.org/wiki?curid=449283", "title": "TAM-TAM", "text": "TAM-TAM\n\nTAM-TAM je fiktivní časopis Rychlých šípů, postav ze série dětských komiksů a knih Jaroslava Foglara.\n\nNa počátku stál oběžník, ve kterém Mirek Dušín chlapcům z Druhé strany, čtvrti, kde žily Rychlé šípy, popsal, jakých špatností se na nich a na dalších chlapcích z Druhé strany dopouští parta ze čtvrti Dvorce. Také napsal, že Rychlé šípy budou bojovat za práva Druhé strany ve Dvorcích. Text oběžníku zabral dvě strany papíru. Ostatní hoši z klubu Rychlých šípů text přepsali a vzniklo tak pět vydání oběžníku, které Rychlé šípy roznesly mezi své známé, aby si oběžník přečetli a poslali dál. Tak oběžník koloval po Druhé straně, našli se ale zrádci, kteří – přes jasné upomenutí v oběžníku – oběžník donesli do Dvorců.\n\nMirek Dušín několik dní na to napsal druhý oběžník, ve kterém popsal, co se událo od prvního oběžníku, zmínil také, že existuje nějaký zrádce. Oběžník byl šířen stejným způsobem.\n\nBohatý kluk Vláďa Prokeš, který bydlel blízko Jarky Metelky by rád byl tím prvním, kdo dostane od Rychlých šípů oběžník, až zase nějaký napíšou. Nabídl Jarkovi, že pokud bude první, dostane od něj klub Rychlých šípů korunu za každý oběžník. Jarku po rozhovoru s ním napadlo, že by klub mohl vytvářet vlastní časopis. Rychlé šípy s tím souhlasily a hned druhý den začaly na časopisu pracovat. Mirek Dušín navrhl název \"TAM-TAM\" podle afrických domorodých bubnů (Rychlonožkovy návrhy \"Třesky plesky\" nebo \"Drby ulice\" se neujaly).\n\nČasopis psal převážně Mirek, obrázky kreslil Červenáček. Obsahem časopisu byly různé zprávy o tom, co se děje na Druhé straně apod., pravidelnou rubrikou bylo vyprávění o vzniku klubu Rychlých šípů a jeho historie. Časopis putoval v pěti výtiscích po předem vybraných trasách zpátky k Rychlým šípům. Každý se mohl přihlásit o zařazení do některé trasy, poplatek za jedno číslo bylo 10 haléřů. Nikdo nesměl mít u sebe \"TAM-TAM\" déle než hodinu, povinnost předat \"TAM-TAM\" dalšímu v pořadí neplatila mezi devátou hodinou večerní a druhou odpolední. Časopis se předával podle seznamu jmen a adres na zadní straně pro každou linku. První číslo \"TAM-TAMu\" mělo na svých pěti linkách dohromady 78 čtenářů (první tři linky měly 14, 9 a 27 čtenářů), druhé číslo již mělo přes 100 čtenářů.\n\nChlapci ze Dvorců brzy přišli s konkurenčním časopisem \"Sběrač\".\n\nVláďa Prokš byl prvním čtenářem linky D. Na lince D byl také Jirka Rymáň.\n\nTémata pro \"TAM-TAM\" se brzy vyčerpávala a tak se Rychlé šípy po pátém vydaném čísle časopisu snažily něco zjistit o tajemném hlavolamu „ježek v kleci“, který se v těch dnech objevil namalovaný na zdi. „Ježek v kleci“ je přivedl až k pátrání ve Stínadlech, pátrání po zvycích Vontů, tajuplné organizaci, která sdružovala chlapce ze Stínadel, a jejich historii. Stínadelské události se staly hlavní náplní \"TAM-TAMu\". Šesté číslo psalo o „ježku v kleci“, pak psali o tom, co se dočetli v objeveném deníku Jana Tleskače. Podobné zprávy měl i \"Sběrač\", ale značně nesouvislé a zmatené. Po čase se ukázalo, že Rychlé šípy odposlouchával Bohouš z Bratrstva kočičí pracky, které spolupracovalo se \"Sběračem\".\n\nPříští rok, po dalších událostech ve Stínadlech, začal klub Rychlých šípů opět vydávat \"TAM-TAM\". Konkurenční \"Sběrač\" ale začal psát na psacím stroji. Jirka Rymáň, kterého Rychlé šípy zachránily z vontského zajetí, se nabídl, že bude řídit okružní linky pro \"TAM-TAM\". Cena za půjčení výtisku byla 20 haléřů. Kromě příhod, které Rychlé šípy ve Stínadlech zažívaly, \"TAM-TAM\" hodně využíval informací z první kroniky Vontů, kterou Rychlé šípy ve Stínadlech objevily.\n\n\"TAM-TAM\" psaly Rychlé šípy i příští rok a znovu se utkávaly se \"Sběračem\", který opět vydal první (i druhé) číslo dříve. První, čtyřstránkové číslo \"TAM-TAMu\" Rychlé šípy vydaly až po první výpravě do Stínadel, při které mj. ukořistily balíky starých papírů, na které pak TAM-TAM tiskly. Již nepsaly časopis ručně, Mirek Dušín si totiž půjčil rozmnožovací stroj ze školy, kam chodil, a na tiskařské blány psaly díky psacímu stroji, který si půjčil Mirkův tatínek. Trochu se tím změnil i způsob psaní časopisu, dříve ho až na výjimky psal celý Mirek Dušín (a ostatní od něj opisovali), nyní již mohli psát všichni společně, Červenáček mohl kreslit už ale jen černobíle. První číslo vyšlo v nákladu 50 výtisků, druhé ve dvojnásobném, třetí nákladem 125 výtisků, čtvrté nákladem 150 výtisků, páté nákladem 180 výtisků. Prodej stále řídil Jirka Rymáň. Před šestým číslem, plánovaném na 200 výtisků, ale přišla rána: ředitel školy už nemohl Rychlým šípům půjčovat rozmnožovací stroj, nabídl jim ale psaní školního věstníku. Po několika dnech ale bylo vydávání \"TAM-TAMu\" opět povoleno pod podmínkou, že ke každému číslu Rychlé šípy připojí školní věstník. Za to dostanou od školy zdarma papír (papírové balíky ze Stínadel už došly). Krátce poté vyšel třílistový (plus jeden list školního věstníku) \"TAM-TAM\" v nákladu 200 výtisků. Sedmé číslo pak vyšlo nákladem 300 výtisků a Rychlé šípy psaly další čísla, ve kterém postupně částečně rozkrývaly, co se v posledních měsících dělo ve Stínadlech.\n\nRychlé šípy vydávají \"TAM-TAM\" také v knize \"Poslední tajemství Jana T.\" Jaroslava Velinského. Uveřejní v něm některé záležitosti ze stínadelské minulosti, o nichž dříve z důvodu utajení pomlčely – zejména o Janu Tleskačovi a jeho vynálezu.\n"}
{"id": "449284", "url": "https://cs.wikipedia.org/wiki?curid=449284", "title": "Jukio Mišima", "text": "Jukio Mišima\n\nJukio Mišima ( 三島由紀夫, vlastním jménem Kimitake Hiraoka, japonsky 平岡公威, 14. ledna 1925 - 25. listopadu 1970) byl japonský spisovatel, na Západě se proslavil svou rituální sebevraždou seppuku.\n\nNarodil se v Tokiu, jeho otec Azuma Hiraoka byl vládní úředník. V dětství ho vychovávala babička Nacu, která měla uzurpátorské sklony a malému chlapci neustále zdůrazňovala jeho \"samurajský\" původ. Podle některých životopisců právě jeho babička ovlivnila jeho fascinaci smrtí, která se projevila v jeho dílech; svůj čas musel obvykle trávit v jejím pokoji a zřídka kdy mu dovolila hrát si venku (odůvodňovala to chlapcovo chatrným zdravím), hrát si směl pouze s pečlivě vybranými dívkami ze sousedství, a tak si v raném dětství osvojil ženskou řeč a dívčí chování. Ve dvanácti letech se vrátil do domácnosti svých rodičů, kde se ho snažil přísně vychovávat jeho otec, který mu naplánoval kariéru úspěšného právníka. Z tohoto důvodu zaujímal nepřátelský postoj k Mišimovým literárním pokusům, chlapec proto psal tajně s podporou své matky. \n\nChlapec v šesti letech vstoupil na základní školu elitního vzdělávacího zařízení Gakušúin (\"Šlechtická škola\"), ve dvanácti letech postoupil v rámci Gakušúinu na nižší střední školu. Již v prvním ročníku uveřejňuje své první básně a krátce na to i první povídky ve školním časopise Hodžinkai zašši, jeho příspěvky ihned vyvolaly v Gakušúinu značnou pozornost. Mladého autora inspirovali např. Rainer Maria Rilke, Oscar Wilde a japonští klasici. Jeho první významná novela, vysoce metaforický příběh o sepětí mezi zemřelými předky a žijícími lidmi \"Hanazakari no mori\" (Rozkvetlý les) byla na doporučení jeho učitele literatury Fumia Šimizua publikována v roce 1942 v prestižním literárním magazínu \"Bungei-Bunka\" (Literární kultura) a v roce 1944 se stala titulním příběhem sbírky kratších próz publikovaných v knižní podobě. Na doporučení Šimizua, který se domníval, že vzhledem k chlapcovu mládí by bylo vhodné skrýt jeho totožnost, uveřejnil Rozkvetlý les pod pečlivě zvoleným literárním pseudonymem Jukio Mišima, který od této chvíle používal do konce života. V roce 1946 na doporučení spisovatele Jasunariho Kawabaty vychází v literárním časopise \"Ningen\" (Člověk) Mišimova povídka \"Cigareta\" (Tabako), kde popsal, jak sportovně založení spolužáci elitní školy pohrdají chlapcem s literárními zájmy, tento příběh v roce 1954 inspiroval i významnou povídku \"Ši wo kaku šónen\" (Chlapec, který píše verše). \n\nV roce 1945 byl těsně před koncem války povolán do vojenské služby, armádní lékař ale zaměnil jeho akutní respirační onemocnění doprovázené vysokými teplotami za tuberkulózu a označil jej za neschopného vojenské služby. Po absolvování střední školy vstoupil na přání svého otce na právnickou fakultu Tokijské univerzity, kde promoval v roce 1947. Jeden rok pak pracoval na ministerstvu financí, poté se ale rozhodl, že se nadále bude věnovat výlučně literatuře. Po několika časopisecky publikovaných povídkách vydal v roce 1946 román \"Zloději\" ( 盗賊, \"Tózoku\") o sebevraždě dvou mladých aristokratů. \n\nSlávu mu ovšem získal až velmi úspěšný román s autobiografickými prvky \"Zpověď masky\" ( 仮面の告白, \"Kamen no kokuhaku\") z roku 1949, v němž líčí dětství a dospívání chlapce, který trpí kvůli své odlišnosti od většinové společnosti. Dále psal velmi populární eseje, novely a povídky a také divadelní hry, včetně her pro tradiční divadla kabuki a nó. Jeho dílo bylo velmi populární i v Evropě a Americe. Často ve svých dílech využíval aktuálních událostí. Byl třikrát považován za kandidáta na Nobelovu cenu za literaturu, ale nikdy ji neobdržel. \n\nOd roku 1955 se věnoval posilování a kendó, nesouhlasil totiž s tím, že intelektuálové kladou tak malý důraz na cvičení svého těla. V roce 1967 podstoupil vojenský výcvik a založil svou „soukromou armádu” Tatenokai (Společnost štítu), která měla střežit japonské hodnoty. \n\nV roce 1958 si vzal ženu jménem Jóko Sugijama, měl s ní dvě děti, dceru Noriko (narozena 1959) a syna Iičiróa (narozen 1962).\n\nHrál také v několika filmech režiséra Jasuzó Masamury, poprvé ve filmu \"Afraid to Die\" z roku 1960, \"Black Lizard\" (1968) a \"Hitokiri\" (1969). V roce 1965 podle vlastního scénáře založeného na stejnojmenné povídce natočil krátký černobílý film \"Láska k vlasti\" (Júkoku), v němž ztvárnil roli poručíka Císařské armády, který spáchá seppuku.\n\nV roce 1970 se se čtyřmi členy Tatenokai zabarikádoval na velitelství japonských Sil sebeobrany (Džietai). Přivázali tamního velitele k židli a Mišima ve svém proslovu vyhlásil požadavek návratu moci císaři. Po svém proslovu spáchal rituální sebevraždu seppuku.\n\nMišima napsal čtyřicet románů, více než šedesát divadelních her (kromě moderního divadla psal i hry pro tradiční divadla nó a kabuki), dvacet svazků povídek, dvacet svazků esejí i filmový scénář. Je pokládán za jednoho z nejvýznamnějších spisovatelů poválečné japonské literatury.\n\nK jeho hlavním tématům patří fascinace smrtí a důraz na tradiční japonské hodnoty. Většina jeho děl je situována do 20. století a vynikají bohatým metaforickým stylem.\n\nV češtině vyšly Mišimovy romány \"Zlatý pavilon\" ( 金閣寺, \"Kinkakudži\", 1956) v roce 1998 v nakladatelství Brody a \"Zpověď masky\" ( 仮面の告白, \"Kamen no Kokuhaku\", 1949) v roce 2019 v nakladatelství Rubato. Oba romány vyšly v překladu Kláry Macúchové. Román \"Zlatý pavilon\", který s celou řadou literárních a náboženských narážek novelizuje reálné události zapálení chrámu Kinkakudži psychicky nemocným mnichem v roce 1950, zajistil autorovi díky anglickému překladu Ivana Morrise světovou slávu a počítá se k jeho nejlepším dílům. Ve Světové literatuře vyšla v roce 1996 v překladu Kláry Macúchové novela \"Láska k vlasti\" (japonsky 憂国, Júkoku, 1966).\n\n"}
{"id": "449286", "url": "https://cs.wikipedia.org/wiki?curid=449286", "title": "Dvojník", "text": "Dvojník\n\nJako dvojník se označuje člověk, který vypadá velmi podobně nebo naprosto stejně jako někdo jiný. Vidění sebe samého je poměrně častým motivem pověstí a strašidelných historek, zpravidla je to považováno za zlé znamení. Psychologicky byl tento jev několikrát popsán, halucinace sebe samého se objevuje po intoxikaci alkoholem, u epileptiků a jiných duševně nemocných. Označuje se jako heautoskopie.\n\nPokud jsou si dva lidé podobní, mluvíme o nich jako o dvojnících. Velmi podobná si bývají jednovaječná dvojčata, u ostatních lidí, byť i blízkých příbuzných, bývá vysoká podobnost poměrně málo častá, většinou jsou mezi lidmi patrné rozdíly. Často se ovšem stává, že nám nějaký člověk typově připomíná někoho jiného.\n\nPři malých zkušenostech s lidmi jiných národností a ras se nám mohou cizinci jevit velmi podobní – například mnohým lidem v Česku všichni Vietnamci připadají stejní.\n\nČas od času se objevují (zpravidla zcela nepodložené) zprávy o dvojnících významných osobností:\n\nJev, kdy člověk vidí své druhé já, se objevuje v pověstech, ale popsali jej i někteří známí spisovatelé, ať už se jednalo o jejich vlastní zážitek nebo příhodu, která se jim donesla. Často se vyskytuje u lidí trpících epilepsií. Z psychologického hlediska se tento jev označuje jako heautoskopie (halucinace vlastní osoby) a jde vlastně o jeden z typů autoskopie (iluzivní pocit, že člověk vidí sám sebe zvenku). Vyskytuje se také negativní heautoskopie, kdy člověk naopak nevidí ani sám sebe, například v zrcadle. Tato vlastnost byla v pověstech přisuzována upírům. S heautoskopií souvisí také bilokace, pocit, že jsem byl na dvou (nebo více) místech současně. Dalším podobným jevem je Capgrasův syndrom. Postižený, který jím trpí, má utkvělou představu, že někteří lidé v jeho okolí jsou ve skutečnosti pouhými dvojníky, kteří nahradili původní osoby.\n\nVidění vlastního dvojníka ve snu je poměrně vzácné.\n\nV pověstech a literatuře je vidění dvojníka považováno za velmi zlé znamení. Pokud člověk uvidí své vlastní já, zpravidla krátce na to zemře, nebo jej stihne nějaká pohroma. Méně častý je případ, kdy se dvojník za člověka obětuje, takže o život přijde dvojník. Dvojník někdy nemusí být zcela identickou kopií, může být starší nebo mladší. Často bývá dvojník jakýmsi negativem své předlohy (člověk je dobrák, jeho dvojník je zlý, člověk je ostýchavý a zamlklý, jeho dvojník suverénní a mnohomluvný apod.).\n\nV minulosti se jako dvojník označovala také duše člověka, vlastně jakési éterické já. Když člověk zemřel, duše jej opustila, dvojník tedy odešel na onen svět.\n\nKlonování člověka zatím není proveditelné a staví se proti němu i etické zábrany, nicméně je poměrně oblíbeným tématem sci-fi a fantasy literatury a filmu.\n\n\n\n\nDvojník jako klon se objevuje především ve sci-fi a fantasy, může tak vzniknout celou řadou způsobů, např. genetickým klonováním, kouzlem, jako důsledek cestování časem (časový klon).\n\n\n\n\n\n\n\n\n"}
{"id": "449290", "url": "https://cs.wikipedia.org/wiki?curid=449290", "title": "Gastro projekt", "text": "Gastro projekt\n\nGastro projekt, neboli projekt technologie kuchyně (profesionální), také se používá výraz projekt technologického vybavení/zařízení kuchyně je projekt který řeší optimální dispozici a technologické zařízení výrobní části gastronomické provozovny.\n\nZpracovává jej autorizovaný projektant většinou jako dílčí část projektové dokumentace. Gastroprojekt je nezbytný v případě zpracování projektové dokumentace podávané ke stavebnímu povolení pro všechny typy gastronomických provozoven (restaurace, hotely, pizzerie, školní a závodní jídelny, nemocniční kuchyně, bistra, bary, kavárny apod.). Projektovou dokumentaci pro stavební povolení je oprávněn vypracovat pouze autorizovaný inženýr nebo autorizovaný architekt registrovaný buď v ČKA (České komoře architektů) nebo v ČKAIT (České komoře autorizovaných inženýrů a techniků). (§ 159 stavebního zákona)\n\nProjektoová dokumentace technologie gastronomického provozu musí obsahovat:\n\nGastroprojekt musí splňovat požadavky vyplývající ze současně platné legislativy (jedná se zejména o Vyhl. č. 137/2004 Sb. a Nařízení Evropského parlamentu a Rady (ES) č. 852/2004) .\nAutorizovaný gastroprojekt posuzuje a schvaluje místně příslušná hygienická stanice ve stavebním řízení a jeho dodržení pak fyzicky kontroluje při kolaudaci.\n\nPři projektování jakéhokoliv gastronomického provozu je vhodné zpracovat projekt technologie gastroprovozu již v úrovni studie, nebo dokumentace k územnímu rozhodnutí (z důvodu správného určení potřebných ploch pro výrobu a zázemí, odhadu potřebných energií atd.).\n"}
{"id": "449294", "url": "https://cs.wikipedia.org/wiki?curid=449294", "title": "Kamenná (Krásná)", "text": "Kamenná (Krásná)\n\nKamenná (někdy též Kamenná osada, německy: \"Steinpöhl\") je malá vesnice v okrese Cheb, spadající pod obec Krásná. V roce 2011 zde trvale žilo 59 obyvatel.\n\nKamenná se rozprostírá asi na 2,5 km² v nadmořské výšce 560 metrů, 1 kilometr severně od Krásné, a přibližně 3 kilometry severozápadně od Aše.\n\nPrvní historicky doložená zmínka o Kamenné pochází z roku 1612, kdy byla majetkem Zedtwitzů. Původně byla součástí obce Podhradí, poté se v roce 1975 stala částí města Aše. Od roku 1990 je do dnešních dnů místní částí obce Krásná.\n\nV minulosti se Kamenná dělila na menší orientační celky: \"Loupežnické domky\", \"Horní Kamennou\", \"Dolní Kamennou (někdy ztotožňovanou se vsí Steingeröll)\", \"Elfhausen\" a \"Smrčinu\". Smrčina se nacházela přibližně 1 kilometr východně od Kamenné, a stával zde zámek Smrčina s poplužním dvorem, který však byl zbourán v 60. letech 20. století.\n\nPo vysídlení německých obyvatel vesnice téměř zanikla, protože počet obyvatel klesl více než o 90%.\n\nDo Kamenné se lze dostat po silnici přímo z obce Krásná, či z odbočky ze silnice mezi Aší a Hranicemi.\n\nPřibližně 0,5 kilometru od Kamenné se nachází železniční zastávka Podhradí, na trati č. 148 (Cheb-Aš-Hranice v Čechách). Vlak tudy ovšem jezdí v každém směru jen jednou denně, a to v odpoledních hodinách.\n\nVesnicí prochází červeně značená turistická stezka z Libé do Hranic, zeleně značená turistická stezka z Podhradí do Hazlova, a cyklistická trasa č. 2057.\n\n"}
{"id": "449297", "url": "https://cs.wikipedia.org/wiki?curid=449297", "title": "Janů", "text": "Janů\n\nČeské příjmení Janů nosí více různých osobností:\n\n"}
{"id": "449299", "url": "https://cs.wikipedia.org/wiki?curid=449299", "title": "Vanguard", "text": "Vanguard\n\nAnglické slovo Vanguard má několik významů. Pochází z francouzského vojenského výrazu Avant-garde, které znamená předvoj nebo přední voj.\n\nDále se může jednat o:\n\n\nJméno Vanguard nesla řada britských vojenských plavidel, např: HMS Vanguard (23)\n\n\n"}
{"id": "449300", "url": "https://cs.wikipedia.org/wiki?curid=449300", "title": "Velký Chomus-Jurjach", "text": "Velký Chomus-Jurjach\n\nVelký Chomus-Jurjach ( ) je řeka v Jakutské republice v Rusku. Je dlouhá 324 km. Povodí řeky je 3420 km², z čehož 377 km² zaujímají jezera, kterých se tu nachází přibližně 2600.\n\nPramení na severním svahu v vysočiny Suor-Ujata a teče na sever. Ústí do Východosibiřského moře západně od ústí Alazeje.\n\nZdrojem vody jsou sněhové a dešťové srážky. Zamrzá na konci září a rozmrzá na začátku června..\n"}
{"id": "449302", "url": "https://cs.wikipedia.org/wiki?curid=449302", "title": "Sergej Kljugin", "text": "Sergej Kljugin\n\nSergej Petrovič Kljugin ( , * 24. března 1974 Kiněšma) je bývalý ruský sportovec, atlet, jenž se věnoval skoku do výšky. V roce 2000 se stal olympijským vítězem letních her v Sydney.\n\nV juniorské kategorii na sebe upozornil v roce 1991, když v řecké Soluni získal stříbrnou medaili na mistrovství Evropy juniorů. Mezi další úspěchy patří bronzová medaile z Mistrovství Evropy v Budapešti v roce 1998. Jeho halovým osobním rekordem je 231 cm, pod otevřeným nebem však dokázal skočit 236 cm, laťku v této výšce překonal v Curychu 12. srpna 1998.\n\nSergej Kljugin je manželem ruské výškařky Viktorie Kljuginové, se kterou má jednoho potomka, dceru.\n\n"}
{"id": "449306", "url": "https://cs.wikipedia.org/wiki?curid=449306", "title": "Brand", "text": "Brand\n\nBrand byl jedním z princů ve fiktivním světě Amber. Ve snaze uchvátit trůn Amberu se spojil s temnými silami z Dvorů chaosu a jako zrádce byl zabit.\n\nBrand byl synem amberského krále Oberona a jeho třetí manželky Clarissy. Stejně jako jeho vlastní sourozenci Bleys a Fiona měl zrzavé vlasy a zelené oči. Nosil zelený jezdecký oblek, jezdil na bílém koni a patřil mu meč Werewindle (Denní meč), do jehož čepele (stejně jako do Corwinova Grayswandiru) je zapsána část Vzoru a je v něm soustředěná síla Stínů. Ze všech Oberonových potomků měl největší nadání pro magii a byl nejbystřejším Dworkinovým žákem, psal básně, maloval. Měl i na Ambeřana výjimečné schopnosti: dokázal navázat kontakt bez trumfů, četl mysl druhých či dokázal znehybnit protivníka. Ovšem podléhal značným výkyvům nálad trpěl až maniodepresivními stavy. Poté co Corwin po prohraném souboji s Erikem zmizel z Amberu (Erik ho z obavy před Oberonovým hněvem uklidil na stínovou Zemi), začal Brand společně s Bleysem a Fionou podnikat kroky pro uchvácení trůnu. Aby vylákali Oberona z Amberu, spojili se silami ze Dvorů chaosu. Po Oberonově odchodu se však proti Brandovu tajnému triumvirátu postavil Erik společně s Cainem a Juliánem. Brand vylákal do pasti Martina, Randomova syna, jeho krví poškodil Pravzor a otevřel tak pro temné síly černou cestu ze Dvorů chaosu na Amber. S tím však nesouhlasili Bleys a Fiona. Brand se ještě pokusil zlikvidovat Corwina, kterému se na stínové Zemi začala vracet paměť. Pak Branda dostihli Bleys a Fiona, společně ho přemohli a zavřeli ve věži ve vzdáleném Stínu. Brand kontaktoval Randoma s prosbou o vysvobození, tomu se ale pokus nezdařil. Brand byl vysvobozen až po čtyřech letech společnými silami svých devíti sourozenců pod vedením Corwina, který ještě netušil, že Brand je zrádcem Amberu. Brand se následně zmocní Drahokamu soudu, s jehož pomocí chce zničit svět Amberu a vytvořit svůj nový Amber. Nejprve by však musel drahokam pronést jedním ze Vzorů, v čemž mu postupně zabrání Gérard, Llewella, Corwin a Benedikt. Na Amber se vrací Oberon, ujímá se vlády a plánuje protiútok na Chaos. Sám ale obětuje svůj život při opravě Brandem poškozeného Pravzoru, jehož zničení by znamenalo zkázu Amberu. Ve vítězné bitvě s Chaosem, později nazvané bitva Vzoropádová, je nakonec zrádce Brand zabit. \n"}
{"id": "449311", "url": "https://cs.wikipedia.org/wiki?curid=449311", "title": "Cinema Bizarre", "text": "Cinema Bizarre\n\nCinema Bizarre je německá kapela pocházející z Berlína. Svou debutovou desku vydala v roce 2007. V lednu 2010 se kapela rozpadla.\n\nV roce 2005 se na jednom anime-fóru poznali Strify (20. srpna 1988), Kiro (11. ledna 1988) a Yu (28. prosince 1988). Postupem času poznali ještě Shina (12. prosince 1989) a Luminora (22. března 1985) a rozhodli se založit kapelu. Na hudební scénu prorazili až v roce 2007 se singlem Lovesongs (They Kill Me).\n\nTilo Wolff spolu s Ericem Burtonem jsou manažeři skupiny.\n\nKapela se skládá z pěti osob.\n\nEx-člen Luminor opustil skupinu v listopadu 2008, kvůli údajným zdravotním potížím. V této době pracuje na sólovém projektu.\n\nNa hudební scénu se dostali v roce 2007 se singlem Lovesongs (They Kill me), dva týdny po jejich prvním vystoupení v německé hudební show The Dome. Kapela byla krátce na to nominována do národního kola Eurovision Song Contest 2008, kde však se svou písní Forever Or Never širší veřejnost nezaujala.\n\nV roce 2007 vydali svou debutovou desku Final Attraction. Z desky postupně vyšly tři singly: Lovesongs (They Kill Me), Escape To The Stars a Forever Or Never.\n\nV březnu 2008 vyjeli na své první evropské turné. V září 2008 vystoupil z kapely Luminor, kvůli zdravotním problémům. Ještě v listopadu 2008 však bylo oznámeno vydání druhé studiové desky ToyZ.\n\nPrvním singlem z nové desky se měla stát píseň My Obsession, kterou Strify popsal jako 'silnou baladu'. Poté, co píseň unikla na internet, bylo vydání singlu odloženo. To potvrdila kapela na serveru YouTube, kde vyjádřila své zklamání a změnu pilotního singlu. Na své oficiální stránce kapela potvrdila, že vydá také první desku určenou pro americký trh, pojmenovanou BANG!. Pilotním singlem z obou desek se nakonec stala píseň I Came 2 Party, ve které hostuje Space Cowboy. Píseň My Obsession se nakonec stala až druhým singlem.\n\n21. ledna 2010 kapela na svém MySpace potvrdila svůj rozpad.\n\nStrify v červnu 2011 vydal zremixovanou podobu jejich písně Blasphemy a potvrdil, že do konce roku vydá svou sólovou desku.\n\n\n\n"}
{"id": "449313", "url": "https://cs.wikipedia.org/wiki?curid=449313", "title": "Seznam hlav států v roce 2009", "text": "Seznam hlav států v roce 2009\n\nV seznamu hlav států v roce 2009 jsou uvedeni nejvyšší představitelé všech nezávislých států, kteří vládli v roce 2009. Seznam je seřazen abecedně podle světadílů. Jsou zde uvedeny nejvyšší hlavy států (prezidenti, králové, atd.) a předsedové vlád (pokud taková funkce existuje), případně i další významné státní funkce (typicky generální guvernér zastupující britskou královnu nebo faktické hlavy států, pokud se liší od nominálních hlav).\n\nV seznamu je uvedeno i několik území se sporným mezinárodním postavením, která jsou \"de facto\" nezávislá, \"de iure\" jsou ale součástí některého jiného státu.\n\n"}
{"id": "449320", "url": "https://cs.wikipedia.org/wiki?curid=449320", "title": "Belmonte (Portugalsko)", "text": "Belmonte (Portugalsko)\n\nBelmonte je portugalské městečko v distriktu Castelo Branco. V minulosti bylo základnou významné rodiny Cabralů. Mezi členy klanu se počítá belmontský rodák Pedro Álvares Cabral, objevitel Brazílie, po matce potomek portugalských králů.\n\nRoku 1199 obdrželo pohraniční sídlo Belmonte od krále Sancha I. důležitou listinu a zároveň se zde začala budovat opevněná tvrz, která měla být opěrným bodem na portugalsko-leonské hranici. Koncem 13. století byla tvrz biskupem z Coimbry přebudována na hrad.\n\nVe městě bývala také početná židovská komunita. Židé byli i v období reconquisty důležitou složkou královského dvora a to až do 15. století, kdy na Pyrenejském poloostrově začala fungovat všemocná inkvizice. Stovky utečenců se tehdy z celého Španělska a Portugalska uchýlily na severovýchod země, kam inkvizice ještě nedosáhla. Po příchodu inkvizitorů byli nuceni i zde přestoupit na křesťanskou víru, volit odchod ze země či smrt. V Belmonte se místním sefardským židům podařilo králův dekret a inkvizici ošidit. V roce 1917 polský inženýr Samuel Schwarz zjistil, že zde žije židovská komunita, která tajně praktikuje židovské rituály již od dob inkvizice. Přežila díky tomu, že nesmlouvavě udržovala tradici uzavírání manželství pouze mezi svými a tradice se předávala z matky na dceru, a ne po otci, jak bývalo zvykem.\n\n\n"}
{"id": "449322", "url": "https://cs.wikipedia.org/wiki?curid=449322", "title": "PEN", "text": "PEN\n\nPEN nebo Pen může být:\n\n\n"}
{"id": "449328", "url": "https://cs.wikipedia.org/wiki?curid=449328", "title": "Senátní obvod č. 70 – Ostrava-město", "text": "Senátní obvod č. 70 – Ostrava-město\n\nSenátní obvod č. 70 - Ostrava-město je podle zákona č. 247/1995 Sb. tvořen částí okresu Ostrava-město tvořenou městskými obvody Moravská Ostrava a Přívoz, Mariánské Hory a Hulváky, Lhotka, Hošťálkovice, Nová Ves, Petřkovice, Slezská Ostrava, Radvanice a Bartovice, Michálkovice, Vítkovice, Hrabová, Nová Bělá a Stará Bělá.\n\nSoučasným senátorem je od roku 2016 Zdeněk Nytra.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "449334", "url": "https://cs.wikipedia.org/wiki?curid=449334", "title": "Prostředky zdravotnické techniky", "text": "Prostředky zdravotnické techniky\n\nProstředky zdravotnické techniky (zkráceně: PZT) je obecný pojem, kterým označujeme veškeré zdravotnické materiály používané k léčení lidí s výjimkou léčiv (ať už vyráběných hromadně nebo připravovaných individuálně). Jedná se o velmi pestrou a značně rozsáhlou škálu zdravotnických pomůcek, přístrojů, hmot, přípravků, speciálních předmětů a materiálů prakticky ze všech oblastí medicíny (číselník PZT Všeobecné zdravotní pojišťovny ČR obsahuje desítky tisíc položek, které zde nelze všechny vyjmenovat). \n\nMezi nejběžnější a obecně nejznámější PZT patří předměty užívané téměř v každé domácnosti, může se jednat třeba o brýle, lékařský teploměr, náplast a obinadlo.\n\nMezi velmi drahá a složitá PZT patří například invalidní vozík, defibrilátor či kardiostimulátor.\n\nVeřejnosti dobře známé jsou např. pomůcky pro imobilní či zraněné osoby jako jsou berle nebo ortézy.\n\nZe široké škály lékařských přístrojů a nástrojů lze jmenovat kupříkladu skalpel, jehelec, fonendoskop, katetr a mnohé jiné další.\n\nLidé se zdravotním postižením sluchu používají například sluchadla, nevidomí lidé obvykle nosívají slepeckou hůl apod.\n\nDo velmi pestré a rozsáhlé škály PZT patří též paruky jakož i všechny typy protéz apod.\n\n\n"}
{"id": "449343", "url": "https://cs.wikipedia.org/wiki?curid=449343", "title": "PZT", "text": "PZT\n\nZkratka PZT může označovat:\n\n"}
{"id": "449345", "url": "https://cs.wikipedia.org/wiki?curid=449345", "title": "Amazoňan portorický", "text": "Amazoňan portorický\n\nAmazoňan portorický (\"Amazona vittata\"; Boddaert, 1783) je endemický papoušek z čeledi papouškovitých obývající pouze ostrov Portoriko. Dorůstá velikosti 28 až 30 cm, jeho peří má tmavě zelenou barvu. V roce 2006 se populace amazoňana portorického odhadovala na 34 až 40 jedinců ve volné přírodě a na 143 jedinců chovaných v zajetí. Podle odhadů z roku 2012 však populace volně žijících jedinců vzrostla na 58 až dokonce 80 jedinců a 300 jedinců v zajetí.\n\n"}
{"id": "449349", "url": "https://cs.wikipedia.org/wiki?curid=449349", "title": "Vodní hrad", "text": "Vodní hrad\n\nVodní hrad je hrad s vnějšími zdmi obklopenými příkopem s vodou nebo vodní plochou. Obklopující voda sloužila jako obranný prvek.\n\nNejčastéji byl stavěn v rovinaté krajině. Byly běžně rozšířeny od začátku středověku. Původní vodní hrady byly stavěny ke ztížení útoku nepřátel. Obklopující vodní plocha také sloužila v dobách sucha jako zdroj vody, ryb či primitivní kanalizace. Hrad měl pouze jeden vchod, přístupný po padacím mostě, který se na noc či v případě hrozícího nebezpečí zvedal ke zvýšení bezpečnosti. Některé vodní hrady byly konstruovány více jako pevnosti. Typické bylo využití přírodního nebo umělého jezera s hradem stoupajícím více či méně přímo z vody ve tvaru ostrova nebo poloostrova. V menším počtu staveb je voda více opevněním než obranou proti lupičům nebo vzpouře. Jako příklad je možno uvést hrad Cornet v Guernsey, kde funkcí jezera je spodobnění moře.\n\nV pozdějším období bylo rozšíření v zásadě pevnostní, navržené k odolnosti proti útoku dělostřelby, nicméně vodní plochy byly využity i k ochraně před bouřemi, například bastionová pevnost v Olomouci.\n\nČasem byly mnohé opevněné hrady přeměněny na zámky, paláce, hotely nebo velké rezidence, upravené k pobytů hostů nebo místo k bydlení.\n\n\n\n\n\n\n\n\n"}
{"id": "449351", "url": "https://cs.wikipedia.org/wiki?curid=449351", "title": "Windows Movie Maker", "text": "Windows Movie Maker\n\nWindows Movie Maker je program firmy Microsoft pro vytváření a zpracování filmů a domácích videonahrávek. Vyskytuje se ve výchozí instalaci operačních systémů Windows ME, Windows XP a Windows Vista. Po vydání systému Windows Vista byl jeho vývoj zastaven. Microsoft místo něj nabízí ke stažení Windows Live Movie Maker. \n\n"}
{"id": "449356", "url": "https://cs.wikipedia.org/wiki?curid=449356", "title": "Tiziano Terzani", "text": "Tiziano Terzani\n\nTiziano Terzani (14. září 1938, Florencie — 28. července 2004, Orsigna u Pistoie) byl italský reportér, novinář a publicista.\n\n\n"}
{"id": "449357", "url": "https://cs.wikipedia.org/wiki?curid=449357", "title": "Důl Dukla (Dolní Suchá)", "text": "Důl Dukla (Dolní Suchá)\n\nDůl Dukla je již uzavřený černouhelný důl, který byl založen v roce 1907. Nacházel se v katastru Dolní Suché, místní části statutárního města Havířova v okrese Karviná.\n\nDůl byl založen bratry Guttmanny a původní název nesl po Františku Josefu I. – \"Kaiser Franz Joseph Schacht\". Na podzim 1907 začalo hloubení větérky, ale horníci měli problémy s písky, plyny a přítoky vod. Úrovně 4. patra těžní jámy 1 dosáhli v roce 1913. V témže roce se podařilo obě díla propojit. Výstavba povrchu dolu byla v roce 1915 ukončena. Pokračovalo budování kolonií U jámy Suchá, U nádraží a Nová sušská osada pro ubytování 4000 lidí. Se vznikem Československa v roce 1918 přejmenovali šachtu na Důl Suchá. Dolu se později dařilo. Uhelný boom netrval dlouho. Nástup světové hospodářské krize tvrdě dopadl na celé uhelné hornictví v Československu. Důl poté patřil Živnobance. V roce 1943 a 1944 překročila vždy těžba milion tun. Po osvobození se důl Suchá stal součástí OKD. V říjnu 1949 šachtu přejmenovali na Důl Dukla. V druhé polovině 50. let prošla šachta mnoha modernizacemi. Velký význam měla šachta pro obyvatele nově vzniklého města – Havířova. Velká tragédie se stala na dole 7. července 1961, kdy zahynulo 108 horníků. V roce 1971 dosáhli havíři nejvyšší těžby v historii šachty – 2041 tisíc tun. V roce 1983 byla nad jámou 2 postavena skipová věž.\n\n1. července 1995 byl důl Dukla připojen spolu s dolem František k dolu Lazy. Ačkoliv ještě v roce 2001 vytěžil důl přes 1 milión tun uhlí, postupně těžba klesala. V roce 2006 byla Dukla připojena k Dolu Paskov, následně bylo rozhodnuto, že Dukla bude utlumena. Poslední vozík uhlí vyvezli havíři na povrch 10. ledna 2007. 19. června 2008 byla odstřelena skipová těžní věž, což bylo poprvé v historii České republiky, kdy byla podobná těžní věž odstřelena. Útlumem dolu Dukla zároveň ukončil činnost poslední důl na území města Havířov.\n\n7. července 1961 se na Dole Dukla v Dolní Suché nedaleko Havířova odehrála důlní tragédie, při které zemřelo 108 horníků. Nejmladšímu z nich ještě nebylo sedmnáct let, nejstaršímu bylo padesát šest let. Horník, který procházel v jedné z chodeb kolem pásového dopravníku, náhodou zachytil ramenem o spouštěcí páčku zařízení a uvedl do pohybu gumový pás. Stalo se to v úrovni 3. patra v 11. sloji v místech, kde se onoho dne netěžilo. Sám si ničeho nevšiml. Zařízení tak začalo bez jakékoli kontroly pracovat naprázdno. Gumový pás se třením vznítil a oheň se začal šířit. Ranní směna mezitím vyfárala a do dolu nastoupili horníci z odpolední směny. Běžícího dopravníku si nikdo nevšiml. V té chvíli bylo pod zemí 338 horníků. Až kolem sedmnácté hodiny se vzniklá situace začala řešit. Dispečink předtím nereagoval na první hlášení o zápachu. V podzemí vypukl požár nebývalých rozměrů. Jedinou možností bylo zabránit přístupu kyslíku zazděním chodeb (okolo půlnoci z pátku na sobotu). Šance, že by někdo v chodbách přežil, byla už v tomto okamžiku nulová. Požár v 8. sloji uzavřel 108 havířů. Ti se udusili oxidem uhelnatým a dalšími zplodinami. Podle vyšetřování si však blízkost své smrti neuvědomovali, někteří dokonce dali své nářadí do beden. V průběhu 24 hodin zasahovalo na místě přes 750 záchranářů a kromě nich ještě milice, hasiči a civilní obrana. Celkem se na záchranných pracích podílelo asi 1000 lidí. Lidé, kteří byli za tragédii zodpovědni, byli odsouzeni. Důsledkem tragédie bylo mj. zavádění nehořlavých pásů do dolů.\n\nDeník Rudé právo otiskl dne 9. července 1961 společné prohlášení Ústředního výboru KSČ, Vlády ČSSR a ÚRO prohlášení k československému lidu, zprávu o důlním neštěstí a soustrastný telegram N. S. Chruščova prvnímu tajemníkovi ÚV KSČ Antonínu Novotnému a předsedovi Vlády ČSSR Viliamu Širokému. Titulní stránce ovšem vévodil článek \"Den stavbařů nástupem k novým úspěchům\". V dalších dnech se Rudé právo pouze okrajově věnovalo zveřejňování soustrastných telegramů.\n\nV areálu Dolu Dukla v Havířově byla instalována pamětní deska důlního neštěstí a obětem nacismu, pracovníkům Dolu Dukla. U příležitosti 50. výročí byly uspořádány vzpomínkové akce. Klub důchodců Dolu Dukla společně s Klubem přátel Hornického muzea Ostrava uspořádal pietní akt v havířovském kulturním domě Radost. U příležitosti výročí byla o tragédii v omezeném nákladu vydána kniha. V roce 2018 byl uveden dvoudílný televizní film o důlním neštěstí \"Dukla 61\".\n\nŘeditelé od roku 1995 (označení *) jsou v pozici ředitelů dolu Lazy, s kterým se důl Dukla spojil.\n\nÚdaje byly převzaty z knihy\n\nStatistiky uvádí:\n\nÚdaje byly převzaty z knihy\n\nÚdaje byly převzaty z knihy\n\n"}
{"id": "449358", "url": "https://cs.wikipedia.org/wiki?curid=449358", "title": "Zámek Anif", "text": "Zámek Anif\n\nVodní zámek Anif (\" \") stojí na břehu rybníka v rakouském městě Anif na jih od Salcburku. Nejznámější je jeho využití k natáčení několika filmů, například v The Sound of Music nebo Spis Odessa podle románu Fredericka Forsytha.\n\nPůvod není bezpečně datován, nejstarší zmínka o hradu jménem Oberweiher umístěném v této lokalitě pochází z roku 1520. Vlastníkem byl šafář místního panství Lienhart Praunecker. Od roku 1530 je palác zmiňovaný jako pravidelný poplatník arcibiskupství v Salcburku. Touto cestou se dostal do rukou biskupů z Chiemsee po navrácení Johannu Ernstovi z Thunu v roce 1693, od tehdy je využíván jako biskupská letní residence. Když v roce 1816 Salcburk připadl Rakousku, palác i rybník přešly do soukromých rukou. Třebaže palác byl pronajat, uživatelé neprovedli žádnou přestavbu nebo obnovu chátrající budovy. To se změnilo, když majetek v roce 1837 koupil Alois, hrabě Arco-Stepperg. V letech 1838–1848 nechal přestavěl Anif Palace v novogotickém romantizujícím stylu, do současné podoby.\n\nPo smrti hraběte v roce 1891 majetek připadl Sofii, která si vzala hraběte Ernsta z Moy de Sons a palác tak skončil ve vlastnictví tohoto starého francouzského šlechtického rodu. V roce 1918 palác přitáhl veřejnou účast, když jej král Ludvík III. Bavorský a jeho rodina využili při útěku před Listopadovou revolucí. V Deklaraci z Anif Ludvík III. odmítl abdikovat, nicméně vyvázal všechny vládní představitele, vojáky a úředníky z přísahy vůči sobě, protože nebyl schopen pokračovat ve vládnutí. Během druhé světové války zámek využíval Wehrmacht k ubytování, v roce 1945 jej vystřídaly americké vojenské jednotky.\n\nZámek je stále v soukromém vlastnictví rodiny z Moy de Sons, která jej nechala kompletně zrekonstruovat v letech 1995-2000, veřejnosti není však přístupný.\n"}
{"id": "449360", "url": "https://cs.wikipedia.org/wiki?curid=449360", "title": "Obrenovićové", "text": "Obrenovićové\n\nDynastie Obrenovićů (srbsky: Обреновићи/Obrenovići) nebo jen Obrenovićové byla vládnoucí knížecí a později královskou dynastií v Srbsku v letech 1815-1903 s přestávkou v letech 1842-1858, kdy se vlády opět ujali Karađorđevićové. Dynastie vládla v Srbsku až do roku 1903, kdy byla nepopulární královská rodina vyvražděna a na trůn se vrátili Karađorđevićové.\n\nJelikož dnes již nežijí přímí mužští potomci, je rod po meči vymřelý, ale po přeslici (v ženské linii) žijí další potomci dynastie, např. současný pretendent černohorského trůnu princ Nikola Petrović-Njegoš.\n\nKdyž v roce 1813 rozdrtily tři turecké armády devět let trvající povstání v srbském knížectví, donutily jeho vůdce Karađorđe Petroviće , který byl roku 1804 zvolen prvním srbským vládcem, uprchnout do Uherska. Represe janičárů v Srbsku však byly tak kruté a nesnesitelné, že v roce 1815 vyvolaly druhé srbské povstání pod vedením vojvody Miloše Obrenoviće. Srbové se marně domáhali slyšení na vídeňském kongresu. Sultán Mahmut II. posléze roku 1815 uznal Miloše Obrenoviće za vrchního knížete a přiznal Srbsku částečnou vnitřní autonomii s tím, že 6 měst a 2 pevnosti zůstanou v tureckých rukou. Miloš Obrenović pak systematicky rozšiřoval srbskou autonomii i své osobní postavení a zavedl zcela despotický režim. Když se Karađorđe vrátil v roce 1817 z emigrace, kníže Miloš ho nechal popravit a jeho hlavu poslal sultánovi Mahmutovi II. do Cařihradu. To se stalo zárodkem nenávisti mezi dynastií Obrenovičů a Karađorđevićů. Téhož roku byl Miloš Obrenović prohlášen za dědičného knížete.\n\nPřízeň lidu, natož lásku lidu však Miloš Obrenovič na rozdíl od svého předchůdce a soka Karađorđe Petroviće nezískal. Nespokojenost přerostla v ozbrojený odpor a dne 13. června 1839 odešel Miloš do exilu. Vládu jeho syna Milana vystřídal v roce 1842 syn Milan Obrenović II., který však vládl jen 26 dní a po něm Michal Obrenović III., který byl však v roce 1842 svržen a na trůn nastoupil syn Karađorđe Petroviće Alexandr Karađorđević. Ten však ztratil vládu ve prospěch Obrenovičů a na trůn se vrací starý kníže Miloš Obrenović, který po dvou letech zemřel a opět nastoupil Mihail Obrenović, kterému se jeho druhá vláda již poněkud více vydařila a stal se zřejmě nejpopulárnějším vládcem z dynastie Obrenovićů. Kníže Michail Obrenović však zahynul u Košutnjaku 29. května 1868, některé spekulace uvádějí, že jeho vraždu zařídil svržený Alexandr Karađorđević. Kníže Mihailo Obrenović III. je zakladatelem Takovského řádu.\n\nPo smrti knížete Mihaila Obrenoviće v roce 1868 se knížetem stal Milan Obrenović IV., ještě jako nezletilý, od roku 1872 se definitivně ujal sám vlády. Milan vedl úspěšné války proti Turecku, vítězství bylo zakončeno berlínským mírem, kterým Srbsko rozšířilo území. 6. března 1882 bylo Srbsko prohlášeno královstvím a Milan se stal prvním králem Srbska jako Milan I. Obrenović.\n\nV roce 1889 je však nucen abdikovat. Po něm nastupuje jeho syn Alexandr I. Obrenović. Počátek jeho vlády doprovázely jeho nápady vládnout autorativně a také sňatek s prostou vdovou, kterou byla Draga Mašínová. Krále v té době zaměstnávaly politické problémy v zemi. Měnil složení vlády podle svého uvážení. Kromě toho, že v hlavách mladých důstojníků se rodily myšlenky na spiknutí, první veřejný protest proti královi Aleksandrovi a královně Draze se uskutečnil 23. března 1902, kdy do ulic vyšli socialisté Dimitrije Tucoviće a Ljubomira Jovanoviće, protože vláda Dimitrije Cincar-Markoviće zakázala marxistické seskupení. Demonstranti přišli do Terazije, kde chtěli obsadit královský dům. Došlo ke střetu s četnictvem, který si vyžádal dvě oběti mezi protestujícími. Královna Draga začala být nespokojená. Navrhla královi, že odejde z jeho života, aby se mohl oženit se ženou, která mu porodí dědice, ale král s takovým návrhem nesouhlasil a chtěl, aby Draga zůstala s ním.\n\nJelikož manželka černohorského prince Mirka Dimitriho byla vnučkou Alexaxdra Konstantinoviće a jeho ženy, srbské královny Anky Obrenovićové, bylo ustanoveno srbskou vládou, že se Mirko stane srbským korunním princem, protože manželství Alexandra Obrenoviće a jeho ženy Dragy zůstávalo bezdětné.\n\nZ obecného hnutí odporu se zformovala organizovaná skupina, která naplánovala atentát na panovnický pár. V roce 1903 byla tedy v Srbském království krvavým pučem sesazena a vyvražděna nepopulární královská dynastie Obrenovičů v čele s králem Alexandrem I. Obrenovićem, upřednostňující prorakouskou politiku, a k moci se dostal rod Karađorđevićů, který zaujímal protirakouské pozice. Karađorđevićové měli zřejmě zásluhu na vyvraždění Obrenovićů, které provedla organizace Černá ruka.\n\nPo atentátu na Alexandra a Dragu ztratil Mirko šanci pro nástup na srbský trůn, ovšem v roce 1911 se stal členem společnosti Černá ruka, která usilovala o sjednocení Srbů na Balkáně, ale předtím zabila srbského krále Alexandra I. a jeho ženu Dragu.\n\nČíslování srbských knížat vyjadřovalo kolikátý panovník z příslušného rodu (Obrenovićů) vládl, tím se značně liší od běžné evropském praxe, která byla přejata až pro číslování králů.\n\n\n\"(1842-1858) - vláda dynastie Karađorđevićů\"\n\n\n\n\n"}
{"id": "449366", "url": "https://cs.wikipedia.org/wiki?curid=449366", "title": "Ivan Rössler", "text": "Ivan Rössler\n\nIvan Rössler (* 21. prosince 1945) je český textař, novinář, scenárista, dramaturg, producent. Písně s jeho texty zpívali například Karel Gott, Helena Vondráčková, Miluše Voborníková, Holki, Argema, Jitka Zelenková, Beatings a další.\n\nV letech 1968–1971 absolvoval SVVŠ pro pracující. Následně vystudoval Filosofickou fakultu UK, obor filosofie a dějepis. Po absolutoriu byl na volné noze a živil se psaním novinových článků, písňových textů a rozhlasových a televizních scénářů. Od roku 1965 spolupracoval externě s Čs. rozhlasem, od roku 1970 se stanicí Hvězda a od roku 1976 se Studiem mladých. V roce 1977 nastoupil do Československého rozhlasu, kde pracoval jako redaktor Studia mladých a Mikrofóra, později byl vedoucím redaktorem redakce zábavy (1990–92), pak šéfredaktorem stanice Praha (1992–93) a současně krátce řídil i krajské studio Českého rozhlasu v Plzni. Po odchodu z Českého rozhlasu na vlastní žádost v roce 1993 přešel jako šéfredaktor redakce zábavy do televize Nova, kde byl až do roku 2006. V důchodu se věnuje vlastním aktivitám, dál také píše jak scénáře, články, tak i písňové texty.\n\nVedle svých zaměstnání byl tiskovým tajemníkem Bratislavské lýry (1966, 1967), Děčínské kotvy (1968), divadla Semafor (1967), šéfdramaturgem Rockfestu, Porty a organizátorem dalších festivalů (Rockové maratony).\n\nZ nejvýznamnějších autorských počinů vedle písňových textů je to především knížka vzpomínek \"Přátelé jsou příbuzní, které si vybíráme sami\", dále sedmdesátidílný cyklus koláží zvukových dokumentů z rozhlasového archivu – \"70 let Československa\" (ve spolupráci s historikem V. Nálevkou) a rozhlasové pásmo \"Nejsme děti, aneb Deset dní, které otřásly Československem\", , zachycující prvních deset dnů „sametové revoluce“. Je zakladatelem rozhlasového pořadu \"Tobogan\".\n\nVěnuje se také vydavatelské činnosti. V nakladatelství Panton (1984) založil edici Cesty (pro folkovou hudbu) a Rock. V obou edicích pomáhal zejména začínajícím interpretům anebo těm, kteří v té době desky běžně nevydávali. Vydal dokonce desku Panton na Portě live, která vyšla 24 hodin po natočení! Je spolumajitelem firmy FONIA, která se specializuje na mluvené slovo.\n\n\n\n\n"}
{"id": "449370", "url": "https://cs.wikipedia.org/wiki?curid=449370", "title": "Pedestal crater", "text": "Pedestal crater\n\nAnglický termín Pedestal crater je označení zvláštního impaktního kráteru, který má okolní lem tvořený vyvrženými horninami při dopadu (tzv. \"ejekta\") a kdy tento lem je vyvýšen nad okolí. Tento druh kráterů vzniká na planetách, kde je silná eroze, která hraje při následném vzniku důležitou roli. Jsou typické např. pro povrch Marsu, kde vítr přesouvá množství materiálu.\n\nBěhem dopadu tělesa na povrch dochází k vymrštění hornin, které dopadají do okolí kráteru, kde překryjí starší materiál. Takto vzniklý materiál může projít částečným natavením a zvýšením pevnosti, čímž se stane kompaktnějším. Pokud dopad nastal v místě, kde byly nesoudržné horniny (např. písky, pískovce atd.), je nově vzniklý materiál mnohem pevnější než okolí a podléhá tedy pomaleji erozi. Krajinu následně začne utvářet eroze, která odnáší méně zpevněný materiál. Po čase se množství odneseného materiálu zvýší natolik, že je možné pozorovat oblast kráteru vyvýšenou nad okolní krajinou.\n\nTyto útvary nevznikají na Měsíci či Merkuru, jelikož jejich téměř neexistující atmosféra neumožňuje výraznější erozi způsobenou větrem či vodou. Jejich povrch je formován převážně dopady jiných těles.\n"}
{"id": "449371", "url": "https://cs.wikipedia.org/wiki?curid=449371", "title": "Radôstka", "text": "Radôstka\n\nRadôstka (maďarsky \"Radoska\") je obec v severozápadním Slovensku v Žilinském kraji a okrese Čadca. V roce 2016 zde žilo 820 obyvatel. První písemná zmínka o obci pochází z roku 1640.\n\n"}
{"id": "449372", "url": "https://cs.wikipedia.org/wiki?curid=449372", "title": "Kurovický lom", "text": "Kurovický lom\n\nKurovický lom je přírodní památka, jež se nachází 1,5 km jižně od obce Kurovice, západně od kóty Křemenná (315 m n. m.). Nadmořská výška tohoto území se pohybuje v rozmezí 260 – 269 m. Lokalita je situovaná na pomezí Hornomoravského úvalu a Hostýnských vrchů.\n\nZřízena byla Okresním úřadem Kroměříž ze dne 1. dubna 1999 na celkové výměře 15,5 ha v katastrálním území Kurovice na pozemcích Českomoravského cementu a. s. Účelem vyhlášení přírodní památky je ochrana geologické a paleontologické lokality mezinárodního významu a ochrana lokality s výskytem zvláště chráněných druhů obojživelníků a plazů.\n\nVápencovité usazeniny kurovického bradla se začaly těžit před rokem 1840. Jako surovina se zde těžil jílovitý vápenec a slínovec světlešedé až nazelenalé barvy. Unikátní je přítomnost hranice jury a křídy. Lokalita je navíc pozoruhodná i jako naleziště fosílií, zejména „aptychů“. Aptychy jsou vápenaté destičky, které měly nejspíše funkci víčka uzavírajícího obývací komůrku prehistorických měkkýšů amonitů, při úplném zatažení živočicha do schránky. V posledních deselitetích před definitivním ukončením těžby už byly práce v lomu několikrát pozastaveny a následně znovu obnoveny. Od poloviny 80. let 20. století se dobývání horniny soustředilo do hlubší jámové etáže. V roce 1997 byla již těžba značně utlumena.\n\nDříve odtěžené plochy v jihozápadní části byly již v minulosti zavezeny hlušinou a ponechány samovolnému vývoji. Dnes mají tyto partie charakter přechodné lesostepi. Na prudších svazích je suť, na které se postupně uchycuje vegetace. Rovné a méně strmé plochy jsou již zarostlé dřevinami, mezi kterými převažují akáty a břízy. Po odtěžení suroviny vznikla rozsáhlá prohlubeň, která se začala naplňovat velmi čistou průsakovou vodou. V menší míře bylo vznikající jezero napájeno i splachovými vodami z okolní krajiny. V roce 2002 byly ve vzdálenosti 20 – 50 m od jezera vyhloubeny 4 tůně, které měly zajistit zdárný vývoj larev obojživelníků, jenž byl v jezeře ohrožen vysazením okounů.\n\nNejvýznamnější druhy obojživelníků jsou čolek velký, kuňka obecná, čolek obecný a ropucha zelená. Chráněnou rosničku zelenou lze často zastihnout i dál od vody. Z plazů jsou významné populace slepýše křehkého a ještěrky obecné, je možné zahlédnout i vyhřívající se užovku obojkovou. Množství úkrytů a potravy nalézají obojživelníci a plazi na upravených výsypkách a suťových polích, vznikajících rozpadem lomových stěn. Současně jsou hnízdním prostředím prostředím konipase bílého, rehka domácího a střízlíka obecného. Poměrně bohatá flóra území je tvořena převážně obecnými druhy této oblasti. Na složení flóry se podílejí jak rumištní společenstva jako je čekanka obecná, mrkev obecná, hadivec obecný, komonice bílá, komonice lékařská, tak i druhy luk, pastvin a travnatých mezí, mezi které patří kopretina bílá, řebíček obecný, kakost luční, štírovník růžkatý, chrpa luční, jetel luční, kozí brada východní, černohlávek obecný, zvonek rozkladitý a jiné. Významnými druhy otevřených ploch jsou vrba rozmarinolistá a hořec křížatý. V podrostu lesa si můžeme všimnout zástupců lesních druhů jako křivatec žlutý, kokořík mnohokvětý, sasanka hajní, počátkem léta je možné naleznout vzácnou lilii zlatohlavou a kruštík polabský. Na okrajích cest v tomto období vykvétá sadec konopáč, na kterém je možno pozorovat najednou i více druhů motýlů, jako třeba otakárka fenyklového, otakárka ovocného, ohniváčka černočárného, či přástevníka kostivalového.\n\nZatím nepříliš prozkoumanou skupinou živočichů je hmyz. Vyskytují se zde svižníci, májka obecná, poměrně vzácný střevlíček lunoskvrnný a na starých vrbách jívách žijící vzácný krasavec \"Scintillatrix dives\". Pozoruhodný je hojný výskyt sarančí modrokřídlých, která se vyskytují jen v nejteplejších oblastech České republiky. V roce 2005 byla lokalita Kurovický lom zařazena jako evropský významná lokalita do evropského seznamu soustavy Natura 2000.\n\n"}
{"id": "449376", "url": "https://cs.wikipedia.org/wiki?curid=449376", "title": "Hostěnické propadání", "text": "Hostěnické propadání\n\nHostěnické propadání je propadání Hostěnického potoka, které se nachází asi 500 metrů západně od vesnice Hostěnice. Původně zde byl lom, ve kterém se při lámání otevřel jícen komína, vedoucího do nitra skály. Speleolog Martin Kříž tuto propástku popsal ve svém Průvodci. Po povodních v letech 1879, 1883 a 1890, kdy došlo k zanesení starého propadání, se zde začala ztrácet voda a Hostěnický potok se přesměroval sem. Roku 1911 se podařilo jeskyňářům odvést vody do geologicky staršího propadání, čímž bylo zmenšeno nebezpečí záplav v Ochozské jeskyni. Tok Hostěnického potoka tedy pokračuje do Ochozské jeskyně, poté se vlévá do Říčky.\n"}
{"id": "449384", "url": "https://cs.wikipedia.org/wiki?curid=449384", "title": "Farewell My Summer Love", "text": "Farewell My Summer Love\n\nFarewell My Summer Love (původně označován jako Farewell My Summer Love 1984 a později v reedici jako Here I Am (Come and Take Me) ve Velké Británii) je kompilační album zpěváka Michaela Jacksona vydané 15. května 1984.\n"}
{"id": "449386", "url": "https://cs.wikipedia.org/wiki?curid=449386", "title": "Ministerstvo všeobecného strojírenství", "text": "Ministerstvo všeobecného strojírenství\n\nMinisterstvo všeobecného strojírenství ( ) byl dvakrát použitý název orgánu státní správy v Sovětském svazu. Neutrální názvy ministerstev typu všeobecné (nebo střední) strojírenství byly v Sovětském svazu použity pro resorty obranného průmyslu. Ministerstvo všeobecného strojírenství řídilo podniky a výzkumné ústavy vyrábějící střely a munici (při prvním založení), resp. podniky a výzkumné ústavy raketového a kosmického průmyslu (při druhém založení). \n\nPoprvé vzniklo ministerstvo všeobecného strojírenství v dubnu 1955. Zabývalo se výrobou munice a leteckých i lodních střel. Po dvou letech bylo spolu s většinou průmyslových ministerstev zrušeno, podniky jím řízené byly převedeny pod ministerstvo obranného průmyslu.\n\nPodruhé bylo ministerstvo všeobecného strojírenství založeno v březnu 1965 při rozdělení Státního výboru obranné techniky v březnu 1965 v rámci reorganizace sovětské vlády. Zaniklo současně se Sovětským svazem koncem roku 1991. Řídilo podniky a výzkumné ústavy raketového a kosmického průmyslu. \n\n\n"}
{"id": "449389", "url": "https://cs.wikipedia.org/wiki?curid=449389", "title": "Sergej Alexandrovič Afanasjev", "text": "Sergej Alexandrovič Afanasjev\n\nSergej Alexandrovič Afanasjev (; 30. srpna 1918 ve městě Klin, Moskevská oblast, RSFSR, SSSR – 13. května 2001 v Moskvě) byl sovětský politik, dlouholetý člen rady ministrů SSSR ve funkci ministra všeobecného strojírenství, ve které řídil raketový a kosmický průmysl, a poté ministra těžkého a dopravního strojírenství.\n\nSergej Afanasjev pochází z Klinu v Moskevská oblasti, po střední škole pracoval v dělnické profesi v moskevské automobilce (dnes ZiL, Závod Lichačova). Roku 1941 absolvoval Moskevskou vysokou technickou školu N. E. Baumana (dnes Moskevská státní technická univerzita N. E. Baumana), poté byl konstruktérem v dělostřeleckém závodě č. 8 v Podlipkách, byl rychle povyšován. Koncem roku 1941 byla továrna evakuována do Permu, kde pracoval do roku 1946. Za vynikající práci byl vyznamenán Řádem rudé hvězdy.\n\nRoku 1946 přešel do Moskvy na ministerstvo výzbroje, od roku 1955 byl náčelníkem Technické správy ministerstva obranného průmyslu. Roku 1957 byl přeložen do leningradského Sovnarchozu (Rada lidového hospodářství) na post místopředsedy, následující rok byl jmenován předsedou rady.\n\nRoku 1961 se vrátil do Moskvy, zaujal funkci náměstka předsedy ruské vlády a předsedy ruského Sovnarchozu. Koncem téhož roku byl zvolen do ÚV KSSS (členem strany byl od roku 1943). Příští rok byl zvolen poslancem Sovětu národností Nejvyššího sovětu SSSR, jeho volební obvod se nalézal v prvním volebním období v Čečeno-ingušské ASSR, později (od roku 1966) ve Sverdlovsku.\n\nV březnu 1965 byl Státní výbor pro obrannou techniku rozdělen na ministerstvo obranného průmyslu a ministerstvo všeobecného strojírenství. Vedoucím druhého úřadu byl jmenován Sergej Afanasjev, v jeho čele zůstal 18 let. Ministerstvo řídilo práci podniků raketového a kosmického průmyslu a koordinovalo vědeckovýzkumné práce v rezortu.\n\nV dubnu 1983 byl přeložen na ministerstvo těžkého a dopravního strojírenství, v čele ministerstva stál do června 1987. Poté byl konzultantem ministerstva obrany a od roku 1992 RKK Eněrgija. Roku 1989 byl odvolán z ÚV a odešel z Nejvyššího sovětu.\n\nSergej Afanasjev zemřel 13. května 2001. Pochován je na Novoděvičím hřbitově v Moskvě.\n"}
{"id": "449390", "url": "https://cs.wikipedia.org/wiki?curid=449390", "title": "Afanasjev", "text": "Afanasjev\n\nAfanasjev (rusky \"Афанасьев\") v ženské podobě Afanasjevová (rusky \"Афанасьева/Afanasjeva\") je ruské příjmení.\n\nPříjmení Afanasjev je odvozeno od jména Afanasij, což je ruská podoba řeckého jména Athanasios (\"Αθανάσιος\" česky \"Atanas/Atanáš\"), v Řecku poměrně rozšířeného jména s významem \"nesmrtelný\". \n\nPříjmení Afanasjev a jeho varianty mají následující osoby:\n\n"}
{"id": "449405", "url": "https://cs.wikipedia.org/wiki?curid=449405", "title": "Diskografie Pink Floyd", "text": "Diskografie Pink Floyd\n\nToto je diskografie britské rockové skupiny Pink Floyd.\n\n\nToto je seznam hudebních videozáznamů – koncertů, video alb a tematických filmů. Nejsou zde zahrnuty nejrůznější dokumenty, které se Pink Floyd týkají.\n\n\n\n"}
{"id": "449410", "url": "https://cs.wikipedia.org/wiki?curid=449410", "title": "Essential Collection (album, Michael Jackson)", "text": "Essential Collection (album, Michael Jackson)\n\nEssential Collection je kompilační album zpěváka Michaela Jacksona vydané 18. července 2005.\n\nDisk 1\n\nDisk 2\n\nDisk 1\n\nDisk 2\n\n"}
{"id": "449414", "url": "https://cs.wikipedia.org/wiki?curid=449414", "title": "Točivé magnetické pole", "text": "Točivé magnetické pole\n\nTočivé magnetické pole je takové pole, které spojitě mění svůj směr působení ve smyslu otáčivého pohybu kolem určité pevné osy. Vektor magnetické indukce B se tedy v tomto případě otáčí kolem určité pevné osy.\n\nNejjednodušeji lze točivé magnetické pole vytvořit mechanicky rovnoměrným otáčením permanentního magnetu (popřípadě i cívky protékané proudem, tj. elektromagnetu) kolem jeho osy. V praxi se velmi často můžeme setkat s vytvářením točivého magnetického pole pomocí tří cívek vzájemně natočených o 120°, které jsou napájeny třífázovým napětím, kdy u každé fáze je fázor zpožděn o 120°, což platí pro běžné domácí rozvody.\n\nTočivé magnetické pole je základem všech elektrických točivých strojů, jako jsou elektromotory nebo elektrické generátory. V současné době všudypřítomné rozvody třífázového střídavého napětí umožňují snadné vytvoření tohoto pole.\n"}
{"id": "449418", "url": "https://cs.wikipedia.org/wiki?curid=449418", "title": "Mikuláš Huba (herec)", "text": "Mikuláš Huba (herec)\n\nMikuláš Huba (19. října 1919, Spišská Nová Ves – 12. října 1986, Bratislava) byl slovenský herec a recitátor, manžel operní pěvkyně Márie Kišonové-Hubové a otec herce Martina Huby.\n\nJako student gymnázia byl členem ochotnického souboru Hviezdoslav. Po maturitě odešel studovat do Bratislavy právo a filozofii, ale přestoupil na Hudební a dramatickou akademii, kde absolvoval v roce 1940 u profesora Janka Borodáče. Už jako posluchač akademie se stal v roce 1938 členem činohry SND (v letech 1953-1963 byl šéfem činohry).\n\nSe svým sametově hebkým hlasem byl uznávaným recitátorem. Účinkoval v rozhlase a v mnoha televizních filmech a seriálech – \"Sám vojak v poli\" (1965), \"Živý bič\" (1966), \"Straty a nálezy\" (1975), \"Americká tragédia\" (1976), \"Canarisova krvavá hviezda\", \"Príbehy z lepšej spoločnosti\", \"Naši synovia\", \"Desatinka citu\".\n\nOd roku 1951 působil jako pedagog na VŠMU (od roku 1962 docent). Byl politicky angažovaný: v letech 1968-1975 byl kandidátem a od roku 1976 členem ÚV KSS. Působil jako předseda ZSDU (1970-1972 a 1982-1986).\n\nV roce 1966 mu byl udělen titul zasloužilý umělec a v roce 1973 titul národní umělec.\n\n\n"}
{"id": "449422", "url": "https://cs.wikipedia.org/wiki?curid=449422", "title": "Klessheim (zámek)", "text": "Klessheim (zámek)\n\nZámek Klessheim je palác situovaný ve stejnojmenné obci, 4 kilometry západně od Salcburku v Rakousku.\n\nKleßheim byl původně jen malý dům, který v roce 1690 získal do majetku biskup Jan Arnošt hrabě z Thunu. Architekt Johann Bernhard Fischer z Erlachu jej přestavěl na letohrádek \"Favorita\" po roce 1700, avšak po jeho smrti jeho následník František Antonín z Harrachu práce přerušil. Biskup Leopold Anton von Firmian, který budoval zámek Leopoldskron, práce dokončil. Později byl k zámku dobudován anglický park.\n\nAdolf Hitler zámek využíval k ubytování hostů a pořádání konferencí během svých pobytů v Orlím hnízdě na Berghofu v Obersalzbergu poblíž Berchtesgadenu. Během druhé světové války byl zámek mimo dosah spojeneckých bombardérů. 7. července 1944, během výstavy zbraní, zde byl naplánován atentát na Hitlera. Německý důstojník Helmuth Stieff však neodpálil roznětku bomby.\n\nOrli ztvárnění na vchodovém portálu jsou zhotoveni z vápence, a připomínají období Třetí říše.\n\nBěhem studené války na zámku neutrální Rakousko hostilo významné zahraniční návštěvy a pořádalo konference. Zámek je nyní ve vlastnictví spolkové země Salcbursko. Nachází se v něm kasino.\n\nZámek byl také využit v roce 1965 k natáčení filmu \"Velké závody\" s Jackem Lemmonem, Tonym Curtisem a Peterem Falkem.\n"}
{"id": "449432", "url": "https://cs.wikipedia.org/wiki?curid=449432", "title": "Princip jedné odpovědnosti", "text": "Princip jedné odpovědnosti\n\nPrincip jedné odpovědnosti (nebo také \"SRP\" – \"Single responsibility principle\") je v objektově orientovaném programování princip, který udává, že:\n\nPrincip poprvé představil Robert Cecil Martin v článku, který byl součástí jeho série \"Principles of Object Oriented Design\". „Odpovědnost“ v tomto principu Martin definuje jako \"důvod ke změně\" a uzavírá, že třída nebo modul by měla mít jeden a právě jeden důvod ke změně.\n\nDůvod, proč by třída měla mít jednu odpovědnost, je ten, že ji to dělá robustnější.\n\nPrincip jedné odpovědnosti je použit v metodologii odpovědností řízený návrh (\"Responsibility Driven Design\") a \"Use Case / Responsibility Driven Analysis and Design\" (česky přibližně: \"Případ použití / odpovědností řízený rozbor a návrh\").\n"}
{"id": "449434", "url": "https://cs.wikipedia.org/wiki?curid=449434", "title": "Anton Brenek", "text": "Anton Brenek\n\nAnton Brenek (23. října 1848 v Brně, Morava – 18. listopadu 1908 v Badenu, Dolní Rakousy) byl rakouský sochař, představitel akademického proudu sochařství závěru 19. století, zástupce generace tvůrců vídeňské Ringstrasse.\n\nAnton Brenek pocházel z rodiny brněnského akademického sochaře Josefa Breneka (1820–1878). V jeho ateliéru se také seznámil se sochařským řemeslem. Poté odešel na Uměleckoprůmyslovou školu do Vídně (Kunstgewerbeschule des k. k. österreichischen Museums für Kunst und Industrie), kde v letech 1872–1874 studoval u profesora Königa. Ve studiu pokračoval v letech 1874–1880 na Akademii výtvarných umění ve Vídni (k. k. Academie für bilende Künste). Brenek zde byl řádným žákem mistrovské školy vyššího sochařství u profesora Kaspara Klementa rytíře von Zumbusch. Po absolvování akademie se Brenek stal profesorem modelování a kreslení na Státní průmyslové škole v Liberci. Poté zastával stejnou funkci ve Vídni na tamější Uměleckoprůmyslové škole až do svého penzionování v roce 1905.\nBrenekovy první realizace jsou spojeny s osobností sochaře Caspara von Zumbusch. Spolu se svým učitelem a jeho žáky se Anton Brenek podílel na tvorbě monumentálních vídeňských pomníků Marie Terezie a Ludwiga van Beethovena. Kromě těchto velkých realizací, kde působil jen jako spoluautor, se Brenek ve Vídni později uplatnil pouze při sochařské výzdobě architektury. Renomé vídeňského akademického sochaře mu však přineslo uznání a ohlas v rakouských provinciích. V Liberci, Brně, Olomouci, Opavě, Novém Jičíně, nebo Černovicích vytvořil řady volných plastik, které se jako centrální sochy pomníků staly dominantami veřejného prostoru a ovlivňovaly místní tvorbu ještě hluboko ve 20. století.\n\n\n"}
{"id": "449437", "url": "https://cs.wikipedia.org/wiki?curid=449437", "title": "Sven-Erik Olsson", "text": "Sven-Erik Olsson\n\nSven-Erik Olsson (7. červenec, 1923 – 7. březen, 1985) byl švédský dobrovolník u Waffen-SS v hodnosti SS-Oberscharführer za druhé světové války a zároveň to byl jediný švédský držitel Německého kříže ve zlatě.\n\nSven-Erik Olsson se narodil 7. července roku 1923 v estonském městě Pärnu. Jeho otec měl švédské občanství a jeho matka měla německé. Díky svému otci získal také švédské občanství. Vyrůstal v německé komunitě a absolvoval také německou školu v Pärnu. Již během svého mládí byl členem baltskoněmecké organizace pro mládež (\"Baltendeutschen Jugendorganisation\") a tak se jako šestnáctiletý rozhodl vstoupit 8. listopadu roku 1939 do Waffen-SS.\n\nPo svém přijetí byl nejprve během výcviku zařazen ke \"SS-Totenkopf-Rekreuten-Standarte\", kde byl sloužil u 16. kulometné roty. K 1. květnu roku 1940 byl převelen k 9. rotě ze \"SS-Totenkopf-Standarte 14\" a 14. října stejného roku byl přeřazen do zpravodajského oddělení ze stejné jednotky.\n\nV květnu 1941 byl Olsson poslán do Holandska, kde sloužil u jednotky pobřežní ochrany. Se svým převelením byl zároveň i povýšen do hodnosti SS-Sturmann (Svobodník). V červnu téhož roku byl zařazen do čekatelského programu na poddůstojnickou hodnost a zároveň převelen do velícího štábu Reichsführera SS a odvelen do východního Pruska.\n\nPoté sloužil u různých jednotek na zpravodajských postech až do února roku 1943, kdy byl převelen již jako SS-Unterscharführer (četař) k nově vzniklé 10. tankové divizi SS „Frundsberg“, kde byl zařazen ke 2. zpravodajské rotě ze 10. zpravodajského oddílu SS (\"SS-Nachrichten-Abteilung 10\").\n\nS divizí se účastnil bitev okolo Ternopilu na východní frontě a v květnu 1944 byl povýšen do SS-Oberscharführer (Vrchní četař). V tuto dobu také dělal osobního zpravodaje pro velitele divize SS-Brigadeführera Heinze Harmela. Poté, co byla divize stažena do Normandie, aby čelila spojeneckému postupu, byl v srpnu raněn v boji.\n\nBrzy se však vrací k jednotce a zůstává u ní až do konce války. Dne 20. dubna 1945 je mu udělen za jeho válečné zásluhy německý kříž ve zlatě a stává se tak jediným držitelem švédského původu, který byl vyznamenán, tak vysokým oceněním.\nPoté, co se mu nepodařilo se svojí jednotkou probít až k Drážďanům, tak u Chomutova na území tehdejšího Československa zničí své zpravodajské vozidlo a rozhodne se dostat se ke americkým liniím, což se mu nakonec podaří.\n\nZe zajetí byl propuštěn v roce 1947 a vrátil se do Švédska. Později zemřel 7. března roku 1985 ve švýcarském městě Arosa. Příčinou úmrtí byl infarkt myokardu. \n\n\n\n"}
{"id": "449441", "url": "https://cs.wikipedia.org/wiki?curid=449441", "title": "Bedřich Hoppe", "text": "Bedřich Hoppe\n\nBedřich Hoppe (7. listopadu 1838 Mnichovo Hradiště – 1. dubna 1884 San Remo) byl rakouský politik české národnosti; poslanec Moravského zemského sněmu a propagátor české kultury a školství v Brně.\n\nPo absolvování gymnázia v Mostě a Jihlavě vystudoval právnickou fakultu Vídeňské univerzity a po roce 1859 se věnoval advokacii ve Vídni, Brně a Telči. Po návratu do Brna se zapojil do veřejné činnosti ve snaze posílit národní uvědomění česky hovořícího obyvatelstva. Především organizoval zakládání škol s českým vyučovacím jazykem (nejprve matiční trojtřídní obecná škola na Josefově, pak obecní škola na Křenové a nakonec národní škola na Starém Brně). Vedle toho působil jako poslanec Moravského zemského sněmu, předseda správní rady moravské akciové knihtiskárny, místopředseda Besedního domu a čtenářského spolku apod. Brněnští Češi i Němci jej uznávali pro jeho slušnost, odhodlanost i vybrané chování.\n\nV zemských volbách v září 1871 byl zvolen na Moravský zemský sněm, za kurii městskou, obvod Boskovice, Konice, Tišnov. Mandát zde obhájil i v zemských volbách v prosinci 1871. 28. listopadu 1872 byl zbaven mandátu. Opětovně byl ovšem zvolen v doplňovacích volbách v listopadu 1873, nyní ale za kurii venkovských obcí, obvod Nové Město, Bystřice n. P., Žďár nad Sázavou. Uváděl se tehdy jako staročech. V tomto volebním obvodu uspěl i v řádných zemských volbách roku 1878. Poslancem byl až do své smrti roku 1884.\n\nZemřel během ozdravného pobytu v italském San Remu a byl tam i pohřben. Zásluhami o znovuzrození českého národa na Moravě v době, kdy v Brně dominovala německá kultura, si získal vděk svých současníků.\nJeho následovníkem v brněnské národní politice se stal Wolfgang Kusý.\n\n"}
{"id": "449442", "url": "https://cs.wikipedia.org/wiki?curid=449442", "title": "Davis Cup 2009 – baráž", "text": "Davis Cup 2009 – baráž\n\nZápasy o postup do Světové skupiny, respektive o setrvání v ní, proběhly o víkendu 18. – 20. září 2009. \n\nDo Světové skupiny si postup vybojovaly týmy Belgie, Ekvádoru a Indie; Chile, Francie, Srbsko, Švédsko a Švýcarsko se v této skupině zachránily.\n"}
{"id": "449443", "url": "https://cs.wikipedia.org/wiki?curid=449443", "title": "Vysocký z Vysoké", "text": "Vysocký z Vysoké\n\nVysocký z Vysoké byl rod vladyků ve Slezsku z Vysoké na Opavsku. Alexandr Vysocký z Vysoké byl v letech 1528–1537 v Krnově sudím. Rod se připomíná v 15. a 16. století. Jaroslav Oderský z Lidéřova na Odrách se oženil s Šťastnou z Vysoké, dcerou Jana Havranovského z Vysoké a Anny Hejdové z Nové Cerekve.\n"}
{"id": "449444", "url": "https://cs.wikipedia.org/wiki?curid=449444", "title": "Melišipak II.", "text": "Melišipak II.\n\nMelišipak II. byl kassitský král Babylónu přibližně v letech 1186–1172 př. n. l.\n\nObdobí jeho vlády je popisováno jako doba míru. Jedna z jeho dcer (Hunnubat-Nana) byla provdána za elamského vladaře Šutruk-Nachchunteho. Jeden z nalezených hraničních kamenů (kudurru) popisuje předání jistého území do správy jeho synovi a následníkovi Marduk-apla-iddinovi.\n\n"}
{"id": "449446", "url": "https://cs.wikipedia.org/wiki?curid=449446", "title": "Lowell", "text": "Lowell\n\nPříjmení Lowell, Lovell nebo Lovel nosí více různých osobností:\n\n\n"}
{"id": "449448", "url": "https://cs.wikipedia.org/wiki?curid=449448", "title": "Howard Zieff", "text": "Howard Zieff\n\nHoward Zieff (21. října 1927, Chicago, Illinois, USA - 22. února 2009 v Los Angeles, Kalifornie, USA) byl americký reklamní fotograf, filmový a televizní režisér.\n\nNejprve studoval na Los Angeles City College, ale těchto studií zanechal. Od roku 1946 sloužil v americkém námořnictvu. Zde pak posléze úspěšně vystudoval Námořní fotografickou školu Art Center College of Design v kalifornské Pasadeně.\n\nPoté od roku 1950 působil v New Yorku jako úspěšný a velmi uznávaný komerční a reklamní fotograf.\n\nV 70. letech 20. století se v Los Angeles prosadil nejprve jako televizní, později i jako filmový režisér.\n\nZemřel ve věku 81 let na Parkinsonovu nemoc.\n\n\n\n"}
{"id": "449450", "url": "https://cs.wikipedia.org/wiki?curid=449450", "title": "Goldie Hawnová", "text": "Goldie Hawnová\n\nGoldie Jean Hawnová (* 21. listopadu 1945, Washington, District of Columbia, USA) je americká tanečnice, herečka a producentka, matka herečky Kate Hudsonové a herce Olivera Hudsona. Jedná se o poměrně známou a populární komediální herečku.\n\nVzhledem k tomu, že její otec byl hudebník, se od dětství věnovala tanci, zejména stepu a baletu. Veřejně vystupovala poprvé ve věku 16 let v Prokofjevově baletu \"Romeo a Julie\". Po maturitě vystudovala herectví a dramatiku na American University Washington DC. Tak jako mnoho jiných amerických herců začínala v polovině 60. let hrát nejprve drobné a epizodní role v amerických televizních seriálech. Poměrně rychle se ale prosadila a stala známou zejména jako úspěšná a poměrně populární komediální herečka. Za film \"Kaktusový květ\" z roku 1969 získala ocenění Americké filmové akademie Oscar jako nejlepší herečka ve vedlejší roli.\n\n\n\n"}
{"id": "449455", "url": "https://cs.wikipedia.org/wiki?curid=449455", "title": "Klip", "text": "Klip\n\nKlip může být:\n\n\n"}
{"id": "449466", "url": "https://cs.wikipedia.org/wiki?curid=449466", "title": "Zdeněk Kryzánek", "text": "Zdeněk Kryzánek\n\nZdeněk Kryzánek (30. října 1920 Jindřichův Hradec – 24. prosince 1975 Praha) byl český herec, vypravěč a dabér, autor jedné divadelní hry a několika drobných próz.\n\nJednalo se o člověka s velmi bouřlivým životním osudem, který kromě herectví vykonával v životě i řadu občanských povolání – např. výpravčí, stavební dělník nebo zámecký kastelán. Herectví se věnoval již od dětství jakožto nadšený jindřichohradecký ochotník. Během druhé světové války chtěl po maturitě na zdejším gymnáziu studovat herectví na Pražské konzervatoři, toto své studium sice řádně zahájil ale nikdy je nedokončil. Po válce vystřídal několik angažmá v oblastních divadlech (Most, Plzeň). Na počátku 50. let 20. století hostoval v pražském Národním divadle. Tuto jeho slibně se rozvíjející kariéru přerušil zákaz a vězení za činnost neslučitelnou s tehdejším vládnoucím socialistickým systémem. Po této tragické události a po nucené odmlce následovalo krátké angažmá v divadle v Karlových Varech, poté se stal na několik let členem činohry Divadla na Vinohradech, odkud se v roce 1970 přes herecký soubor Filmového studia na Barrandově vrátil zpět do karlovarského divadla. Na počátku 70. let však v důsledku probíhající normalizace s divadelní činnosti skončil definitivně.\n\nOsobnost Zdeňka Kryzánka však nesmíme zapomenout ještě v souvislosti s další uměleckou profesí a sice spisovatelskou. Byť tato skutečnost není až tolik známá, stal se Kryzánek také dramatikem, neboť je autorem jediné divadelní hry s názvem Oklamanci. Jedná se o příběh, který se odehrává v Jindřichově Hradci krátce po II. Pražské defenestraci, tedy na počátku třicetileté války v 1. polovině 17. století. Hlavním hrdinou je zde mladý student Adam Václav Michna z Otradovic. Pokud je Vám toto jméno velmi povědomé, nemýlíte se. Je totiž autorem známé české vánoční ukolébavky „Chtíc, aby spal“. Tuto skutečnou historickou postavu si tedy Kryzánek zvolil jako figuru do své divadelní hry, v níž Michna prožívá lásku k Dorničce, patřící mezi protestanty. Celý příběh je podložen politickou situací své doby, kdy proti sobě stáli katolíci a protestanti. \n\nZdeněk Kryzánek též pracoval na své vlastní biografii. Psal knihu s názvem Paměti neposlušného herce, která však ke škodě čtenáře a milovníka české kinematografie nikdy nevyšla! Kryzánkovy vzpomínky vycházely pouze v roce 2001 na pokračování v Listech Jindřichohradecka, avšak klasické knižní podoby se doposud nedočkaly. To je přirozeně velká škoda, neboť jistě mnoho příznivců filmového herectví by rádo nahlédlo do profesních vzpomínek neprávem opomíjeného herce.\n\nV českém filmu a v televizi vytvořil přes 60 různých rolí, vždy se ale jednalo o role drobné, epizodní nebo vedlejší.\n\n\n\n\n\n\n\n\n\n\n\nPo Zdeňku Kryzánkovi je pojmenována ulice v Karlových Varech, která souvisí s jeho působením v Divadle V. Nezvala.\n\n"}
{"id": "449467", "url": "https://cs.wikipedia.org/wiki?curid=449467", "title": "Santuri", "text": "Santuri\n\nSanturi nebo Santúr (persky: سنتور) je strunný hudební nástroj. Je to cimbál, který se v 17. a 18. století rozšířil do Turecka a Persie a pod názvem santúr se stal součástí tamní hudby. Tvar je lichoběžníkový, krabice bývá nejčastěji z ořechového dřeva. Název znamená v perštině „sto strun“.\n\n"}
{"id": "449473", "url": "https://cs.wikipedia.org/wiki?curid=449473", "title": "IWork", "text": "IWork\n\niWork je kancelářský balík programů, který byl vytvořen americkou společností Apple Inc. Jeho součástí jsou aplikace Pages (textový procesor), Numbers (tabulkový kalkulátor) a Keynote (prezentační nástroje). Balík je určen pro počítače s operačním systémem OS X, mobilní iOS a webové prohlížeče, kde je dostupný z webového rozhraní služby iCloud.\n\niOS\nOS X\n\n"}
{"id": "449475", "url": "https://cs.wikipedia.org/wiki?curid=449475", "title": "Přední Důl", "text": "Přední Důl\n\nPřední Důl () je nejmenší ze sedmi osad městyse Kunvaldu v okrese Ústí nad Orlicí. Má 5 domů a od Kunvaldu leží asi 1,5 km jihovýchodním směrem. Z mnoha zdejších dolíků se stahuje větší bezejmenný potok, který protéká Modlivým dolem, ve kterém Čeští Bratři sloužili své bohoslužby. Jeden z pramenů již zmíněného potoka se jmenuje Jordán-v něm se Čeští bratři křtili. V devadesátých letech devatenáctého století byl ale pramen zakopán a vyschnul. Dílo zkázy pramene bylo dokončeno meliorací okolních luk. V dobách kdy pramen Jordán ještě existoval, tekl potok Modlivým dolem celý rok. Dnes ale v létě vysychá. Jordán sem přišel hledat i T. G. Masaryk.\n"}
{"id": "449476", "url": "https://cs.wikipedia.org/wiki?curid=449476", "title": "Jason Robards", "text": "Jason Robards\n\nJméno a příjmení Jason Robards nosí nejméně tři generace amerických herců:\n\n\n"}
{"id": "449478", "url": "https://cs.wikipedia.org/wiki?curid=449478", "title": "Jason Robards (1922)", "text": "Jason Robards (1922)\n\nJason Robards (26. července 1922, Chicago, Illinois, USA – 26. prosince 2000, Bridgeport, Connecticut, USA) byl americký herec, dvojnásobný držitel ocenění Americké akademie filmových umění a věd Oscar.\n\nPocházel z umělecké rodiny, jeho otec Jason Robards (senior) byl uznávaný a renomovaný hollywoodský herec. Ačkoliv se narodil v Chicagu, vyrůstal v Hollywoodu. V mládí hodně sportoval, běhal, hrál baseball a zaobíral se i kulturistikou. V roce 1940 ve věku 18 let vstoupil do amerického námořnictva, kde sloužil jako radista na křižníku USS Honolulu, na němž přežil i japonský útok na Pearl Harbor v prosinci 1941.\n\nPo válce se rozhodl, že bude hercem. Přestěhoval se do New Yorku, kde začínal nejprve drobnými rolemi v rozhlase i na divadle. První větší roli získal až v roce 1956, první větší televizní roli ztvárnil až v roce 1960. První větší úspěch zaznamenal ve filmu \"Masakr na svatého Valentýna\" v roce 1967. Zlom v jeho kariéře nastal o rok později, kdy si jej režisér Sergio Leone vybral do svého, dnes již legendárního, snímku \"Tenkrát na Západě\", kde ztvárnil jednu z hlavních postav – sympatického desperáta Cheyenna. Právě tato role jej už natrvalo zařadila mezi hollywoodské hvězdy. Nasledoval válečný snímek \"Tora! Tora! Tora!\" z roku 1970, kde mohl ztvárnit své vlastní osobní zkušenosti z japonského útoku na Pearl Harbor a v témže roce si pak zahrál postavu Bruta i v historickém snímku \"Julius Caesar\".\n\nSvého prvního Oscara získal za roli šéfredaktora deníku Washington Post ve známém filmu o aféře Watergate \"Všichni prezidentovi muži\". Druhý Oscar pak následoval za snímek \"Julie\" z roku 1977. I ve vysokém věku byl velmi aktivním hercem. V roce 1997 navštívil Českou republiku jako host filmového festivalu v Karlových Varech.\n\nOba jeho synové Sam Robards i Jason Robards III. se stali herci.\n\n"}
{"id": "449479", "url": "https://cs.wikipedia.org/wiki?curid=449479", "title": "Majapur", "text": "Majapur\n\nMájápur (Bengálsky: মায়াপুর) leží na břehu řeky Gangy v místě soutoku s Džalangí, poblíž Navadvípu, v Západním Bengálsku, Indii, 130 km severně od Kalkaty.\n\nJe to posvátné místo pro mnoho hinduistických skupin, ale zvláštní význam má pro následovníky Gaudíja Vaišnavismu, neboť se zde narodil Čaitanja Maháprabhu, považovaný za inkarnaci Šrí Rádhy a Šrí Krišny. Každý rok sem zavítá více jak milión návštěvníků. V Majapuru leží hlavní sídlo ISKCONu, (Hnutí Haré Krišna).\n\nMájápur je dostupný autobusem a taxi službou z Kalkaty, nebo lze jet vlakem do Navadvípu a odtamtud lodí. V Májápuru je několik hotelů a ubytoven, restaurace a tržnice.\n\nOd roku 1970 je zde sídlo Mezinárodní společnosti pro vědomí Kršny (ISKCON), ale také některých jiných vaišnavských organizací, jako je Gaudíja Math. V Májápuru a jeho okolí je mnoho chrámů věnovaných uctívání Rádhy a Krišny, či Gaura-Nitáje, ale nejvíce navštěvovaným je chrám Rádhy a Mádhavy, kde je i unikátní božstvo Ugra Narasimhadévy. Mezi návštěvníky je velmi populární také pozoruhodná budova Šríla Prabhupáda Pušpa Samádhi Mandir, věnovaná památce Šríly Prabhupády. I přes dominující vliv vaišnavismu, žije na místě také významné množství muslimského obyvatelstva.\n\n"}
{"id": "449483", "url": "https://cs.wikipedia.org/wiki?curid=449483", "title": "Novi Pazar", "text": "Novi Pazar\n\nNovi Pazar (dříve také Novi Bazar či Novibazar) je město v Rašském okruhu na řece Rašce v jižním Srbsku, v Sandžaku (jehož je kulturním centrem). Podle sčítání obyvatelstva z roku 1991 žilo ve městě a jeho okolí celkem 51 749 obyvatel. Podle sčítání z roku 2011 to již bylo 100 410 obyvatel (z toho ve městě 66 527).\n\nNovi Pazar se nachází 290 km jižním směrem od Bělehradu, na staré cestě, která spojuje Srbsko s Podgoricí a Jaderským mořem. Město bylo vybudováno v údolí řek Jošanica, Raška, Deževska a Ljudska v nadmořské výšce 496 metrů. V jeho okolí se rozkládají horské masivy Golija a Rogozna.\n\nMěsto vzniklo na současném místě krátce po příchodu Turků na Balkán. Vybudováno bylo níže od původní pevnosti Ras, dle které měl název region Raška, a která je spolu s Kosovem považována za centrum středověkého srbského státu. Podle tureckých záznamů existoval již v roce 1396 v blízkosti Nového Pazaru důl na železnou rudu s názvem \"Gluhavica\". Město však bylo až do roku 1459 součástí Srbského despotátu. Osmanská správa je na území dnešního Nového Pazaru dochována od počátku 60. let 15. století, kdy zde již existoval soud, zřízený podle tureckého vzoru.\n\nNázev města vznikl překladem původně slovanského názvu pro osadu \"Targovište\". Část města, která vznikla ještě před příchodem Turků, byla známa jako \"Staro Targovište\" (turecky \"Eski Bazar\") a oproti ní se nacházelo \"Novo Targovište\" (turecky \"Yeni Bazar\"). Postupem času se ujal název \"Novi Bazar\", resp. \"Novi Pazar\".\n\nDalší dochované záznamy o Novém Pazaru v 15. století pocházejí také od obchodníků z Dubrovnické republiky, kteří zde měli své zástupce. Nové město vedle starého středověkého \"Targovište\" založil slavný turecký vojevůdce Isa-beg Ishaković, který v letech 1440–1472 realizoval časté výpady na území dnešního Srbska a Bosny a Hercegoviny. Nechal zbudovat mešitu, která se v centru města dochovala do dnešní doby.\n\nZe strategického hlediska město sloužilo především jako nástupní plocha pro další útoky Turků směrem na sever a severozápad Balkánského poloostrova. Díky rozšíření Osmanské říše všemi směry se z Nového Pazaru stalo rychle obchodní centrum. Křížily se zde obchodní trasy z Bosny do Makedonie a z Dubrovníku do Istanbulu.\n\nV 16. a 17. století byl Novi Pazar živým a bohatým městem; nacházel se zde velký trh s dobytkem pro území celé Rašky, resp. Sandžaku. Město bylo také opevněno. Jeho obyvatelstvo bylo etnicky značně smíšené; žili zde Turci, pravoslavní křesťané a kolonisté z Dubrovnické a Benátské republiky. V druhé polovině 16. století mělo město 6 000 domů a 16 mešit. Na začátku 17. století si zde nechali kolonisté z Dubrovníka vybudovat katolický kostel. Pravoslavné obyvatelstvo zde mělo svého metropolitu (Visariona).\n\nV závěru 17. století měl Novi Pazar 23 mešit, 7 kostelů, 16 škol a okolo deseti tisíc domů. Úspěšný rozvoj města překazil až rakouský vpád během Velké turecké války v letech 1689–1690. Město bylo vypáleno srbskými vzbouřenci.\n\nObnova města probhala velice pomalu. V roce 1706 se v Novém Pazaru nacházelo sotva 300 obydlených domů. Rozvoji pomáhala jednak o obchodnická komunita z Dubnovníka, tak i fakt, že z Nového Pazaru nebylo přesunuto sídlo paši.\n\nV roce 1731 město poničila povodeň, která strhla 36 domů a 9 mostů. O šest let později bylo město obsazeno v rámci další války mezi Rakouskem a Osmanskou říší. Srbští vzbouřenci město obsadili a Turky vyhnali. Turci se poté vrátili, a Srbové odešli v rámci rozsáhlého stěhování dále na sever.\n\nVálečná rizika a nestabilita na území Osmanské říše donutila dubrovnické kupce odejít, čímž tak zanikla staletá obchodnická komunita v tomto městě.\n\nNa počátku 19. století mělo město 12 000 obyvatel, z nichž 5000 bylo turecké národnosti. Kromě toho žilo ve městě také 100 Židů a 600 Romů. Zbytek obyvatel byli pravoslavní křesťané. Během prvního srbského povstání vstoupily do města povstalecké oddíly Srbů, kteří město z části vypálili.\n\nAnexe Bosny a Hercegoviny v roce 1878 znamenala přerušení starých vazeb města s Osmanskou říší. Rozvoj železnice, která byla vedena ze Soluně přes Skopje a Niš do Bělehradu, zcela změnila dynamiku obchodu a Novi Pazar tak začal hospodářsky upadat.\n\nPo První balkánské válce připadl Novi Pazar spolu s územím dnešní Severní Makedonie a Kosova Srbsku. V roce 1913 měl 13 433 obyvatel, roku 1921 jen 11 207 obyvatel. Žili zde také Albánci. Prizrenská liga si nárokovala Novopazarský sandžak pro území Velké Albánie.\n\nV roce 1927 byla většina obyvatel města pravoslavného vyznání. Jen velmi malá část obyvatel Nového Pazaru však byli starousedlíci; většina lidí se do města dosídlila až po balkánských válkách. Kolonisté byli většinou původem z území dnešní Černé Hory.\n\nDne 16. dubna 1941 bylo město obsazeno během tzv. Dubnové války německou armádou. Předtím bylo také několikrát bombardováno Luftwaffe.\n\nV prosinci 1941 na město několikrát neúspěšně zaútočila četnická vojska s podporou partyzánů. Získat se jim ho však pro území tzv. Užické republiky nakonec nepodařilo. Nakonec osvobodili město komunističtí partyzáni až 28. listopadu 1944.\n\nPo druhé světové válce bylo město industrializováno. Roku 1956 zde byla otevřena textilní továrna, která zaměstnávala přes tři a půl tisíce lidí. Ačkoliv město zůstalo stranou hlavních silničních i železničních tahů v rámci jugoslávského státu, na mapu se dostalo díky výrobě džínů. Centrum města bylo v 70. a 80. letech zcela přestavěno; vybudován byl modernistický Hotel Vrbak a Nová oblouková budova, které se staly moderními symboly a dominantami města.\n\nV současné době je obyvatelstvo Nového Pazaru většinově bosňácké národnosti (83 %) a slouží jako kulturní a politické centrum této menšiny na území Sandžaku, resp. Srbska. Do dnešní doby se v Novém Pazaru a jeho okolí dochovala řada jak osmanských, tak i středověkých srbských památek.\n\n"}
{"id": "449484", "url": "https://cs.wikipedia.org/wiki?curid=449484", "title": "Karel Adam", "text": "Karel Adam\n\nKarel Adam (4. května 1890, Příbram – 1971) byl český učitel, ředitel školy, později školský úředník. Autor publikací o českém jazyku a jeho výuce. Překládal rovněž z francouzštiny.\n\n\n\n"}
{"id": "449487", "url": "https://cs.wikipedia.org/wiki?curid=449487", "title": "William S. Sessions", "text": "William S. Sessions\n\nWilliam S. Sessions (* 27. května 1930 Ford Smith, Arkansas) je americký právník a politik. Je synem pastora Kristových učedníků. Absolvoval Northeast High School v Kansas City, kterou navštěvoval i Clarence M. Kelley. Když byl v druhém ročníku, potkal svoji budoucí ženu Alici.\n\nPoté navštěvoval i Florida State University, až v roce 1956 absolvoval Bayor University roku 1958 dokončil studium práv. Vojenskou službu odsloužil u USAF. A po deseti letech právnické praxe ve Wacu, Texas. Roku 1969 na Ministerstvo spravedlnosti USA, tam vedl sekci, která pracovala na právních případech odpíračů vojenské služby, pornografie, volebních podvodů a korupce.\n\nProtože sloužil roku 1966 pro republikánského Senátora Johna Towera jako krajský předseda, měl Sessions politické kontakty. Roku 1971 byl jmenován státním zástupcem ve městě San Antonio. V roce 1974 se stal soudcem okresního soudu ve městě San Antonio a roku 1980 předsedou tohoto soudu. Jako soudce byl znám spravedlivostí, přístupností a zachováním důstojnosti a jako osobnost měl sebeodsuzující smysl pro humor. Sessions předsedal soudu pří výslechu případu vraždy soudce okresního soudu Johna H. Wooda.\n\nNa doporučení tehdejšího ministra spravedlnosti USA jej prezident USA Ronald Reagan jmenoval do funkce ředitele FBI, Senát USA jej schválil. Po dvou odkladech kvůli neurčeným žaludečním potížím složil 2. listopadu 1987 přísahu pro funkci ředitele FBI. Pro závažné nedostatky v řízení úřadu jej prezident USA Bill Clinton 19. července 1993 z funkce odvolal, a to jako prvního ředitele v historii FBI.\n"}
{"id": "449488", "url": "https://cs.wikipedia.org/wiki?curid=449488", "title": "Pavel Dominik", "text": "Pavel Dominik\n\nPavel Dominik (* 14. února 1952, Ostrava) je český tlumočník a překladatel.\nPo studiích na Střední všeobecně vzdělávací škole v roce 1970, následovalo pět let studií jazyků na Filozofické fakultě UK v Praze. Původně studoval obor korejština-ruština, ve druhém ročníku přešel na studium angličtiny. Po absolvování základní vojenské služby nastoupil jakožto učitel ruštiny, učil na Střední průmyslové škole chemické v Praze. Po třech měsících této činnosti zanechal a stal se překladatelem a tlumočníkem působícím ve svobodném povolání u Pražské informační služby. Tuto pofesi vykonával až do počátku 90. let 20. století.\n\nV oblasti uměleckého překladu působí zejména v těchto oblastech :\n\n\n"}
{"id": "449495", "url": "https://cs.wikipedia.org/wiki?curid=449495", "title": "Broumovice", "text": "Broumovice\n\nBroumovice (dříve též Brúmowicze nebo Braumovice) je vesnice v okrese Benešov, je součástí obce Neustupov. Nachází se cca 2 km na sever od Neustupova. Je zde evidováno 17 adres.\n\nV katastrálním území Broumovice leží i části obce Královna, Slavín a Vlčkovice.\n\nPrvní písemná zmínka o vesnici pochází z roku 1359, kdy se připomíná Johannes de Bramouwicz. Původ názvu se odvozuje od vlastního jména Brúm – ves lidí Brúmových. Brúmové z Broumovic měli ve znaku hlavu šaška s oslíma ušima.\n"}
{"id": "449498", "url": "https://cs.wikipedia.org/wiki?curid=449498", "title": "Crash Bandicoot", "text": "Crash Bandicoot\n\nCrash Bandicoot je videohra, která byla vydána společností Sony Computer Entertainment, produkována společností Universal Interactive Studios (později známou jako Vivendi Games) a vyvinuta studiem Naughty Dog. V Americe byla vydána 31. srpna 1996 a v Evropě ve stejném roce v listopadu. Dne 15. října 1997 pak hra vyšla v Americe znovu v edici Sony Greatest Hits. V Evropě v březnu roce 1998 v edici Platinum Range. V roce 2006 byla hra uveřejněna na PlayStation Network jako stahovatelný obsah pro PlayStation 3 a PlayStation Portable.\n\n\"Crash Bandicoot\" je první hrou z dlouhé série. Zachycuje stvoření hlavního hrdiny v rukou doktora Nea Cortexe a doktora Nitrouse Bria. Příběh se pak točí okolo Crashova putování, za zastavením svého stvořitele v jeho plánu na ovládnutí světa, a záchranou své přítelkyně Tawny.\n\nHra sklidila kladnou kritiku za své vizuální zpracování a dobrou hratelnost. Zároveň ale byla označena jako málo inovativní v rámci plošinovek. Nakonec se hra stala jednou z nejprodávanějších pro platformu PlayStation.\n\nHra \"Crash Bandicoot\" je plošinovka ve které hráč ovládá hlavní postavu Crashe Bandicoota, který se musí dostat přes tři ostrovy aby porazil zlého doktora Cortexe a zachránil svou přítelkyni Tawnu. Hra je rozdělena na jednotlivé úrovně (levely/kola), kterými hráč musí úspěšně projít, aby se posunul ve hře dál. Hráč je omezen počty životů, pokud všechny životy ztratí, což může být způsobeno pádem do vody či jámy nebo jakýmkoliv útokem nepřítele, objeví se obrazovka oznamující konec hry, kde se hráč může rozhodnout zda bude pokračovat dál. To znamená že se objeví u vstupu do posledního spuštěného levelu a bude mít malý počet životů.\n\nAby mohl Crash bojovat se svými nepřáteli má k dispozici několik schopností. První z nich je skok, klasický způsob skočení na nepřítele což způsobí jeho smrt. Další schopností je \"točení\" které také slouží k likvidaci nepřátel, Crash pak vypadá jako malé tornádo podobně jako animovaný \"Tazmánský Čert\". Nepřítel zneškodněný \"točením\" pak odlétá do dály po herní obrazovce přičemž může zneškodnit každého dalšího nepřítele kterým projde. Obě tyto schopnosti mohou být také použity pro otevírání k beden rozmístěných po každém levelu. Většina z těchto beden pak obsahuje Wumpa Ovoce (někdy i bonusový život), kterého pokud hráč nashromáždí sto kusů poskytne bonusový život (ovoce se dá získat i zlikvidováním několika nepřátel najednou). Další věc která může být v bedně nalezena je šamanská maska Aku Aku, která chrání Crashe před jedním nepřátelským útokem (další nalezené maska pak vylepší tu stávající a chrání před dalším útokem. Pokud hráč nasbírá tři masky získá dočasnou nesmrtelnost. Každý nepřítel a bedna jsou zničeni a jablka v okolí jsou automaticky sbírána. Bedny označené šipkou umožňují Crashovi vyskočit výše než mu to umožňuje normální skok. TNT bedny jsou výbušné, pokud se na ně Crash \"zatočí\" zabijí ho. Pokud Crash na bednu skočí spustí se odpočítávání a bedna vybouchne po třech sekundách (použitelné i proti nepřátelům). Bedny s vykřičníkem zpřístupní dříve nehmotné objekty, který jsou jinak naznačeny jen obrysy. Posledním typem beden je \"Check Point\" bedna označená písmenem \"C\". Pokud Crash zemře objeví se standardně na začátku úrovně. Pokud je ale aktivována jedna z Check Point beden, objeví se Crash na ní. Pokud jich je aktivováno více objeví u poslední rozbité.\n\nZ beden také můžete získat speciální karty. Na nich mohou být vybráni doktor Cortex nebo doktor Brio a Tawna. Pokud hráč získá tři v jednom levelu, hra je zastaví a Crash se přesune do bonusového kola. V tomto bonusovém kole pak musí hráč rozbít velké počet beden čímž získá poměrně velké množství Wumpa Ovoce, nebo klíče ke schovaným lokacím. Pokud hráč v bonusovém kole spadne do jámy nebude mu ubrán život a bude vrácen zpět do úrovně ze které se dostal do bonusového levelu. To samé nastává při úspěšném dokončení. Hráč si může uložit hru když vstoupí do bonusové úrovně pomocí karet Tawny (jinak k tomu slouží systém kódů které dostanete na konci levelu, ten se pak zadá v hlavním menu hry a hráč se vrátí do hry podle informací obsažených v kódů).\n\nPokud hráč dokončí level aniž by ztratil život, objeví se na konci úrovně speciální obrazovka jenž hráče informuje o tom jak dobře si vedl a jestli je odměněn nějakým bonusem. Zároveň zjistí jestli vynechal nějaké bedny. Pokud hráč během levelu život ztratí je klasicky vrácen na mapu ostrovu s výběrem úrovní. Pokud však hráč během levelu neztratí žádný život a zároveň rozbije všechny bedny, získá diamant. Diamanty pak hráči umožní dostat se na místa (v různých levelch) kam dříve nemohl.\n\nHlavním hrdinou a hratelnou postavou je Crash Bandicoot, statečný obratný zmutovaný vačnatec, který musí zachránit svou přítelkyni Tawnu. Hlavní zápornou postavou je doktor Neo Cortex, šílený vědec, kterému se vědecká komunita vysmívala za jeho bizarní (ne však neuskutečnitelné) teorie. Teď se chystá dokázat svým odpůrcům jejich chybu tím že vytvoří armádu zvířecích mutantů která pro něj ovládne svět. Jeden z Cortexových pomocníků je doktor Nitrous Brio, který je pravděpodobně tvůrcem přístroje Evolvo-Ray. Crashovou láskou je Tawna, samice Bandicoota, se kterou se zlí doktoři chystají experimentovat. Crashovi na jeho výpravě také pomáhá Aku Aku, duch šamana v podobě dřevěné šamanské masky, který je strážcem Wumpa Ostrovů (místo, kde se odehrává příběh). Crash ho může často najít na svých cestách a přes ostrovy a kdykoliv je Aku Aku s Crashem, je Crash chráněn před jakýmkoli jedním či dvěma nepřátelskými zásahy. Mezi další Crashovi nepřátelé patří Cortexovi poskoci z řad jeho mutantské armády a kmenový náčelník Papu Papu. Mezi mutanty patří Ripper Roo, bláznivý klokan z velice ostrými drápy, Koala Kong, svalatý ale neinteligentní medvídek koala, Pinstripe Potoroo, pes ozbrojený samopalem a oblečený v mafiánském obleku, a nakonec doktor Brio, také šílený vědec, který to umí s lektvary.\n\nHra je zasazena do oblasti tří ostrovů na jihovýchodě Austrálie, které jsou ovládány doktorem Noem Cortexem. Za pomoci svého přítele a geniálního vědce, doktora Nitruse Bria, vytvoří Evolvo-Ray (lze přeložit jako Vývojo-paprsek), se kterým vyvinou mnoho zvířat z ostrovů na příšery se super lidskou silou, až jich byla celkem početná populace. Jeden z experimentů byl mírumilovný Bandicoot (vakojezevec) Crash, který měl být Cortexovým velitelem pro jeho rostoucí zvířecí armádu. Navzdory Briovým varováním, Cortex vystaví Crashe nevyzkoušenému stroji \"Cortex Vortex\" ve snaze získat nad ním naprostou kontrolu. Experiment se však nezdaří protože \"Vortex\" Crashe odmítne. Cortex ho tedy pokládá za bezcenného a při honičce v Cortexově zámku vypadne Crash z okna a spadne do moře. Po Crashově útěku pak Cortex připravuje samici Bandicoota, Tawnu, k dalšímu experimentu.\n\nBěhem zajetí se však Crash s Tawnou seznámili a rozhodne se tedy porazit Cortexe, napravit problémy které způsobil a zachránit Tawnu. Z pláže na kterou ho vyplaví moře, Crash projde skrz blízkou džungli překoná velkou dřevěnou zeď osídlenou primitivním kmenem. Poté se dostane do chatrče náčelníka kmene, Papu Papu, a je donucen ho porazit v sebeobraně, protože náčelníkovi se nelíbilo, že ho Crash probudil z jeho šlofíka. Na zádech divokého prasete pak utíká před rozbouřeným kmenem a překonává další velkou dřevěnou zeď. Odtud se dostane na druhý ze tří Cortexových ostrovů. Ostrov je dlouho opuštěný a tak na něm není nic jiného než džungle, ruiny osídlené ještěry, zchátralé horské mosty a strašidelné katakomby. Cortex ale zjistí že se Crash snaží dostat přes ostrovy zpět do hradu a tak proti němu posílá dalšího ze svých mutantů. Jedním z nich je bláznivý klokan Ripper Roo. Crash se s ním utká na vrcholku vodopádu, vyhraje a při velké explozi výbušniny TNT Roo spadne dolu. Crash pak pokračuje dál po ostrově až dorazí k dolu vyhloubeném v sopce. Zde se utká s dalším z mutantů, zlým doktorem, zvaným Koala Kong. Jak její jméno napovídá, je to koala a Crashe se snaží zneškodnit házením kamenů. Naštěstí Crash hozené kameny odrazí zpět a vyhraje. Porážka mu pak otevře cestu na další a zároveň poslední ostrov.\n\nPrvní místo které Crash navštíví na třetím ostrově je Cortexova elektrárna, která dodává energii k jeho pokusům v zámku. Elektrárna vypouští do moře radioaktivní odpad a ničí okolní život. To Crash nemůže nechat bez povšimnutí a tak se vydá skrz komplex. Nejdříve projde hlavní částí továrny, pak okolo generátoru až se dostane k místu kde se vypouští toxický odpad. Zde v jádru továrny se utká s Cortexovým ředitelem elektrárny, Pinstripem Potoroo. Je to pes, který vypadá jako mafián. Oblečen v saku a se samopalem v ruce začne střílet po Crashovi. Naštěstí se samopal přehřívá a poskytuje tam vždy na malou chvíli Crashovi zaútočit. Na konci boje pak několik zbloudilých kulek poškodí jádro elektrárny a dojde k jejímu zničení.\nTeď na Crashe čeká samotný zámek. Protože se ale nemůže dostat do zámku přes padací most, musí vylézt po zdech až k oknu kterým vypadl a dostal se dovnitř. Poté co projde temnými chodbami zámku a okolo několika strojů utká se s doktorem Nitrousem Briem v jeho laboratoři. Brio se pomocí chemických sloučenin sám promění v mutanta, ale crash ho i tak porazí. Zámek vzplane díky chemikáliím které Brio použil. Než však zámek vyhoří do základů Crash stihne utéct na Cortexovu vzducholoď. Zde Crashe čeká poslední souboj. Cortex sedí na malém vznášedle a střílí po Crashovi z plazmové pistole. Crashovi se podaří několik výstřelů odrazit zpět a zničí Cortexovi vznášedlo. Cortex padá dolů na ostrov a Crash se vydává pro svou milou Tawnu. Spolu pak opouštějí hořící zámek ve vzducholodi.\n\nPo předložení hry \"Way of the Warrior\" Marku Cernymu z Universal Interactive Studios, byla studiju Naughty přidělena práce na dalších třech hrách. V srpnu roku 1994 začali Jason Rubin a Andy Gavin s přesunem z Bostonu v Massachusetts do Los Angeles v Kalifornii. Během cesty se Rubin a Gavin rozhodli vytvořit 3D plošinovou hru. Protože bude hráč nucen celou hru koukat postavu zezadu, byla hra vtipně označena kódovým názvem Sonicova zadnicová hra. Základ technologie hry a celé série vznikl někde poblíž Gary v Indianě. Hrubý koncept hry pak v Coloradu. Brzy na to Rubin a Gavin zrušili svůj dřívější design hry pro \"Al O. Saurus and Dinestein\", což byla ze strany viděná hra, kde se posouval obraz zprava doleva a hráč musel překonávat překážky, aby se nedostal do kraje obrazovky. Příběh byl o cestování v čase a vědcích geneticky spojených s dinosaury. Po příjezdu do Universal Interactive Studios se Rubin a Gavin setkali s Markem Cernym. Diskutovali o designu hry a dohodli se na výrobě. V září roku 1994 se Rubin a Gavin rozhodli vyvíjet svou novou hru pro PlayStation a Rubin začal designovat postavy. V prosinci roku 1994 najal Naughty Dog do svých řad Dava Baggetta jejich prvního zaměstnance, který byl zároveň Gavinovým přítelem z Massachusettského technologického institutu. Společně pak Baggett a Gavin vytvořil vývojářský nástroj s názvem \"Game Oriented Object LISP\" který bude použit k vytvoření herních postav. V lednu r. 1995 se Rubinovy nelíbil poměr programátorů ku umělců a tak najal další dva výtvarníky Boba Rafeie a Taylora Kurosakiho.\n\nNaughty Dog potřeboval pro svou hru hlavní postavu, z toho důvodu najali dva umělce ze společnosti American Exitus, Charlese Zembillase a Joeho Pearsona, se kterými se každodenně scházeli až vytvořili herní prostředí a postavu s jménem \"Willy the Wombat\". Marketingový ředitel Universal Interactive Studios ale trval na jménu \"Wez\", \"Wuzzles\" nebo \"Wizzy the Wombat\". Při vytváření jednotlivých úrovní hry Zembillas and Pearson prvně načrtli prostředí s tím že projektování a vytváření prvků se nechá na později. Zaměřili se na přírodu ve snaze vyhnout se přímým linkám a 90 stupňovým rohům. Výtvarníci Naghty Dogu načrtli každý objekt z pozadí dříve než byl vymodelován. Umělci měli za úkol co nejlépe využit textur a snížit množství geometrie. Temné a světlé prvky byly zasazeny vedle sebe, aby vytvořily optický klam a oddělily geometrii. Výtvarníci také skicovali, texturovali a hráli pod úhlem, aby zajistili, že hra bude hratelná i při velkém množství světla dopadajícím na obraz.\n\nSprávné použití barev bylo důležitým cílem pro umělce z Naughty Dog, například byly vzájemně akcentující barvy zvoleny jako téma pro úrovně \"Lost City\" a \"Sunset Vista\". Interiéry zámku doktora Cortexe byly navrženy, aby odrážely jeho pokřivenou mysl.\n\nPo vytvoření hlavních postav hry se tým pustil do tří měsíčního vývoje hry. Hra byla poprvé funkční v dubnu 1995 a hratelná pak v červnu téhož roku. První tři levely pak byly hotovy o dva měsíce později. Byly však označeny jako příliš obtížné, aby se objevily na začátku hry, a tak byly přesunuty do oblasti elektrárny (třetí ostrov). Přibližně v tomto bodu se k Naughty Dogu přidává výtvarnice Charlotte Francisová. V září r. 1995 byla předvedeno první herní video šéfům z Universal Interactive Studios. Během vývoje si Rubin uvědomil že je ve hře mnoho hluchých míst díky neschopnosti PlayStationu vykreslovat početnější skupiny nepřátel najednou. Navíc hráči řešili herní puzzly příliš rychle. Rubin tedy přišel s nápadem beden které na sobě budou mít různé symboly, aby mohli vytvořit více puzzlů. První bedna tak byla umístěna do hry v lednu r. 1996 a stala s hlavní elementem hry pro celou sérii. Ničení beden v roli Willyho Wombata nakonec vedlo k přejmenování jeho postavy na Crashe Bandicoota. V březnu r. 1996 společnost Sony souhlasila s oznámením Crashe, který se měsíc na to přešel do alpha fáze \"Crash Bandicoot\" byl poprvé předveden na akci Electronic Entertainment Expo v květnu r. 1996 a sklidil velmi pozitivní reakce.\n\nHudba pro hru byla vytvořena společností Mutato Muzika (sestávající z Marka Mothersbaugha a Joshe Mancella), zatímco zvukové efekty byly vytvořeny společností Universal Interactive Studios (sestávající z Mika Golloma, Rona Horwitze a Kevina Spearse). Některé z nahrávek pak musely být změněny pro japonskou verzi, o čemž rozhodl japonský distributor. Důvod byl, že hudba při boji s bossy (tzn. Cortex, Brio atd.) by měla být více \"video herní\" a hudba v bonusových kolech Tawny byla až příliš nostalgická. Mancell měl pak jen dva dny na přepsání hudby a byla mu předložena hudba z Disneyland's Main Street Electrical Parade jako předloha. Hlasy ve hře byli zprostředkovány Brendanem O'Brienem.\n\nHra \"Crash Bandicoot\" získala obecně kladnou kritiku. Ve většině herních časopisech a internetových stránkách lze najít přirovnání k \"Donkey Kong Country\", ježku Sonicovi a \"Super Mario Bros.\". Zároveň byla chválena (v r. 1996) za velmi dobrou ovladatelnost a velice povedenou grafiku vyvyšující hru nad ostatní hry pro konzoli PlayStation. Jedinou vadou bylo, podle recenzentů, málo inovace v herním žánru. Herní portál IGN uvedl: \"nádherné prostředí a hedvábně hladká animace dělá tuto hru jednou z nejlepších titulů pro konzoli PlayStation\".\n\nK datu 1. 11. 2003 se prodalo zhruba 6,8 milionů kusů, což ze hry udělalo nejprodávanější titul pro konzoli PlayStation. Hra navíc jako první získala ocenění \"Gold Prize\" v Japonsku. Byla tak první \"nejaponskou\" hrou, které se podařilo prodat přes 500 000 kusů. Hra se pak přibližně dva roky od svého vydání držela v žebříčku 20 nejprodávanějších her, nemluvě o vlně fanoušku z Japonska, kde vznikly ohromné skupiny oslavující Crashe všelijakými kostýmy, kaskadérskými kousky v převleku Crashe atd.\n"}
{"id": "449499", "url": "https://cs.wikipedia.org/wiki?curid=449499", "title": "Antonín Skřivan", "text": "Antonín Skřivan\n\nAntonín Skřivan (7. dubna 1818 Krucemburk – 9. května 1887 Praha) byl pedagog a odborný spisovatel v oboru obchodu a účetnictví, autor českého názvosloví a zakladatel obchodní školy v Praze.\n\nPo absolvování gymnázia v Německém Brodě nastoupil do zaměstnání v pražském obchodním domě Fr. Güllicha. Tam se z knih, které měl k dispozici, soukromě naučil účetnictví do té míry, že v roce 1839 začal tuto nauku sám vyučovat (k jeho žákům patřil např. Jindřich Fügner). Později působil jako úředník v různých obchodních firmách, zejména v německy mluvících oblastech (Úštěk, Višňová u Broumova). V té době také napsal odbornou práci o účetnictví, nikdo ji ale nevydal kvůli obavám z finančních ztrát.\n\nV roce 1848 přijel do Prahy a zapojil se do činnosti vlasteneckého spolku Slovanská lípa ve výboru pro obchod a průmysl. Jeho snahou bylo, zavedení češtiny jako jazyka obchodu – náročný úkol vzhledem k tomu, že podnikatelská elita té doby vedla veškerou korespondenci v němčině. K tomu účelu vydal několik českých spisů, např. \"Nauka o slohu kupeckých listů\" (1850) a \"Počtářství pro život obecný se zvláštním zřetelem k třídě obchodní\" (1851 – 52). Roku 1851 pracoval na vytvoření české kupecké a směnečné terminologie v Komisi pro názvosloví vědecké, jejímž předsedou byl Pavel Josef Šafařík. V letech 1851 – 72 vyučoval účetnictví, směnkářství a počty na nedělní obchodní škole a psal další publikace o obecních spořitelnách, státních dluhopisech apod. V roce 1856 založil v Praze vlastní obchodní školu (kupecké učiliště), kterou během dalších 30 let navštěvovalo přes 5000 žáků. Vedle toho pomáhal při finanční organizaci českých spolků, byl členem pražského obecního zastupitelstva a správní rady pražských plynáren. Od roku 1861 vydával na pokračování \"Kupeckou bibliotheku\", která seznamovala podnikatele s právními předpisy, účetními zásadami i obchodními zvyklostmi.\n\nSvou publikační a pedagogickou činností se zasloužil o vychování národně uvědomělé třídy českých podnikatelů a živnostníků v druhé polovině 19. století.\n\n"}
{"id": "449502", "url": "https://cs.wikipedia.org/wiki?curid=449502", "title": "The Great Rock'n'Roll Swindle", "text": "The Great Rock'n'Roll Swindle\n\nThe Great Rock'n'Roll Swindle bylo album vydané kapelou Sex Pistols v roce 1979. Je na něm celkem 24 písní.\n\n"}
{"id": "449507", "url": "https://cs.wikipedia.org/wiki?curid=449507", "title": "Josef Matouš", "text": "Josef Matouš\n\nJosef Matouš (21. června 1881, Červené Pečky – 4. ledna 1971, Praha) byl středoškolský profesor a literární kritik. Byl rovněž překladatelem z polštiny.\n\nMaturoval v roce 1899 na gymnáziu v Kolíně. Poté vystudoval bohemistiku a germanistiku na Univerzitě Karlově (1899-1903). Působil jako středoškolský profesor v Jičíně (1903-1908), Náchodě (1908-1936) a v Praze v Londýnské ulici (1936-41).\n\nVedle svého povolání psal literární kritiky a překládal z polštiny a to knihy polských romantických spisovatelů (Zygmunt Krasiński, Adam Mickiewicz, Cyprian Kamil Norwid, Juliusz Słowacki), a moderní autory z konce 19. a začátku 20. století (Wacław Berent, Jan Kasprowicz, Zenon Przesmycki, Stanisław Przybyszewski, Stanisław Wyspiański). Na některých překladech děl Mickiewiczových a Słowackého spolupracoval s básníky Františkem Halasem a Vladimírem Holanem.\n\n\n"}
{"id": "449510", "url": "https://cs.wikipedia.org/wiki?curid=449510", "title": "Paula Sage", "text": "Paula Sage\n\nPaula Sage (* 1980, Cumbernauld) je skotská herečka a netballistka. Trpí Downovým syndromem a vystupuje oficiálně i neoficiálně často jako obhájkyně lidí, kteří tímto onemocněním také trpí. Hrála ve skotském filmu \"AfterLife\" (2003) a její herecký výkon jí vynesl skotskou televizní cenu BAFTA Scotland za nejlepší televizní herecký debut a také cenu za nejlepší ženský herecký výkon na filmovém festivalu v Bratislavě v roce 2004. Hrála také v britské mýdlové opeře ze skotského prostředí \"River City\". \n"}
{"id": "449519", "url": "https://cs.wikipedia.org/wiki?curid=449519", "title": "Hannah Montana: The Movie", "text": "Hannah Montana: The Movie\n\nHannah Montana: The Movie je hudební filmová adaptace amerického sitcomu Hannah Montana. Film byl režírován Peterem Chelsomem se scénářem od Daniela Berendsena. Film byl produkován Davidem Blockerem, Billy Ray Cyrusem, Alfredem Goughem, Milesem Millarem, Stevenem Petermanem a Michaelem Poryesem. Filmové hvězdy jsou Miley Cyrus, Emily Osment, Mitchel Musso, Jason Earles, Moises Arias, Lucas Till a Billy Ray Cyrus. Příběh začíná v momentě kdy stoupající popularita Miley Stewart/Hannah Montana začíná pomalu ovládat celý její život. Její otec jí proto vezme zpět domů do Crowley Corners v Tennessee, aby poznala co je v životě opravdu důležité.\n\nNatáčení začalo v dubnu 2008, nejvíce v okolí Columbie, v Tennessee a Los Angeles, v Kalifornii a byl dokončen v červnu 2008. Film měl ve Spojených státech a Kanadě premiéru 10. dubna 2009. Disney Channel uveřejnil teaser trailer filmu během jejich show.\n\nV pokladnách Hannah Montana: The Movie vydělal během prvního dne 17,4 miliónů dolarů a 32 miliónů dolarů během premiérového víkendu. Film ve Spojených státech vydělal 78 miliónů dolarů a v ostatních zemích 44 miliónů, celkový výdělek filmu je 123,481,092 miliónů dolarů. Film bude na DVD a Blu-ray dostupný od 18. srpna 2009.\n\nMiley Stewart začíná být přemáhána popularitou jejího alter-ega, Hannah Montana. O něco později po koncertu a natáčení jejího hudebního klipu, Oswald, lstivý novinář, pracující pro magazín BonChic, zjistí, že má Miley tajemství (to, že je Hannah Montana)a je odhodlán zjistit, co to je. Nicméně, se Miley dostává do potíží, když se v obchodě popere s Tyrou Banks o pár bot, které chtěla koupit jako narozeninový dárek pro její nejlepší kamarádku Lilly. Kvůli rvačce, Miley zmešká loučení s Jacksonem, který odjíždí na vysokou školu. Když Oswald sleduje její limuzínu na narozeninovou oslavu Lilly, je nucena tam přijít jako Hannah a tak strhne veškerou pozornost hostů na sebe místo Lilly, zvláštně když doprovázená Stevem Rushtonem zazpívá “Let’s Get Crazy”. Oliver s Ricem chtějí Lilly zabránit, aby odešla z oslavy, ale úplně jí zničí vybuchlým dortem.\n\nRvačka Hanny a Tyry je propírána na přední stránce médií a její otec, Robby, je rozčilený, tím, že by se Miley dokázala vzdát svého normálního života ve prospěch Hanny Montany. Ten samý den odjíždí na World Music Awards v New Yorku soukromým tryskáčem, ale když letadlo přistane, Miley zjistí, že na místo New Yorku se nachází v Crowley Corners, v Tennessee, v jejím rodném městě. Brzy zjistí, že měl Robby v plánu odjet do Tennessee, na oslavu narozenin babičky Rubyové a ukázat jí život, který měla. Když se Miley zděsí, že je konec s její kariérou Hanny Montany, Robby řekne, ať se ho zeptá znovu za dva týdny. Ale Miley nechce přestat být Hannou Montanou.\n\nV Tennessee si Miley a Robby vybudují nové vztahy. Robby se zamiluje do Lorelai, kterou hraje Melora Hardin a Miley se rozvíjí vztah s jejím přítelem z dětství, Travisem Brodym, kterého hraje Lucas Till, po tom co jí pomohl s jízdou na jejím starém koni, Blue Jeans. Robbyho vztah s Lorelai se zatím zdá trochu komplikovaný.\n\nV noci se Miley dívá na fotografii její mámy a jí, když byla malá a její máma jí moc chybí. Mezitím se Miley polepší po tom co se Robby zmíní, že se mu zdá, že dává přednost Hanně Montaně před svou rodinou. Oswald, mezitím sleduje Miley do jejího rodného města. Později chce napsat píseň, ale když jí Travis řekne, že si myslí, že není dost dobrá, není schopná píseň dokončit. Mezitím zde probíhá bitva firem pro rozvoj mezi místními rezidenty Crowley Corners a týmem devoleperů, kteří plánují zničit místní louky a na jejich místě vystavět obchodní centrum. Na nočním večírku ve stodole, spousta zpěváků přispívá na charitu pro záchranu Crowley Corners. Miley zde pak zpívá “Hoedown Throwdown” až do příchodu developerů. Travis a Miley spolu tančí, stejně jako Robby a Lorelai. Travis navrhne, že by Hannah Montana mohla uspořádat benefiční koncert, v domnění, že ji Miley zná (Miley Travisovi zalhala, když mu řekla, že Hanně zachránila život) a že by se tímto způsobem daly louky zachránit před zničením.\n\nMiley tráví čas s Lilly, která přijela společně s Hanniným týmem a hudební skupinou. Zažila tvrdé časy, když zkoušela být sama sebou a Hannou a okusila farmářský život a Oswald pořídí snímky jí a Lilly a Lilly je ta, která ho navedla do Crowley Corners, aby tu zjistil její tajemství. Když Miley vidí Travise, převlékne se za Hannu, aby zjistila co k ní vlastně cítí, poté co se jí Travis zeptá, zda by měl Miley pozvat na rande, odpoví, že ano. Slíbí, že půjde, ale Hannah byla pozvána Lorelai na večeři se starostou (Lilly byla převlečená za Hannu). Miley zkouší být na obou místech zároveň jako Miley a jako Hannah. Nakonec, když se přestane hlídat, je přistižena Travisem, jak v ruce drží Hanninu paruku. Travis se s Miley okamžitě rozchází a ona je z toho zničená. Věci se dále komplikují, když se Robby rozejde s Lorelai, protože ho teď jeho dcera potřebuje víc.\n\nMiley napíše svou vlastní píseň “Butterfly Fly Away”, kterou poté s Robby Rayem zpívají, aby zapomněla na svou bolest. Po nalezení hotového kurníku, který s Miley společně postavil, se Travis rozhodne jít na koncert Hanny Montany, aby jí podpořil.\n\nV den, kdy se uskuteční koncert a začíná vystoupení, Hannah přestane zpívat uprostřed písně, když se ukáže Travis. Vysvětluje publiku, že tohle už nemůže dál dělat, kde je její domov a poté si sundává paruku a všem odhalí, že je Miley a rozhoduje se, že už nebude dál Hannou a už dál nezvládá žít dvojí život. Poté zpívá její vlastní píseň, kterou napsala “The Climb”, ale publikum ji prosí, aby byla dále Hannou a slibují, že nikomu její tajemství neprozradí. Náhle se objevuje Oswald, který mobilem pořídí fotku, ale po setkání s jeho dcerami, změní názor a podá výpověď. Koncert je úspěšný, Miley, po polibku s Travisem, odcestuje znovu do Tennessee, její dvojí život pokračuje dál a Robby a Lorelai obnovují svůj vztah.\n\nV epizodě její \"\"The Miley & Mandy Show\"\" na Youtube, uveřejněné 2. dubna, Miley mluvila s Ryanem Seacrestem a řekla, že za dva týdny poletí do Tennessee a měla by tam být mnoho měsíců. Dále řekla, že by tam měla být spousta hostujících hvězd a ona by tam měla jezdit na koních. E! Online nahlásil, že se během natáčení 3. června 2008 na scéně stal jistý incident. Silný vítr odfoukl promítací plátno na ruské kolo, plné lidí, kteří hráli kompars. Naštěstí, se nestalo žádné vážné zranění.\"Když to vzal vítr, všechny kabely to utrhlo a letělo to.\" řekla Brenda Blackford extra Nashvillské stanici WKRN-TV. \"Díval jsem se jak rohy plátna narazili do ruského kola, protože se tomu už nedalo zabránit.\" Miley Cyrus a její otec Billy Ray se na scéně nenacházeli, když se nehoda stala. Disney uvedl: \"Během natáčení \"Hannah Montana: The Movie\", nepatrný incident, který poškodil produkci vybavení, naštěstí byla pouze malá zranění.\" Zdravotnický personál ošetřoval kompars a osazenstvo, kteří utrpěli nějaká zranění. Natáčení poté pokračovalo dál. Rozpočet výroby filmu byl 35 miliónů dolarů.\n\nPíseň nazvaná \"Backwards\" (spolu-napsali Marcel a Tony Mullinsovi a nahrána Rascal Flattsem) a píseň od Taylor Swift, \"Crazier\", byly užity ve filmu pro spokojenost diváku, stejně jako dva hity od anglického rockera Steva Rushtona\n\nDisney zakoupil domény pro názvy: \"Hannah Montana: The Movie\", \"Family Reunion\", \"Welcome Home\", \"Off the Charts\", \"Ultimate Choice\", \"Where It All Began\", \"Cross-Country Adventure\" a \"Old Friends, \"New Beginnings\".\n\nNatáčení Hannah Montana: The Movie začalo v dubnu 2008 v Los Angeles, v Kalifornii a v Columbii, v Tennessee. Do post-produkční fáze vstoupilo v červenci 2008 a premiéru měl 10. dubna 2009.\n\nNa Smiley Hollow, v Ridgetopu, v Tennessee, byla natočená karnevalová scéna, kde postava Petera Gunna v davu hledá opravdovou Hannu a najde Jacksona, který prodává \"Hannah paruky\" a každý kolem něho zezadu vypadá jako Hannah, takže obchází všechny a hledá tu pravou. Bylo tam natočeno i několik hudebních čísel, zahrnující \"The Climb\" a \"You'll Always Find Your Way Back Home.\" 500 placených komparzistů a 1500 dobrovolných komparzistů bylo na natáčení těchto scén.\n\nFilm obsahuje dva hity od anglického zpěváka Steva Rushtona, zahrnující hit \"Game Over\". Oba je napsal Steve a zpíval je na narozeninové oslavě Lilly na molu v Santa Monice. V některých scénách, Miley jezdí na koních.\n\nJedna scéna byla natočena v Cool Springs Galleria Mall (na jihu Nashvillu). Scéna, kde se Hannah popere s Tyrou Banks o pár bot, se točila v dámském oddělení obuvi v obchodě Belk store. Miley Cyrus, Vanessa L. Wiliams a Tyra Banks účinkovali ve scéně po celou dobu. Točilo se také na Franklinově střední škole. Škola je vlastně kulisou pro fiktivní Seaview střední školu, kterou Miley s Lilly navštěvují.\n\nNa trh byl uveden Walt Disney Records, 24. března 2009, s písněmi Miley Cyrus, Hanny Montany, Billyho Raye Cyruse, Rascala Flattse, Taylor Swift a Steva Rushtona. Hudba měla být původně složena Oskarově nominovaným komponistou Alanem Silvestrim a spolu s Glenem Ballardem složil novou píseň \"Butterfly Fly Away\", které byla použita ve filmu. Nicméně musel být odejít kvůli překrývání práce na nadcházejícím filmu G.I. Joe: The Rise of Cobra, pro který také složil hudbu. V návaznosti na to komponista John Debney, který si jeho práci zaznamenal spolu s Hollywood Studio Symphony na Sony Scoring Stage. Album debutovalo jako druhé na Billboard 200 se 137 592 prodanými kopiemi za první týden a další čtyři týdny soupeřilo o první místo.\n\nOd prosince 2008, organizace MPAA oznámila, že je film vhodný pro všechny věkové kategorie.\n\nOficiální trailer filmu byl uveřejněn 16. ledna 2009, spolu s originální filmovým plakátem na webu. Sneak peak filmu byl dodatečně zveřejněn v prosinci 2008 na Disney Channel.\n\nExklusivní Disney Channel předpremiéra filmu spolu s dalšími hudebními videoklipy \"The Climb\" a \"Hoedown Throwdown\" z \"Hannah Montana: The Movie\" soundtracku, který představila Miley Cyrus, měli premiéru 16. února 2009. Miley Cyrus propagovala film a zazpívala hlavní píseň filmu \"The Climb\" v mnoha talk show, mimo jiné The Tonight Show with Jay Leno, Good Morning America, The Tyra Banks Show, and Rachael Ray. Svou píseň také zazpívala v American Idol 16. dubna 2009.\n\nVideo hra založená na filmu byla uvedena na trh 7. dubna 2009, tři dny před jeho premiérou. Hra je zveřejněná na ESRB. Premiéra \"Hannah Montana: The Movie\" byla 2. dubna 2009 v Los Angeles, ve Velké Británii byla v Londýně 23. dubna 2009. Play Long Toys uvedl na trh panenky a hračky související s filmem.\n\n\"Hannah Montana: The Movie\" bude na Blu-Ray a DVD uveden 18. srpna 2009.\n\nFilm od kritiků obdržel většinou špatné recenze. Na IMDb má skóre 3,8/10 a na ČSFD jen 26 %, kde je současně evidován jako 239. nejhorší film.\n\nFilm vydělal 17,4 miliónů dolarů za první den v 4 200 kinech a 3 118 sálech. Zařadil se mezi čísla 1 s v přepočtu 32 milióny dolary za premiérový víkend. Je to druhý největší premiérový víkend pro hudební film pouze za \"High School Musical 3: Senior Year\". Film má celkem 79 miliónů v USA a dalších 67 miliónů projekcí po celém světě, dohromady 147 miliónů projekcí, i ze srpna 2009.\n\n28. března 2009, předtím než byl film zveřejněn, byl filmová píseň \"The Climb\" nominována v Nickelodeon Kids' Choice Awards 2009. 31. května 2009, Miley Cyrus vyhrála cenu v 2009 MTV Movie Awards za \"Nejlepší filmovou píseň\" a byla nominována na cenu \"Průlomový výkon pro ženy\". Je také čtyřikrát nominován na Teen Choice Awards.\n\n"}
{"id": "449532", "url": "https://cs.wikipedia.org/wiki?curid=449532", "title": "Alexandr Karađorđević", "text": "Alexandr Karađorđević\n\nAlexandr Karađorđević (srbsky: \"Александар Карађорђевић, Aleksandar Karađorđević\") byl v letech 1842-1858 srbským knížetem. Patřil do dynastie Karađorđevićů. Byl druhým srbským vládcem z této dynastie a prvním srbským knížetem této dynastie.\n\nJeho otcem byl Karađorđe Petrović, zakladatel dynastie Karađorđevićů, a jeho matka byla Jelena Jovanovićová. Narodil se v roce 11. října 1806. Po porážce prvního srbského povstání vedeného jeho otcem žil v emigraci.\n\nVzhledem k nespokojenosti s protureckou vládou dynastie Obrenovićů byl po jejich sesazení 14. září 1842 srbským národním shromážděním (skupštinou) zvolen knížetem. Kníže Alexandr založil řadu nových institucí a začal reformy – například zdokonalení právního systému, budování pošt a telegrafů – s cílem zlepšit mladý srbský stát. Zastával prorakousky orientovanou politiku. \n\nBěhem maďarské revoluce ve Vojvodině v roce 1848, kníže Alexandr Karađorđević poslal srbské dobrovolníky, pod velením Stevana Knićanina na pomoc Srbům pro boj za autonomii. Jak vyplývá z národně-politického hnutí v roce 1848, knížeti Alexandrovi šlo o panslavistickou myšlenku sjednocení jihoslovanských/jugoslávských národů do jedné monarchie. Hlavním cílem bylo nahradit rakouské a turecké nadvlády u jižních Slovanů srbskou vládu pod hlavičkou \"Velkého Srbska\".\n\nVe vnitřní politice se kníže Alexandr Karađorđević dostal do konfliktu s členy rady, která vyvrcholila svoláním Národního shromáždění (Skupštiny) na den svatého Ondřeje, v prosinci 1858, která jej donutila k abdikaci. Poté se knížetem opět stal příslušník rodu Obrenovićů kníže Miloš Obrenović.\n\nAlexandr Karađorđević odešel do exilu do Temešváru, kde zemřel 3. května 1885. Po jeho smrti se stal hlavou dynastie Karađorđevićů jeho syn Petr Karađorđević, budoucí srbský a jugoslávský král.\n\n"}
{"id": "449536", "url": "https://cs.wikipedia.org/wiki?curid=449536", "title": "Kuňkovití", "text": "Kuňkovití\n\nKuňkovití (Bombinatoridae) je čeleď žab. Obsahuje 10 druhů, které žijí v Eurasii, na Borneu a\nFilipínách. Druhy této čeledi jsou vysoce toxické pro člověka.\n\nSynonyma\n\n"}
{"id": "449537", "url": "https://cs.wikipedia.org/wiki?curid=449537", "title": "Ara kaninda", "text": "Ara kaninda\n\nAra kaninda (\"Ara glaucogularis\") je papoušek endemický k malému území na hranici střední a severní Bolívie známém jako Los Llanos de Moxos. Podle nedávných průzkumů čítá populace tohoto ary pouze 250–300 volně žijících jedinců a tudíž je i považován za kriticky ohrožený druh. Hlavní příčinou tohoto statusu je přitom nelegální lov a odchyt.\n\nTohoto papouška si lze snadno splést s arou araraunou, ale při bližším prozkoumání má na hrdle na rozdíl od ary ararauny modrou barvu a jemnou hlavu zdobí méně masivní zobák. Základní zbarvení je modré a žlutooranžové. Zobák je černý, kulaté oko má žlutavou duhovku. Mladí ptáci ji však mají do jednoho roku spíše šedou. Částečně holá oblast obličeje bývá bílá, ale pokud je pták rozrušený, může dostat nádech do růžova. Váží obvykle kolem 750 gramů a měří 88 centimetrů. Velkou část délky papouška tvoří ocas.\n\n"}
{"id": "449538", "url": "https://cs.wikipedia.org/wiki?curid=449538", "title": "Okres Rachov", "text": "Okres Rachov\n\nOkres Rachov, též Rachivský rajón () je jeden z okresů (rajónů) Zakarpatské oblasti na západní Ukrajině. Žije zde 90 945 obyvatel.\n\nOkresu Rachov náleží několik prvenství: v rámci Zakarpatské oblasti leží nejvýchodněji (sousedí s Ivanofrankivskou oblastí a Rumunskem); šlo tedy zároveň o nejvýchodnější území meziválečného Československa. S rozlohou 1892 km² je největším okresem oblasti.\n\nNa východních hranicích rajónu leží nejvyšší hora Ukrajiny, Hoverla (2061 m). Pramení zde řeka Tisa: její dva prameny, Černá Tisa (Чорна Тиса) a Bílá Tisa (Біла Тиса), se stékají u Rachova a jižněji pak tvoří hranici s Rumunskem.\n\nŽelezniční trať, jež spojuje Rachov s Čopem a Užhorodem, prochází přes rumunské území a není na ní provozována pravidelná osobní doprava. Existuje však přímé železniční spojení se Lvovem.\n\nVe vsi Trebušany (též Dilove) se nachází jeden ze středů Evropy.\n\nV Rachivském rajónu se nachází:\n\n"}
{"id": "449548", "url": "https://cs.wikipedia.org/wiki?curid=449548", "title": "John Horton Conway", "text": "John Horton Conway\n\nJohn Horton Conway (* 26. prosince 1937) je britský matematik, který je znám především pro svou práci v oblasti teorie čísel, kombinatorické teorie her, konečných grup, či teorie uzlů. Přispěl také do rozličných odvětví rekreační matematiky, kde je znám především jako autor známé \"hry pro žádné hráče\", buněčného automatu Hra života. V současné době působí jako emeritní profesor na Princetonské univerzitě v New Jersey.\n\n"}
{"id": "449550", "url": "https://cs.wikipedia.org/wiki?curid=449550", "title": "Nadreálné číslo", "text": "Nadreálné číslo\n\nNadreálné číslo je společným zúplněním pojmu reálného, ordinálního a hyperreálného čísla. Z čistě matematického hlediska je každé nadreálné číslo uspořádaná dvojice množin nadreálných čísel, která nadto splňuje jisté podmínky.\n\nStruktura byla objevena americkým matematikem Conwayem, anglický název \"surreal number\" pro ni v roce 1974 zavedl informatik Knuth ve své \"matematické novele\" Nadreálná čísla, která byla do češtiny přeložena v roce 1978 Helenou Nešetřilovou. Tato práce obsahuje původní Knuthovy objevy, zároveň je však psaná ve formě dialogu mezi dvěma mladými milenci. Autorovým záměrem bylo odhalit pro čtenáře krásu matematiky tak, jak se objevuje, ne tak, jak je předkládána ve škole.\n\nV roce 1976 Conway ve své knize \"On Numbers and Games\" („O číslech a hrách“, zkracuje se jako ONAG), která byla pro změnu zvláštní tím, že ji napsal přes víkend, rozebral základní vlastnosti a odhalil souvislosti čísel s hrami.\n\nOd té doby bylo na dané téma sepsáno mnoho desítek prací. Bylo rozeznáno, jak lze s nadreálnými čísly počítat na tradičních i netradičních výpočetních prostředních, či jak s nimi lze integrovat. Téma je vděčné pro amatérské fanoušky matematiky, protože je pěkné a není nepřístupné.\n\nHra (v kombinatorické teorii her) je uspořádaná dvojice množin her. Tato definice nám pomůže v definici nadreálných čísel, jelikož taková čísla jsou právě některé takto definované hry.\n\nNyní potřebujeme specifickou relaci na hrách: budiž formula_1 a formula_2 dvě hry. Potom řekneme, že formula_3, pokud\n\nTato relace na hrách tvoří částečné uspořádání: je transitivní, reflexivní a antisymetrická, ale existují dvojice her x, y, pro které neplatí ani x ≤ y, ani y ≤ x, jsou neporovnatelné. Dá se dokázat, že nadreálná čísla jsou mezi sebou porovnatelná vždy.\n\nNadreálné číslo je taková hra (x, x), kde formula_5 a kde jsou všechny prvky levé i pravé množiny dříve definovanými nadreálnými čísly. Tuto definici můžeme chápat tak, že nadreálné číslo určujeme nějakými čísly, které jsou menší a které jsou větší. Nemůžeme si je vybírat úplně libovolně, to viz dál, protože univerzum konstruujeme v krocích, ale musí platit, že v levé množině musí být čísla ostře menší, než v té pravé, jinak by pro sebe definované číslo nemělo „místo“.\n\nO dvou nadreálných číslech x, y povíme, že se rovnají, pokud platí x ≤ y a zároveň y ≤ x, psát v takovém případě budeme x = y. Je zřejmé, že takto definovaná relace rovnosti je ekvivalence.\n\nZákladním obratem při definování a dokazování vlastností nadreálných čísel je (transfinitní) matematická indukce: nová čísla vytváříme z čísel definovaných dříve. Pro začátek máme prázdnou množinu formula_6, ze které vytvoříme uspořádanou dvojici formula_7: toto číslo budeme označovat jako nulu, 0.\n\nNula je jistě hra, protože je to dvojice množin her, byť prázdných. Nula je také nadreálné číslo, protože neexistují žádné dva prvky, na kterých by mohla výše uvedená podmínka na nerovnost selhat.\n\nV další generaci můžeme vytvořit tři nová čísla: formula_8, formula_9 a formula_10. První dvě jsou jistě také čísla, poslední číslo není, jelikož by muselo platit, že formula_11, což pravda není. Protože platí formula_12, nazveme toto číslo 1, protože platí formula_13, nazveme jej -1.\n\nNadreálné číslo inverzní vzhledem ke sčítání, neboli číslo záporné, definujeme pro formula_14 jako formula_15.\n\nSčítání nadreálných čísel je definováno takto:\n\nSnadno se dokáže, že 0+x=x, x+y=y+x a podobná základní pravidla, která by se od sčítání dala čekat, platí. Proč je definice zrovna taková? Vychází z přirozeného požadavku na součet dvou sčítanců: měl by být větší, než je součet levého sčítance s libovolným číslem menším, než je pravý sčítanec, stejně tak by měl být větší, než je součet pravého sčítance s libovolným číslem menším, než je levý sčítanec. A podobně symetricky by měl být menší, než…\n\nNásobení nadreálných čísel budiž definováno takto:\n\nPodobně jako u sčítání lze indukcí snadno dokázat pravdivost základních tvrzení, jako je formula_18, formula_19, formula_20, atp.\n\nAčkoliv definice násobení vypadá složitá, je opět důsledkem jednoduchého, přirozeného odvození, které vyjádříme matematickou notací:\n\nDůsledkem těchto definic je fakt, že nadreálná čísla tvoří těleso. Podobně jako čísla reálná nejsou nadreálná čísla algebraicky uzavřená, ale postupem stejným jako u čísel reálných (tj. zavedením imaginární jednotky) lze takto tato čísla zúplnit.\n"}
{"id": "449564", "url": "https://cs.wikipedia.org/wiki?curid=449564", "title": "Figure International", "text": "Figure International\n\nFigure International byla mezinárodní ženskou kulturistickou soutěží. Jenny Lynn je rekordmankou soutěže ve vítězství, vyhrála třikrát.\n"}
{"id": "449567", "url": "https://cs.wikipedia.org/wiki?curid=449567", "title": "Senátní obvod č. 71 – Ostrava-město", "text": "Senátní obvod č. 71 – Ostrava-město\n\nSenátní obvod č. 71 – Ostrava-město je podle zákona č. 247/1995 Sb. tvořen částí okresu Ostrava-město tvořenou městskými obvody Ostrava-Jih, Proskovice a Polanka nad Odrou.\n\nSoučasným senátorem je od roku 2012 za hnutí Ostravak Leopold Sulovský.\n\nKandiduje Martin Tomášek (nestraník za Piráty), Martin Konvička., Zdenka Němečková Crkvenjaš a Jiří Paroubek. Ten kvůli odmítavému stanovisku ČSSD kandiduje jen jako nezávislý kandidát. \n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "449571", "url": "https://cs.wikipedia.org/wiki?curid=449571", "title": "271. pěší divize (Wehrmacht)", "text": "271. pěší divize (Wehrmacht)\n\n271. pěší divize byla německá vojenská jednotka za druhé světové války.\n\nRozkaz k vytvoření divize byl vydán 22. května roku 1940 a jednotka měla sloužit jako součást 10. vlny (10. Welle), ale v červenci byla její výstava pozastavena poté, co bylo uzavřeno příměří s Francií.\n\nOpětná výstavba byla nařízena 17. listopadu roku 1943 v Nizozemsku a jednotka měla sloužit jako součást 22. vlny (22. Welle) z divizního štábu rozpuštěné 137. pěší divize. Poté, co bylo formováno dokončeno, tak byla divize převelena do jižní Francie, kde sloužila jako pobřežní ochrana a také plnila okupační záležitosti v Montpellier. Divize se zúčastnila bojů v Normandii po spojenecké invazi a zúčastnila se také operace Jupiter. V srpnu 1944 byla zničena ve Falaiské kapse.\n\nZnovu vystavěna byla 17. září 1944 jako 271. Volksgrenadier divize.\n\nVelitel divize\n\nNáčelník operací\n\n\n\n\n"}
{"id": "449574", "url": "https://cs.wikipedia.org/wiki?curid=449574", "title": "Německá fotbalová Bundesliga 2008/09", "text": "Německá fotbalová Bundesliga 2008/09\n\nNěmecká fotbalová Bundesliga 2008/09 probíhala od 15. srpna 2008 do 23. května 2009. Zúčastnilo se jí 18 týmů a vítězem se stalo mužstvo VfL Wolfsburg.\n\nPoznámky:\n"}
{"id": "449575", "url": "https://cs.wikipedia.org/wiki?curid=449575", "title": "Električka", "text": "Električka\n\nElektrička může znamenat:\n\n"}
{"id": "449576", "url": "https://cs.wikipedia.org/wiki?curid=449576", "title": "Otakar Feistmantel", "text": "Otakar Feistmantel\n\nOtakar Feistmantel (20. listopadu 1848 Stará Huť, dnes část obce Hýskov – 10. února 1891 Praha) byl český geolog a paleontolog, autor cestopisů z Indie.\n\nNarodil se v rodině geologa Karla Feistmantela, který byl synem herce Karla Františka Feistmantela. Po maturitě na piaristickém gymnáziu na Novém Městě začal v roce 1867 studovat na lékařské fakultě v Praze. Následujícího roku ho přijali do Národního muzea, kde pořádal šternberské sbírky a účastnil se výzkumu uhelných slojí v Podkrkonoší, na Kladensku, Rakovnicku i jinde.\n\nPo ukončení studií působil krátce na geologickém ústavu ve Vídni a pak jako asistent geologie na univerzitě ve Vratislavi, kde mimo jiné pořádal velkou sbírku několika tisíc fosilních rostlin, které pro místní muzeum předtím koupila pruská vláda od soukromého sběratele.\n\nV roce 1875 přijal nabídku profesora Oldhama z Indického geologického ústavu v Kalkatě, aby tam nahradil zemřelého profesora Ferdinanda Stoličku. V Indii strávil Feistmantel osm let, především na výzkumu tzv. gondwanské uhlonosné soustavy (hlavní dílo: \"Flora of the Gondwana System in India\"); během té doby napsal řadu odborných i cestopisných textů. Roku 1883 se předčasně vrátil (původně měl smlouvu na 15 let), aby přijal místo na katedře (stolici) mineralogie a geologie na vysokém učení technickém v Praze. I po návratu pokračoval v psaní cestopisů (např. \"O náboženství a posvátných místech obyvatel obyvatel Východní Indie\" ve Světozoru r. 1884 nebo kniha \"Osm let ve Východní Indii\") a vystavoval předměty, dokumentující tamní kulturu.\n\nFeistmantel byl členem Královské české společnosti nauk, geologické společnosti v Berlíně, The Asiatic Society of Bengal, Royal Society of New South Wales a dalších vědeckých institucí.\n\n"}
{"id": "449577", "url": "https://cs.wikipedia.org/wiki?curid=449577", "title": "Petersen", "text": "Petersen\n\nPetersen je severogermánské patronymické příjmení, které označuje více osobností:\n\n\n\n"}
{"id": "449578", "url": "https://cs.wikipedia.org/wiki?curid=449578", "title": "Schwere SS-Panzer Abteilung 102", "text": "Schwere SS-Panzer Abteilung 102\n\nSchwere SS-Panzer Abteilung 102 (102. Těžký tankový prapor SS) byla německá tanková jednotka v rámci Waffen-SS za druhé světové války.\n\n102. těžký tankový prapor SS byl zformován v říjnu roku 1943 a jako součást II. tankového sboru SS byl poslán do francouzské Normandie, kde bojoval proti postupujícím americkým a britským jednotkám. Účastnil se bitvy o vrchovinu Verrières, operace Totalize, operace Jupiter nebo operace Tractable.\n\nPři bojích v Normandii utrpěl prapor těžké ztráty a nebyl dále bojeschopný, tak byl odvelen zpět do Německa do města Sennelager, kde byl doplněn novými tanky typu Tiger II. Königstiger a prapor byl přečíslován na 502. těžký tankový prapor SS (\"Schwere SS-Panzer Abteilung 502\").\n\nPoté byl odvelen na východní frontu, kde působil pod Skupinou armád Střed polního maršála Ferdinanda Schörnera. Těžký tankový prapor SS byl zničen na konci války v bitvě o Halbe Rudou armádou.\n\n\n\n\n"}
{"id": "449582", "url": "https://cs.wikipedia.org/wiki?curid=449582", "title": "Ferdinand Klinda", "text": "Ferdinand Klinda\n\nFerdinand Klinda (* 12. března 1929) je slovenský varhaník a hudební pedagog.\n\nStudoval hru na varhany na bratislavské konzervatoři a poté pokračoval ve studiu na Vysoké škole múzických umění v Bratislavě. Prezident Slovenské republiky Ivan Gašparovič mu udělil Řád Ľudovíta Štúra II. třídy za mimořádné zásluhy v oblasti rozvoje kultury a vzdělávání. Byl laureátem státní ceny Klementa Gottwalda, sólista Slovenskej filharmónie, patřil mezi přední představitele slovenského koncertního umění. Koncertoval v USA, zúčastnil se významných mezinárodních událostí (Pražské jaro, Wiener Festwochen, Oliva Festival, Mezinárodní varhanní dny v Hamburgu a pod). V hudebním životě tehdejšího Československa zastával významné postavení: byl členem poroty mezinárodní varhanní soutěže Pražského jara a profesorem varhanní hry na Vysoké škole múzických umění v Bratislavě.\n"}
{"id": "449590", "url": "https://cs.wikipedia.org/wiki?curid=449590", "title": "Hraničná (Janov nad Nisou)", "text": "Hraničná (Janov nad Nisou)\n\nHraničná ( \"Gränzendorf\") je vesnice, část obce Janov nad Nisou v okrese Jablonec nad Nisou. Nachází se v údolí Bílé Nisy na jihozápadním okraji Jizerských hor, asi 1,5 km na jih od Janova nad Nisou. \n\nNázev Hraničná vznikl díky poloze sídla na hranici dvou panství – libereckého a smržovského. První obyvatelé se živili jako uhlíři.\n\nNedaleko Hašlerovy chaty se nachází zázračný pramen. Roku 1878 k němu nechal Josef Klamt postavit křížovou cestu, v jejíž blízkosti zřídil nejprve malé občerstvení, pozdější vlastník Stefan Jantsch vybudoval výletní chatu zvanou Dornstbaude, po válce přejmenovanou na Hašlerovu chatu. Stávala zde také rozhledna. \n\nMezi další památky patří památník obětem první světové války a kaplička na začátku křížové cesty. \n\nV obci je lom, kde se láme žula. Dříve se v Hraničné nacházela výrobna skleněných knoflíků. \n\n"}
{"id": "449593", "url": "https://cs.wikipedia.org/wiki?curid=449593", "title": "Zbečník", "text": "Zbečník\n\nZbečník () je vesnice, část města Hronov, která se nachází západně od centra Hronova v údolí Zbečnického potoka, jimž prochází silnice II/567, která tvoří jižní hranici CHKO Broumovsko. Ke vsi patří také části Padolí, Chlomek, Bosna (větší část), Ohrada, Pustiny a částečně Studénka (větší část). Často uváděný Hájek je již na katastru obce Horní Radechová. Žije zde přibližně 1000 obyvatel.\n\nPísemné zmínky o vsi pochází z 15. století, kdy je zmiňována tvrz Kvikov. Tvrz stála na zalesněném kopci nad současným hřištěm Sokola. Dnes jsou patrné jen terénní náznaky. V obci působí tělovýchovná jednota Sokol Zbečník a Orel Zbečník.\n\nMěsto Hronov se snažilo v průběhu let sloučit se s okolními vesnicemi. První pokusy Hronova o toto sloučení byly v roce 1941, kdy zástupci sousedních vesnic se účastnili jednání v Hronově. O sloučení obce s Hronovem se poprvé rozhodovalo v referendu, které se konalo 19. ledna 1947. Obyvatelé rozhodli pro zachování samostatnosti. Po roce 1948, kdy zastupitelská místa obecního úřadu byla obsazena komunisty, bylo rozhodnuto o sloučení již bez referenda. K oficiálnímu sloučení došlo 23. září 1949 Po sloučení obce s Hronovem byl ve vsi vybudován vodovod. V posledních letech byla vybudována kanalizace a došlo k rekonstrukci silnic a chodníku. Území na severozápadě mezi železniční tratí a řekou Metuje je součástí Parku Aloise Jiráska a bývalo často využíváno k poutím, místním slavnostem a akcím. Nachází se na něm stavba Husova sboru.\n\nZbečník býval původně samostatnou obcí. V roce 1941 přišel sousední Hronov s iniciativou připojení okolních obcí k sobě. 19. ledna 1947 bylo ve Zbečníku uspořádáno referendum o připojení k Hronovu. V něm se 58,1% obyvatel vyslovilo pro připojení k Hronovu. Místní národní výbor ve Zbečníku však připojení Zbečníka k Hronovu neschválil. Tím pádem Zbečník zůstal nadále samostatnou obcí. \n\nPo nástupu komunismu, v roce 1948, však byli do výboru dosazeni čistě komunisté, a ti připojení Zbečníka k Hronovu finálně schválili. Ke sloučení obou obcí došlo 23. září 1949.\n\nGeologicky je celé údolí Zbečnického potoka příkopovou propadlinou. Na jižních svazích nad obcí vystupuje vzácný triasový pískovec. V západní části obce s názvem Pustiny se nacházel rybník. Ten je od roku 1994 vypuštěn. Nad obcí se tyčí vrch Maternice s výškou 567 m n. m., u něhož je pramen nazývající se \"Skalákova studánka\". Počátkem 20. století zde byly pokusy o těžbu černého uhlí. Ložiska se nacházejí pod masivem Maternice. Pokusy o těžbu byly v několika štolách v Maternici (štola Hermína) a v \"Jiráskově dole\" na úpatí Jírové hory (487 m n. m.). Kvůli složité geologické stavbě se uhlí těžit nezačalo. Místní lidé pracovali v uhelných dolech v Radvanicích, Rtyni a Malých Svatoňovicích. V obci bývají oproti okolí nižší ranní teploty a následně teplejší dny, což je dáno hlubokým údolím v niž se vesnice nachází.\n\nVe vsi se nachází strojírenská firma vyrábějící převodovky Wikov MGI, která je součástí skupiny Wikov. Dále jsou zde firmy TAMADEX, Jirka a spol., Rony Elektronik, Rotomotor, Jaroslav Pařízek-Zámečnictví, CES-EKO, Milan Mifek-Allforsat.cz, DAMA-Pokrývačství, Klempířství-Pokrývačství Daneš Fiala, Řeznictví uzenářství Klicnar a další.\n\nDopravu ve vsi zajišťují autobusové linky CDS Náchod a ICOM, které tudy projíždějí na lince z Červeného Kostelce do Hronova. V Červeném Kostelci i v Hronově tyto autobusy zajíždějí na železniční stanici, tím je obyvatelům zajištěna návaznost na vlakové spojení.\n\n\nV průběhu roků 2014 a 2015 proběhla ve vsi rozsáhlá výstavba kanalizace a poté rekonstrukce silnic a chodníků, během výstavby kanalizace došlo zároveň i k rekonstrukci vodovodního potrubí. Celá stavba by měla skončit 31. srpna 2015. Součástí projektu byla i oprava mostu ve vsi a vybudovaní cyklostezek.\n\n"}
{"id": "449597", "url": "https://cs.wikipedia.org/wiki?curid=449597", "title": "DE", "text": "DE\n\nSpojení písmen D a E může mít různé významy:\n\n\n\n\n"}
{"id": "449606", "url": "https://cs.wikipedia.org/wiki?curid=449606", "title": "Moskvič 408", "text": "Moskvič 408\n\nMoskvič 408 (rusky: Москвич-408) byl osobní automobil, který vyráběla automobilka MZMA (Moskevský Závod Malolitrážních Automobilů). Jednalo se pouze o facelift předchozího modelu, Moskviče 403. Vůz dostal zcela nový vzhled, nezměnily se pouze detaily jako u předchozích modelů. Motor byl převzatý z Moskviče 403.\n\nVůz se začal vyrábět v roce 1964. V roce 1967 začala výroba Moskviče 412, který byl kromě nového OHC motoru shodný s Moskvičem 408. Výroba Moskviče 408 pokračovala spolu s novým typem. O dva roky později dostal vůz nová hranatá světla. Roku 1975 byla výroba ukončena a začal se vyrábět nový typ – Moskvič 2138.\n\nExportní verze se jmenovala \"Moskvič 408E\". Od obyčejného vozu se lišil počtem světlometů – zatímco domácí auta měla jen jeden pár, zahraniční vozy měly dva páry menších. V mnoha evropských zemích byl Moskvič 408 pojmenováván jinak: ve Francii se jmenoval \"Moskvič Elite 1360\" (na třípísmenné označení vozů měl výhradní právo domácí Peugeot), ve Skandinávii a několika jiných zemích jako \"Scaldia 408\" nebo \"Scaldia 1360\" a ve Finsku \"Moskvič Elite\".\n\nMoskvič 426 byla kombi verze Moskviče 408.\n\nMoskvič 433 byl užitkový vůz odvozený od Moskviče 408.\n"}
{"id": "449612", "url": "https://cs.wikipedia.org/wiki?curid=449612", "title": "Hans Weiss", "text": "Hans Weiss\n\nHans Weiss (\"německy: Hans Weiß\"; 28. srpna 1911 – 23. října 1978) byl německý důstojník Waffen-SS a tankové eso za druhé světové války v hodnosti SS-Obersturmbannführer (podplukovník). Mimo jiné byl i držitelem mnoha vojenských vyznamenání, včetně Rytířského kříže nebo německého kříže ve zlatě.\n\nNarodil se 28. srpna roku 1911 v bavorském městě Vöhringen. V roce 1936 vstoupil do SS a účastnil se anšlusu Rakouska i okupace Sudet. V roce velel \"SS Nachrichtenabteilung\" ze SS-Verfügungstruppe. S rozvojem Waffen-SS byl převelen v roce 1941 do 2. tankové divize SS „Das Reich“, kde sloužil nejprve jako velitel 4. roty u 2. tankového průzkumného praporu SS (\"SS-Panzer Aufklärung Abteilung 2\").\n\nNa počátku následujícího roku sloužil krátce jako velitel 2. motostřeleckého praporu SS (\"SS-Kradschützenbataillon 2\"), kde nahradil SS-Hauptsturmführera Christiana Tychsena, než byl převelen zpět ke 2. tankovému průzkumnému praporu SS (\"SS-Panzer-Aufklärungsabteilung 2\"), kde převzal dočasně velení. S jednotkou tankového průzkumu získal také svůj Rytířský kříž.\n\nV dubnu roku 1943 byl povýšen do hodnosti SS-Sturmbannführer (major) a byl jmenován velitelem 1. praporu 2. tankového pluku své divize (\"SS-Panzer Regiment 2\"), kde nahradil SS-Sturmbannführera Herberta Kuhlmanna\n\nDne 20. března roku 1944 byl převelen do Francie ke 102. těžkému tankovému praporu SS, kde ve vedení vystřídal SS-Sturmbannführera Antona Laackmanna. S praporem se zúčastnil tažení v Normandii. Ke konci srpna téhož roku by těžce raněn v obklíčené Falaiské kapse a nakonec byl zajat americkými jednotkami. Zbytek jeho jednotky, který se vyhnul obklíčení, byl odvelen zpět do Německa k doplnění stavů, ve velení praporu jej nahradil SS-Sturmbannführer Kurt Hartrampf.\n\nVálku přežil a zemřel na následky zranění, které utrpěl při autonehodě 23. října roku 1978 ve městě Ulrichsberg v Rakousku.\n\n\n"}
{"id": "449624", "url": "https://cs.wikipedia.org/wiki?curid=449624", "title": "SSIM", "text": "SSIM\n\nSSIM (\"\") index vyjadřuje podobnost dvou obrazů. Jedná se o metodu srovnání, jež bere v potaz skutečnost, že lidské vidění (vnímání scény) je vysoce přizpůsobeno k extrahování strukturální informace. Tento index nabývá hodnot -1 až 1, kde 1 vyjadřuje shodné obrazy. U barevných obrazů se obvykle počítá jen na jasové složce. Hodnota SSIM je udána vztahem\nkde formula_2, formula_3 vyjadřuje dynamický rozsah hodnot pixelů (pro 8 bitů na kanál tedy 255) a formula_4 jsou malé konstanty. V původní práci používají hodnoty formula_5 a formula_6. Dále formula_7 značí vážený průměr, formula_8 váženou varianci, resp. kovarianci signálů.\n\n\n"}
{"id": "449632", "url": "https://cs.wikipedia.org/wiki?curid=449632", "title": "Americký táta", "text": "Americký táta\n\nAmerický táta (v anglickém originále American Dad!) je americký animovaný seriál o rodince z Langley Falls. Seriál, premiérově vysílaný od roku 2005, stvořila podobná skupina lidí (v čele se Sethem MacFarlanem) jako nepříliš nepodobné příhody jiné americké rodiny, známé pod názvem \"Griffinovi\"; styl animace je stejný a osazenstvo je rovněž velmi podobného charakteru.\n\nImpulzem pro stvoření dalšího seriálu, odlišného od původního projektu Family Guy byly neshody s pokračováním řady a (byť později zrušené) ukončení seriálu. Původně jej v USA vysílala stanice Fox, od roku 2014 ho vysílá stanice TBS. V České republice je vysílán od 14. prosince 2015 na Prima Comedy Central.\n\nHlavními postavami seriálu jsou Stan Smith (43) (Seth MacFarlane) radikální republikán, člen americké národní střelecké asociace, a zaměstnanec CIA mezi sousedy ho nikdo nemá rád jelikož je hlučný. Dále je mezi hlavními postavami Roger Smith (1600) (Seth MacFarlane), mimozemšťan, který žije v domě Smithů, protože zachránil Stana před smrtí. Roger je notorik, \"feťák\", velmi rozmazlený, drzý, vychytralý a zlý. Jde si za svým, i kdyby to mělo někoho stát život (spousta lidí už zemřelo jenom kvůli tomu, co chtěl). Další hlavní postavou je Stanova žena Francine Smithová (41) (Wendy Schaal), typická americká \"puťka\", často si z ní dělají legraci kvůli její nechápávosti a hlouposti, většinou nemá vlastní názor a přizbůsobí se (téměř) všemu. Poté je zde též syn Steve (14) (Scott Grimmes) jenž je klasický adolescent, často hraje počítačové hry s kamarády, či si povídají o sexu a o tom, která z dívek je hezčí, s Rogerem se často dostávají do prekerních situací. Pak je tu Hayley (19) (Rachel MacFarlane), feministka a \"Hippiesačka\", kouří marihuanu a často se hádá kvůli politice a ekologii se svým otcem. Byla vdaná za Jeffa Fishera, nezodpovědného \"hippiesáka\" což byl také dův,od proč se svým otcem pohádala, avšak často své feministické sklony \"zahodí\" aby si sehnala přítele. A poslední hlavní postava Klaus (55) (David Dee Bradley) bývalý německý lyžař, kterému CIA sebrala mozek a dala ho do zlaté rybky a svěřily jí do rukou nejvěrnějšího člena CIA.\n"}
{"id": "449634", "url": "https://cs.wikipedia.org/wiki?curid=449634", "title": "George Westinghouse", "text": "George Westinghouse\n\nGeorge Westinghouse (6. října 1846, Central Bridge, stát New York, USA – 12. března 1914, New York City) byl americký vynálezce a průmyslník, zakladatel společností Westinghouse Electric Corporation a Westinghouse Air Brake Company. V roce 1869 vynalezl samočinnou tlakovou brzdu a v roce 1878 pneumatické železniční návěstidlo. Na počátku 80. let 19. století uviděl potenciál ve střídavém proudu jako základu elektrické distribuční soustavy. Vynaložil mnoho úsilí a prostředků na vývoj a uvedení tohoto systému na trh a v důsledku toho se dostal do přímého střetu s Edisonem a jeho systémem stejnosměrného proudu.\n\nGeorge Westinghouse se narodil v roce 1846 v Central Bridge v New Yorku jako syn Emeline Vedderové a George Westinghouse, majitele zámečnické dílny. Od mládí se u něj projevoval talent pro stroje a obchod. Když vypukla americká občanská válka, vstoupil patnáctiletý Westinghouse do Newyorské národní gardy a sloužil zde, dokud jej jeho rodiče nepřemluvili k návratu domů. V dubnu 1863 přesvědčil rodiče, aby mu dovolili zapsat se do armády znovu, a poté nastoupil do roty M 16. Newyorské kavalérie a dosáhl hodnosti desátníka. V prosinci 1864 přešel z armády k námořnictvu a až do konce války sloužil na dělovém člunu \"USS Muscoota\". Po propuštění z vojska v srpnu 1865 se vrátil ke své rodině do Schenectady. Zapsal se na Union College, ale po třech měsících školu opustil.\n\nV 19 letech Westinghouse vytvořil svůj první vynález, rotační parní stroj. Navrhl také „“, malý parní stroj určený pro venkov. Ve věku 21 let vynalezl zařízení pro nasazování vykolejených železničních vozů zpět na koleje a vylepšené zařízení pro vedení kola na železničních výhybkách („“).\n\nAsi v téže době byl Westinghouse svědkem železničního neštěstí, kdy dva strojvůdci, i když se navzájem viděli, nedokázali se stávajícími brzdami vlaky včas zastavit. Brzdař musel běžet z vozu na vůz, přes můstky na jejich střechách, a na každém vozu ručně zatáhnout brzdy.\n\nV roce 1869 (ve 22 letech) Westinghouse vynalezl brzdný systém založený na stlačeném vzduchu. Tento systém se skládal z kompresoru umístěného na lokomotivě, nádrže a speciálního ventilu na každém vozidle a z potrubí probíhajícího po celé délce vlaku (a propojeného ohebnými spoji). Tento systém umožnil strojvůdci zabrzdit a odbrzdit všechny vozy současně. Jednalo se o řešení zabezpečené proti selhání, protože jakákoli větší netěsnost ve vlakovém potrubí vedla k zastavení vlaku. Tento systém si Westinghouse nechal patentovat 28. října 1873. Následně založil pro výrobu a prodej vynálezu společnost Westinghouse Air Brake Company (WABCO). Tento vynález byl ve své době přijat téměř všemi železničními společnostmi. I moderní vlaky používají brzdy založené na tomto principu.\n\nWestinghouse vyvinul také řadu vylepšení železniční signalizace (v nichž se tehdy používaly olejové lampy). V roce 1881 založil pro jejich výrobu společnost Union Switch and Signal Company.\n\nWestinghousovy zájmy v oblasti distribuce plynu a telefonních ústředen vedly k tomu, že se na počátku 80. let 19. století začal zajímat o novou oblast, distribuci elektrické energie. Elektrické osvětlení bylo rostoucím oborem; existovalo mnoho firem, které vyráběly venkovní systémy stejnosměrného proudu (DC) a střídavého proudu (AC) a Thomas Edison poskytoval stejnosměrný proud pro osvětlení domácností a podniků s patentovanou žárovkou. V roce 1884 začal Westinghouse vyvíjet svůj vlastní stejnosměrný osvětlovací systém a najal k práci na něm fyzika Williama Stanleyho. Westinghouse se dozvěděl o evropských systémech střídavého proudu v roce 1885, když se o nich dočetl ve britském technickém časopise \"Engineering\". Střídavé systémy umožňovaly zvýšit napětí pro distribuci na velké vzdálenosti a poté snížit napětí pro spotřebitelské použití, což dovolovalo velkým centralizovaným elektrárnám dodávat elektřinu na dálku do měst s nižší hustotou osídlení. To byla velká výhoda oproti systémům s nízkým napětím, které byly uváděny na trh firmou Edison – ty používaly nízké napětí a velký proud, vyžadovaly tlusté vodiče a měly omezený dosah. Westinghouse si uvědomoval, že střídavý proud v kombinaci s transformátory umožní docílit větších úspor z rozsahu (díky vysokému přenosovému napětí a velkým ústředním elektrárnám). Viděl v tom cestu k vytvoření skutečně konkurenceschopného systému – místo toho, aby budoval jen další stejnosměrný systém založený na patentech, které by se musely lišit od těch Edisonových, aby obstály v případných soudních sporech.\nV roce 1885 Westinghouse dovezl do USA transformátory od firmy Gaulard-Gibbs a generátor od firmy Siemens, aby mohl začít experimentovat se střídavou sítí v Pittsburghu. Stanley, jemuž asistovali inženýři Albert Schmid a Oliver B. Shallenberger, zdokonalil design transformátoru firmy Gaulard-Gibbs do prvního praktického transformátoru. V roce 1886 Stanley nainstaloval s Westinghousovou podporou první napájecí systém s vícenásobným napětím v Great Barrington v Massachusetts. Byl to demonstrační systém osvětlení poháněný hydrogenerátorem, který snižoval napětí 500 voltů střídavého proudu na 100 voltů, které napájelo žárovky v domácnostech a firmách. Tentýž rok Westinghouse založil „Westinghouse Electric & Manufacturing Company“; v roce 1889 ji přejmenoval na „Westinghouse Electric Corporation“.\n\nSpolečnost Westinghouse instalovala během roku více než 30 systémů střídavého osvětlení a do konce roku 1887 měla 68 střídavých elektráren oproti Edisonovým 121 stejnosměrným. Toto soupeření s Edisonem vedlo koncem 80. let 19. století ke konfliktu, který se označuje jako „válka proudů“. Westinghouse se také musel vypořádat se soupeřem na poli střídavého proudu, společností Thomson-Houston Electric Company, která do konce roku 1887 postavila 22 elektráren a roku 1889 koupila dalšího konkurenta, Brush Electric Company. Společnost Thomson-Houston rozšiřovala svůj tržní podíl, přičemž se snažila vyhnout patentovým sporům se společností Westinghouse: uzavírala smlouvy, jako například dohodu o rozdělení trhu s elektrickým osvětlením, platila poplatek za používání Stanleyho patentu na transformátor a poskytovala společnosti Westinghouse licenci k využívání žárovky typu Sawyer-Man. Společnost Edison, v tajné dohodě s Thomson-Houstonem, se v roce 1890 snažila docílit toho, aby první elektrické křeslo bylo napájeno střídavým generátorem firmy Westinghouse a to přimělo Westinghouse, aby se pokusil odvrátit tuto popravu tím, že najal špičkového právníka pro obhajobu obžalovaného Williama Kemmlera. Válka proudů skončila, když finančníci, jako J. P. Morgan, rozšířili portfolio společnost Edison Electric o střídavé technologie a nakonec vytlačili Thomase Edisona z řídících funkcí. V roce 1892 byla Edison General Electric Company sloučena s Thomson-Houston Electric Company a vznikl konglomerát General Electric, jehož představenstvo tvořili lidé ze společnosti Thomson-Houston.\n\nBěhem tohoto období společnost Westinghouse pokračovala v investování financí a dalších zdrojů do cíle vybudování integrovaného systému střídavého proudu, koupí firmy Consolidated Electric Light získala práva k žárovce typu Sawyer-Man, vyvinula další potřebné komponenty (zejména elektroměr pro střídavý proud) a získala práva k Teslovu bezkomutátorovému indukčnímu motoru, spolu s patenty pro nový typ distribuce elektrické energie, vícefázový střídavý proud. Díky prakticky využitelnému střídavému motoru měl teď Westinghouse klíčový patent pro svůj systém, ale finanční zátěž na koupi patentů a najímání inženýrů potřebných k jeho budování znamenalo, že vývoj Teslova motoru musel být chvíli pozdržen.\n\nV roce 1890 měla společnost Westinghouse Electric potíže. Hrozící kolaps Barings Bank v Londýně vyvolal finanční paniku, což způsobilo, že investoři stáhli své půjčky. Náhlý nedostatek hotovosti donutil společnost refinancovat své dluhy. Noví věřitelé požadovali, aby společnost Westinghouse snížila „nadměrné“ výdaje na získání jiných společností, výzkumu a patentů.\nV roce 1891 postavil Westinghouse střídavou vodní elektrárnu Ames Hydroelectric Generating Plant. Zařízení dodávalo energii do Gold King Mine vzdáleného 3,5 km. Jednalo se o první úspěšné předvedení dálkového přenosu střídavého proudu v průmyslovém měřítku. Byly použity dva Westinghousovy alternátory o výkonu 100 koní, jeden pracující jako generátor vyrábějící jednofázový střídavý proud (3000 V/133 Hz) a druhý jako motor. Na počátku roku 1893 dosáhl Westinghousův technik Benjamin Lamme velkého pokroku při vývoji efektivní verze indukčního Teslova motoru a společnost Westinghouse Electric začala označovat svůj úplný vícefázový střídavý systém jako „Teslův vícefázový systém“, čímž dala najevo, že Teslovy patenty jim dávají patentovou prioritu nad jinými systémy střídavého proudu.\n\nV roce 1893 vyhrál George Westinghouse soutěž na osvětlení Světové kolumbovské výstavy v Chicagu v roce 1893 se střídavým proudem; aby získal tento kontrakt, šel mírně pod cenu General Electric. Světová výstava věnovala jednu budovu elektrickým exponátům. Byla to klíčová událost v historii střídavého proudu, neboť zde Westinghouse mohl americké veřejnosti předvést bezpečnost, spolehlivost a účinnost integrovaného systému střídavého proudu.\n\nÚspěch na Světové výstavě pomohl firmě Westinghouse získat smlouvu na výstavbu dvoufázového systému střídavého proudu v Adamsově elektrárně v Niagara Falls v roce 1895. Úzce související zakázka na vybudování třífázového distribučního systému střídavého proudu, byla svěřena společnosti General Electric. Od počátku do poloviny devadesátých let se General Electric, zaštítěná finančníkem J. P. Morganem, podílela na nákladných pokusech o převzetí a na patentových bitvách se společností Westinghouse Electric. Tato právní válka byla tak vyčerpávající, že v roce 1896 obě společnosti uzavřely dohodu o sdílení patentů, která platila až do roku 1911.\n\nV roce 1889 koupil Westinghouse práva k těžbě na několika místech v Patagonských horách v jihovýchodní Arizoně a založil společnost Duquesne Mining & Reduction Company. O rok později založil město Duquesne (dnes již opuštěné). Žil ve velkém viktoriánském domě, který ještě stojí, ale je v havarijním stavu. Duquesne se rozrostlo na více než 1000 obyvatel a těžba dosáhla vrcholu výroby v polovině 10. let 20. století.\n\nS rozšířením střídavých sítí se společnost Westinghouse zaměřila na výrobu elektrické energie. Na počátku průmyslové výroby elektrické energie se tam, kde byl k dispozici vodní spád, užívaly hydrogenerátory, a pokud se vodní energie nedostávalo, spoléhalo se na pístové parní stroje. Westinghouse se domníval, že pístové parní stroje jsou neohrabané a neefektivní a chtěl vyvinout nějaký druh točivého motoru, který by byl elegantnější a účinnější.\n\nJedním z jeho prvních vynálezů byl již zmíněný rotační parní stroj, ale ten se ukázal jako nepraktický. Britský inženýr Charles Algernon Parsons začal v roce 1884 experimentovat s parními turbínami, počínaje turbínou o výkonu 10 koní (7,5 kW). Společnost Westinghouse v roce 1885 koupila práva na parní turbínu, vylepšila Parsonsovu technologii a zvětšila rozměry a výkon turbíny.\nV roce 1898 společnost Westinghouse předvedla jednotku o výkonu 300 kW, kterou nahradila pístové motory ve své továrně na brzdy. V příštím roce nainstalovala pro Hartford Electric Light Company jednotku o výkonu 1,5 MW a 1200 otáčkách za minutu.\n\nWestinghouse pak vyvíjel parní turbíny pro námořní pohon. Velké turbíny byly nejúčinnější při rychlostech kolem 3000 ot/min, zatímco efektivní lodní šroub pracoval při rychlosti asi 100 ot/min. To vyžadovalo redukční převodovku, ale postavit převodovku, která by dokázala pracovat při vysokých otáčkách a vysokém výkonu, bylo obtížné, neboť i malé vychýlení osy mohlo soustrojí zničit. Westinghouse a jeho inženýři navrhli automatický vyrovnací systém, díky němuž se turbíny staly prakticky použitelné pro velké lodě.\n\nWestinghouse zůstal produktivní a vynalézavý po téměř celý svůj život. Zabýval se také pokusy v oblasti klimatizace, chlazení a tepelných čerpadel. Se zavedením automobilu po přelomu století se Westinghouse vrátil k dřívějším vynálezům a navrhl vzduchový tlumič kmitů pro automobilové odpružení.\n\nWestinghouse zůstal významnou postavou amerického průmyslu až do roku 1907, kdy finanční panika vedla k jeho rezignaci na řízení společnosti Westinghouse.\n\nV roce 1867 se Westinghouse setkal a brzy se oženil s Marguerite Erskine Walkerovou. Jeji manželství trvalo 47 let a měli jednoho syna, George Westinghouse III, který měl šest dětí.\n\nGeorge Westinghouse zemřel 12. března 1914 v New Yorku ve věku 67 let. Byl zprvu pohřben na hřbitově Woodlawn v Bronxu v New Yorku, ale jako účastník americké občanské války byl podruhé pohřben na Arlingtonském národním hřbitově.\n\nV roce 1989 byl Westinghouse uveden do americké Národní síně slávy vynálezců.\n\n"}
{"id": "449636", "url": "https://cs.wikipedia.org/wiki?curid=449636", "title": "Velké Meziříčí (zámek)", "text": "Velké Meziříčí (zámek)\n\nZámek Velké Meziříčí vznikl z původního hradu zřejmě z poloviny 13. století. Po přestavbě na renesanční zámek získal svou současnou podobu ve stylu novogotiky koncem 19. století. Zámek je soukromým majetkem, část jeho prostor využívá Muzeum Velké Meziříčí, v letech 1952–1976 zde fungovala i porodnice. Rozsáhlý areál včetně hradeb a parku je na seznamu kulturních památek zapsán od roku 1958.\n\nZmínky o hradě z let 1113 a 1197 jsou pozdějšími falzifikáty, první doložená zpráva o hradě pochází až z roku 1377, kdy jej vlastnili páni z Lomnice. Na přelomu 14. a 15. století vlastnil Meziříčí Lacek z Kravař, za nějž došlo k přestavbě hradu, poté krátce patřil pánům z Pernštejna (1528–1552) a meziříčský hrad byl rodištěm významného člena rodu Vratislava z Pernštejna, později patřil opět pánům z Lomnice. Dokončení renesančního zámku je datováno rokem 1578 za Aleny Meziříčské z Lomnice (1540–1610). Za Berků z Dubé počátkem 17. století patřilo Meziříčí k největším územním celkům na Vysočině a jenom inventář zámku byl odhadován na 40 000 zlatých. Po krátké epizodě ve vlastnictví Kouniců se Meziříčí stalo sídlem císařského generála Petra Ugarta (1676). Za vlády Ugartů došlo k velkém požáru města a následné přestavbě zámku v barokním slohu za účasti architekta Václava Špačka (1733).\n\nPoslední prodej panství proběhl v roce 1735, od té doby na další majitele přecházel jen dědictvím. Finanční problémy Ugartů a jejich přesídlení na Znojemsko vedly k prodeji meziříčského panství v roce 1735 vévodovi Leopoldu Šlesvicko-Holštýnskému. Po jeho úmrtí přešlo Meziříčí přes ženské potomstvo na rod Lichtenštejnů a později Lobkoviců. Leopoldina Lobkowiczová, rozená Lichtenštejnová, nechala v nedalekém Netíně postavit rodovou hrobku, její syn c.k. polní podmaršálek Rudolf Lobkowicz (1840–1908) podnikl pseudogotické úpravy zámku a dal tak celému areálu současnou podobu. Po jeho smrti zdědila Meziříčí sestra Anna, provdaná Harrachová. Hrabě František Harrach (1870–1937) v rámci vojenských manévrů v roce 1909 hostil na zámku arcivévodu Františka Ferdinanda a později byl jeho pobočníkem. V souvislosti s touto návštěvou byl zámek elektrifikován. Velkostatek Velké Meziříčí stále patřil k největším soukromým majetkům na Vysočině, jeho rozloha počátkem 20. století byla 6 500 hektarů půdy. \n\nPo smrti Františka Harracha zdědila zámek jeho dcera Josefína, provdaná Podstatská-Liechtenstein (1905–2000). Přihlásila se k české národnosti, takže zámek jí byl zkonfiskován až po roce 1948 a v restitučním řízení jej v roce 1995 získala zpět. Od roku 2000 zámek vlastnili zámek její synové František Karel a Jan Nepomuk. František Karel Podstatsky-Liechtenstein zemřel v roce 2016 bez potomstva a zámek nyní spravuje jeho bratr Jan Nepomuk (*1937) se svými syny.\n\n\n"}
{"id": "449637", "url": "https://cs.wikipedia.org/wiki?curid=449637", "title": "Albrechtičky", "text": "Albrechtičky\n\nAlbrechtičky (německy \"Klein Olbersdorf\") je obec v okrese Nový Jičín. Obec má obyvatel a 212 popisných čísel. PSČ je 742 55. Do katastru obce zasahuje část vzletové a přistávací dráhy letiště Leoše Janáčka Ostrava.\n\nPrvní písemná zmínka o obci pochází z roku 1408.\n\n\nObec je v přímé blízkosti Letiště Leoše Janáčka (Mošnov). Dojít můžete přímo k plotu letištní plochy. Přestože letiště není lety příliš vytíženo, díky velikosti vzletové dráhy zde občas přistávají velké typy dopravních letadel. Taková událost obvykle přiláká \"k plotu\" řadu leteckých fanoušků. Stejně jako každoroční zářijové Dny Nato.\n\n"}
{"id": "449638", "url": "https://cs.wikipedia.org/wiki?curid=449638", "title": "Antonín Vincenc Šlechta", "text": "Antonín Vincenc Šlechta\n\nMed. Dr. Antonín Vincenc Šlechta (14. března 1810, Lomnice nad Popelkou – 2. ledna 1886, Sedmihorky), nositel titulu rytíř Sedmihorský, byl český lékař-balneolog, zastánce vodoléčby, zakladatel a dlouholetý ředitel lázní Sedmihorky.\n\nVystudoval filozofii a medicínu v Praze, potom krátce působil jako lékař v Turnově. V roce 1840 založil na místě pusté myslivny v Českém ráji u obce Karlovice lázně Sedmihorky; podporu mu poskytl baron Alois Aehrenthal. V Sedmihorkách se po vzoru Vincenze Priessnitze prováděla vodoléčba. Šlechta neuznával některé extrémní metody užívané v rámci této terapie v tehdejší době (např. studené sprchy s vodou padající z velké výšky nebo koupele v ledové vodě). Vodoléčbu postavil na racionální základ a zajistil jí místo v tradiční medicíně. Úspěšně též praktikoval léčbu tyfu studenou cestou. Sedmihorky brzy získaly věhlas – ačkoli neposkytovaly takové pohodlí jako jiná letoviska, byly v krásné krajině a klidném prostředí. Za Šlechtova vedení do Sedmihorek jezdili věhlasní lékaři, z nichž mnozí byli jeho osobními přáteli (např. František Piťha, Josef Škoda, Karel Rokytanský nebo Bohumil Eiselt).\n\nŠlechta stál v čele lázní přes 40 let. Byl známý svým humanismem a dobročinností. Pomáhal zraněným při bojích u Turnova r. 1866. Staral se nejen o fyzické zdraví pacientů, ale i o jejich zábavu a duševní prospěch. Potřebným nabízely jeho lázně péči zdarma, a Šlechta podporoval i českou kulturu a literaturu.\n\n"}
{"id": "449639", "url": "https://cs.wikipedia.org/wiki?curid=449639", "title": "Michal Caban", "text": "Michal Caban\n\nMichal Caban (* 5. září 1961) je český režisér, choreograf, scenárista, filmový a televizní tvůrce, který společně se svým bratrem Šimonem Cabanem tvoří autorské duo Cabani. Je vůdčí osobností baletní skupiny Křeč.\n\n\n\n\n\n\n\n"}
{"id": "449641", "url": "https://cs.wikipedia.org/wiki?curid=449641", "title": "Google Chrome OS", "text": "Google Chrome OS\n\nGoogle Chrome OS je v informatice název operačního systému společnosti Google, který je zaměřen především na práci s webem. Je založen na Gentoo a jeho základními komponentami jsou linuxové jádro, webový prohlížeč Google Chrome a vrstva systému Android, která umožňuje využití Google Play obchodu a většiny přes něj dostupných aplikací. Cílový segment trhu mají být netbooky a podobná mobilní zařízení. Představení Chrome OS včetně prvního netbooku s tímto systémem proběhlo 7. prosince 2010 v San Franciscu. Systém je podporován na procesorech typu x86 a ARM a je založen na open-source (volně dostupný zdrojový kód) projektu Chromium OS avšak plně otevřený není.\n\nGoogle oznámil, že Chrome OS se nebude potýkat s viry, malware apod., ale bude schopný uživatele včas informovat o stránkách, kde je, byl nebo může být kontaminovaný obsah.\n\nSpolečnost Google představila Chrome OS v prosinci 2010 jako operační systém jehož veškerá data (aplikací i uživatelů), budou umístěna na cloudu.\n\nV listopadu 2009 byl vytvořen open source projekt nazvaný Chromium OS, ke kterému byl uvolněn zdrojový kód. Byla také předvedena jeho raná verze, která byla založena na principu a designu internetového prohlížeče Google Chrome. Bootování trvalo pouhých sedm sekund.\n\nLaptopy běžící na Chrome OS jsou nazývány Chromebooky. První z nich byl představen v prosinci 2010 pod označením CR-48. Podobná zařízení následovala až do května 2011. O rok později bylo v květnu 2012 představeno zařízení od Samsungu nazvané Chromebox.\n\nNa začátku roku 2014 LG Electronics představila první zařízení spadající do kategorie all-in-one zařízení pod názvem Chromebase. Tato zařízení mají v podstatě stejnou hardwarovou výbavu, jako výše zmíněné Chromeboxy, monitor se zabudovaným fotoaparátem, mikrofon a reproduktory.\n\nChromebooky mají klávesnici a touchpad řešen trochu jinak, než je zvykem u běžných notebooků a PC. Tlačítko Super (Super v macOS a Linux, Win ve Windows) je nahrazeno tlačítkem hledat, ale na klávesnici většiny Chromebooků se nenachází např. klávesy Caps Lock (řešeno klávesovou zkratkou), Home, End, Page Up a Page Down. Navíc je u některých nových zařízení tlačítko pro Google asistenta. Touchpad pak nerozlišuje nad tím, zda klikáte na jeho levé či pravé straně - klik je zkrátka jen jeden. Funkci druhého tlačítka a řadu dalších úloh nahrazují podobně jako u Macbooků gesta.\n\nV Google Chrome OS je uživatelské rozhraní velice jednoduché. Dole je průhledná hlavní lišta - tzv. \"Polička\". Na ní jsou umístěny ikony aplikací a webových stránek. Vlevo dole je menu tlačítko pro menu aplikací a Google vyhledávač. Na pravé straně je centrum notifikací v podobném stylu jako aktuální verze mobilního systému Android.\n\nV dřívějších verzích Chrome OS se také objevovaly tzv. \"Panely\", což byla určitá obdoba miniaplikací (widgets) a nativními aplikacemi.\n\nNa jakýkoliv chromebook je možno po aktivaci vývojářského módu (nepřeruší se záruka) nainstalovat některé distribuce Linuxu. A to buď pomocí projectu Crouton souběžně s Chrome OS (přepnutí se mezi nimi lze provést pomocí klávesové zkratky), jako dual-boot konfiguraci, nebo kompletním přepsáním Chrome OS (tímto se však ruší záruka). Kompatibilita záleží na zařízení a distribuci. Nejčastěji se doporučuje využití např. Gallium OS - distribuce pro Chromebooky. Staré chromebooky však nemají s normálními distrubucemi jako Ubuntu, Arch Linux, Redhat apod. problém.\n\nNa velmi staré Chromebooky lze nainstalovat i systém Microsoft Windows, avšak poměrně složitě.\n\nGoogle integruje do Chromeos verzi Chrome prohlížeče a média přehrávač s podporou DRM videí. Chromeos také obsahuje prohlížeč souborů s podporou archivů a integrací Google Drive.\n\nChrome OS podporuje Chrome Aplikace dostupné z Web storu.\n\nNa I/O 2014 Google představil koncept běhu Android aplikací na Chrome OS jako App Runtime for Chrome (ARC). V roce 2016 společnost Google představila možnost používat aplikace Android v podporovaných zařízeních s operačním systémem Chrome s přístupem k celému obchodu Google Play jako . Předchozí řešení založené na nativním klientovi bylo zrušeno ve prospěch kontejneru obsahujícího framework a balíčky Androidu (zpočátku založené na systému Android 6.0), který umožňuje aplikacím Android mít přímý přístup k platformě Chrome OS a umožnit operačnímu systému komunikovat se smlouvami o platformě Android - například sdílení. Strojírenský ředitel Zelidrag Hornung vysvětlil, že ARC byla z důvodu omezení omezena, včetně její neslučitelnosti s NDK (Android Native Development Toolkit) a že nebyla schopna projít vlastními testy pro kompatibilitu společnosti Google.\n\nProjekt Crostini, iniciativa, která umožňuje, aby jak příkazové, tak grafické aplikace určená pro běžné linuxové distribuce běžely v kontejnerech v systému Chrome OS, byla propuštěna společností Google na 23. ledna 2018. V srpnu 2018 Linux aplikace podporují tyto chromebooky:\n\nAktuálně mají podporu chromebooky s Linux kernel verzí 4.4, ale Google plánuje přenést potřebné knihovny do všech chromebooků s 64-bitovým procesorem (včetně ARM) na verzi kernelu 3.14 a výše. Modely s očekávanou podporou:\nChrome OS je postaveno na Gentoo, distribuci Linuxu obsahující né GNU systémové utility, kompiluje se s pomocí GCC, okenním systémem je postaven nad X Serverem, balíčky jsou založeny na Portage, použit je upstart… Z hlediska použitého systémového softwaru a knihoven se Chrome OS příliš neliší od linuxových distribucí založených na Gentoo. Rozdíl od běžných distribucí spočívá ve skutečnosti, že se uživatel setkává výhradně se softwarem od Googlu a je směrován k využívání jeho cloudových služeb. Možné negativní dopady tohoto posunu oproti běžným distribucím kritizuje například Richard Stallman. Protože Chrome OS je závislý na internetových službách, Google postupně upravuje své online aplikace tak, aby byly schopné provozu i offline, ale v roce 2014 ještě s malými výsledky.\n\n"}
{"id": "449643", "url": "https://cs.wikipedia.org/wiki?curid=449643", "title": "Křeč (rozcestník)", "text": "Křeč (rozcestník)\n\nKřeč může být:\n\n"}
{"id": "449647", "url": "https://cs.wikipedia.org/wiki?curid=449647", "title": "Elektroinstalační materiál", "text": "Elektroinstalační materiál\n\nElektroinstalační materiál je souhrnný název pro elektrotechnické součástky, přístroje a spotřebiče určené k výstavbě a úpravám domovních elektroinstalací. Často se tento pojem vztahuje jen na materiál, se kterým jsou schopni pracovat i laici. Elektroinstalační materiál není vymezen normou nebo předpisem. Jde o označení používané především v obchodě k odlišení od jiných materiálů pro určených pro instalatéry, topenáře, zámečníky a další stavbaře.\n\n\n\n\n\n\n"}
{"id": "449648", "url": "https://cs.wikipedia.org/wiki?curid=449648", "title": "Czech International Air Fest", "text": "Czech International Air Fest\n\nCzech International Air Fest (CIAF) je letecká show, která se v České republice koná od roku 1993.\n\nPostupem času se tato show stala celosvětově známým a vyhledávaným leteckým dnem. Domovem pro CIAF se stala tehdejší základna letectva AČR v Hradci Králové (LKHK). Zdejší letiště nabízelo pro konání akce ideální podmínky. Orientace slunce za diváky, velký prostor pro sledování dynamických ukázek a stroje pojíždějící přímo před diváky, to jsou hlavní důvody, proč bylo letiště v Hradci Králové návštěvníky tolik oblíbené.\n\nPo odchodu armády již nebylo možné na letišti provozovat akce rozsahu CIAF. Proto se show v roce 2003 přesunula na letiště Brno-Tuřany (LKTB). Zde bylo nutné skloubit civilní provoz mezinárodního letiště a program přehlídky. To se organizátorům podařilo. Divácké podmínky na brněnském letišti nebyly ideální, a proto se spousta diváků dožadovala návratu na hradecké letiště. V roce 2009 došlo k dohodě mezi pořádající agenturou a magistrátem statutárního města Hradec Králové. Tou bylo dohodnuto, že se CIAF vrátí zpět do Hradce Králové.\n\nNa každém ročníku CIAF se představí desítky letounů a leteckých skupin z celého světa.\n\n\n"}
{"id": "449654", "url": "https://cs.wikipedia.org/wiki?curid=449654", "title": "Oleg Dmitrijevič Baklanov", "text": "Oleg Dmitrijevič Baklanov\n\nOleg Dmitrijevič Baklanov, (* 17. března 1932 Charkov, Ukrajinská SSR) byl sovětský politik, v 80. letech člen rady ministrů SSSR ve funkci ministra všeobecného strojírenství, ve které řídil raketový a kosmický průmysl, a poté tajemník ÚV KSSS pro obranu.\n\nOleg Baklanov pochází z Charkova. Po střední škole pracoval v Charkovském nástrojařském závodě, zprvu byl montérem, postupně povyšoval. Při zaměstnání vystudoval Radiotechnickou fakultu Všesvazového dálkového energetického institutu, absolvoval 1958. Od roku 1957 začal závod vyrábět komponenty systému řízení rakety R-7, později i dalších raket. Od 70. let závod produkoval řídící počítače i pro družice a pilotované kosmické lodě. Baklanov se roku 1963 stal hlavním inženýrem, roku 1972 ředitelem závodu.\n\nRoku 1976 byl povolán do Moskvy na post náměstka ministra všeobecného strojírenství, roku 1981 se stal 1. náměstkem ministra a už o dva roky později nahradil ministra Afanasjeva, přeloženého na ministerstvo těžkého a dopravního strojírenství. Funkce šéfa důležitého rezortu mu dávala nárok na členství v ÚV Komunistické strany Sovětského svazu, které dosáhl na nejbližším sjezdu v březnu 1986 (členem strany byl od roku 1953).\n\nV únoru 1988 byl zvolen tajemníkem ÚV se zodpovědností za otázky obrany, byl předsedou Komise ÚV pro vojenské otázky, roku 1991 ve stejné oblasti poradcem prezidenta a 1. místopředsedou Rady obrany SSSR.\n\nVe dnech 19. – 21. srpna 1991 byl členem Státního výboru pro výjimečný stav. Po porážce výboru byl uvězněn do února 1994, kdy byl amnestován.\n\nV posledních letech (po roce 2005) je předsedou rady ředitelů společnosti Rosobščemaš.\n"}
{"id": "449657", "url": "https://cs.wikipedia.org/wiki?curid=449657", "title": "Lipnice (Český Rudolec)", "text": "Lipnice (Český Rudolec)\n\nVesnice Lipnice () je malá vesnice, část obce Český Rudolec, od kterého je vzdáleno 4 km severně. Leží v Javořické vrchovině v nadmořské výšce 545 m. Rozkládá se v údolí Bolíkovského potoka, na jeho horním toku nazývaném Lipnice. V roce 2011 zde trvale žilo 44 obyvatel. Velký počet zdejších obyvatel byl evangelického vyznání.\n\nDříve byla Lipnice samostatnou obcí. V roce 1843 žilo v obci 181 obyvatel v 31 domech a 40 domácnostech. V roce 1976 byla Lipnice sloučena v rámci integrace obcí s obcemi Markvarec a Lipolec, od roku 1980 je vesnice místní částí obce Český Rudolec a je v ní 37 obytných domů.\n\nV historických pramenech je uváděna v roce 1358 jako ves, která náležela ke zboží valtínovskému a byla zde tvrz. Vlastníci se poté hojně střídali, až v roce 1633 byl Markvarec přičleněn k Dačicím a osudy dačického panství sdílel až do roku 1849. Na katastru vsi byl mlýn a vrchnostenský dvůr. Desátek se odváděl panství Dačice. Na týdenní sobotní trhy se jezdilo z Lipnice do Dačic. V 1. polovině 19. století provozovalo panství zdejší pilu a škrobárnu. U heřmanečských hranic v lokalitě V oborách byl zřízen železářský hamr, který pracoval pro železárny v Dolním Bolíkově.\n\nElektrifikována byla ves až v roce 1948 připojením na síť ZME Brno.\n\n\n"}
{"id": "449658", "url": "https://cs.wikipedia.org/wiki?curid=449658", "title": "Wonky techno", "text": "Wonky techno\n\nWonky techno (známé také jako experimental techno) je styl techna založený na breacích zasazených kolem 4/4 beat struktury a experimentování s novými rytmy a zvuky, které bývají často deformovány, distorzovány apod., s vlivem z breakbeatu, glitche a electra. Wonky techno může být jednak taneční hudbou, ale i abstraktním experimentálním počinem.\n\nO počátcích tohoto stylu se zatím vedou spekulace. Nejvíce se připisuje vznik wonky techna Jerome Hillovi, který sbíral jakési „wonky“ skladby a prodával v dnes již zavřeném londýnském obchodě „Dragondisks“.\n\n\n"}
{"id": "449659", "url": "https://cs.wikipedia.org/wiki?curid=449659", "title": "ExxonMobil", "text": "ExxonMobil\n\nExxonMobil (ExxonMobil Corporation) je nadnárodní korporace se sídlem ve městě Irving, státě Texas, Spojené státy americké, která podniká v těžebním průmyslu. Zpracovává a těží ropu a zemní plyn, vedle toho vyrábí maziva a petrochemické výrobky. CEO společnosti, která má kolem 80 tisíc zaměstnanců, je Darren Woods. Jeho předchůdcem byl Rex W. Tillerson, který následně v letech 2017 až 2018 zastával post ministra zahraničí U.S.A. \n\nVe své současné podobě vznikla 30. listopadu 1999 sloučením koncernů Exxon (založen 1973) a Mobil (1963), historicky se ale jedná o přímé „potomky“ Standard Oil Company of New York (založené 1911) Johna D. Rockefellera.\n\nKe konci roku 2007 měla rezervy ekvivalentní 72 mld barelů ropy (14. největší zásoby na světě). Vlastní 38 ropných rafinérií ve 21 zemích, které dohromady denně vyprodukují 6,3 milionu barelů rafinovaných ropných produktů.\n\nJe největší z tzv. \"supermajors\" (do češtiny překládáno jako „šest extra významných společností, s průměrnou denní produkcí (za rok 2008) o hodnotě 3,921 milionu BOE (\"barrels of oil equivalent\"), což představuje asi 3 % celosvětové produkce.\n\nExxon Mobil jedna ze dvou největších korporací na světě podle výnosů a zisku. Nejlepší období měla v letech 2005-2009, kdy rok od roku zvyšovala své roční zisky (25 330, 36 130, 39 500, 40 610 a 45 220 milionů dolarů) a v roce 2009 se dostala na vrchol žebříčku Fortune 500, kdy porazila Wal-Mart a zaznamenala roční obrat 442,851 a zisk 45,22 miliard amerických dolarů, což je největší roční ekonomická bilance, které kdy jaká korporace na světě dosáhla. Podle časopisu Fortune je v současnosti (2010) druhá s obratem 284,65 a ziskem 19,28 mld dolarů.\n\nTato korporace byla obviňována významnými vědeckými organizacemi za vedení dezinformační kampaně s cílem vytvořit nejistotu na téma globální oteplování.\n\nExxonMobil má několik desítek divizí, seskupených do čtyřech hlavních skupin.\n\n\n\n\n\n"}
{"id": "449665", "url": "https://cs.wikipedia.org/wiki?curid=449665", "title": "Kuklík (rod)", "text": "Kuklík (rod)\n\nKuklík (\"Geum\") je rod vytrvalých bylin z čeledi růžovitých.\n\nJsou to vytrvalé byliny s přímými, většinou větvenými a olistěnými lodyhami. Listy zpeřené nebo lyrovité. Květy u některých druhů jednotlivé, častěji ve vrcholičnatých květenstvích. Květy obvykle pětičetné, bílé, žluté, oranžové nebo červené. Tyčinek velké množství, gyneceum svrchní. Plodem je nažka s dlouhým zobánkem (rostrum) zakončeným háčkem (po opadnutí terminální části).\n\nKuklík městský je tradiční léčivkou, drogou je Radix Carophylatae. Ten se dříve používal i při výrobě piva. Řada druhů kuklíků je pěstována jako okrasná rostlina.\n\nKuklíky jsou rozšířeny ve všech světadílech. Výskyt v Austrálii a na Novém Zélandu je jen adventivní. V Evropě roste minimálně 13 druhů (v širokém pojetí rodu). Z ČR je známo 5 druhů a 4 mezidruhoví kříženci.\n\nDo rodu kuklík (Geum) je některými autory řazena skupina druhů, jež je jindy vyčleňována do samostatného rodu kuklice (\"Parageum\"). V Česku se jedná o druh:\n\n\nZahrnuje kuklíky v širokém pojetí rodu.\n\n\n \n"}
{"id": "449666", "url": "https://cs.wikipedia.org/wiki?curid=449666", "title": "Biogeografie", "text": "Biogeografie\n\nBiogeografie je věda o rozdělení biodiverzity v prostoru a čase. Zkoumá, kde které organismy žijí, a které procesy to způsobily. \n\nZákonitosti rozšíření druhů lze obvykle vysvětlit přes kombinaci historických faktorů jako například speciace, extinkce, kontinentální drift (pohyb světadílů), zalednění (a související změny hladiny moře) a to v kombinaci s plochou a izolací zemských mas a dostupné energie.\n\nMezi příbuzné obory na hranici biologie a geografie patří např. krajinná ekologie.\n\nVědecká teorie biogeografie pramení z práce britského biologa Alfreda Russela Wallace.\n\n\nBiogeografie je syntetická věda, která úzce spolupracuje s geografií, biologií, pedologií, geologií, klimatologií, ekologií a evolucí.\n\nNěkteré základní principy v biogeografii jsou:\n\n\n"}
{"id": "449673", "url": "https://cs.wikipedia.org/wiki?curid=449673", "title": "Petr Maixner", "text": "Petr Maixner\n\nPetr Maixner, někdy též Peter Meixner (27. února 1831 Hořice v Podkrkonoší – 22. října 1884 Praha), byl český malíř historických výjevů, portrétista a restaurátor.\n\nPocházel z rodiny pekaře. Už od útlého dětství se u něj projevoval talent ke kreslení. V letech 1846–1853 vystudoval malířství u profesorů Christiana Rubena a Eduarda Engertha na Akademii v Praze. Roku 1851 na sebe upozornil obrazem \"Záviš v žaláři\". Po něm následovala řada dalších zdařilých prací, například \"Svatý Method obrací Borise na křesťanství\" (zakoupil bývalý král Ferdinand) nebo \"Sedláci na útěku v čase třicetileté války\". Již roku 1859 zůstal na Akademii jako pomocný pedagog - korektor. Roku 1861 podnikl studijní cestu do Florencie a do Říma. V letech 1862–1863 byl na studijním pobytu ve Vídni, kde se školil u Matthiase Trenkwalda v historických technikách nástěnné malby a restaurování. Po návratu se věnoval vlastní tvorbě nástěnných maleb (fresky u oltáře sv. Václava a Panny Marie v karlínském chrámu). Dále restauroval gotické nástěnné malbyː Chrám svaté Barbory v Kutné Hoře, společně s Bedřichem Wachsmannem restauroval rovněž gotické nástěnné malby v kapli na hradě Zvíkov, v Praze jednak na klenbě průjezdu Staroměstské mostecké věže, a dále v zasedací síni Staroměstské radnice). Byl oblíbeným portrétistou, z pražských osobností portrétoval například Vítězslava Hálka nebo Jana Evangelistu Purkyně. V historické malbě byl souputníkem a následovníkem Karla Javůrka.\n\nOd roku 1865 byl na Akademii řádným asistentem v ateliéru malby. 4. února 1872 se v Chrudimi oženil Annou Balcarovou (nar. 1844), s níž měl tři děti (Miloše, Jaromíra a Boženu). V novoměstském domě čp. 792/II na nároží Vodičkovy ulice a Václavského náměstí s nimi bydleli tři Petrovi sourozenci: bratr Čeněk (nar. 1839) byl reprodukční grafik (xylograf), bratr Karel (1841—1881) malíř, a sestra Josefa (1846), o jejíž výtvarné činnosti není nic známo. Od roku 1880 několik let vyučoval kreslení na pražské technice. Těžištěm jeho tvorby zůstává monumentální historická malba. Ke konci života jej trápila oční choroba, zemřel na onemocnění mozku.\n\nMaixner je svými obrazy zastoupen v Národní galerii v Praze, v Národním muzeu, v městských muzeích v Prostějov a v Hořicích.\n\n\n"}
{"id": "449674", "url": "https://cs.wikipedia.org/wiki?curid=449674", "title": "Ilse Weberová", "text": "Ilse Weberová\n\nIlse Weberová rozená Herlingerová (11. ledna 1903 Vítkovice (Ostrava) – 6. října 1944 Auschwitz-Birkenau) byla židovská básnířka a spisovatelka knížek pro děti. Rovněž skládala písně a vyučovala hře na mandolínu. V koncentračním táboře Terezín pracovala jako dětská sestra. Dobrovolně nastoupila do transportu do Auschwitz-Birkenau, kde zahynula spolu se svým mladším synem Tomášem.\n\nNarodila se v roce 1903 ve Vítkovicích jako Ilse Herlinger. Měla pět sourozenců. Z otcova prvního manželství sestry Hertu (nar. 1898) a Bettinu - \"Mutzi\" (nar. 1891) a bratra Erwina (nar. 1895). Dále měla vlastní bratry Ernsta (Arnošta, nar. 1900) a Oscara (Oskara, nar. 1907). Psala německy básně, pohádky a divadelní scénky pro děti. V roce 1930 se vdala za Williho Webera. Usadili se v Praze, kde spolupracovala s Československým rozhlasem.\n\nPo okupaci Československa se manželům Weberovým podařilo odeslat jejich staršího syna Hanuše přes Velkou Británii do Švédska v rámci akce \"Refugee Children Movement\", kterou v Praze organizoval Nicholas Winton. Hanuš pak žil u matky Ilsiny přítelkyně Lilian, Gertrudy von Löwenadler ve Švédsku.\n\nIlse, Willi a jejich mladší syn Tomáš nastoupili v únoru 1942 do koncentračního tábora Terezín. Přijeli transportem \"W\" dne 8. února 1942 . Zde Ilse pracovala jako sestra na dětské ošetřovně. Složila na 60 básní a písní . Její ukolébavka \"Wiegala\" a písně \"Ich wandre durch Theresienstadt\" (Procházím se Terezínem) nebo \"Und der Regen rinnt\" (A déšť padá) jsou svědectvím o této době.\n\nV říjnu 1944 byl její manžel povolán do transportu \"En\" do Auschwitz-Birkenau dne 4. října 1944 . Ilse se svým synem Tomášem nastoupili dobrovolně do stejného transportu a zahynuli v den příjezdu v plynové komoře spolu s dalšími terezínskými dětmi. Před odjezdem do Osvětimi ukryl Ilsin manžel Willi rukopisy a notové záznamy své ženy v kůlně v Terezíně. Po válce se mu podařilo texty znovu najít a zachránit.\n\nDíky shodě náhod se zachovaly dopisy Ilse Weberoví z let 1933-1944, které psala své přítelkyni Lilian von Löwenadler, dceři švédského diplomata.\n\n\n\n"}
{"id": "449676", "url": "https://cs.wikipedia.org/wiki?curid=449676", "title": "Charlotte's Web", "text": "Charlotte's Web\n\nNázev Šarlotina pavučinka má několik významů.\n\n"}
{"id": "449678", "url": "https://cs.wikipedia.org/wiki?curid=449678", "title": "Šarlotina pavučinka (film, 1973)", "text": "Šarlotina pavučinka (film, 1973)\n\nŠarlotina pavučinka (v anglickém originále \"Charlotte's Web\") je americký animovaný film z roku 1973. Filmu se režisérsky ujal Charlesa A. Nicholsa a Iwao Takamota. Námětem se stala stejnojmenné dětské knihy, kterou napsala E. B. Whiteho.\n\nHlasy postaviček v originále namluvili herci jako Henry Gibson, Debbie Reynolds, Paul Lynde, Agnes Moorehead, Pamelyn Ferdin, Bob Holt, Joan Gerber, John Stephenson, Don Messick, Rex Allen, Martha Scott, Herb Vigran, a Dave Madden.\n\nNa film pak navazuje film \"Velké dobrodružství prasátka Wilbura - Šarlotina pavučinka 2\". Další zpracování pochází z roku 2006.\n\nDívka Fern jednoho dne pozoruje ve chlévě prasnici s malými selátky. Je jich 11 a prasnice má jen 10 struků. Proto chce dívčin otec nejmenší prasátko zabít. To se ale nelíbí Fern, a slíbí prasátku, že ho nedá, a že se o něj bude starat. Dá mu jméno Wilbur. Když už ho nemůže mít doma, dá ho na farmu svého strýce a každý den za ním chodí. Wilbur i Fern si najdou na farmě kamarády: husu s houserem, krávy, ovce, jednoho koně, krysu Templetona a hlavně pavouka Šarlottu. Když se jednoho dne Wilbur dozví, že před Vánoci ho farmář zabije a upeče, je zoufalý. Šarlotta mu slíbí, že vymyslí něco, aby se tak nestalo. Utká pavučinu s nápisem SKVĚLÉ PRASE. Z té je senzace, ale až o ni ochabne zájem, Šarlotta musí vymyslet jiné a lepší slovo. Utká jich ještě několik a farmář přihlásí Wilbura na soutěž domácích zvířat, kam ho převezou v bedně i se 2 černými pasažéry: Šarlottou a Templetonem. Šarlotta utká ještě jednu pavučinu, a Wilbur vyhraje medaili. Šarlotta zůstane na trámu, kde i zemře, protože nemá sílu slézt dolů. Za pomoci Templetona ale Wilbur převeze domů obal s Šarlottinými vajíčky, ze kterých se potom na jaře vylíhne moc malých pavoučků, kteří odletí, ale u Wilbura zůstanou 3: Radost, Aranea a Kráska. A Wilbur se dočká sněhu i Vánoc, i příštího jara, a mnoha dalších.\n"}
{"id": "449681", "url": "https://cs.wikipedia.org/wiki?curid=449681", "title": "Barbara Woottonová", "text": "Barbara Woottonová\n\nBarbara Woottonová, baronka Woottonová z Abingeru (14. května 1897 – 11. července 1988) byla britská soioložka, kriminalistka a ekonomka.\n\nNarodila se jako Barbara Adamová v Cambridgi. Po studiích na prestižní dívčí škole Perse School for Girls absolvovala v letech 1914–1919 ekonomii a klasická studia na cambridgeské Girton College.\n\nJejí první manžel, John (Jack) Wootton, podlehl jen pár týdnů po svatbě následkům těžkých zranění z bojů v první světové válce. V roce 1934 se Barbara Woottonová provdala za George Wrighta, s nímž žila až do jeho smrti v roce 1964.\n\nVe 30. letech byla členkou Unie federalistů, názorové platformy za federalizovanou Evropu, již zastupovala v debatách s představitelem socialistů Edgarem Hardcastlem.\n\nOd roku 1948 působila jako profesorka na londýnské Bedford College.\n\nPublikovala řadu prací z oblasti ekonomie a sociologie, k nejznámějším bývají řazeny \"Lament for Economics\" (1938), \"End Social Inequality\" (1941), \"Freedom Under Planning\" (1945), \"Social Science and Social Pathology\" (1959), \"Crime and the Criminal Law\" (1964) a \"Incomes Policy\" (1974).\n\nZa svůj výzkum zejména v oblasti ekonomických aspektů chudoby a jejich sociálně-patologických dopadů s akcentem na kriminalitu obdržela řadu ocenění. V roce 1984 natočila BBC její portrét v rámci dokumentárního cyklu \"Ženy století\".\n\nZemřela v pečovatelském domě v Surrey v roce 1988 ve věku 91 let.\n\n"}
{"id": "449685", "url": "https://cs.wikipedia.org/wiki?curid=449685", "title": "Rohloff Speedhub", "text": "Rohloff Speedhub\n\nRohloff Speedhub 500/14 je nábojová planetová převodovka pro jízdní kolo vyráběná německou firmou Rohloff AG. Má 14 převodových stupňů, rozvržených rovnoměrně po 13,6 %, celkový převodový rozsah je 526 %.\n\nVelkým rozsahem i počtem převodů konkuruje tato převodovka rozšířenějším systémům přehazovaček. U nich je totiž z dostupných (například 3*9=27) převodů smysluplně využitelná jen část, některé kombinace jsou duplicitní a při některých se příliš kříží řetěz. Výhodou planetových převodovek obecně pak je jejich zapouzdřenost, z které plynou menší nároky na údržbu a čištění. Kromě o něco vyšší váhy tak je hlavní nevýhodou proti přehazovačce vyšší pořizovací cena.\n\n"}
{"id": "449687", "url": "https://cs.wikipedia.org/wiki?curid=449687", "title": "Kurt Hartrampf", "text": "Kurt Hartrampf\n\nKurt Hartrampf (29. duben, 1906 - 23. březen, 1983) byl důstojník Waffen-SS a tankové eso v hodnosti SS-Obersturmbannführer (podplukovník) za druhé světové války. Mimo jiné byl i držitelem mnoha vojenských vyznamenání včetně rytířského kříže nebo německého kříže ve zlatě.\n\nNarodil se 29. dubna roku 1906 ve slezském městě Haynau na území tehdejšího Německého císařství. V druhé polovině 30. let vstoupil do SS, ale do NSDAP nikoliv. Účastnil se německého útoku na Polsko, kdy sloužil jako SS-Untersturmführer ve štábu SS-Heimwehr Danzig. Za toto působení získal Gdaňský kříž I. třídy.\n\nS rozvojem Waffen-SS byla SS-Heimwehr Danzig použita k výstavbě 3. tankové divize SS „Totenkopf“ a Hartrampf byl jmenován velitelem 1. roty u 3. praporu tankových stíhačů (\"SS-Panzerjäger-Abteilung 3\") z této divize. U SS divize „Totenkopf“ zůstal až do počátku roku 1943, kdy byl převelen k tankovému pluku nově vznikající 10. tankové divizi SS „Frundsberg“, kde velel 1. tankovému praporu.\n\nVe velení jej během roku 1944 vystřídal SS-Sturmbannführer Dr. Gerhard Adam a on byl převelen ke 102. těžkému tankovému praporu SS, který byl převelen do Německa k doplnění. Zde nahradil SS-Obersturmbannführera Hanse Weisse, který byl během těžkých bojů ve Falaiské kapse zajat spojeneckými jednotkami.\n\nPraporu velel až do konce války, kdy byl 28. dubna 1945 vyznamenán rytířským křížem za vedení jednotky proti postupujícím sovětským vojskům.\n\nVálku přežil a zemřel 23. března roku 1983 ve Spolkové republice Německo.\n\n\n"}
{"id": "449689", "url": "https://cs.wikipedia.org/wiki?curid=449689", "title": "SPIHT", "text": "SPIHT\n\nSPIHT (') je kvantovací algoritmus navržený pro aplikaci na koeficienty vzniklé pyramidovým rozkladem vlnkovou transformací. V roce 1996 jej publikovali výzkumníci Amir Said a William A. Pearlman. SPIHT vychází z algoritmu EZW ('), který dále zdokonaluje.\n\nZ praktičtějšího úhlu pohledu se jedná o algoritmus, který progresivně ukládá vlnkové koeficienty do toku bitů. Při dekódování tohoto toku se koeficienty postupně zpřesňují. Jeho práci lze tedy kdykoli přerušit a kvalita uložených koeficientů odpovídá doposud vyprodukovanému výstupu.\n\nAlgoritmus při svém postupu zohledňuje spojitost mezi koeficienty na různých úrovních rozkladu. Rozložený signál je na každé úrovni reprezentován dvojnásobným množstvím koeficientů v každém rozměru než na úrovni předchozí (směrem od kořene k listům). Vlnkové koeficienty jsou mezi sousedními měřítky (rozlišeními) silně korelovány. Lze na nich vypozorovat, že hodnota každého koeficientu bude s velkou pravděpodobností menší než hodnota jeho předchůdce. Tohoto faktu využíval již algoritmus EZW. SPIHT je sice implementačně náročnější, při stejné kvalitě však dosahuje kratšího výstupního toku bitů. Existují i různé modifikace tohoto algoritmu.\n\nAlgoritmus SPIHT pracuje s tzv. prostorovými stromy (\"). Jedná se o datovou strukturu reprezentující vlnkové koeficienty. Strom začíná kořenem. V případě jednorozměrného signálu má každý uzel dva následníky. U dvourozměrného obrazu bude mít každý uzel následníky čtyři. Listy reprezentují nejvyšší frekvence.\n\nVlnkovou transformací jednorozměrného diskrétního signálu o osmi vzorcích vznikne strom koeficientů formula_1, kde formula_2 je stejnosměrná složka a formula_3 s 1 ≤ formula_3 ≤ 7 jsou výstupy horních propustí (dále jen AC koeficienty, indexy 4–7 značí nejvyšší frekvence). Vyjma stejnosměrné složky lze koeficienty reprezentovat stromem jako na obrázku vpravo.\n\nV případě jednorozměrného signálu lze prostorový strom reprezentovat jako jediný vektor (tedy jednorozměrné pole koeficientů). Vektor začíná DC koeficientem (prvek s indexem 0) a následují koeficienty postupně od nejvyšší úrovně rozkladu po nejnižší. Vyjma DC koeficientu má každý prvek s indexem formula_5 své dva přímé potomky na indexech formula_6 až formula_7. Koeficient s indexem 1 tvoří kořen stromu. Situaci znázorňuje obrázek níže.\n\nU transformace obrazu (tedy dvourozměrného signálu) je situace obdobná. Koeficienty zde nereprezentuje vektor ale matice (dvourozměrné pole). DC koeficient je prvek s indexy formula_8. Vyjma něj má každý prvek s indexy formula_9 své čtyři přímé potomky na souřadnicích formula_10 až formula_11, tedy formula_10, formula_13, formula_14 a formula_11. Situaci znázorňuje obrázek níže. Tato struktura odráží vztahy mezi vlnkovými koeficienty, které vznikly pyramidovým rozkladem.\n\nObdobná situace nastane i u vícerozměrných signálů. Pro popis algoritmu SPIHT je ještě podstatné stanovit nad prostorovými stromy jednu operaci, resp. definovat několik množin.\n\nPrvní z nich je množina indexů (souřadnic) kořenů. Spadají sem koeficienty z nejvyšší úrovně rozkladu, případně též DC koeficient. Tato množina se značí formula_16 (\"). Pro dvourozměrnou variantu stromu bude tedy obsahovat indexy formula_17, formula_18, formula_19, případně formula_8.\n\nDruhou je množina indexů přímých potomků uzlu. Značí se jako formula_21 (\") a pro dvourozměrnou variantu stromu může být definována jako formula_22. Pořadí není podstatné, ale musí být vždy stejné.\n\nTřetí je množina indexů všech následníků uzlu (tedy i těch nepřímých). Označuje se jako formula_23 (\"). Do této množiny tedy patří všichni přímí potomci, všichni přímí potomci přímých potomků a tak dál až k listům stromu.\n\nDalší množinou je množina indexů všech nepřímých následníku uzlu. Označuje se formula_24 a spadají sem všichni následníci uzlu vyjma jeho přímých potomků. Množina je definována jako formula_25.\n\nK efektivní implementaci práce se stromy koeficientů lze využít Mortonův rozklad. Nyní je třeba definovat operaci významnosti na množině koeficientů. Množina je významná tehdy, pokud je významný alespoň jeden její prvek. V ostatních případech je nevýznamná. Operace významnosti se značí formula_26, kde formula_27 je množina indexů. Definici lze zapsat jako následující rovnici. Ke zjednodušení zápisu jednoprvkových množin lze psát formula_28 jako formula_29.\n\nAlgoritmus SPIHT pracuje v jedné ze svých částí s dělením množin a používá přitom množiny právě definované. Dělení množin probíhá podle následujících dvou jednoduchých pravidel. Počáteční množina je tvořena množinami formula_31 a formula_32 pro všechna formula_33. První pravidlo říká, že pokud je množina všech následníků formula_32 významná, je rozdělena na formula_35 a čtyři samostatné prvky formula_36. Druhé pravidlo říká, že jestliže je významná množina formula_35, je tato rozdělena na čtyři množiny formula_38 s formula_36.\n\nVlastní algoritmus pracuje se třemi seznamy. První seznam se značí LIS ('), tedy seznam nevýznamných množin. Druhý se značí LIP (') a obsahuje seznam nevýznamných koeficientů. Třetím je seznam LSP (\"\") a obsahuje seznam významných koeficientů. Seznamy LIP a LSP reprezentují jednotlivé koeficienty. Seznam LIS reprezentuje buď množinu formula_32 nebo formula_35. Prvky tohoto seznamu jsou tedy dvojího typu. K jejich rozlišení je ve zmíněné práci použito následující značení – typ A reprezentuje formula_32 a typ B reprezentuje formula_35.\n\nAlgoritmus pracuje iterativně a vlastní jádro sestává ze tří částí. První je průchod množinou LIP, následuje průchod množinou LIS – tyto kroky se nazývají srovnávací průchod ('). Třetí částí je průchod množinou LSP – tento krok se nazývá upřesňovací průchod ('). Při srovnávacím průchodu jsou koeficienty v LIP testovány na významnost a případně přesunuty do LSP. Obdobně jsou na významnost testovány\nmnožiny v LIS a podle uvedených pravidel případně rozděleny. Nově vzniklé množiny jsou umístěny zpět do LIS. Dělením vzniklé samostatné koeficienty jsou podle významnosti umístěny buďto do LIP nebo LSP. Jako následující algoritmus je uvedena původní varianta.\n\nAlgoritmus pro dekódování vytvořeného bitového toku pracuje zcela shodně jako uvedený algoritmus pro kódování s tím rozdílem, že je slovo „odešli“ nahrazeno slovem „načti“. Seznamy LIS, LIP a LSP u kodéru a dekodéru musejí být tedy v každém okamžiku stejné. Dekodér postupně upřesňuje hodnoty vlnkových koeficientů. Když je koeficient přesunut do LSP, dekodér ví, že je jeho hodnota formula_72. Dekodér tedy použije tuto informaci spolu s příchozí informací o znaménku a nastaví rekonstruovaný koeficient formula_73. Podobně v průběhu upřesňovacího průchodu přičte nebo odečte dekodér od formula_74 hodnotu formula_75. Nastavuje tedy odhadovanou hodnotu koeficientů do poloviny možného intervalu – je to klíčová výhoda algoritmu SPIHT.\n\nExistuje množství modifikací tohoto algoritmu. Jednou z možných úprav je předsunutí upřesňovacího průchodu před srovnávací. Tím se sníží výpočetní náročnost, protože se odbourá potřeba sledovat nově přidané prvky seznamu LSP. Jestliže jsou dále prvky seznamů procházeny vždy v pevném pořadí od kořene k poslednímu listu, zmizí skok ze zpracování uzlu typu A do zpracování uzlu typu B (v podstatě příkaz codice_1). LIS, LSP a LIP již pak vlastně nejsou seznamy, nýbrž množiny (které se procházejí vždy ve stejném pořadí).\n\n\n"}
{"id": "449695", "url": "https://cs.wikipedia.org/wiki?curid=449695", "title": "Hrad Doornenburg", "text": "Hrad Doornenburg\n\nDoornenburk je nizozemský vodní hrad ze 13. století. Hrad leží na východě provincie Gelderland, poblíž vesnice Doornenburg. Sestává z předhradí a hlavního hradu, které jsou propojeny malým dřevěným mostem. Je to jeden z největších a nejlépe dochovaných hradů v Nizozemsku.\n\nNa místě hradu se již v 9. století nacházel opevněný dům, známý jako Villa Dorenburc. Z něj ve 13. století vznikl skromný hrad. V průběhu století se stále více rozšiřoval až do podoby, ve které jej můžeme dnes vidět. V 15. století bylo zbudováno předhradí. Skládá se z obytných místností, kaple a statku. Posledně jmenovaný je unikátní v tom smyslu, že na nizozemských hradech se statky nenacházely.\n\nHrad Doornenburg byl obydlený až do 19. století. Pak nastal jeho úpadek. V roce 1937 byla zřízena Nadace pro zachování Doornenburgu, která od roku 1937 nechávala hrad zrestaurovat. V roce 1941 byla restaurace dokončena. Na konci druhé světové války byl hrad téměř celý zničen bombardováním. Předpokládalo se, že nálet provedla Luftwaffe, ale v březnu 1945 se ukázalo, že ho ve skutečnosti bombardovala RAF. Mezi lety 1947 a 1968 byl hrad znovu celý postaven. V roce 1968 se na tomto hradě mimo jiné natáčel televizní seriál Floris.\n\n"}
{"id": "449696", "url": "https://cs.wikipedia.org/wiki?curid=449696", "title": "Loevestein", "text": "Loevestein\n\nHrad Loevestein () je středověký vodní hrad postavený rytířem Dircem Loefem van Hornem (proto „Loef's stein“) v roce 1368. Byl zbudován na strategickém místě ve středním Nizozemsku, kde se stékají řeky Máza a Waal.\n\nPůvodně to byla jednoduchá čtvercová cihlová budova, v 16. století přestavěná na větší pevnost obehnanou valy, dvěma příkopy, zbrojnicí a ubytovnou pro posádku a velitele. Posléze se z hradu stala věznice pro politické vězně, nejslavnějším vězněm se stal urozený Hugo Grotius, často představovaný jako otec moderního mezinárodního práva, který byl jako sporně sloužící odsouzen v roce 1619 na doživotí. V roce 1621 se mu povedl z vězení útěk, posléze působil deset let jako švédský velvyslanec ve Francii. Dalším známým vězněm byl anglický viceadmirál George Ayscue.\n\nBěhem druhé světové války byl hrad Loevestein součástí Nieuwe Hollandse Waterlinie, hlavní obranné linie, která byla založena v jižních a severních provinciích. V současné době je hrad užíván jako středověké muzeum a úřad.\n\nV románě Alexandra Dumase Černý Tulipán je hlavní hrdina Cornelius Van Baerle také vězněn na tomto hradě.\n\n"}
{"id": "449705", "url": "https://cs.wikipedia.org/wiki?curid=449705", "title": "Brodec", "text": "Brodec\n\nBrodec má více významů:\n\n\n\n"}
{"id": "449712", "url": "https://cs.wikipedia.org/wiki?curid=449712", "title": "Garrett", "text": "Garrett\n\nJméno a příjmení Garrett [\"gaerit\"] nosí více různých osobností:\n\n\n"}
{"id": "449716", "url": "https://cs.wikipedia.org/wiki?curid=449716", "title": "Řihošek", "text": "Řihošek\n\nPříjmení Řihošek, Rihošek nebo Rihosek nosí více různých osobností:\n\n"}
{"id": "449721", "url": "https://cs.wikipedia.org/wiki?curid=449721", "title": "Stohánek", "text": "Stohánek\n\nStohánek byl dřevěný a zčásti i skalní hrad a poustevna na území bývalého vojenského pásma Ralsko na východ od Mimoně v okrese Česká Lípa. Stával na vrcholu skály Stoh (396 m) v lesích. Od roku 1996 jsou skála a smíšený les kolem součástí vyhlášené přírodní památky Stohánek o rozloze 0,26 ha.\n\nAsi kolem roku 1430 zde Vartenberkové, vlastnící okolní kraj, postavili dřevěný hrad uprostřed lesů. V podhradí stávala vesnička \"Neiderwald\", zaniklá po třicetileté válce a směrem k Mimoni vybudovali v 20. století zaniklou vesničku Svébořice. Už dva roky po vybudování hrádku jej i s okolím koupil Zdeněk z Valdštejna, ale protože své zájmy přesunul k hradu Děvín o několik km severněji, ten nijak dobře nechráněný byl roku 1444 lužickými vojsky zbořen. Časem zmizely zbytky dřevěných staveb úplně a v listinách panství z 16. století zmiňován nebyl.\n\nPozději zde přebývali poustevníci, kteří si vysekali své světničky. Poustevna z konce 18. století je známá svým popisem z povídky Karolíny Světlé \"Poslední poustevnice\". Skálu označila jako Strouhánek, přepisem z německého Strohanke. V povídce líčila, jak pomocník jednoho poloslepého poustevníka byla přestrojená žena, která sem utekla ve strachu z kupce, kterému sloužívala. Pak ji nahradila jiná pomocnice a poustevník Jetoným pro nemravný život musel roku 1773 odejít a poustevna osiřela.. Zařízení a ani jakékoliv památky na jejich pobyt se zde nezachovaly.\n\nVe skále se zachoval úzký průchod s vytesaným schodištěm s kovovým zábradlím, ve stěně je řada prázdných výklenků z bývalé křížové cesty i vytesané místnosti, nahoře jsou kamenné zbytky ochozů hradu. Z vrcholu skály je pěkný rozhled po okolí.. Pod skalou je tabule s vyznačením Přírodní památky Stohánek a rozcestníkem. Od tabule nahoru 150 metrů dlouhá cesta vyznačená není. Kopec i se skálou je zarostlý stromy.\n\nKolem skály s někdejším hradem vedou dvě cyklostezky 3050 a 3046. Stohánek je na okružní zeleně značené turistické cestě z Hamru na Jezeře dlouhé bez odboček 9 km. V okruhu do 5 km je celá řada dalších přírodních památek, i Sochorův pomník.\n\n"}
{"id": "449723", "url": "https://cs.wikipedia.org/wiki?curid=449723", "title": "Nuku Hiva", "text": "Nuku Hiva\n\nNuku Hiva je největší ostrov v souostroví Markézy ve Francouzské Polynésii, zámořském území Francie v Tichém oceánu. To bylo dříve také známé jak Île Marchand a Madison ostrov.\n\nNuku Hiva je charakterizován malými zátokami vedoucími k hlubokým údolím, které vedou do vnitrozemí. Největší zátokami na severu ostrova jsou Anaho a Hatiheu. Aakapaa. Jih má méně zátok, mezi kterého patří Taiohae, Taipivai, Hooumi, Hakapoovai (poslední tři jsou části větší Baie du Contrôleur) a zátoky Hakaui a Hakatea. Střední součást ostrova je náhorní plošina nazvaná Tōvi “i. Na západním okraji Tōvi “i se nalézá Tekao, nejvyšší vrchol ostrova, který dosáhuje výšky 1 224 m.\n"}
{"id": "449725", "url": "https://cs.wikipedia.org/wiki?curid=449725", "title": "Český dům", "text": "Český dům\n\nČeský dům se nachází na více místech:\n\n"}
{"id": "449732", "url": "https://cs.wikipedia.org/wiki?curid=449732", "title": "Železniční trať Tywyn – Nant Gwernol", "text": "Železniční trať Tywyn – Nant Gwernol\n\nŽelezniční trať Tywyn - Nant Gwernol ( , ) je samostatná úzkorozchodná dráha ve Středním Walesu spojující Tywyn s Nant Gernolem. Je dlouhá 11,67 km a byla otevřena v roce 1866 za účelem dopravy břidlice z lomů v Bryn Eglwys do Tywynu. Rozchod kolejí je 686 mm.\n\nDnes je tato železnice především turistickou atrakcí.\n\n"}
{"id": "449734", "url": "https://cs.wikipedia.org/wiki?curid=449734", "title": "Samer (jméno)", "text": "Samer (jméno)\n\nSamer (vyslov Sámer) je arabské mužské jméno, běžně užívané v arabském světě. Jméno je odvozeno od arabského slovesa \"Samer\" (arabskyسمر), což znamená \"Ten který v noci krásně hovoří\".\n\n"}
{"id": "449736", "url": "https://cs.wikipedia.org/wiki?curid=449736", "title": "Veles (město)", "text": "Veles (město)\n\nVeles (makedonsky a v dalších jihoslovanských jazycích Велес / Veles, ) je město a sídlo opštiny v Severní Makedonii. Leží přibližně uprostřed země, na obou březích řeky Vardar, na půli cesty mezi Skopje a hranicí s Řeckem. V roce 2002 zde žilo 43 716 obyvatel, z toho přes 90 % tvoří Makedonci; nejvýraznější národnostní menšinou jsou Turci.\n\nVýznamným rodákem je básník a revolucionář Kočo Racin (1908–1943).\n\nMěsto bylo pojmenováno patrně po slovanském bohu Velesovi. V letech 1946–1991 neslo na počest jugoslávského vůdce Josipa Tita název Titov Veles (Титов Велес).\n\nVeles je důležitou železniční stanicí na trase Bělehrad – Skopje – Soluň a z severomakedonských měst má nejlepší vlakové spojení s hlavním městem. Dále odtud vedou regionální dráhy do Bitoly a přes Štip do Kočani.\n\nNa místě dnešního města Veles bylo první město zbudováno v roce 168 př. n. l. a to pod názvem \"Bila Zora\". V 7. století město osídlili Slované. Současný název města je doložen od 11. století. Ze středověku pochází např. klášter sv. Dimitrije. Mezi hlavní památky ve městě pak patří kostel sv. Panteleimona z 19. století.\n\nVeles byl pod nadvládou Turků v letech 1395 – 1912. Cestopisec Evlija Čelebi při popisování balkánských měst si v případě Velesu všiml nově zbudovaného dřevěného mostu přes řeku Vardar.\n\nNa začátku 20. století byly ve Velesu v provozu dvě základní školy s bulharským vyučovacím jazykem a jedna se srbským, rumunským a řeckým. Řekové rovněž ve Velesu provozovali střední školu.\n\nMěsto bylo osvobozeno od okupace dne 9. listopadu jednotkami Osmé veleské brigády jugoslávských partyzánů.\n\n"}
{"id": "449737", "url": "https://cs.wikipedia.org/wiki?curid=449737", "title": "Český dům (Ostrava)", "text": "Český dům (Ostrava)\n\nČeský dům v ostravském městském obvodě Vítkovice je památkově chráněná novorenesanční budova sloužící jako sídlo místních sokolů.\n\nNa konci 19. století byly Vítkovice nejvíce germanizovanou obcí na severní Moravě. Čeští vlastenci proto přišli s myšlenkou založení centra podpory českého spolkového života, kultury, vzdělávání a sportu. Založili \"Družstvo Českého domu\" a pustili se do stavby. Původní plány se ovšem ukázaly být více než velkorysé a tak hrozilo, že hned po dostavbě v roce 1899 bude muset být zadlužená budova prodána. Že se tak nestalo, za to patří dík jak členům družstva, kteří aktivně sháněli finanční příspěvky, tak obyvatelům Moravské Ostravy, kteří Vítkovickým posílali výtěžky některých divadelních představení.\n\nObjekt domu je jednopatrovou čelní budovou souběžnou s dnešní ulicí Výstavní. V přízemí se nacházela restaurace, hotelové služby a společenská místnost určená pro schůze spolků. Součástí prostorného sálu, který patřil k nejreprezentativnějším místnostem na celé Moravě, bylo také jeviště určené pro ochotnické divadlo.\n\nV budově sídlilo hned několik spolků. Jako první (od roku 1899) to byl klub velocipedistů. Ve stejném roce se zde konalo vystoupení sokolů. Velmi aktivní byli ochotníci z divadelního spolku Tyl – jejich prvního vystoupení se zúčastnilo tolik diváků, že třetina z nich musela sledovat představení ve stoje. Mezi čestné členy spolku patřil např. Alois Jirásek, Jaroslav Kvapil či Svatopluk Machar. Kromě spolků zde měly bouřlivé schůze politické strany. Za zmínku rovněž stojí, že se v České domě nacházela jako jedna z prvních největší knihovna s čítárnou na Ostravsku s nejbohatším fondem české literatury.\n\nV roce 1991 budovu získala do vlastnictví \"Tělocvičná jednota Sokol Vítkovice\". Ta za prostředky od České obce sokolské, Magistrátu města Ostravy, ostravských památkářů i Úřadu městského obvodu Vítkovice provedla rekonstrukci budovy. Byla opravena střecha a interiéry. Místní sokolové také plánují výměnu oken v prvním patře a izolaci stěn. Krása Českého domu by pak měla ještě více vyniknout po dokončení rozsáhlé rekonstrukce Výstavní ulice.\n\n"}
{"id": "449738", "url": "https://cs.wikipedia.org/wiki?curid=449738", "title": "Bulletin", "text": "Bulletin\n\nBulletin může být :\n\n\n"}
{"id": "449743", "url": "https://cs.wikipedia.org/wiki?curid=449743", "title": "Dolní oblast Vítkovice", "text": "Dolní oblast Vítkovice\n\nDolní Vítkovice jsou národní kulturní památka nacházející se poblíž centra Ostravy ve Vítkovicích. Zahrnují rozsáhlý průmyslový areál Vítkovických železáren s unikátním souborem industriální architektury. Souboru tří na sebe navazujících celků – černouhelného dolu, koksovny a vysokopecního provozu – se také říká „Ostravské Hradčany“. Oblast je zapsána v seznamu Evropského kulturního dědictví.\n\nPrvotní podnět k založení Vítkovických železáren vzešel 9. prosince 1828 od olomouckého arcibiskupa Rudolfa. Provoz Rudolfovy huti byl pak zahájen v polovině září roku 1830. O rok později zde vznikla koksovna. První vysoká pec na koks byla zapálena v roce 1836, druhá o dva roky později. V roce 1852 byl v blízkosti huti založen důl Hlubina. Postupem času bylo v provozu šest vysokých pecí, které byly postupně odstavovány až do 27. září 1998, kdy byl proveden poslední odpich.\n\nPojmenování Ostravské Hradčany je překvapivě staršího data, než se lidé domnívají. Vzniklo již za dob první republiky, kdy byla v oběhu poštovní známka s motivem pražských Hradčan a nápisem „Československo – Hradčany“. Spolu s ní byla vydána také známka s panoramatem Vítkovic a nápisem „Československo – Mor. Ostrava“. Lidová tvořivost pak vykonala své a vzniklo označení Ostravské Hradčany.\n\nPo ukončení výroby železa se diskutovalo, co s bývalým průmyslovým areálem. Myšlenku jeho zbourání převážil názor revitalizace objektu a jeho zachování jako technické památky pro budoucí generace. V červnu 2002 byla nařízením vlády Dolní oblast Vítkovic prohlášena národní kulturní památkou. V prosinci 2008 se pak jako jedna ze čtyř českých památek dostala na vznikající seznam Evropského kulturního dědictví. \n\nV září 2009 získal projekt na oživení a nové využití vysokých pecí a dalších památkově chráněných objektů půlmiliardovou dotaci z prostředků Evropské unie a České republiky. Hlavním cílem projektu „Zpřístupnění a nové využití NKP Vítkovice“ je reaktivace hlavních částí Národní kulturní památky Vítkovice (NKP), jejich zpřístupnění veřejnosti a následné využití potenciálu NKP pro edukativní a kulturně-společenské aktivity. V roce 2012 byla dokončena 1. část projektu a byly zpřístupněny tři základní objekty národní kulturní památky, vysoká pec č. 1, plynojem a budova VI. energetické ústředny. \n\nHistorie pece sahá do roku 1871, kdy na místě, kde dnes vysoká pec č. 1 stojí, byla zapálena první vysoká pec skotského typu, která s několika přestávkami fungovala do roku 1902. Během následujících tří let byla vystavěna nová, výkonnější pec. V letech 1910 – 1911 prošla zásadní úpravou, byl zaveden šikmý výtah poháněný parním strojem. Konečnou podobu získala pec po generální opravě v roce 1988. V té době patřila k nejmodernějším svého druhu v Evropě a při maximálním výkonu byla schopna vyrobit až 300 000 t speciálního a slévárenského železa. Poslední odpich proběhl 27. září 1998. Podle projektu architekta Josefa Pleskota byla pec v letech 2011 – 2012 stavebně uzpůsobená jako interaktivní naučná a vyhlídková trasa. 20. 3. 2012 byl prohlídkový okruh zpřístupněn pro veřejnost. \n\nNaučný okruh začíná u jeřábové dráhy, kde se původně navážel kovový šrot k recyklaci. Prohlídka pokračuje výjezdem na pec čtyřtunovým, panoramatickým, skipovým výtahem, který má kapacitu dvanáct až šestnáct lidí a v jeho dráze se původně navážela vsázka do pece. Naučná trasa dále ukazuje místo, kde se vsázka vsypávala do pece, je prezentován proces tavby železa na plošině ve výšce 45 m a je možné vyjet na vyhlídkovou věž na vrcholu pece ve výšce 60 m. Součástí prohlídky je i místo odpichu vysoké pece včetně vnitřního prostoru, odlévací plošina nebo velín s původním zařízením, kterým se řídila výroba železa. \n\nV roce 2015 byla na vrcholu této pece postavena multifunkční nástavba (rozhledna, bar a kavárna) nazvaná Bolt Tower. Měří 77,7 metrů.\n\nStavba tzv. mokrého plynojemu začala 22. 11. 1922 a dokončena byla za čtrnáct měsíců, v lednu 1924. Plynojem o obsahu 50 000 m³ jímal vyčištěný vysokopecní plyn a udržoval tlak v plynové síti. Vysokopecní plyn, jako vedlejší produkt při výrobě železa, byl odváděn do prašníku, kde byl pročištěn a zbaven z 80 procent prachu, poté byl veden do čistírny plynu, kde byl zbaven zbylých prachových podílů. Vyčištěný plyn měl využití jako otop ohřívačů větru, vytápěl koksovací komory koksovny a sloužil jako palivo plynových motorů pístových dmychadel. S ukončením provozu vysokých pecí byl v roce 1998 ukončen i provoz plynojemu. \n\nDle návrhu architekta Josefa Pleskota začaly v listopadu 2010 přípravné práce na rekonstrukci budovy. Zvon plynojemu byl v období od 13. do 23. ledna 2011 vyzvednut o 1492 cm a do vnitřního prostoru byla umístěna vestavba zahrnující konferenční sály, foyer, šatnu, galerii a velkokapacitní sál pro 1500 návštěvníků. Multifunkční aula byla otevřena 1. května 2012 a dostala jméno Gong. \n\nVystavěna ve 30. letech 20. století jako zastřešený prostor pro dvojici plynových pístových dmychadel z roku 1938 a 1948, která pomocí kychtového plynu vyráběla stlačený vzduch. Ten byl následně veden venkovním potrubím na vysokou pec č. jedna, kde při předehřáté teplotě až 1200 °C podporoval hoření při výrobě surového železa.\n\nNa základě projektu Heleny a Václava Zemánkových a v konečné fázi architekta Zdeňka Fránka byla VI. energetická ústředna reaktivována na Malý svět techniky U6, interaktivní expozici s návazností na technické tradice regionu. Expozice byla otevřena na podzim 2012. Kromě expozice, vznikl v objektu také výukový prostor, součástí jsou tři učebny a jeden velký výukový sál. \n\nOd 26. září 2014 je v Dolních Vítkovicích v provozu moderní science center Svět techniky. Obsahuje čtyři stále expozice – Dětský svět, Svět Civilizace, Svět vědy a objevů a Svět přírody. Najdete zde také množství učeben, laboratoře dílny, 3D kino a Divadlo vědy.\n\nOtevřením Velkého světa techniky byla ukončena II. etapa projektu revitalizace Dolních Vítkovic. V roce 2015 pak dojde k zprovoznění nástavby na Vysoké peci č.1, otevření areálu Dolu Hlubina a vzájemnému propojení obou areálů. Vizí je pak umístění krajské knihovny do objektu bývalé koksovny, či výstavba vysokoškolského campusu mezi objekty čtvrté a šesté vysoké pece. \n\n\n"}
{"id": "449745", "url": "https://cs.wikipedia.org/wiki?curid=449745", "title": "Vnitřní Rakousy", "text": "Vnitřní Rakousy\n\nVnitřní Rakousy (též Vnitřní Rakousko, německy \"Innerösterreich\") je označení historického území, které zahrnovalo oblasti ležící na jihu dnešního Rakouska, ve Slovinsku a částečně také v Itálii a v Chorvatsku. Jednalo se o historické země Štýrsko, Korutany, Kraňsko a Přímoří, ovládané štýrskou větví rakouských Habsburků. Hlavním městem byl Štýrský Hradec (Graz).\n\nÚzemí dnešního Rakouska nebylo ve středověku a na počátku novověku jednotným státním útvarem, ale skládalo se ze samostatných knížectví a hrabství v rámci Svaté říše římské. Habsburkové tato území postupně ovládli v letech 1276 až 1500. Vzhledem k tomu, že v těchto zemích dosud neplatilo právo primogenitury (nástupnictví nejstaršího syna), docházelo k rozdělení vlády mezi různé členy habsburského rodu.\n\nCísař Ferdinand I. rozdělil rakouské dědictví mezi své 3 syny. Po jeho smrti v roce 1564 připadla vláda ve Vnitřních Rakousích nejmladšímu z nich, Karlovi (vládl do roku 1590). Arcivévoda Karel II. budoval Vnitřní Rakousy jako samostatné knížectví v rámci Svaté říše římské. Jednotlivé země si však zachovávaly vlastní zemské sněmy.\n\nKarel během své vlády zavedl řadu vnitřních reforem. Musel se však také potýkat s nebezpečím turecké expanze, neboť jeho území bezprostředně sousedila s Osmanskou říší. Ačkoliv garance obrany Říše byla především povinností císaře, tedy Karlova nejstaršího bratra Maxmiliána II., nemohl Karel na bratrovu pomoc příliš spoléhat a budoval aktivní obrannou linii v Chorvatsku na vlastní náklady sám.\n\nSídelním městem arcivévody byl Štýrský Hradec, který se v té době stal nejvýznamnějším centrem na území Rakouska, zvlášť poté, co se v roce 1583 přestěhoval dvůr císaře Rudolfa II. z Vídně do Prahy.\n\nPřes určité snahy o rekatolizaci se období vlády Karla II. vyznačuje poměrně velkou náboženskou tolerancí. Velké úsilí v boji s nekatolíky, završené úspěchem, vyvinul mezi po roce 1590 jeho syn Ferdinand Štýrský. Kolem roku 1600 se již většina území Vnitřních Rakous formálně hlásila ke katolické víře.\n\nV roce 1619 zemřel císař Matyáš, který nezanechal žádné potomky. Jeho nástupcem se stal jeho o mnoho mladší bratranec Ferdinand Štýrský (vládl jako císař Ferdinand II. do své smrti v 1637), který tímto získal pod svoji přímou vládu také Horní a Dolní Rakousy, země Koruny české a Uhry. K úplnému sjednocení Rakouska pod jednoho panovníka došlo až v roce 1665 vymřením tyrolské větve Habsburků.\n\n"}
{"id": "449748", "url": "https://cs.wikipedia.org/wiki?curid=449748", "title": "Karel Weis", "text": "Karel Weis\n\nKarel Weis, také Weiss, pseudonym Celestin Nožička, (13. února 1862 Praha – 4. dubna 1944 Praha) byl český hudební skladatel, sběratel lidových písní a folklorista.\n\nNarodil se v Praze v rodině kováře. Studoval na Pražské konzervatoři, zpočátku lesní roh, pak housle. Po čtyřech letech studia byl vyloučen, přešel na varhanickou školu – studoval teorii u Františka Skuherského. Studia ukončil v roce 1881. Nejprve působil jako varhaník kostela sv.Štěpána a současně jako kapelník a sbormistr Maiselovy synagogy a pak vystřídal řadu hudebnických zaměstnání včetně působení v Národním divadle jako houslista . V letech 1886-1887 byl kapelníkem Národního divadla v Brně, jednu sezónu působil i v Bautzenu (Budyšíně). Jeho skladatelské umění mu vyneslo několikaleté rakouské státní stipendium. Byl jedním z mála českých skladatelů, který neměl existenční problémy – kromě českého publika psal i pro publikum německé (Vídeň, Berlín). V roce 1934 byl zvolen řádným členem České akademie . \n\nV roce 1900 vstoupil do manželství s Marií Šístkovou (*1877), se kterou měl pak čtyři syny (jeden zemřel dvouletý). Rodina bydlela na pražském Smíchově, dnešním Janáčkově nábřeži. Byl pochován na pražském hřbitově na Malvazinkách.\n\nJeho hlavním hudebním oborem byla kompozice. Vedle řady oper a operet napsal kantátu \"Triumfátor\" (1888). Psal i hudbu baletní a filmovou. Je autorem i jediné \"symfonie c moll\".\n\nOpery a operety \nJeho nejznámějším a nejvýznamnějším dílem se stalo souborné velké vydání lidových písní \"Český jih a Šumava v lidové písni\", monumentální patnáctisvazkové dílo, které je výsledkem jeho skoro padesátileté sběratelské a konzervační práce. Vycházelo postupně od roku 1928.\n\nPod názvem \"Rozmarné příhody\" sepsal své vzpomínky (vydal Josef R. Vilímek, Praha, 1926, ilustroval A. L. Salač. Do \"Národní politiky\" přispíval svými fejetony.\nPamětní síň má, jako sběratel jihočeských písní, v Blatském muzeu ve Veselí nad Lužnicí. Budova muzea ve Veselí nad Lužnicí je pojmenováno po Karlu Weisovi, tzv. Weisův dům. V muzeu se nachází jeho pozůstalost, která je uložena v 85 kartonech a čítá několik tisíc dopisů, not, fotografií, výtvarného umění ...\n\nOpera \"Der polnische Jude\" (\"Polský žid\"), kterou složil na německé libreto, byla při vzniku považována za německé dílo, a tak Národní divadlo v Praze odmítlo její uvedení a postoupilo práva Novému německému divadlu v Praze, které jí nechtělo, protože autor hudby byl Čech.\n\n\n"}
{"id": "449751", "url": "https://cs.wikipedia.org/wiki?curid=449751", "title": "Slezská němčina", "text": "Slezská němčina\n\nSlezská němčina nebo také slezština (slezskoněmecky \"Schläsisch, Schläsch\") je německý dialekt, kterým se mluvilo a který ještě v minimální míře přežívá v části Slezska, která patřila Německu. Dnes toto území leží převážně v Polsku, jeho nepatrná část leží v Německu (Görlitz) a České republice (Hlučínsko-Prajzsko, Broumovsko a Frýdlantsko).\n\nTato slezština má mnoho společných rysů slov jako středoněmecké a hornoněmecké dialekty německého jazyka, zahrnuje však také výjimečně slova ze slovanské slezštiny, polštiny i češtiny. Německý dialekt slezštiny byl používán především k řeči, avšak byli spisovatelé píšící tímto dialektem, například Andreas Gryphius a Gerhart Hauptmann.\n\nSlezská nářečí měla do roku 1945 asi 7 milionů mluvčích.\n\nV tomto dialektu se často mění \"en\" na \"a\", např. Kirschen - Kerscha, essen – assa, a podobně.\n\n\"Rozdíl mezi německou slezštinou a slovanskou slezštinou:\"\n\n\n\n"}
{"id": "449756", "url": "https://cs.wikipedia.org/wiki?curid=449756", "title": "Jaguar Mark X", "text": "Jaguar Mark X\n\nJaguar Mark X byl luxusní sedan vyráběný britskou automobilkou Jaguar mezi lety 1961 a 1966. Stal se nástupcem velkého modelu Mark IX. V roce 1966 byl přejmenován na Jaguar 420G a pod tímto označením se prodával až do roku 1970.\nModel Mark X se poprvé představil na londýnském autosalonu (Motor Show) na podzim roku 1961 jako nástupce stárnoucí limuzíny Mark IX. Se svým předchůdcem měl však jen málo společného. Na první pohled zaujaly jeho vnější rozměry – vůz svou délkou přes 5 metrů, šířkou 193 cm a hmotností téměř 2 tuny nezapřel svou orientaci na americký trh. Až do roku 1992, kdy se představil supersportovní Jaguar XJ220, se také jednalo o nejširší vůz vyráběný v Británii. O design vozu se opět postaral ředitel firmy sir William Lyons. Mark X měl oproti svým předchůdcům zcela moderní koncepci. Měl samonosnou karoserii, nezávislé zavěšení předních kol z modelu Mark II a zadní zavěšení s příčnými a podélnými rameny s vinutými pružinami a stabilizátorem ze sportovního modelu E-type, který byl představen téhož roku. Díky tomu se navzdory vysoké hmotnosti jednalo o slušně ovladatelný a komfortní automobil. Vůz nabízel mnoho doplňků zvyšujících pohodlí, ať už šlo o posilovač řízení v základní výbavě, nový výkonný větrací a topný systém, luxusní a prostorný interiér s tradičním dřevěným obložením, nebo o velký zavazadlový prostor. Standardně se dodávaly také kotoučové brzdy Kelsey Hayes s posilovačem na všech čtyřech kolech.\n\nPohon obstarával známý šestiválcový motor XK s dvojitou vačkovou hřídelí a třemi karburátory o objemu 3781 cm známého z modelu E-type. Dával zrychlení z 0 na 100 km/h za 12,1 s a max. rychlost okolo 190 km/h. V roce 1964 dostal nový motor o objemu 4235 cm, který přinesl lepší hodnotu točivého momentu 385 Nm při 4000 ot./min a lepší výkon 265 koní, což stačilo k nejvyšší rychlosti až 195 km/h. Vývojové oddělení Jaguaru se pokoušelo instalovat také osmiválcový motor Daimler o objemu 4,5 litru, který automobilka získala po převzetí Daimler Motor Company v roce 1960. Vůz měl pak vyšší zrychlení i maximální rychlost, ale k sériové výrobě nakonec nedošlo, jelikož by se muselo investovat do nákladného rozšíření výrobních zařízení. Podobný osud měly i snahy o zabudování motoru V12. Mark X se nabízel s manuální převodovkou, manuální převodovkou s rychloběhem nebo se zcela automatickou převodovkou Borg Warner, které se prodalo nejvíce. Ta byla bezesporu lepší než manuální, důkazem je zrychlení z 0 na 100 km/h o celé 2 sekundy rychlejší než u ruční.\n\nOd vozu Jaguar Mark X byla odvozena limuzína Daimler DS420.\n\nNa říjnovém autosalonu v londýnském Earls Courtu roku 1966 proběhla prezentace Jaguaru 420G, který nebyl ničím jiným než přejmenovaným modelem Mark X s drobnými změnami vzhledu. Písmeno G v názvu má být pravděpodobně zkratkou slova \"Grande\" (Velký) odkazující na jeho rozměry. Typ 420G by neměl být zaměňován s menším typem 420 (1966-1968), s nímž měl společný pouze design. Od modelu Mark X se 420G lišil lesklou kovovou lištou, která rozdělila plochu masivních boků vozu na dvě poloviny. Dále prošla úpravou maska chladiče, v jejímž středu přibyl silný chromovaný pruh, nový byl také vzhled kol s centrálním černým znakem. Změny se odehrály i v interiéru. Vůz dostal lépe tvarovaná sedadla, která poskytovala lepší stabilitu při průjezdech zatáčkami, měkce obloženou přístrojovou desku nově s elektrickými hodinami a na přání dodávanou klimatizaci.\n\nVýroba modelu 420G skončila v roce 1970 s 5763 vyrobenými vozy. Důvodem byla stále klesající poptávka a také vzrůstající výroba modelu XJ6. Jeho předchůdce, modelu Mark X se vyrobilo 18 519 exemplářů, a to 13 382 s motorem 3,8 litru a 5137 s motorem 4,2 litru.\n"}
{"id": "449758", "url": "https://cs.wikipedia.org/wiki?curid=449758", "title": "Lamborghini Murciélago", "text": "Lamborghini Murciélago\n\nLamborghini Murciélago (výslovnost \"\", špan. \"netopýr\") je supersportovní automobil který od roku 2001 do května 2010 vyráběla italská společnost Lamborghini. Jedná se o nástupce vozu Diablo a zároveň o první automobil Lamborghini vyvinutý po převzetí automobilkou Audi. Kupé mělo premiéru v roce 2001, roadster byl představen v roce 2004. Vůz pohání šestilitrový dvanáctiválec s válci do V a základní verzi dává výkon 426 kW. Je pojmenován po španělském býkovi, který 5. října 1879 přežil v aréně 28 zásahů mečem a od toreadora Rafaela Sáncheze dostal milost. Automobil má motor uprostřed a pohon na všechna čtyři kola. Celkem bylo vyrobeno 4 099 vozů všech verzí. Jedná se tak o nejprodávanější dvanáctiválcový model automobilky.\nPrvní generace Murciélaga byla představena v roce 2001. Kupé s motorem uprostřed a pohonem na všechna čtyři kola poháněl 12 válcový 6,2 litr o výkonu 426 kW (580 koní). Tento motor rozhýbal 1650 kg těžký automobil z 0 na 100 km/h za 3,8 sekundy a maximální rychlost činila 332 km/h. Za design byl odpovědný Luc Donckerwolke, který byl v letech 1998 až 2005 šéfdesignérem Lamborghini. Vůz odkazoval na své předchůdce i dveřmi otevíranými směrem nahoru. Karoserie byla vyrobena z kombinace oceli a panelů z uhlíkových vláken. Výroba vozu probíhala v nově postavených prostorách v italské Sant'Agatě. V roce 2003 se k oslavě 40. výročí založení automobilky představila speciální edice Murciélago 40th Anniversary čítající 50 kusů. Tyto vozy se od ostatních odlišovaly mimo jiné speciálním modrým lakem, palubní deskou z uhlíkových vláken, speciálními litými koly a plaketou s pořadovým číslem vozu v sérii. První generace se vyráběla do roku 2006.\nOtevřená verze Murciélaga se představila v roce 2004. Za design byl opět zodpovědný Luc Donckerwolke. Vůz vycházel z kupé, byl však o 3 mm nižší, o 150 kg těžší a maximální rychlost klesla na 320 km/h. Vyráběl se stejně jako kupé do roku 2006.\n\nDruhá generace vozu Murciélago byla představena v březnu 2006 na Ženevském autosalonu a dostala přídomek LP640, kde LP znamená \"Longitudinale Posteriore\", což značí uložení motoru (it. \"vzadu podélně\") a 640 je výkon motoru v koních. Druhá generace totiž dostala motor s objemem 6,5 litru a výkonem 471 kW. Oproti první generaci bylo kupé o 30 mm delší, o 13 mm širší a vážilo 1665 kg, což bylo o 15 kg více. Dále byl přepracován podvozek a modernizován vzhled. Díky úpravám vzrostla maximální rychlost na 340 km/h. Ještě v roce 2006 byla na pařížském autosalonu představena limitovaná 20 kusová edice Lamborghini Murciélago LP640 Versace, která se vyznačovala buď bílým nebo černým lakem a intérem s bílou kůží navrženým slavnou firmou Gianni Versace, automobil obsahoval řecké motivy pro tuto módní značku typické a nechyběla ani plaketa s logem společnosti a pořadovým číslem vozu v sérii. Na technickém základě LP640 vzniklo v roce 2007 20 vozů Lamborghini Reventón.\n\nRoadster byl představen také v roce 2006 na autosalonu v Los Angeles a měl stejné rozměry jako jeho předchůdce, Murciélago Roadster. Měl nouzovou látkovou skládací střechu, kterou výrobce nedoporučoval používat při rychlostech nad 170 km/h. Také roadster dostal limitovanou edici Versace, byla představena v roce 2008 a čítala deset vozů, z nichž každý stál 270 000 euro. Na technickém základě LP640 Roadster vzniklo v roce 2009 20 vozů Lamborghini Reventón Roadster.\n\nNa autosalonu v Ženevě v roce 2009 byla představena poslední verze Murciélaga, Murciélago LP670-4 SV. Označení tvoří opět zkratka \"Longitudinale Posteriore\", následuje výkon motoru v koních a zkratka SV znamená \"SuperVeloce\" (it. veloce – rychlost). Dále bylo oznámeno, že bude vyrobeno pouze 350 kusů. Vůz byl oproti LP640 o 100 kg lehčí, což spolu s vylepšeným motorem znamenalo, že dosáhl zrychlení 0 na 100 km/h za 3,3 s (o 0,5 sekundy rychleji oproti standardní verzi) a maximální rychlost byla 342 km/h. V dubnu 2010 byla představena verze Murciélago LP670-4 SV China Limited Edition, která se odlišovala speciálním lakem a prodávala se pouze v Číně, vyrobilo se méně než 10 očíslovaných kusů.\nLamborghini Murciélago LP670-4 SuperVeloce bylo zároveň posledním vozem Murciélago, který sjel z výrobní linky. Objednávky se přestaly přijímat v květnu a 5. listopadu 2010 sjel z výrobní linky poslední vůz.\n\n"}
{"id": "449759", "url": "https://cs.wikipedia.org/wiki?curid=449759", "title": "Bareš", "text": "Bareš\n\nPříjmení Bareš (ženská obdoba Barešová) nosí více různých osobností:\n\n\n\n"}
{"id": "449760", "url": "https://cs.wikipedia.org/wiki?curid=449760", "title": "Antonín Fils", "text": "Antonín Fils\n\nAntonín Fils (také Anton Fils, Johann Anton Fils, Johann Anton Filtz) (20. září 1733 pravděpodobně v Eichstättu (Bavorsko) – 14. března 1760 Mannheim) byl hudební skladatel a violoncellista mannheimské školy, pravděpodobně českého původu. \n\nJako hudební skladatel působil v Mannheimu od roku 1754, byl nejmladším členem skladatelského souboru kolem Jana Václava Stamice. Na jeho český původ poukazuje množství skladeb uchovaných v Čechách, dále pak odkazy na příbuznost slohovou i celkovou náplň jeho děl a pak také to, že jedna z jeho symfonií má název \"Česká\".\n\nJeho dílo se odhaduje přibližně na 40 symfonií, řadu orchestrálních triových sonát, trií a více skladeb církevních. \n\n"}
{"id": "449762", "url": "https://cs.wikipedia.org/wiki?curid=449762", "title": "Al-Khalid", "text": "Al-Khalid\n\nAl-Khalid (MTB 2000) je tank vyvinutý a vyráběný ve spolupráci Číny a Pákistánu.\n\nOvládání zajišťuje tříčlenná posádka s 125mm dělem. Přebíjení je automatické, tank využívá moderní řízení palby s integrovaným nočním viděním.\n\nPojmenován byl po legendárním muslimském generálovi Chálid ibn al-Valídovi.\n\nPrvní sériově vyrobený model byl zaveden do služby Pákistánské armády v roce 2001. Celkem je v plánu dodat 600 kusů.\n"}
{"id": "449763", "url": "https://cs.wikipedia.org/wiki?curid=449763", "title": "FK Mladá Boleslav 2008/2009", "text": "FK Mladá Boleslav 2008/2009\n\nV sezóně 2008/2009 obsadila FK Mladá Boleslav v 1. Gambrinus lize 6. místo.\n\n\"1. Gambrinus liga 2008/2009 po 30. kole\"\n"}
{"id": "449769", "url": "https://cs.wikipedia.org/wiki?curid=449769", "title": "Období Taišó", "text": "Období Taišó\n\nObdobí Taišó (: 大正時代, \"Taišó-džidai\") bylo historické období v dějinách Japonska mezi 30. červencem 1912 a 25. prosincem 1926. Během tohoto období stál v čele Japonského císařství císař éry Taišó (vlastním jménem Jošihito). Rok 1912 byl původně 45. rokem éry Meidži, ale po smrti císaře éry Meidži byl prohlášen 1. rokem éry Taišó. Obdobně rok 1926 byl původně 15. rokem éry Taišó, ale po smrti císaře byl prohlášen 1. rokem následující éry Šówa.\n\nBěhem předchozího období Meidži došlo k mnoha reformám ve státní správě, ale i ke změnám ve společnosti. Tyto změny pokračovaly i nadále. Charakteristický byl prudký technický pokrok a modernizace institucí.\n\nKe konci tohoto období se začala Japonského císařství dotýkat poválečná hospodářská krize.\n\nBěhem období Meidži Japonsko mocensky i hospodářsky sílilo. V čínsko-japonské válce (1894–1895) donutilo ke kapitulaci Čínu a získalo Tchaj-wan, Pescadorské ostrovy a poloostrov Liatung na jihu Mandžuska. Čína také musela uznat nezávislost Koreje, což byl první krok k tomu, aby toto území získalo Japonsko pod svůj vliv.\n\nSvoje zájmy v Mandžusku a Koreji ale mělo i Rusko. Přesvědčilo Německo s Francií, aby společně demonstrovaly sílu a přinutily Japonsko vzdát se některých územních nároků. Japonsku tak zůstal pouze Tchaj-wan a Pescadorské ostrovy.\n\nV lednu 1902 uzavřelo Japonsko, v oblasti východní Asie nejsilnější stát, významnou spojeneckou smlouvu s Velkou Británií, která byla největší imperiální velmocí. Velká Británie se tak pokusila omezit vliv Ruska.\n\nSpory mezi Ruskem a Japonskem vyvrcholily 10. února 1904 vyhlášením války Rusku. Po 19 měsících bojů byly obě země úplně vyčerpané. Z iniciativy amerického prezidenta Roosevelta byla 5. září 1905 podepsána Portsmouthská mírová smlouva, kterou Japonci získali jižní část ostrova Sachalin, pronájem poloostrova Liao-tung a mocenský vliv v Koreji.\n\nKorea byla vyhlášena v listopadu 1905 za japonský protektorát a v srpnu 1910 byla Japonskem anektována.\n\n23. srpna 1914 vyhlásilo Japonsko, jako spojenec Velké Británie, válku Německu. V ní získalo německé koloniální území ve východní Asii a Tichomoří. V roce 1919 zasedalo na Versailleské konferenci jako jedna z pěti vítězných mocností. Japonsku bylo také přiděleno křeslo v radě Společnosti národů. Svojí skromnou účastí v první světové válce si Japonsko zvýšilo mezinárodní pozici v Asii a Tichomoří.\n\nNa začátku období Taišó došlo k politické krizi, která je nazývána Politická krize Taišó. V letech 1905 – 1912 docházelo ke střídání Taró Kacury a Kimmoči Saiondžiho v křesle předsedy vlády. Oba byli podporováni jedinou silnou politickou stranou v Japonsku, stranou Seijúkai. V roce 1911 byl předsedou vlády Kimmoči Saiondži, který se pokusil snížit rozpočet vlády. Naopak vojenští ministři chtěli navýšení výdajů, proto podali demisi a vláda padla.\n\nPo odmítnutí křesla předsedy vlády několika osobami se stal předsedou Taró Kacura. Ten také nechtěl armádě vyhovět a byl zanedlouho donucen také podat demisi. Jeho nástupce v křesle předsedy vlády admirál Jamamoto omezil vliv armády na vládu umožněním přístupu penzionovaným důstojníkům k vysokým vojenským funkcím.\n\nPolitická krize Taišó vedla ke vzniku opoziční strany Dóšikai, přejmenované v roce 1916 na Kensekai. Po odstoupení Jamamota vyhrála v roce 1915 Dóšikai volby. V těchto volbách byla proběhla poprvé v Japonsku moderní politická kampaň.\n\nPo další výměně v křesle předsedy vlády se v roce 1918 dostal na tento post Takaši Hara. Ten začal řadu reforem. Posílil autonomii obcí, propagoval výstavbu škol, dopravní infrastruktury. V roce 1921 na něj provedl fanatický ultranacionalista atentát. Po jeho smrti se opět vystřídalo několik kabinetů. Nejvýznamnější byla vláda Kómeie Katóa mezi roky 1924 – 1926. Úspěchem jeho vlády bylo v roce 1925 schválení všeobecného hlasovacího práva pro muže, obnovení diplomatických vztahů se Sovětským svazem a snížení počtu příslušníků šlechty v Horní sněmovně a zvýšení počtu členů jmenovaných přímo císařem z řad významných osobností. Omezil tak částečně její vliv. V této době došlo k poklesu výdajů na armádu, ale i zavedení povinného vojenského výcviku pro mládež.\n\nPo Katóově smrti v roce 1926 docházelo v letech 1927 – 1932 k vzájemnému osočování obou hlavních politických stran, Seijúkai a Kensekai (přejmenované v roce 1927 na Minseitó), a opětné výměně několika vlád. Spory vedly ke zvyšování vlivu vojenských kruhů na politiku a chod státu.\n\nV roce 1905 začala hospodářská konjunktura, která trvala až do roku 1913. Způsobila ji domácí i zahraniční poptávka po bavlně, jízdních kolech a dalších výrobcích lehkého průmyslu. Velký vliv měly také výdaje vlády do průmyslových odvětví a na armádu. Vládní výdaje byly tak velké, že v roce 1911 hrozila Japonsku vážná finanční krize. Ta byla zažehnána vypuknutím první světové války.\n\nV letech 1915 až 1920 nastal další hospodářský růst vlivem objednávek válečného materiálu ze strany spojenců vzrůstem asijské poptávky po japonském zboží. V roce 1920 se však hospodářství v Japonsku zhroutilo. Oživení přineslo zemětřesení v roce 1923, které vedlo k rozmachu stavebnictví.\n\n\n"}
{"id": "449771", "url": "https://cs.wikipedia.org/wiki?curid=449771", "title": "Emanuel Krescenc Liška", "text": "Emanuel Krescenc Liška\n\nEmanuel Krescenc Liška (19. dubna 1852 Mikulovice (okres Znojmo) – 18. ledna 1903 Praha-Bubeneč) byl český malíř a ilustrátor.\n\nNarodil se v rodině správce statku (Wirtschafdirektor) v Milevsku Matyáše Lišky a jeho manželky Veroniky. Krátce po jeho narození se rodina přestěhovala do MilevskaOtec brzy zemřel a Emanuel se s matkou přestěhoval do Prahy. Matka zemřela v roce 1868, když bylo Emanuelovi šestnáct let, a po rodičích nezbylo téměř žádné dědictví. Nastoupil na malířskou akademii, ale kvůli nedostatku prostředků musel místo studia vydělávat na živobytí drobnými kresbami, ilustracemi (např. k Havlíčkovu \"Křtu svatého Vladimíra\"), doučováním a jako asistent kreslení na gymnáziu. Prvními většími úspěchy byla druhá cena za skici pro chodbu Národního divadla a zakázka od pražského magistrátu na zhotovení kopie Mánesovy kalendářní desky na staroměstském orloji. V roce 1879 společně s Jakubem Schikanedrem vyhrál soutěž na výzdobu královské lóže Národního divadla; jejich historické vlysy \"Tři doby země české\" později shořely při požáru. Za ušetřené peníze z cen odjel studovat na malířskou akademii do Mnichova; po návratu vytvořil velké obrazy \"Manfred a Astarka\" (za nějž dostal státní stipendium) a \"Hagar s Ismaelem\". Později namaloval nástěnný obraz \"Ukřižování Páně\" pro Rafaelskou kapli v Klárově ústavu a získal Římské stipendium Klárovské, které financovalo jeho dvouletý studijní pobyt v Itálii. V souladu s podmínkami pak vytvořil několik církevních obrazů, například \"Michelangelův sen\" nebo \"Kristus a Madonna\", které byly vystaveny na jubilejní zemské výstavě v Praze 1891. Roku 1888 byl jmenován profesorem uměleckoprumyslové školy v Praze. Výrazným tématem jeho prací je noc s měsícem. Vedle církevních obrazů se zaměřoval na historické výjevy a ilustrace světové poezie.\n\nLiška zemřel na záchvat mrtvice. Během života prodal jen málo obrazů, ale zanechal rozsáhlou uměleckou pozůstalost.\n\nNa jeho smrt reagoval Bohdan Kaminský básní \"In memoriam\".\n\n"}
{"id": "449774", "url": "https://cs.wikipedia.org/wiki?curid=449774", "title": "Jaime Alguersuari", "text": "Jaime Alguersuari\n\nJaime Alguersuari (* 23. března 1990, Barcelona) je španělský pilot, který se při Grand Prix Maďarska 2009 stal nejmladším pilotem v historii Formule 1. Od této Grand Prix nahradil v kokpitu týmu Toro Rosso Sébastiena Bourdaise.\n\nAlguersuari začal svou formulovou kariéru v roce 2005. O rok později vyhrál zimní sérii italské Formule Renault. V následující sezóně skončil v hlavní části tohoto šampionátu na 2. místě, za Mikou Mäkim.\n\nPro rok 2008 se Jaime přestěhoval do šampionátu Britské Formule 3, kde závodil pro tým Carlin Motorsport společně se svými stájovými kolegy, kterými byli Brendon Hartley, Oliver Turvey a Sam Abay. Šampionát byl po celou sezónu dramatický, o titul bojovali Alguersuari, Hartley, Turvey a Sergio Pérez. Alguersuari však vyhrál poslední 3 závody a tím si zajistil titul. Zároveň překonal rekord, když se stal nejmladším pilotem, který dokázal vyhrát tuto sérii, bylo mu přesně 18 let a 203 dní, byl také prvním Španělem, kterému se podařilo získat britský titul. V témže roce ještě zastoupil zraněného Marka Webbera při Závodu šampiónů na stadionu Wembley.\n\nPro sezónu 2009 si Jaime zajistil místo ve Světové sérii pod záštitou automobilky Renault. Pokračoval opět v týmu Carlin a také společně s Oliverem Turveyem. V polovině sezóny však přišla větší výzva. Zatímco figuroval v tomto šampionátu na 8. místě s jedním pódiovým umístěním, dostal nabídku od týmu Toro Rosso, aby nahradil Sébastiena Bourdaise, kterého tým propustil. I přes takovou velkorysou nabídku chtěl Jaime dál jezdit i Světovou sérii Renault. Týden po svém debutu ve Formuli 1 se tak do této série znovu vrátil. Jízda ve Formuli 1 jakoby mu dodala krev do žil, jelikož závod Světové série Renault vyhrál. Za celý víkend pak posbíral 27 bodů a posunul se z 8. na 3. místo, nakonec skončil na celkovém 6. místě.\nAlguersuari převzal roli rezervního jezdce pro týmy Red Bull Racing a Toro Rosso, po svém bývalém kolegovi Hartleyovi, pro druhou polovinu sezóny 2009. A hned dva týdny po jmenování do této funkce, propustil tým Toro Rosso Sébastiena Bourdaise a Alguersuari byl ihned pasován do role jeho náhradníka ještě před tím, než vše oficiálně potvrdil tým. Toro Rosso nakonec Jaimeho opravdu potvrdilo jako pilota pro Grand Prix Maďarska 2009. Stal se tak nejmladším pilotem Formule 1, bylo mu 19 let a 125 dní (Tento rekord se udržel do Grand Prix Austrálie 2015, kde ho překonal Max Verstappen- 17 let a 166 dní) když překonal rekord, který držel Mike Thackwell. Stal se tak sedmým teenagerem, který startoval ve Formuli 1. V závodě skončil Alguersuari na 15. místě a dokonce hned porazil svého stájového kolegu, Sébastiena Buemiho. Ve svém druhém závodě si o jednu příčku pohoršil, další 4 závody však nedokončil. V lednu 2010 bylo oznámeno, že Španěl bude u italského týmu pokračovat i v další sezoně.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "449776", "url": "https://cs.wikipedia.org/wiki?curid=449776", "title": "Představení", "text": "Představení\n\nPředstavení může být :\n\n"}
{"id": "449784", "url": "https://cs.wikipedia.org/wiki?curid=449784", "title": "Senátní obvod č. 72 – Ostrava-město", "text": "Senátní obvod č. 72 – Ostrava-město\n\nSenátní obvod č. 72 – Ostrava-město je podle zákona č. 247/1995 Sb. tvořen západní částí okresu Ostrava-město tvořenou městskými obvody Poruba, Plesná, Martinov, Krásné Pole, Pustkovec, Svinov, Třebovice a obcemi Velká Polom, Horní Lhota, Čavisov, Dolní Lhota a východní částí okresu Opava ohraničenou na západě obcemi Hať, Vřesina, Kozmice a Dobroslavice.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "449785", "url": "https://cs.wikipedia.org/wiki?curid=449785", "title": "Gulášový socialismus", "text": "Gulášový socialismus\n\nGulášový socialismus či gulášový komunismus, nebo také kádárismus, je označení pro období vývoje Maďarské lidové republiky v letech 1962–1989 pod vedením Jánose Kádára. Jedná se o socialismus se značně liberálními prvky.\n\nNázvy či označení tohoto období jsou různé:\n\n\nGulášový socialismus se vyznačoval značným liberalismem v maďarském hospodářství a životě společnosti. \n\nZ kraje 60. let se liberalismus šířil opatrně. Každý, kdo veřejné věci nekritizoval a nenapadal stranickou linii, se těšil přijatelné míře svobody ve svém soukromí a nebyl nucen účastnit se nejrůznějších ideologických akcí. Policejní akce se omezily, členství ve straně MSZMP či mládežnické organizaci KISZ nebylo povinné, za chození do kostela či poslouchání západního rozhlasu nebyly téměř žádné tresty. Došlo k povolení soukromého sektoru a podnikaní, reálné příjmy se zdvojnásobily, zatímco pracovní doba se neustále zkracovala. Mnoho maďarských rodin se mohlo vypravit na zahraniční dovolené. Došlo k masivnímu nárůstu počtu televizorů, ledniček, praček, vysavačů a gramofonů, čím MLR předehnala všechny země tehdejšího Východního bloku. Počet soukromě vlastněných osobních aut vzrostl z 18 500 v roce 1960 na více než 220 000 v roce 1970. Od roku 1980 si také mohlo více než 100 000 obyvatel dovolit pořídit si chatu u Balatonu. Výrazně se také zlepšila situace ve školství, byla například obnovena výuka západních jazyků, především angličtiny, která v 70. letech předhonila do té doby po ruštině nejdůležitější němčinu.\n\nMLR se tak stala „nejveselejším barákem“ v celém socialistickém Východním bloku.\nVysoká životní úroveň však byla vykoupena čím dál většími zahraničními půjčkami. Na konci osmdesátých let mělo Maďarsko nejvyšší dluh na obyvatele na světě.\n\n\n"}
{"id": "449788", "url": "https://cs.wikipedia.org/wiki?curid=449788", "title": "Bytčanský zámek", "text": "Bytčanský zámek\n\nBytčanský zámek je renesanční zámek, nacházející se ve středu slovenského města Bytča.\n\nZámek patří k nejvýznamnějším a architektonicky nejpůsobivějším feudálním sídlům na Slovensku. Ma statut národní kulturní památky. Skládá se z vlastního renesančního, tzv. Svatebního paláce, a dalších hospodářských a obytných budov.\n\nPůvodně zde stával menší hrad (obytná věž s dvorcem) postavený ve 13. století, patřící nitranskému biskupství. V roce 1563 se zmocnil zdejšího panství spolu s hradem František Turzo, člen významné podnikatelské rodiny (podnikali v těžbě a výrobě mědi), který zde v letech 1571-1574 vybudoval na místě starého gotického hradu nový zámek – opevněný areál s dalšími funkčními stavbami. Vzhled starého hradu s obytnou věží v opevnění je znám z historických rytin. Stavbou renesančního zámku pověřil František Turzo italského mistra Kiliána z Milána (jeho postava je zvěčněna na fresce v přízemí na kruhovém schodišti). V činnosti svého otce pokračoval i jeho syn Juraj Turzo, který za aktivní účast v boji proti Turkům získal významné místo na císařském dvoře. Jako uherský palatin dal v roce 1601 vybudovat tzv. Svatební palác, prostornou budovu v předhradí, věnovanou slavnostním rodinným příležitostem, hlavně svatebním hostinám jeho šesti dcer. Do dějin zámku se v období renesance zapsal také další italský mistr A. Pocabello, který jej opravil po ničivém vpádu hajduckých vojsk v letech 1605-1612. Při těchto úpravách byla postavena i arkáda na nádvoří ústřední budovy, která překryla staré fresky z období vzniku zámku. Po vymření Turzovců, kteří zřídili v Bytči knihovnu a měli zde i klenotnici se sbírkou vzácných gobelínů, se osudy zámku změnily. Ten se dostal roku 1624 do rukou Eszterházyů, kteří vlastnili Bytču až do poloviny 19. století. Protireformačně naladění Eszterházyové využívali zámek nejdříve jako hospodářské stavení, jeho vzhled obohatili jen v roce 1736 cyklem postav v arkádě – fresky znázorňují v nadživotní velikosti uherské a evropské panovníky, známé vojevůdce a hrdiny z antické mytologie. Roku 1862 panství s majetkem odkoupila obchodnická rodina Popperovců, která uskutečnila nevhodné úpravy: samotný zámek přestavěla na byty, Svatební palác na okresní soud. Tzv. klasicistickou budovu, která vznikla kolem roku 1830 přestavbou renesanční budovy, funkčně přičlenili k okresnímu soudu a sloužila také pro potřeby města.\n\nCentrum areálu tvoří čtyřkřídlý objekt zámku s arkádovým nádvořím, ústřední vstupní věží s kruhovými věžemi na nárožích. Svatební palác u zámku má bohatou sgrafitovou ornamentikou s figurálními a rostlinnými motivy okolo kamenných oken a portálu.\n\nV hlavním objektu je nyní umístěn Státní oblastní archiv, ve Svatebním paláci byly zřízeny výstavní prostory Považského muzea. Po dokončení úprav budou budovy areálu sloužit kulturně-společenským účelům a cestovnímu ruchu. Památková obnova byla započata po roce 1960. Probíhají zde dlouhodobé úpravy, jejímž výsledkem bude navrácení vzhledu areálu do thurzovského období. Svatební palác je už nyní uveden do původní podoby, známé z počátku 17. století.\n\nNa zámku se konal 7. ledna 1611 soud s pomocníky hraběnky Alžběty Báthoryové, Čachtické paní, známé svými údajnými sadistickými zvěrstvy. Soudcovský sbor tohoto zajímavého trestního případu odsoudil pomocníky k trestu smrti. Samotnou Čachtickou paní nesoudili, v rozsudku se uvádí jen, že ji nechali ve vězení na Čachtickém hradě, kde zůstala až do své smrti v roce 1614.\n\nNa zámku sloužil jako voják strážného oddílu Juraj Jánošík, který se zde seznámil s uvězněným kysuckým zbojníkem Tomášem Uhorčíkem. Ten Jánošíka po propuštění z císařského vojska přemluvil, aby se dal ke zbojníkům. Jánošík si poté vytvořil vlastní družinu a stal se legendárním hrdinou, který „bohatým bral a chudým dával“. Nakonec jej začátkem března 1713 chytili v Liptovském Mikuláši, odsoudili a popravili na šibenici.\n"}
{"id": "449789", "url": "https://cs.wikipedia.org/wiki?curid=449789", "title": "Lidová architektura na Slovensku", "text": "Lidová architektura na Slovensku\n\nLidová architektura je projev stavební činnosti s vlastnostmi v určité oblasti, stavěná většinou svépomocí. Přesné vymezení tohoto pojmu je však problematické a dost relativní. Díky geografické poloze Slovenska na styčných bodech různých kultur a díky různorodé geomorfologii, charakterizuje slovenskou lidovou architekturu velká výrazová pestrost a bohatost prvků a forem.Na Slovensku se na stavbu budov používala především hlína a dřevo, přičemž Slovensko lze rozdělit na dvě základní oblasti, podle dostupnosti těchto materiálů z místních zdrojů. Mnohé objekty slovenské lidové architektury jsou památkově chráněné, nebo dokonce zapsány do seznamu světového kulturního dědictví UNESCO.\n\nLidová architektura na Slovensku byla během celých dějin odolná vůči módním slohovým vlivům a primární roli hrála vždy funkce. Zdobení se týkalo především uliční fasády a vstupů. V rámci urbanismu se domy lišily jen málo a to právě ornamentálními projevem. Lidová architektura je silně navázána na prostředí, v němž vyrůstá, hlavně materiálně. Tvoří harmonický součinnosti s přírodou a poskytuje vynikající podmínky pro bydlení i ve srovnání s novými domy. Nové nikdy samoúčelné nevytlačilo staré, ověřené stavební postupy opakovaly. Pěkné příklady lidové architektury můžeme nalézt v skanzenech, ačkoliv už ne v původním prostředí - klasickou ulici zde nenajdeme.\n\nV lidové architektuře byla funkčnost vždy nejdůležitější. Žilo se převážně venku a tak nebylo třeba stavět velké obytné budovy. Zděné i roubené konstrukce nabízely vysokou variabilitu v případě potřeby přístaveb nebo dělení prostoru příčkami.\n\nLidová architektura je charakteristická svým přizpůsobováním se prostředí. Nikdy nebojovala s přírodou, ale stala se její součástí, na což se při novostaveb dnes často zapomíná. Byla stavěna z místních materiálů, které byly snadno dostupné a nepotřebovali dlouhou a náročnou přepravu. Stavělo se s ohledem na povětrnostní podmínky a využívalo se téměř všech výhod, které prostředí nabídlo. Nikdy se nedělali náročné terénní úpravy, terén se vyrovnával vysokou podezdívkou z kamene, která byla využita jako sklep. Dům byl postaven příčně do svahu, aby neztěžoval odtékající dešťové vodě. Dřevo, hlína i sláma jako základní stavební materiály mají dobré tepelněizolační vlastnosti a pomáhali tak, spolu s malými okny, šetřit na topení. Okna neměly tak dobré vlastnosti jako dnes, zato byly poměrně malé (žilo se venku, takže z hygienického hlediska vyhovovaly). Kontakt s prostředím i v zimě zabezpečoval veranda, nebo podstřešní pavlač.\n\nTaké tvar střechy byl výrazně ovlivněn prostředím: v severněji oblastech byla střecha výrazněji, aby se na ní nedržel sníh a nezatěžoval konstrukci. Navíc byl štít řešený pomocí valby nebo doplněn polovalbou, podlomenicí (jednou nebo dvojitou), kuklou, případně kombinací těchto prvků. Kromě estetického hlediska to zlepšovalo aerodynamiku střechy a zmenšovalo tepelné ztráty i zatížení krovu větrem.\n\nPlatilo známé \"postav dům - zasaď strom\"a vesnice byly a mnohé stále jsou doslova ponořené do zeleně. Strom dominoval asi na každém dvoře a zahrada byla uzavřít užitkovými dřevinami.\n\nLidová architektura byla proporcionální. Zpravidla dominovala střecha, která měla v oblasti vždy stejný sklon (v případě Oravy 49 - 51 stupňů). Střecha byla osazena většinou asymetricky a štít byl oddělen od spodní části stavby (římsou, podlomenicí, změnou materiálu, pavlačí), čímž se zvýraznila střecha a dům celkově působil dobře. Příležitostí pro výtvarné vyžití se našich předků poskytovala zejména uliční fasáda, pavlače, nadpraží dveří, ostění oken. Originální jsou zdobené sruby v Čičmanech.\n\nZeleň vždy doplňuje architektuře na kráse a v lidové architektuře to platilo dvojnásob.\n\nDůležitou součástí lidových staveb bylo ohniště, které bylo nejdůležitější součástí kuchyně. Zpočátku to byly otevřené ohně v pokoji. Poté se ohniště přesunulo do předsíně a v pokoji zůstala jen \"čelist\" a \"dymník\". Nakonec Konečně se do předsíně přesunula celá kuchyň. V pokoji zůstaly jen sporáky, na kterých se vařilo v zimě. Podle regionů byly pece odlišeny, zpravidla tvořily výrazný prvek interiéru a důležitou praktickou součást domu.\n\n\nSlovensko tvoří z hlediska lidové architektury styčná území více typů stavění. Na Slovensku se používaly dva stěžejní materiály:hlína a dřevo. Dřevo se používalo hlavně v severních, zalesněných částech Slovenska, hlína spíše v jižních oblastech. Slovensko můžeme rozdělit na 5 hlavních oblastí, z nichž každá má množství podskupin a regionálních zvláštností. Hranice těchto oblastí jsou však nejednoznačné a u různých autorů se mohou lišit, protože se prolínají a tvoří široké styčná území.\n\nCentrum je v Panónii a Potisí. Dolní toky řek (okolí Váhu, Dunaje a na Žitném ostrově) poskytovaly mnoho sprašové hlíny a vrbových hájů. Stěny domu byly buď vyplétány prutem a omazávány hlínou, nebo se hlína ubíjela. Často se stavělo i ze sušených cihel. Podezdívka byla podobně jako v severní oblasti - kamenná. Půdorys dodržoval tradiční trojprostorové schéma: pokoj - předsíň - komora, s řazením do hloubky pozemku. Nebylo to však vždy pravidlem, často se vyskytovaly domy orientované delší stranou do ulice nebo \"úhlové domy\" (tvar L).\n\nVyskytuje se i typ domu \"s portikem\", který může mít menší formy, ale může i lemovat celou délku domu (podstienok - přístřeší či podloubí?). Výrazným znakem je také motiv pravidelného opakování prvků. Portiky a podstienky se lze vyvinuly ze žudra: výpustku při vstupu do domu, který chránil vstup a zároveň ho zvýraznil a dekoruje. Jeho původ je pravděpodobně románský, ale často můžeme na něm najít výskyt lidového baroka nebo lidového klasicizmu. Hladce omítnuté stavby byly často bělené vápnem, ale omítka mohla mít i jiné odstíny. Hlavně podezdívka se často barvila modrou, černou, okrovou nebo rumělkově barvou. Střecha byla valbová, později sedlová, pokrytá rákosem nebo slámou.\n\nJe to oblast na sever od Bratislavské a západně od Nitranské stolice, v podstatě jde o dnešní Záhorie. V. Mencl považuje toto území za součást moravsko-panonské kulturní oblasti (Záhorie, jižní Morava, Podunajská nížina, část Dolního Rakouska a velká část Maďarska. Jednotlivé prvky architektury byly v těchto oblastech podobné. Byly zde hranice Římské říše a jádro Velké Moravy, což má z historického hlediska velký význam i ve vývoji architektury. V minulosti Záhorie obývali zejména Chorvati a Habáni z Německa. Kulturním centrem byla Skalica.\n\nDomy jsou zpravidla orientovány kratší stranou do ulice, někdy jsou však postaveny i podélnou stranou k ulici, hlavně v severních částech Záhorie. Pro usedlosti je charakteristické, že nemají stodoly ve dvorech. Ty jsou soustředěny za vesnicí nebo v jednom společném stodolišti (dřevěném, zděním nebo kombinovaném). Na Záhoří jsou také nepravidelné Kopanice.\n\nJsou indicie, že v dávné minulosti se stavěly dřevěné domy, ale Záhorská lidová architektura je dnes známá svými vyspělými zděnými domy s převážně sedlovou střechou a zděnými deskami, které byly někdy poznamenány vlivem baroka, co je charakteristické pro jižní Moravu . Domy měli světle nebo bílou barvu. Dají se rozpoznat i podle zdění výpustku, který chránil a zdůrazňoval vstup. Pro Myjavu a její široké okolí je zase typický tzv. \"dům s výškou\".\n\nCelkově osobitým typem bydlení na Záhoří byl habánský dům.\n\nDnes lze najít pěkné příklady záhorácké lidové architektury v památkových rezervacích Plavecký Peter a Velké Leváre.\n\nStřední Pováží, Horní Nitra, částečně Turiec, severní část Tekova, bývalá Zvolenská stolice, část Nonohradu a Západní Gemer. Používají se oba základní stavební materiály - hlína i dřevo. Vyskytovaly se také domy ve tvaru L, dvůr do ulice byl uzavřen zděnou branou. Stavěly se zde i sdružené domy se společnou předsíní nebo dvorem, případně se domy spojovaly hřbetní stěnou pod společnou střechu. Vznikaly tak dvojdomy, případně čtyřdomy. Ze dřeva se vytvářela srubová nebo sloupková konstrukce. Trámy byly nejdříve netesané, pak tesané z vnitřní strany a nakonec z obou stran. Spáry se ucpávali mechem a hlínou a překrývaly latěmi. Dřevěné konstrukce se zřídka zevnitř omítala hliněném omítkou. Stavebním materiálem však byla i surová cihla nebo lomový kámen a tehdy se stěny zpravidla omítali. V kopcovitém terénu měl dům vysokou podezdívku, že byl stavěn vždy kolmo na vrstevnice, aby co nejméně bránil stékání vody dolů svahem. V takové podezdívce byl prostor i na \"pivnici\", která byla přístupná nejčastěji z průčelí. Sklepy se však o něco později začali stavět samostatně jako sýpky, kvůli požárům, které poměrně často zasahovali vesnice. V sýpce se skladovaly hlavně potraviny a v podstřeší části nářadí, případně i šatstvo. Občas také sloužila jako nouzové bydlení. Dispozice domu je trojprostorová řazená do hloubky pozemku: pokoj - předsíň - komora. Pec s otevřeným ohništěm stála nejdříve v pokoji, později se přesunula do předsíně, v niž se jejím rozdělením přeměnila na černou kuchyni. Komora se častokrát změnila na obývací pokoj, případně se nad ní vytvořila další komora v podstřeší (Dolní Orava, Čičmany). Střechy byly převážně sedlové s doškovým štítem, případně i podkružím nebo valbové. Byly kryté šindelí, slámou, později pálení krytinou. Hospodářské stavby mohly být roubené, ale i z kombinovaného materiálu.\n\nStřední Slovensko mělo poměrně homogenní architekturu, můžeme zde však nalézt i zvláštnosti, jako jsou zejména malované domy v Čičmanech, nebo dřevěný patrový hornického dům z dob německé kolonizace v oblasti Kremnice.\n\nDřevo v severních oblastech je tvárné a snadno zpracovatelné, dostupné, má vynikající fyzikální vlastnosti a dlouhou životnost. Kámen se používal jen na základy nebo stavbu sklepů. Spáry mezi mezerami srubových staveb se nejčastěji ucpávali mechem a překrývaly žrďovinou(?) nebo latěmi, někde zvanými \"záhlobky\". Zřídka se sruby omazávali hlínou. Nosníky se někdy bílili vápnem. Častá je šindelová střecha. Dispoziční jednotkou byl dvojprostor. Dispozice částečně ovlivnil a obohatil typ polského domu. V takovém dvojprostoru bývala jedna nebo dvě rodiny, tehdy měl dům přístupné dva pokoje po obou stranách předsíně, komora zde nebyla (\"dům o dvou koncích\"). Ta se pak vytvářela buď předělením předsíně nebo přičleněnim po celé délce domu a pak byla přístupná z předsíně. Výtvarné zdobení se i zde soustředilo na čelní, uliční fasádu. Zdobily se sdružená okna, nadpraží dveří. Štít měl vysokou podlomenici, nebo se dělal deskový štít, uspořádaný klasovitě nebo vějířovitými. Měl kuklu nebo polovalbu. Turzovská (valašská) kolonizace přinesla dvojí zalomení štítu podlomenicí.\n\nNa Oravě bylo řídké osídlení z doby gotiky převrstvené valašskou kolonizaci, od konce 17. století se znovu míchala s mnoha etniky z jižního Slovenska. Na Oravě vznikla tak složitá a těžko analyzovatelná situace, jako nikde jinde na Slovensku. Zatímco pro ostatní Slovensko, hlavně jižní oblasti, je typická homogennost, na Oravě to vůbec neplatí. Nacházíme zde pestrost a rozmanitost forem, spadající dnes do 4 oblastí:\nZatímco Dolní Orava má svůj obraz i na Liptově a Kysucích a podobně jako na Horní Oravě a Zamaguří byly hospodářské objekty řešeny formou přístaveb, tak goralská oblast je zcela jiná. Její vyvrcholení nacházíme v podbeskydské a podhaľańské architektuře v Polsku. Hospodářské budovy jsou spolu s obytnou budovou pod společnou valbovou střechou, nebo střechou s velmi vysokou podlomenicí. Na dolní a horní Oravě byly časté střechy s vysokou nebo nižší podlomenicí a kuklou. V Zamaguří je to několik typů střech: buď je štít řešen pouze podlomenicí, nebo je obohacen ještě polovalbou (slanický typ), případně je štít dvakrát zalomený (dvojitá podlomenice) a ukončen kuklou (Hruštínský typ).\n\nŠariš, Zemplín a částečně Gemer. V severněji oblastech se používalo dřevo, v jižnějších zase nepálené cihly. Někdy se tyto materiály potkávaly na jedné stavbě. Architekturu zde ovlivnily i Lemkové, který byly nejzápadnějším rusínským etnikem. Jejich dům charakterizuje srubová konstrukce se slaměnou střechou. Dispozičně byly domy v severovýchodním Slovensku dělené na klasický trojprostor, za kterým následovala stodola (\"pleveň\"). V případě svažitého terénu se také používala vysoká podezdívka.\n\nNejvětším klenotem této oblasti jsou však nepochybně \"dřevěné kostelíky\" z 18. století, některé dokonce ze středověku.\n\nÚdaje jsou k 24. 2. 2009 podle Památkového úřadu Slovenské republiky\n\n\n\n"}
{"id": "449790", "url": "https://cs.wikipedia.org/wiki?curid=449790", "title": "Martin Stránský", "text": "Martin Stránský\n\nMartin Stránský (* 11. února 1970 Jihlava) je český herec. Aktuálně bydlí v Plzni.\n\nNa divadelních prknech stanul poprvé v roce 1983, sezónu 1988/1989 strávil v Jihlavském divadle jako elév. DAMU absolvoval v roce 1993 rolí Laca v inscenaci \"Její pastorkyňa\". Od září 1993 byl ve stálém angažmá v Divadle Josefa Kajetána Tyla v Plzni. V roce 2007 obdržel Cenu Vendelína Budila za roli Eddieho v inscenaci \"Pohled z mostu\", za tutéž roli se ocitl v širší nominaci na Cenu Thálie 2007. V roce 2004 hostoval v Národním divadle v Brně v divadelní hře podle románu Christophera Hamptona \"Nebezpečné vztahy\" – Valmont. Ve stejném roce účinkoval v komponovaném pořadu Martina Hilského \"Blázni, milenci a básníci\", který byl uveden v rámci Letních shakespearovských slavností na Pražském hradě. V roce 2008 se na Letních shakespearovských slavnostech představil jako Jago v \"Othellovi\". V současnosti hostuje v pražském Divadle pod Palmovkou.\n\n\n\n\n\nV roce 1993 si zahrál prince v pohádce \"Anička s lískovými oříšky\" (rež. Aleš V. Horal), zásadní roli měl i ve filmu \"Nikdo neměl diabetes\" (rež. Ivan Pokorný). Ve filmu Roberta Sedláčka \"Pravidla lži\" ztvárnil postavu Zdeňka – jednoho z terapeutů v komunitě pro drogově závislé. Pod režijním vedením Dušana Kleina se představil ve filmech \"Devatenáct klavírů\" a \"Hrobník\". V roce 2008 si v pohádce \"Peklo s princeznou\" zahrál krále pekel Lucifera a kováře Jíru. Pod vedením režiséra Juraje Herze účinkoval ve filmu \"Habermannův mlýn\". Mezi jeho nejznámější role patří postava MUDr. Oty Kováře v seriálu \"Ordinace v růžové zahradě 2\" nebo v jeho spin-offu \"Doktoři z Počátků\".\n\nOd roku 1994 se intenzivně věnuje dabingu. Propůjčil hlas desítkám postav, mimo jiné hlavnímu hrdinovi seriálu \"MacGyver\", Stevu Irwinovi (\"Lovci krokodýlů\"), postavě Carlose Solise ze seriálu \"Zoufalé manželky\" , postavě Seeleyho Bootha v seriálu \"Sběratelé kostí\", postavě Bendera ze seriálu \"Futurama\" nebo Daryla Dixona ze slavného seriálu \"Živí mrtví\" (The Walking Dead). Nadaboval také zabijáka Altaira v prvním díle \"Assassin’s Creed\", Prince Arthase z PC hry . Za dabing Hugha Laurieho v seriálu \"Dr. House\" obdržel v roce 2011 prestižní dabingové ocenění – Cenu Františka Filipovského.\n\nPro rozhlas pracuje od roku 1993. Namluvil slavnostní znělky při příležitosti 85. výročí Českého rozhlasu, účinkuje v mnoha rozhlasových hrách, např.: \"Vojcek\" Georga Büchnera, \"Plešatá zpěvačka\" Eugèna Ionesca, \"Hlasy\" Marcela Kabáta. Za četbu vzpomínek Maxe Kopfa \"Odpusťte, že žiju\" byl nominován na cenu Neviditelný herec 2002/2003.\n\n\nOtcem Martina Stránského je herec a bývalý ředitel Horáckého divadla v Jihlavě Miloš Stránský.\n\n"}
{"id": "449796", "url": "https://cs.wikipedia.org/wiki?curid=449796", "title": "Lidová architektura", "text": "Lidová architektura\n\nLidová architektura je projev stavební činnosti s vlastnostmi v určité oblasti, stavěná většinou svépomocí. Většinou se používají místně dostupné zdroje a tradice k řešení místních potřeb. Tradiční lidová architektura byla realizovaná většinou svépomocně. Lidová architektura je silně navázána na prostředí, v němž vzniká, hlavně materiálně. V některých jazycích se tato architektura nazývá vernakulární, v němčině zase tradiční.\n\nMůže být v kontrastu ke \"plánované architektuře\", která je charakterizována stylistickými prvky konstrukce a záměrně začleněnými estetickými prvky, které jdou nad rámec stavebního funkčního požadavku.\n\nZnalosti stavění lidové architektury jsou podloženy místní tradicí, z velké části (ale nejen) jde o znalosti získané metodou pokusů a omylů v průběhu generací, na rozdíl od geometrických a fyzikálních výpočtů, které jsou základem architektury plánované, projektované školenými architekty. To ovšem nebrání tomu, aby architekti používali lidovou architektury ve svých vzorech.\n\n\nV České republice se do dnešních dnů uchovalo mnoho památek lidové architektury, a to nejen jednotlivé objekty, ale často ucelená stylově čistá výstavba. Vývoj architektury probíhal od raného středověku až po dvacáté století. Hlavní regionální oblasti jsou:\nStřední Čechy, Jižní Čechy, Jihozápadní Čechy, Severozápadní Čechy, Severní Čechy, Východní Čechy, Jižní Morava, Střední Morava, Slezsko a Severní Morava.\n\nLidová architektura na Slovensku byla během celých dějin odolná vůči módním slohovým vlivům a primární roli hrála vždy funkce. Zdobení se týkalo především uliční fasády a vstupu. V rámci urbanismu se domy lišily jen málo, a to právě ornamentálními projevem. Lidová architektura harmonicky souzní s přírodou. Nové nikdy samoúčelně nevytlačovalo staré, ověřené stavební postupy se opakovaly. Pěkné příklady lidové architektury můžeme nalézt v skanzenech, ačkoliv už ne v původním prostředí – klasickou ulici zde nenajdeme. Lidová architektura Slovenska se dělí na Jižní Slovensko, Střední Slovensko, Severní Slovensko, včetně Oravy a Severovýchodní Slovensko.\n"}
{"id": "449801", "url": "https://cs.wikipedia.org/wiki?curid=449801", "title": "Pád komunismu v Maďarsku", "text": "Pád komunismu v Maďarsku\n\nPád komunismu v Maďarsku nebo také Změna systému v Maďarsku je označení pro období změn v Maďarské lidové republice v letech 1988 - 1989, které vedly k pádu komunistického režimu a přeměně politického zřízení na demokratické principy. K urychlení změn přispěl i rozpad bývalého Východního bloku a narůstající nespokojenost obyvatelstva s ekonomickou a politickou situací v zemi.\n\nZ širšího hlediska toto období zhruba zahrnuje poslední roky existence Maďarské lidové republiky, vznik demokratické opozice, události v roce 1989, vyhlášení Maďarské republiky a končí prvními svobodnými volbami po 43 letech na jaře 1990. \n\nPo krvavém potlačení povstání v roce 1956 a následném obdobím normalizace pod vedením Jánose Kádára nastává v 60. letech v MLR nový politický směr - Gulášový socialismus, který se vyznačoval značným liberalizmem v maďarském hospodářství a životě společnosti. V roce 1966 Ústřední výbor zavedl tzv. Nový ekonomický mechanismus, v rámci něhož se mělo přebudovat hospodářství a zvýšit produktivita tak, aby Maďarsko bylo na světových trzích více konkurenceschopné. Hospodářská reforma nabývala na intenzitě a v letech 1968 – 1978 vedla k hospodářskému rozvoji. V drobném podnikání se rozšiřovala oblast soukromého sektoru a vzrůstal i počet soukromě hospodařících zemědělců. Od počátku 80. let však docházelo k hospodářské stagnaci, která se logicky dostavila po vyčerpání všech možností extenzivního vývoje. S růstem hospodářských potíží docházelo i k napětí v sociální oblasti. Společnost začala vyžadovat větší svobodu v politické a kulturní sféře. Maďarská zahraniční politika se otevřela více Západu a celkově se MLR začala formovat v demokracii západní typu. Ve volbách v roce 1983 bylo poprvé dovoleno kandidovat nestraníkům. Po nástupu Gorbačova do čela Sovětského svazu v roce 1985, který zahájil Perestrojku, vycítil celý Východní blok, včetně MLR, čas na změnu.\n\nDne 27. září 1987 je v obci Lakiteleku založeno Magyar Demokrata Fórum, soustřeďující ve svých řadách výkvět maďarské demokratické inteligence. 30. března 1988 vznikla politická strana Fidesz a 13. listopadu strana SZDSZ. Také uvnitř samotné MSZMP sílily reformní tendence. Na jarním sjezdu strany překvapivě posílila moc reformistů, kteří požadovali odchod Kádára. Ten byl 22. května 1988 odvolán z funkce Generálního tajemníka MSZMP a nahrazen Károly Grószem. 24. listopadu se novým premiérem stal Miklós Németh. V lednu 1989 došlo k rozhodnutí ústředního výboru MSZMP, inspirované Imre Pozsgaym, které potvrdilo, že povstání v roce 1956 nebylo kontrarevolucí, nýbrž lidovým povstáním. \n\nUdálosti začaly nabírat rychlý spád. Na jaře 1989 byl János Kádár uvolněn ze všech svých funkcí. Krátce na to dne 6. července zemřel - ve stejný den, kdy byl rehabilitován Imre Nagy, kterého nechal v roce 1958 popravit. Ve chvíli, kdy maďarský Nejvyšší soud oznamoval verdikt o rehabilitaci Nagye, vstoupil do místnosti neznámý muž a řekl: „\"Kádár je mrtvý\".“ O chvíli dříve 16. června, přesně po 31 letech od popravy, se v Budapešti na Hősök tere za účasti 300 000 lidí konal jedenáctihodinový pohřeb Imre Nagye a dalších zavražděných vůdců, včetně prázdné rakve symbolizující všechny neznámé bojovníky z povstání 1956. Na tomto pohřbu vystoupil pozdější premiér, v té době mladý vysokoškolský student Viktor Orbán (Fidesz) se svým projevem, ve kterém otevřeně prohlásil, že je nutné jednat o stažení sovětských vojsk z Maďarska a skoncovat s komunismem. Za svá slova sklidil bouřlivý potlesk. Tento akt se stal symbolem rozbřesku nové maďarské éry.\n\nMezi červnem a zářím 1989 se sešli zástupci MSZMP, opozičního Kulatého stolu a tzv. Třetí strany a diskutovali o hlavních problémech procesu na jednáních Národního kulatého stolu. Dne 18. září podepsali dohodu, v níž zdůraznili své odhodlání vytvořit právní a politické podmínky pro přechod k pluralitní demokracii a k vládě práva a překonat vleklou společensko-hospodářskou krizi. Rovněž v září poslanci Národního shromáždění oficiálně prohlásili, že se Maďarsko distancuje od invaze do ČSSR v roce 1968, kterého se MLR musela účastnit z donucení a na nátlak SSSR.\n\nNa počátku října byl svolán mimořádný XIV. sjezd MSZMP, který se stal jejím posledním. 7. října z iniciativy reformních komunistů vznikla nová strana - Magyar Szocialista Párt v čele s Rezső Nyersem. Členství nebylo převedeno a ze 700 000 členů MSZMP se členy MSZP stalo jen 50 000 lidi. Krátce nato byla zrušena Lidová milice.\n\nDošlo k sepsání prozatímní ústavy, která nahradila komunistickou z roku 1949. Zaručovala pokojný přechod k tržní ekonomice, občanskou demokracii, lidská práva a výslovně zakazovala výkon vládní moci jen jednou stranou. Prezidiální rada byla zrušena a nahrazena úřadem prezidenta republiky se značně omezenými funkcemi. \n\nZměna ústavy byla uzákoněna 23. října 1989 v den výročí počátku protikomunistického Maďarského povstání z roku 1956. Téhož dne byl předseda parlamentu Mátyás Szűrös zvolen prozatímním prezidentem a v pravé poledne z balkónu Országházu slavnostně vyhlásil Maďarskou republiku (Třetí Maďarská republika). Krátce poté byla z budovy parlamentu odstraněna rudá hvězda. Tak skončila 40 let trvající existence Maďarské lidové republiky.\n\nPrvní kolo prvních svobodných voleb po 43 letech se konalo 25. března 1990, druhé kolo dne 8. dubna. Ve volbách kandidovalo dvanáct politických stran a hnutí, do parlamentu se však dostala jen polovina. Vítězem se stalo pravicové Magyar Demokrata Fórum se ziskem 164 mandátů. Na druhém místě skončilo rovněž pravicové SZDSZ se ziskem 93 mandátů a na třetím místě taktéž pravicové FKgP se 44 křesly. Jediná levicová strana MSZP skončila až čtvrtá jen se 33 mandáty. \n\nZ šesti stran, které se dostaly do parlamentu, uzavřelo MDF s FKgP a KDNP pravostředovou koalici, která se vedle rozvíjení demokracie a tržní ekonomiky zavázala hájit i křesťanské a národní hodnoty. Tato koalice získala více jak 60% mandátů. Ostatní křesla obsazená pravicovými poslanci z SZDSZ, Fidesz a levicové MSZP skončila v opozici. Premiérem se stal předseda vítězné strany József Antall. \n\nTabulka volebních výsledků šesti nejúspěšnějších politických stran : \n\nPrvním úkolem nového parlamentu byla volba prezidenta republiky. Na základě dohody mezi Antallem (předseda vítězného MDF) a vůdci druhé nejsilnější strany SZDSZ byl prezidentem zvolen disident a spisovatel Árpád Göncz. Ten se svého úřadu ujal dne 2. května 1990. József Antall do svého úřadu předsedy vlády oficiálně nastoupil 16. května. Prvním krokem jeho demokratické vlády bylo přijetí současného státního znaku dne 3. července 1990 a urychlení odchodu sovětských vojsk. Poslední vojska Sovětského svazu opouštějí Maďarsko dne 19. června 1991.\n\n1987\n\n1988\n\n1989\n\n1990 \n\n1991\n\nMaďarsko, které již v roce 1956 povstalo proti sovětské moci, se tak stalo po PLR druhým státem Východního bloku, který se vydal na cestu svobody a demokracie. Události, které započaly v Československu dne 17. listopadu, byly, v tehdy již měsíc svobodné Maďarské republice, s nadšením sledovány. Maďarské opoziční strany jako MDF, SZDSZ či Fidesz byly napojeny na opozici československou. Po prvních svobodných volbách v obou zemích, ve kterých jasně zvítězily opoziční pravicové strany, založili prezidenti obou republik Árpád Göncz a Václav Havel, jejichž protikomunistické působení je značně podobné, v maďarském Visegrádu dne 15. března 1991, ještě spolu s polským prezidentem, Visegrádský spolek. Deklarací se Visegrádské státy přihlásily k obnově demokracie a svobody, ochraně lidských práv, k boji s pozůstatky totalitního režimu, k vytvoření tržního hospodářství a k stálému přibližování se evropským normám. \n\n\n"}
{"id": "449803", "url": "https://cs.wikipedia.org/wiki?curid=449803", "title": "Svatá Silvie", "text": "Svatá Silvie\n\nSvatá Silvie (Sylvie) (asi 515, Řím nebo Sicílie – 592, Řím) byla matka svatého Řehoře Velikého, uctívaná římskokatolickou církví jako svatá.\n\nO svaté Silvii je jen málo biografických informací. Sám Řehoř svou matku Silvii zmiňuje jen jednou. Další zdroje pocházejí až z 8. a 9. století. Za místo jejího narození se někdy uvádí Řím, někdy Sicílie. Náležela do významné římské rodiny Gordianovy. Mimo Řehoře měla přinejmenším ještě dalšího syna. Po smrti svého manžela se uchýlila do ústraní svého domu v dnešním rione San Saba na Aventinu.\nSilvie je zmiňována jako velmi zbožná žena. Svým synům umožnila dosáhnout výborného vzdělání. Římský jáhen Jan Hymonides, autor Řehořovy biografie (Vita Gregorii IV, 83), svatou Sylvii popsal podle obrazu z kláštera svatého Ondřeje v Clivo Scauri: Silvie byla zobrazena v sedě po boku svého manžela, na sobě měla bílou tuniku a přes ni pallium, na hlavě čepec. V levé ruce držela žaltář, pravicí žehnala. Představované postavy přibližoval nápis „Gregorius Silviae matri fecit“. Silviině tváři s velkýma modrýma očima neubíraly vrásky stáří na kráse. Celkově tato žena dostala půvabný a oduševnělý výraz.\n\nÚcta k svaté Silvii je stará. V jejím domě se roku 645 usadili mniši z kláštera Mar Saba v Palestině a jako kapli ji zasvětili oslavě svatého Sabbase z Kappadokie. Nad jejím původním obydlím nedaleko baziliky San Saba byla v 9. století zbudována modlitebna.\n\nJméno svaté Silvie nechal do římského martyrologia zapsat papež Klement VIII., a to pod 3. listopad. Pomoci svaté Silvie se dovolávají těhotné ženy, aby měly dobrý porod.\n\n"}
{"id": "449807", "url": "https://cs.wikipedia.org/wiki?curid=449807", "title": "Roger K. Crouch", "text": "Roger K. Crouch\n\nRoger Keith Crouch (* 12. září 1940 Jamestown, stát Tennessee, Spojené státy americké) je vědec, dlouholetý zaměstnanec NASA, americký astronaut, který v roce 1997 dvakrát letěl do vesmíru raketoplánem. Na oběžné dráze Země strávil téměř 20 dní a je registrován jako 356. člověk ve vesmíru.\n\nAbsolvoval vysokoškolská studia v oboru fyziky na Tennessee Polytechnic Inst. a Virginia Polytechnic Inst. zakončená v roce 1971 získáním titulu PhD. Bylo mu tehdy 30 let. Souběžně se studiemi byl zaměstnán v období let 1962 až 1985 v Laglez Research Center, které patří pod NASA. Ve vědecké funkci u NASA zůstal i poté, když se roku 1985 stav vedoucím střediska Headquarters, Microgravity Space Applications Div., ve Washingtonu.\nU NASA byl mezi astronauty registrován od 11. ledna 1989 do 30. ledna 1992 a po čtyřleté pauze v období 29. ledna 1996 až 17. července 1997.\n\nSe svou, ženou Anne (za svobodna Novotny) mají tři děti – Melanii (* 1968), Kewina (* 1971) a Kenyon (* 1974).\n\nNa první vesmírnou misi se dostal ve svých 54 letech v roce 1997. Měla označení STS-83 a byla dodatečně po svém startu z kosmodromu Mysu Canaveral na Floridě katalogizována v COSPAR jako 1997-013A. Na palubě raketoplánu Columbia byla sedmičlenná posádka. Protože se krátce po dosažení orbitální dráhy začaly objevovat vážné závady palivových článků, byl let předčasně ukončen přistáním na kalifornské základně Edwards (Mohavská poušť).\n\nZa pouhé tři měsíce byla mise zopakována se stejným raketoplánem, posádkou, místem startu. Přistáli tentokrát na mysu Canaveral a v COSPAR získali označení 1997-032A. Program se tentokráte podařilo splnit. Sebou měli na palubě laboratoř Spacelab.\n\n\n"}
{"id": "449810", "url": "https://cs.wikipedia.org/wiki?curid=449810", "title": "Pevnost Ozama", "text": "Pevnost Ozama\n\nPevnost Ozama (\") je hrad ze šestnáctého století nacházející se nad řekou Ozama v dominikánském Santo Domingu ležící při vstupu do města. Svůj název má podle stejnojmenné řeky, je nejstarší vojenskou stavbou na obou amerických kontinentech. V centru stavby se nachází Věž pocty. Hrad byl postaven jako strážící vstup do města a bránící před útočníky přicházejícími z moře. Stavba začala v roce 1502 a byla provedena tak dobře, že hrad fungoval jako vězení až do 60. let 20. století, kdy byl přestavěn a otevřen veřejnosti. Společně s historickým jádrem Santa Dominga figuruje na seznamu světového kulturního dědictví UNESCO. \n"}
{"id": "449815", "url": "https://cs.wikipedia.org/wiki?curid=449815", "title": "Groenendael", "text": "Groenendael\n\nGroenendael je dlouhosrstá varieta belgického ovčáka, charakteristická černou barvou srsti. Původ názvu je podle městečka Groenendael, kde v 19. století začal jejich chov. Za zakladatele plemene je pokládán chovatel Nikolas Rose, který vyšlechtění Groenendaela věnoval celý život. Varieta byla získána řízenou selekcí psů s dlouhou černou srstí.\n\nGroenendael je pes střední velikosti. Má vyváženou tělesnou stavbu, ušlechtilý vzhled a příjemný výraz. Hlava je čistě vymodelovaná, nepříliš dlouhá, čenich má stejnou délku jako mozková část lebky a má rovný tvar. Krk je mohutný, protáhlý, pozvolně přecházející v protáhlý trup. Ocas je u kořene silný, v klidu lehce zahnutý, v akci by se neměl zatáčet do kroužku. Srst je středně tvrdá, s dobře vyvinutou podsadou. Samci mají srst delší.\n\nGroenendael je nebojácný hlídač a ochránce rodiny, je temperamentní a vyžaduje dostatek pohybu a práce.\n\n\n"}
{"id": "449816", "url": "https://cs.wikipedia.org/wiki?curid=449816", "title": "Záhorovice", "text": "Záhorovice\n\nObec Záhorovice se nachází v okrese Uherské Hradiště ve Zlínském kraji asi 12 kilometrů východně od Uherského Brodu. Vesnicí protéká řeka Olšava. Žije zde obyvatel.\n\nPrvní písemná zmínka o obci (tehdy zvané \"Záhorowicze\") pochází z roku 1373. V té době ve vesnici stával pouze mlýn a měla jen 10 obyvatel. Roku 1872 byla postavena škola, roku 1887 pak železniční zastávka. Po první světové válce zde žilo 1175 obyvatel.\n\n\n"}
{"id": "449817", "url": "https://cs.wikipedia.org/wiki?curid=449817", "title": "Birma", "text": "Birma\n\nBirma je plemeno kočky domácí. Je to středně velká kočka, přátelská a společenská. Postrádá agresivitu vůči lidem, kočkám i psům. Její váha se pohybuje od 2.5 do 6 kg.\n\nPlemeno je uznáváno všemi velkými mezinárodními chovatelskými organizacemi (FIFe, CFA, TICA). FIFe birmu řadí do skupiny II. Polodlouhosrsté kočky.\n\nKolem původu plemene existují různé legendy. Společně tvrdí, že tyto kočky pochází ze severní Barmy (od toho nejspíše pochází jméno Birma), kde byly chovány jako chrámové kočky. První birmy se do Evropy dostaly kolem roku 1920. Podle jedné legendy párek birem dostali darem Francouz Auguste Pavie a anglický major Gordon Russell, kteří pomohli mnichům v klášteře Lao-Tsun během přepadení kláštera. Podle jiné, méně romantické legendy, muž jménem Vanderbilt koupil svatou birmu od jednoho bezbožného služebníka.\n\nZa oficiální kolébku plemene je považována Francie, kde byly položeny základy dnešního chovu. Plemeno zde bylo uznáno místní organizací Fédération Féline Française již v roce 1925. Birmy byly ve Francii velmi oblíbené a rozšířily se i do Německa. Během druhé světové války plemeno ovšem téměř vyhynulo. V Evropě byly po skončení války naživu pouhé dvě birmy, pár jménem Orloff a Xenia de Kaabaa, v držení francouzské rodiny Baudoin-Crevoisier.\n\nK obnově plemene muselo být použito křížení s jinými plemeny, především perskou a siamskou kočkou. Kolem roku 1950 se již znovu objevují vrhy čistě birmských koťat. Obnovené plemeno si začalo získávat velkou oblibu, rychle se šířilo do Švýcarska, Belgie, Holandska, Anglie i USA. V Anglii bylo plemeno oficiálně uznáno v roce 1966, v USA o rok později. Začátkem 70. let plemeno proniká do Skandinávie, kde dnes birmy patří mezi nejvíce chované kočky.\n\nBirmy nelze zaměňovat s barmskými kočkami, které jsou samostatným, zcela odlišným plemenem.\n\nBirma má kompaktní, svalnatou a středně velkou stavbu těla. Samice váží obvykle 2.5 – 4.5 kg, samec do 6 kg.\n\nHlava birem je širší, s plnými tvářemi, ne příliš trojúhelníková, se zaobleným čelem a nosem beze stopu; výrazná brada nesmí ustupovat. Pod mírně klenutým, zaobleným čelem, ustupujícím dozadu, je v místě kořene nosu malá prohlubeň. Nos má tmavé zrcátko, pouze u variet s kresbou růžové, je římského tvaru, středně dlouhý, vystupuje zhruba jako zaoblení čela. Oči jsou sytě modré, oválné, až kulaté, středně daleko posazené, podstatný je nejen jejich tvar, ale také hloubka a sytost barvy (šilhání se pokládá za hrubou vadu). Uši jsou menší, zaoblené, posazené středně daleko a mírně z boku, nesmí být příliš blízko sebe (jako u siamských koček), ani příliš daleko (jako u koček perských).\n\nTělo delší, kocour musí být robustnější než kočka. Končetiny jsou kratší, pevné, tlapky kulaté. Průměrně dlouhý ocas sahá optimálně mezi lopatky, je dobře osrstěný, bez zálomků.\n\nSrst birmy má světlou základní barvu se zřetelně ohraničenými odznaky a uzavřenou maskou. Celková barva srsti je bílá, až skořápkově krémová (s postupujícím stářím tato barva tmavne, jako u většiny koček s odznaky), s akromelanickými odznaky na obličeji, uších, nohou, ocase a (u kocourů) na varlatech. Vadou jsou tmavé skvrny na slabinách, břiše a šíji. Konce tlapek musí být čistě bílé. Odznaky jsou uznávány v těchto barvách:\nBílé fleky v odznacích jsou hodnoceny jako vada. Všechny birmy se rodí bílé (stejně jako ostatní kočky s odznaky), barvy se začínají vyvíjet po týdnu až 14 dnech. Může trvat i déle než rok, než srst kočky dosáhne plného vybarvení..\n\nSrst je hedvábná, s podsadou. Neplstnatí a je nenáročná na údržbu. Birma má chlupaté i spodky tlapek mezi polštářky (tyto chlupy musí být bílé).\n\nBirma je inteligentní, klidné, učenlivé a přizpůsobivé plemeno, postrádající známky agresivity; toleruje i jiná zvířata v domácnosti. Nemá problém v soužití s dětmi. Birma nepatří mezi rezervované, odtažité kočky, které se vyhýbají společnosti. Vyhledává sociální kontakty a hodně přilne ke své lidské rodině. Bývá komunikativní, ale nikoli hlučná tak výrazně, jako třeba kočka siamská.\n\nChovatelskou základnu lze nalézt na celém světě, v České republice není toto plemeno příliš rozšířené (např. ve Švédsku mu však patří mezi chovanými plemeny druhé místo). Při chovu se klade důraz na pokrevní linie a hlídá se nepříbuzná plemenitba. Možná i díky tomu není dosud toto plemeno tolik zatížené genetickými vadami a nemocemi, jako jiná, daleko více rozšířená a množitelským způsobem odchovávaná plemena.\n\nJednou z nejslavnějších biremských koček je Choupette, narozená 18. srpna 2011, která je bílá s modrýma očima a váží asi 3,5 kg. Byla miláčkem módního návrháře Karla Lagerfelda, který zemřel 19. února 2019. Lagerfeld porovnával její oči se safírem. Jejím původním majitelem byl s ním spřátelený model Baptiste Giabiconi, který ji Lagerfeldovi zapůjčil po dobu svého pobytu mimo Francii. Módní tvůrce si však Choupette (jméno znamená „sladká“) natolik oblíbil, že mu ji Giabiconi nakonec přenechal. Choupette má Lagerfeldem autorizovaný vlastní účet na Twitteru a byla v červenci 2013 vyobrazena společně s modelkou Lindou Evangelista na titulní stránce německého vydání módního časopisu \"Vogue\". I po Lagerfeldově smrti je Choupette materiálně velmi dobře zajištěna a má dva zaměstnance, kteří se o ni starají.\n\n"}
{"id": "449821", "url": "https://cs.wikipedia.org/wiki?curid=449821", "title": "Skinner", "text": "Skinner\n\nPříjmení Skinner nosí více osob:\n\n\n"}
{"id": "449824", "url": "https://cs.wikipedia.org/wiki?curid=449824", "title": "Šimanov", "text": "Šimanov\n\nObec Šimanov () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Šimanov (1437), Ssimanuow (1486), SSimonow (1602), Ssimanow (1608), Ržimanow a Schimanau (1843) až k podobě Šimanov v roce 1854. Místní jméno vzniklo z příjmení Šíman.\n\n\"(Z kroniky obce Šimanov)\"\n\nPůvod a založení obce sahá daleko do minulých dob. Celá oblast tohoto kraje náležela k pohraničním hvozdům, kudy vedly jen úzké stezky. Taková cesta, „stará cesta humpolecká“, vedla zdejšími lesy směrem od Jihlavy k Humpolci. V tehdejších nepokojných dobách byly tyto cesty střeženy. Na kopcích byly střeženy, o čemž svědčí i jméno nejvyšší hory „Strážník“, kde se v dobách nepřátelských vpádů do země zapalovali daleko viditelné ohně, aby byl lid uvědomen o blížícím se nebezpečí.\n\nZaložení obce souviselo s rozkvětem hornictví ve zdejším kraji. Za tím účelem se ve zdejších lesích pálilo dřevěné uhlí pro stříbrné hutě. Několik uhlířů, jejichž předák se jmenoval Šimon, koupilo na úpatí Strážníku kus starého lesa na pálení uhlí pro stříbrné hutě. Uhlíři si postavili v lese dřevěné příbytky a začali pálit uhlí. Když les spálili, zakoupili si paseky a mýtě. Ty zkopali kousek po kousku na pole a usadili se zde trvale. Půda nebyla valná, ale dalo se na ni hospodařit. Šimanov byl tedy založen uhlíři pravděpodobně kolem roku 1260. Dostal jméno po předním uhlíři, který se jmenoval Šimon. Německy se Šimanov nazýval \"Kellersdorf\", což znamená „Uhlířská ves“.\n\nŠimanov byl původně majetkem želivského kláštera, stejně jako ostatní vesnice na Větrnojeníkovsku. Po husitských válkách začalo dolování stříbrné rudy a tyto doby připomínají některé názvy polí a luk (např. „Uhlířka“, v Hejskově lese se nachází místo, kterému se říká „U Štůly“). Podle listiny krále Jiřího z Poděbrad z 8. prosince 1468 se dostal Šimanov spolu s ostatními vesnicemi Jeníkovska v zástavu Buriánu Trčkovi z Lípy a na Lipnici. V majetku pánů Trčků se Šimanov udržel až do roku 1601. Pak se majitelé panství mnohokrát střídali až do roku 1848.\n\nZrušením roboty se obec stala samostatnou, vrchnostenský úřad byl zrušen a obec si své záležitosti počala spravovat zvoleným výborem se starostou. Prvním voleným starostou byl Jakub Novák rolník č. 6.\n\nŠimanov leží v okrese Jihlava v Kraji Vysočina. Nachází se 3,5 km jihozápadně od Větrného Jeníkova, 4 km severozápadně od Hlávkova, 2,5 km severovýchodně od Zbilid, 4,5 km jihovýchodně od Ústí a 4,5 km jižně od Kalhova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Jeníkovská vrchovina. Průměrná nadmořská výška činí 630 metrů. Nejvyšší bod je Strážník (712,5 m n. m.), který je na sever od obce a dále Holubovsko (675 m n. m.), ležící východně od obce. Obcí protéká Maršovský potok, západně od vsi pak Hejnický potok, kde je pramen Želivky. Východní hranici katastru tvoří Jiřinský potok. Část území přírodní památky Hajnice zasahuje i do katastru Šimanova. Jižně od obce je i přírodní rezervace Šimanovské rašeliniště.\n\nPodle sčítání 1921 zde žilo v 71 domech 440 obyvatel, z nichž bylo 228 žen. 439 obyvatel se hlásilo k československé národnosti. Žilo zde 416 římských katolíků a 6 příslušníci Církve československé husitské.\n\nObec leží na katastrálním území Šimanov na Moravě. Šimanov je členem místní akční skupiny Třešťsko.\n\nObec má sedmičlenné zastupitelstvo, v jehož čele od roku 2014 stojí starosta Miloš Minařík.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 24. února 2011. Znak: V modrém štítě snížený stříbrný hrot s červeným vyrůstajícím plamenem provázený dvěma stříbrnými hvězdami. Vše převýšeno zkříženými zlatými klíči, nahoře stříbrná hvězda. Vlajka: Modrý list s bílým klínem vycházejícím ze druhé třetiny dolního okraje listu s vrcholem ve středu listu. Z dolního okraje listu vyrůstá do klínu červený plamen. Nad klínem, provázeným dvěma bílými šesticípými hvězdami, zkřížené žluté klíče s bílou šesticípou hvězdou u horního okraje listu. Poměr šířky k délce listu je 2 : 3.\n\nV obci sídlí firmy PP Model hobby s.r.o., NOVOPLYN k.s. Pacov, LESOTECH dvorak s.r.o., METEOR Šimanov, s.r.o. a truhlářství Prošek. Obcí prochází silnice II. třídy č. 131 z Větrného Jeníkova do Zbilid a komunikace III. třídy č. 13111 z Branišova do Hlávkova. Dopravní obslužnost zajišťuje dopravce ICOM transport. Autobusy jezdí ve směrech Humpolec, Ústí, Větrný Jeníkov, Jihlava, Havlíčkův Brod, Dudín, Úsobí a Herálec.\n\nMístní děti dojíždějí do základní školy ve Větrném Jeníkově. Sbor dobrovolných hasičů Šimanov byl založen v roce 1896. Sídlí zde knihovna.\n\n\n"}
{"id": "449828", "url": "https://cs.wikipedia.org/wiki?curid=449828", "title": "Alois Kalls", "text": "Alois Kalls\n\nAlois Kalss (18. únor, 1920 – 2. květen, 1945) byl důstojník Waffen-SS a tankové eso za druhé světové války v hodnosti SS-Hauptsturmführer (Kapitán). Mimo jiné byl i držitelem mnoha vojenských vyznamenání včetně rytířského kříže železného kříže nebo německého kříže ve zlatě.\n\nAlois Kalss se narodil 18. února roku 1920 v rakouském městě St. Gilgen v salzburské oblasti. Během roku 1939 vstoupil do Waffen-SS a byl zařazen ke 2. tankové divizi SS „Das Reich“. S divizí se účastnil německé invaze do Sovětského svazu známé jako operace Barbarossa a během těžkých bojů získal za chrabrost v boji oba dva stupně železného kříže.\n\nBěhem jara roku 1943 se účastnil třetí bitvy o Charkov, kde byl přeřazen do 8. těžké tankové roty z 2. tankového pluku SS (\"SS-Panzer Regiment 2\"), kde působil jako velitel čety. Tanky Tiger pod jeho velením zničily značné množství sovětských tanků a Kalss obdržel za své výkony 23. září roku 1943 německý kříž ve zlatě.\n\nBěhem září byl rovněž jmenován velitelem 8. tankové roty Tigerů a nahradil tak SS-Hauptsturmführera Heinze Tenzfelda, který byl zabit v boji. Brzy na to byl ale vážně raněn a jeho rota, silně oslabená útoky sovětských jednotek, byla rozpuštěna a přeživší členové převeleni ke třem rotám nově vznikajícího 102. těžkému tankovému praporu SS. Kalss byl po svém zotavení jmenován velitelem 1. těžké tankové roty, která se skládala převážně z ostřílených přeživších veteránů předchozí tankové roty.\n\nKalss byl se svou rotou a společně s celým praporem pod velením SS-Sturmbannführera Hanse Weisse odvelen do Normandie, kde měl čelit po boku dalších německých jednotek spojenecké invazi. Prapor se zapojil do těžkých bojů o kótu 112 a dalších bitev v Normandii. Celý prapor byl nakonec silně oslaben a poslán zpět do Německa do města Sennelager, kde byl doplněn.\n\nAlois Kalss obdržel za extrémní odvahu v boji a velké množství zničených nepřátelských tanků dne 23. srpna 1944 rytířský kříž.\n\nPoté, co byl 102. těžký tankový prapor SS doplněn o nové mužstvo a tanky typu Tiger II, byl Kalss společně s jednotkou odvelen na východní frontu, kde měl vzdorovat sovětským jednotkám. Alois Kalss zůstal u 1. těžké tankové roty téměř až do konce války, kdy jeho tank nedaleko Berlína dostal přímý zásah protitankovým dělem a Kalss 2. května 1945 zemřel.\n\n\n"}
{"id": "449829", "url": "https://cs.wikipedia.org/wiki?curid=449829", "title": "Igor Bareš", "text": "Igor Bareš\n\nIgor Bareš (* 15. dubna 1966 Olomouc) je český herec.\n\nPo maturitě na střední zemědělské škole studoval na brněnské JAMU, občas vystupoval v Divadle bratří Mrštíků, po absolutoriu školy byl v angažmá v Mahenově divadle, od roku 1991 pak členem Národního divadla v Brně. Od roku 2002 byl ve svobodném povolání, v roce 2005 se stal členem činohry Národního divadla. Stálé angažmá v Národním divadle mu bylo ukončeno 31. 7. 2016. Od roku 2015 je v angažmá Divadla na Vinohradech.\n\nV roce 1997 byl nominován na Cenu Thálie za roli Raskolnikova v inscenaci Zločin a trest a za roli Hamleta na Cenu Alfréda Radoka. \n\nKromě své práce v divadle účinkuje také v rozhlase a působí i v dabingu.\n\n\n\n\n\n \n"}
{"id": "449830", "url": "https://cs.wikipedia.org/wiki?curid=449830", "title": "Moskvič 412", "text": "Moskvič 412\n\nMoskvič 412 (rusky: Москвич-412) byl osobní automobil nižší střední třídy (v dobové terminologii \"střední objemové třídy\"), vyráběný závody AZLK a Iž. Oproti dříve vyráběným typům představoval významný pokrok z hlediska zjednodušení údržby, snížení spotřeby paliva, zvýšení výkonu, provozní spolehlivosti a životnosti, zároveň se zachováním velkého množství původních dílů.\n\nMoskvič 412 disponoval zcela novým celohliníkovým motorem s rozvodem OHC, který vyvinula Ufimská motorárna (UZAM). Jako vzor zde posloužil čtyřválec BMW M115. Taktéž nová 4stupňová převodovka měla poprvé u značky Moskvič úplnou dopřednou synchronizaci. Premiéru měl dále podtlakový posilovač brzd, alternátor, suchý tlumič sání a plnoprůtočný olejový filtr s papírovou výměnnou vložkou. Zbytek vozu byl přejat z Moskviče 408.\n\nVůz se začal vyrábět v roce 1967. Roku 1969 proběhl facelift - změnila se přední maska, přišly obdélníkové světlomety z NDR, bezpečnostní palubní deska z polyuretanu a parkovací svítilny v zadních sloupcích. Další drobné úpravy výrobce přinášel postupně: snížení počtu mazacích míst na podvozku, přemístění řadicí páky a ruční brzdy na podlahu, bezpečnostní sloupek volantu, bezpečnostní skla, nová spínací skříňka se zámkem řízení, nové osvětlení interiéru, modernější provedení přístrojů. V roce 1976 byla výroba v Moskvě ukončena a nahrazena modelem 2140, který představoval spíše jen důkladnou modernizaci předchozího typu. V Iževsku se model 412 vyráběl nadále s mírnými úpravami pro ruský trh až do roku 1997.\n\nMoskvič 412 disponoval bohatou výbavou, která nebyla v té době samozřejmá ani v západoevropských vozech stejné objemové třídy, např.:\n\nPoprvé u značky Moskvič byl použit alternátor. Poskytoval výkon až 480 W (40 A), což spolehlivě pokrylo veškeré spotřebiče ve voze. Zapalování bateriové, kontaktní.\n\nVe voze byla skříňka na 3 pojistky po 10 A (zpětné světlomety, motorek větráku, přístroje, přerušovač blinkrů, klakson) a 2 bimetalové jističe (stěrače 7 A, světla 20 A). Buzení alternátoru, zapalovací soustava a zapalovač cigaret byly bez jištění.\n\nNevýhodou byla absence relé pro výkonné spotřebiče (např. světla), přes spínače tedy tekl silový proud. Druhým slabým místem elektroinstalace byl ampérmetr, který nepoužíval bočník. Veškerý proud tedy protékal přes palubní desku. Ampérmetr se mohl časem protavit do svého plastového lůžka a působit problémy.\n\nMoskviče 412 bývaly kritizovány za vysokou spotřebu paliva. Mohl za to karburátor a kontaktní zapalovací soustava, které vyžadovaly častější seřizování a čištění, jež se jim v běžném provozu nedostávalo, ale také samotní řidiči, kteří rádi využívali možností silného motoru, případně vůz přetěžovali. Roli hrál ovšem i tehdejší nekvalitní benzín, oleje a pneumatiky. Řidič sžitý s charakterem motoru a správně seřízeným vozem mohl nicméně dosahovat průměrné spotřeby 7-8 litrů na 100 km.\n\n\n\nMoskvič 427 byla kombi verze Moskviče 412. Pod zavazadlovým prostorem v odklopné přihrádce se nacházelo rezervní kolo, opěradlo zadní lavice bylo sklopné. Vůz měl stálý převod 4,55:1 (sedan 4,22:1) a zvýšenou nosnost, silnější zadní pérování.\n\nMoskvič 434 byl užitkový vůz odvozený od Moskviče 412. Místo zadních bočních okének byl plech a chyběla zcela zadní sedadla. Vůz měl stálý převod 4,55:1 (sedan 4,22:1) a zvýšenou nosnost.\n\n"}
{"id": "449835", "url": "https://cs.wikipedia.org/wiki?curid=449835", "title": "Elf (rozcestník)", "text": "Elf (rozcestník)\n\nElf nebo elfové můžou být:\n\n"}
{"id": "449841", "url": "https://cs.wikipedia.org/wiki?curid=449841", "title": "Lidová architektura v Česku", "text": "Lidová architektura v Česku\n\nLidová architektura v České republice je specifický projev lidové architektury v České republice.\nV České republice se do dnešních dnů uchovalo mnoho památek lidové architektury, a to nejen jednotlivé objekty, ale často jde o ucelenou stylově čistou výstavbu.\n\nTradiční vesnické stavby představovaly vždy hlavní složku zástavby a tudíž tak vytvářely i tzv. normativ hlavně v kultuře bydlení.\nStavby v Česku jsou postaveny tak, aby jejich štíty obytných budov směřovaly do středu návsi. Naopak k tomu stavení na Moravě jsou postaveny tak, aby delší část domu tedy bok stavby směřoval na náves.\n\nHlavní regionální oblasti jsou: Střední Čechy, Jižní Čechy, Jihozápadní Čechy, Severozápadní Čechy, Severní Čechy, Východní Čechy, Jižní Morava, Střední Morava, Slezsko a Severní Morava.\n\nZápadní Čechy jsou tvořeny mírně zvlněnou zalesněnou krajinou s nížinami u řek, procházející až do poměrně členitého terénu Českého lesa. Jde o oblasti Plzeňsko (Plzeň a okolí), Chodsko (Domažlice) a Český les na hranicích s Bavorskem. V této oblasti převládají původní jednopodlažní dřevěné stavby, které byly často omazávané hlínou. Ze západu sem také pronikala německá tradice patrových hrázděných konstrukcí (kromě Chodska).\n\nTato oblast se přibližně kryje s dnešním Karlovarském a Ústeckým krajem na severozápadě Čech. V těchto v minulosti bohatých zemědělských krajích vidět značný vliv německé kolonizace a německého stavitelství. Nedostatek dřeva způsobil poměrně rychlý přechod od srubového domu ke zděným stavbám. Dřevěná zůstala pouze obytná místnost domu kvůli lepším tepelně izolačním vlastnostem dřeva, ale postupně se i ta začala zdít z cihel. Německá kolonizace ovlivnila jednopodlažní domy hlavně hrázděných konstrukcí nad úrovní přízemí, postupně se ale začaly stavět patrové domy, přičemž přízemí bylo zděné z cihel nebo z kamene (Krušnohorský dům) a patro hrázděné.\n\nVelmi zajímavým je typ chebského domu, který má patro hrázděné hustší než ostatní domy, přičemž hrázděná konstrukce je ve štítu zvýrazněna s důrazem na její výtvarné provedení.\n\nOblast zabírá přibližně území Libereckého kraje a severní části Ústeckého kraje. Jako ve všech regionech, i v oblasti severních Čech se vzhledem k zalesněné i nížinné území prolíná více stavebních typů tradiční architektury. Charakteristickým je tzv. \"Dům severních Čech\", v jehož rámci rozeznáváme ještě dva stavební typy: pojizerský dům a turnovský dům.\nHlavní část regionu náleží k tzv. starému sídelnímu území – osídlena již od raného středověku. Hlavním typem domu od středověku byl přízemní třídílný dům, který se v chudších a zalesněných oblastech budoval až do počátku 19. století. Tyto dřevěné domy bývaly patrové v oblasti Mělníku a Mladé Boleslavi. V jižní části kvůli nedostatku lesů převládaly zděné domy. Ze severozápadu sem zasahovaly i (často poschoďové) německé hrázděné konstrukce.\n\nOblast východočeské lidové architektury se kryje s Královéhradeckém kraji, Pardubickým krajem a části kraje Vysočina. Celý region se dá rozdělit ještě na tři podoblasti s typickou domovní zástavbou:\n\nVe starších dobách v této oblasti převládaly srubové konstrukce domů, které byly obkládané dřevem, nebo omítané hlínou. S ubývajícími lesy se začaly domy více budovat z hlíny, případně z kamene, jehož zde byl dostatek. Tato oblast by se dala rozdělit přibližně na čtyři podoblasti.\n\nTento region je vymezen pohořím Jeseníky a Moravskoslezskými Beskydami na hranici se Slovenskem. Tvoří ho zejména území českého Slezska s centrální částí kolem Ostravy a povodí řeky Odry. Terén je převážně hornatý, s výjimkou okolí Ostravy, které bylo zasaženo průmyslem (těžba uhlí) a proto se zde tradiční architektura téměř nezachovala. Region lze rozdělit na tři základní oblasti:\n\nOblast Střední Moravy je geograficky vymezena Jeseníky, Brněnskou vrchovinou a severní částí Karpat. V současnosti se přibližně kryje s Zlínským a částečně s Olomouckým a Jihomoravským krajem. Dělí se na tři základní oblasti:\n\nGeograficky je lidová architektura Jižní Moravy ohraničena přibližně Českomoravskou vrchovinou, Brněnské vrchovinou a jižní částí Bílých Karpat. Dá se rozdělit na několik oblastí, nejvýrazněji jsou však dvě:\n\nPřehled skanzenů v České republice\n\n"}
{"id": "449846", "url": "https://cs.wikipedia.org/wiki?curid=449846", "title": "Strašilka australská", "text": "Strašilka australská\n\nStrašilka australská (\"Extatosoma tiaratum\", Macleay, 1826) je hmyz z řádu strašilek. \n\nTato strašilka má obvykle hnědou až světle zelenou barvu. Dospělé samice měří až 15 cm, mají silně redukovaná křídla a bohatě otrněný zadeček. Samci dorůstají okolo 10 cm, mají plně vyvinutá křídla a poměrně dobře létají.\n\nSuché lesy severovýchodního Queenslandu v Austrálii a Nová Guinea.\n\n\"Extatosoma tiaratum\" je noční živočich. Když se vylíhne, je to až do dospělosti tzv. \"nymfa\". Nymfa se zpočátku velmi podobá mravencům rodu \"Leptomyrmex\", čemuž se říká \"myrmekomorfie\". Postupně však roste a mění se, až se z ní stane dospělý jedinec (\"imago\"). Důležité pro vývoj strašilky australské je \"svlékání\" (\"ekdyze\"). Kůže (\"exuvie\") strašilky neroste. Strašilka ale růst potřebuje, proto se svléká. Strašilka se asi 3 dny před svlékáním zavěsí na vyvýšené místo a přestane přijímat potravu. Během noci se její pokožka protrhne a \"čerstvá\" strašilka se na svlečku pověsí. Poté obvykle začne svou starou kůži od hlavy požírat. Je to velmi výživné. Vývoj do dospělosti trvá asi 4-5 měsíců. Pokud samičce není v dospělosti sameček k dispozici, naklade sama neoplozená vajíčka (\"partenogeneze\"). Z takovýchto vajíček se pak líhnou pouze samičky. Samice po oplodnění samcem nakladou kolem 500-1000 vajíček, které pomocí \"subgenitální\" plošky vystřelují do okolí. Oplozená vajíčka mají inkubační dobu dlouhou asi 4 měsíce, neoplozená 6-9 měsíců.\n\n\"Partenogeneze\" ovšem není primární způsob rozmnožování (pouze některé druhy se rozmnožují pouze partenogenezí), dochází teda postupně k degeneraci populace - například právě \"Extatosoma tiaratum\". \n\nStrašilky poté kladou méně vajíček, je nízká líhnivost a vysoká úmrtnost nejen mladých nymf. Vše se zlepší přidáním samců do chovu. Sice dochází ke křížení příbuzných jedinců, ale degenerace je mnohem menší.\n\nK chovu potřebují insektárium suššího typu vysoké alespoň 40 cm.\n\nV přírodě se živí převážně blahovičníky, u nás ochotně přijímají listy ostružiníku, maliníku, růže, dubu, buku, hlohu...\n\nU těchto strašilek je někdy problém s rozkrmením čerstvě vylíhlých nymf, v takovém případě zubaté či zaschlé okraje listů sestřihneme a k nymfám přidáme starší, již rozkrmené (nemusí být ani stejného druhu).\n\nPři vyrušení zaujme tato strašilka “štíří postoj ” se zadečkem zdviženým k hlavě a v obraně dokáže sevřít protivníka mezi otrněné zadní končetiny.\n\nNa hrudi mají umístěny žlázy, kterými vylučují nepříjemně páchnoucí látku.\n"}
{"id": "449856", "url": "https://cs.wikipedia.org/wiki?curid=449856", "title": "Pardubické krematorium", "text": "Pardubické krematorium\n\nPardubické krematorium bylo postaveno dle plánů architekta Pavla Janáka v letech 1921–1923 na jižní straně tehdejší periferie města Pardubic ve stylu art deco za podpory členů Společnosti přátel žehu na rozlehlém parkovitém prostranství. Podporovateli kremace byl projekt hned od počátku považován za manifest a byl velice obhajován, ale později byla stavba – především funkcionalistickými – kunsthistoriky zatracována. Určité rehabilitace se jí dostalo až pohledem postmoderního umění. Kolem krematoria se rozkládá pardubický Centrální hřbitov.\n\nV roce 1968 natáčel Juraj Herz film \"Spalovač mrtvol\", kde exteriéry a částečně interiéry tohoto krematoria hrály důležitou roli.\n\nK vypsání soutěže na budovu krematoria došlo až po roce 1919, kdy bylo zpopelnění zákonně povoleno zákonem nazývaným Lex Kvapil. V dřívějších dobách byli upalováni jen zločinci a čarodějnice.\n\nZe soutěže na stavbu krematoria (mnohdy uváděn pod názvem Dům světla, či Zkouška ohněm), která čítala několik desítek návrhů, byly nakonec uděleny ceny druhého místa autorům: Pavlu Janákovi, Bedřichu Feuersteinovi a Otakaru Polákovi. K provedení byl akceptován návrh, který P. Janák roku 1921 přepracoval, neboť spolek Krematorium považoval koncept stavby jako manifest.\n\nPřes vstupní brány se vchází na cestu, která vede od severní strany k Domu světla - krematoriu, které je pro poutníka letmým pohledem lehko zaměnitelné za rezidenční budovu pro svoje ojedinělé pojetí. Před samotnou stavbou, která je dvoupodlažní, je předsazeno monumentální schodiště, které je ukončeno terasovitým dvouramenným ochozem orientovaným na východ a západ.\n\nPři cestě nahoru jsou na třetím stupni z dvaceti čtyř (symbolicky časové pojetí dne) umístěny v nadživotním měřítku pískovcové plastiky dívek od K. Linharta. Po levé straně dívka (orientace severovýchodní) oděná v říze drží v ruce květiny a na vnitřní straně schodiště ve zdvižené levé ruce \"Světlo\". Pandámová figura (severozápadní) v zrcadlové dispozici se liší z pohledu diváka tím, že místo květin svírá v ruce nádobu. Tuto ikonografickou strohost na stupni nadcházejícím při mírném pohledu vzhůru kompozičně dotváří trojúhelníkový štít budovy s centrálně umístěným kruhovitým otvorem vyplněným artdecovou vitráží s hlavním tématem hexagramu (Není smrti – jest jen neustálá změna – jsou jen různé formy života), který je \"slunečním kotoučem\" jižní strany cesty poutníkovy a souběžně i \"okem\" smuteční síně uvnitř.\n\nČtyřiadvacátý stupeň je plochou,která individualitě se sílou sdělení transponuje monstrozitou dekorativnosti sloupů sluneční den od strany východní (symbol zrození – např. flora) ke straně západní (symbol např. dovršení díla, urnovité nádoby). Poutník nadhledem (druhé podlaží)se stává součástí \"života dole\", ačkoliv si plně uvědomuje druhým pohledem na posledním stupni poznání skutečnost (vnější strana stěn smuteční síně je užita jako kolumbárium).\n\n„Skrze brány poznaní, poutníče, goleme, ti kteří jste pojedli ze stromu života, vstupujete a světlo dne je za vašimi zraky. Sluneční kotouč, který spojuje vaše poznání, když jste kráčeli nahoru obkročeni prozřením, které bylo vaším průvodcem, matkou moudrosti, a nyní jste spočinuli v prostoře, která resonuje plností intensity vás samých.“\n\nDimenze čtvercového půdorysu plně naplněna stínem síně Domu světla opticky zúžena v hledí návštěvníka podvědomě převádí na výrazně modrou „klenbu artdecorovanou hvězdami“ dělenou deseti pásy v bílém odstínu. Na straně vstupní spoře osvětlená kruhovitou vitráží a přetavena vítězným obloukem (na němž je nápis „Já živ jsem - Vy živi budete“) v pásy barevně pojednané v tváře květin. Hvězdný poutník Galilelův je plně zaujat, a jak Galileo sám píše: Nejprve jsem si připravil olověný tubus, na jehož konce jsem si připevnil dvě skleněné čočky. Když jsem pak přiložil oko ke konkávní čočce, uviděl jsem, že všechny předměty jsou velmi blízké. Spinozovsky broušená čočka je zapotřebí při zkoumání díla - nesnadno rozpoznatelné rostliny - výplně patrového balkónu, která je nejvýraznějším prvkem čelní (jižní) strany interiéru, mistrně dokomponovaná chladně cínovými „Panovými“ píšťalami varhan, které jsou subtilnější obdobou výrazně masivně pojatých kolem barevného okna hexagramu (severní strana) a jejich \"zpěv\" v komorním prostředí jež přichází posluchači ze dvou stran, nutně navozuje imaginaci zpěvu ptactva před úsvitem a zároveň i dílo Fénixovo.\n\n\n"}
{"id": "449857", "url": "https://cs.wikipedia.org/wiki?curid=449857", "title": "Čtyřhranka Fleckerova", "text": "Čtyřhranka Fleckerova\n\nČtyřhranka Fleckerova (\"Chironex fleckeri\"; Southcott, 1956) či čtyřhranka smrtelná nebo také mořská vosa je smrtelně jedovatý druh mořské medúzy z čeledi Chirodropidae obývající příbřežní vody okolo Austrálie. Jedná se o medúzu, která má horní část zvonu velkou do 25 centimetrů, a proto je velice snadné ji ve vodě přehlédnout. Z těla medúzy ale sahají až 3 metry dlouhá tenká lepkavá chapadla vybavená množstvím žahavých buněk. Při kontaktu těchto žahavých buněk s lidskou kůži následuje silná palčivá bolest doprovázená otokem a ve velkém množství případů i šokem, což často vede k utonutí plavce.\n\nKardiotoxin čtyřhranky patří k nejsilnějším jedům na této planetě (udává se, že jed dospělého exempláře stačí na usmrcení 60 dospělých lidí) a na rychlé pomoci závisí život postižených. Při zasažení čtyřhrankou je nutné polít zasažené plochy vinným octem (je k dispozici na všech australských plážích ), zavolat místní tísňovou linku 000 a provádět vnější kardiopulmonární resuscitaci. Zasažená místa je třeba natřít pudrem, nechat ho zaschnout a opatrně sloupnout. Nutno nezapomenout, že první pomoc neznamená, že je postižený mimo ohrožení života, specializovaná pomoc je nezbytná.\n\n"}
{"id": "449862", "url": "https://cs.wikipedia.org/wiki?curid=449862", "title": "Placka pomořanská", "text": "Placka pomořanská\n\nPlacka pomořanská (\"Alosa alosa\") je ryba z čeledi sleďovití. Žije v moři, ale vytírá se ve sladkých vodách. Nyní jich velmi ubývá, kvůli silnému znečištění řek, ve kterých se tře.\n\nObývá pobřežní vody Evropy v Atlantiku, Baltském a Severním moři.\n\nŽiví se drobnými živočichy, jako jsou drobní korýši, larvy hmyzu či malé ryby.\n\nMá prodloužený břišní kýl. Za skřelemi bývá jedna tmavá skvrna. Dosahuje hmotnosti 2,7 kg.\n\n"}
{"id": "449864", "url": "https://cs.wikipedia.org/wiki?curid=449864", "title": "Get Heavy", "text": "Get Heavy\n\nGet Heavy je oficiálně první vydané cd skupinou Lordi. Bylo vydané na Halloweena 2002. Už v roce 2003 bylo platinové, v roce 2006 multi-platinové a ještě v roce 2002 bylo oceněno cenou Emma- Award za nejlepší Hard Rock/Heavy metalové album roku 2002. Z tohoto alba pochází i první videoklip, kterým byla skladba Would you Love the Monsterman. Právě album a videoklip byly dvě poslední tvorby basového kytaristy Magnuma, kterého vystřídal Kalma. I když album ještě nahrál Magnum, jako autor byl už zapsán Kalma. Už po tomto albu se zdálo, že z Lordi se časem stane velká hvězda.\n\n\n"}
{"id": "449865", "url": "https://cs.wikipedia.org/wiki?curid=449865", "title": "Karl-Heinz Worthmann", "text": "Karl-Heinz Worthmann\n\nKarl-Heinz Worthmann (18. listopad, 1911 - 7. červenec, 1943) byl důstojník Waffen-SS v hodnosti SS-Untersturmführer (poručík) za druhé světové války. Byl vyznamenán rytířským křížem Železného kříže.\n\nKarl-Heinz Worthmann se narodil 18. listopadu 1911 ve vestfálském městě Hagen na území tehdejšího Německého císařství. Ještě před válkou, v roce 1938, vstoupil do Waffen-SS, kde rychle stoupal po služebním žebříčku. Již na počátku války sloužil jako velitel družstva. Během léta roku 1940 se účastnil bitvy o Francii a získává zde za své válečné zásluhy oba dva stupně železného kříže.\nBěhem německé invaze do Sovětského svazu, známé jako operace Barbarossa, bal těžce raněn a po svém zotavení podstoupil výcvik osádek tankových jednotek. Po dokončení výcviku byl již v hodnosti SS-Hauptscharführer (starší četař) jmenován velitelem čety u 6. tankové roty ze 2. tankového pluku SS (\"SS-Panzer Regiment 2\").\n\nS touto četou se účastnil útoku na ukrajinské město Charkov a poté byl odvelen nedaleko vesnice Vosyščevo, kde byly pod jeho velení svěřeny čtyři tanky určené k podpoře útoku pěchoty. Worthmannovi se podařilo na dálku 210 metrů zničit 27 protitankových zbraní a 2 protipěchotní zbraně bez jakékoliv ztráty ve své četě. Za tuto akci byl také Worthmann vyznamenán 31. března roku 1943 rytířským křížem.\n\nNedlouho poté byl Worthmann povýšen do hodnosti SS-Untersturmführer (poručík) a bylo mu svěřeno velení 6. roty. S jednotkou se ještě naposledy účastnil bitvy u Kursku, kde byl jeho tank Panzer IV zasažen protitankovým dělem a následně zničen a Worthmann zahynul. Na jeho místě ho nahradil pozdější držitel rytířského kříže železného kříže, SS-Hauptsturmführer Dieter Kesten.\n\n\n"}
{"id": "449866", "url": "https://cs.wikipedia.org/wiki?curid=449866", "title": "The Monsterican Dream", "text": "The Monsterican Dream\n\nThe Monsterican Dream je druhé album Lordi, které bylo vydané v roce 2004. Obavy z toho, že Get Heavy předčí toto album se nevyplnily a albu ve kvalitě a prodávanosti při nejmenším dohnal. CD bylo v roce 2006 zlaté a roku 2007 platinové.\n\n\n"}
{"id": "449867", "url": "https://cs.wikipedia.org/wiki?curid=449867", "title": "The Arockalypse", "text": "The Arockalypse\n\nThe Arockalypse je třetí album Lordi, které se stalo z hlediska odborníků, fanoušků a samotných Lordi nejlepší. Tomu pomohly dvě věci, a to výhra v Eurovision s písní, která je na albu a také čtyři velké hvězdy, které se podílely na vytváření skladeb \"SCG3 Special Report\" (Dee Snider), \"It Snows in Hell\" (Bruce Kulick), \"They Only Come Out at Night\" (Udo Dirkschneider) a \"The Chainsaw Buffet\" (Jay Jay French). Lordi album z části nahráli v Astala Studiu, které vlastní bývalý bubeník kapely Kita. Album bylo vydáno v roce 2006 a už toho roku se stalo třikrát platinové. Díky výhře v Eurovizi se album dostalo rychle i do zbytku Evropy. V Německu se stalo zlatým v roce 2007 a toho roku se dostalo i do USA a Japonska, kde sklidilo velký úspěch. Díky tomu se Lordi odvážili na první celoevropské turné \"Bringing Back the Balls to Europe\", které také sklidilo nadočekávaný úspěch poté, co Lordi hráli před plně vyprodanými halami. Album bylo první tvorbou Awy, ale poslední Kalmy, který nebyl ani uvedený jako autor, ale místo něho Lordi uvedli OXe. K příležitosti vydání alba The Arockalypse Lordi poprvé zavítali i do České republiky. Vystoupili na Benátské noci.\n\n\n"}
{"id": "449876", "url": "https://cs.wikipedia.org/wiki?curid=449876", "title": "Echoes (skladba)", "text": "Echoes (skladba)\n\n\"Echoes\" je skladba od anglické skupiny Pink Floyd, zahrnující dlouhé instrumentální pasáže, zvukové efekty a improvizaci. Skladba je dlouhá 23 minut a 31 sekund a zabrala tak celou druhou stranu původního vinylového vydání alba Meddle. Jako autoři jsou uvedeni všichni čtyři členové skupiny Roger Waters, Richard Wright, David Gilmour a Nick Mason.\n\nVe zkrácené verzi se objevila jako pátá skladba na výběrovém albu \"\". \"Echoes\" je třetí nejdelší skladba od Pink Floyd, překonaly ji jen \"Atom Heart Mother\" (23:44) a spojené části skladby \"Shine On You Crazy Diamond\" (26:01). Oproti těmto skladbám není \"Echoes\" přímo členěna na jednotlivé části; nicméně při skládání byly použity samostatné fragmenty, které byly spojeny v jednu skladbu. Později byla rozdělena na dva díly, aby první posloužil jako otevírací a druhý jako zakončovací k filmu \"Pink Floyd v Pompejích.\"\n"}
{"id": "449877", "url": "https://cs.wikipedia.org/wiki?curid=449877", "title": "Jan Ladislav Mašek", "text": "Jan Ladislav Mašek\n\nJan Ladislav Mašek (28. února 1828 Pohorovice – 9. ledna 1886 Smíchov ) byl český pedagog, organizátor a vedoucí učitelských organizací, propagátor slovanské vzájemnosti, autor učebnic a redaktor knih a časopisů pro mládež.\n\nPo absolvování piaristické školy v Českých Budějovicích a učitelské přípravny v Písku začal pracovat jako učitelský pomocník ve Vlachově Březí. Zaměstnání ho ale neuspokojovalo, a tak se dal r. 1847 zapsat do varhanické školy v Praze. Potom absolvoval učitelský ústav Budeč a polytechniku se zaměřením na přírodopis a chemii. Od roku 1853 působil na škole v Kostelci nad Orlicí, odkud se po sedmi letech přesunul do Čáslavi a v roce 1867 na Smíchov. Tam se zapojil do organizování českých učitelů.\n\nRoku 1870 připravoval první sjezd učitelstva českoslovanského a byl zvolen předsedou Ústředního spolku jednot učitelských v Čechách. Přitom si uvědomoval, že podobné problémy má i školství jiných slovanských národů. Proto studoval jazyky a navazoval kontakty se zahraničními pedagogy. Sjezdu v roce 1870 se účastnili i hosté z Chorvatska, naopak na chorvatský sjezd v Záhřebu odjelo sto Čechů. V letech 1872 – 3 vydával Mašek časopis \"Slovanský pedagog\", do něhož měli ve svém jazyku přispívat učitelé z různých slovanských národů Rakouska. Tato myšlenka se ale neujala, pro obecný nezájem časopis brzy skončil. Úspěchem byl naopak sjezd slovanských pedagogů ve Vídni roku 1873, organizovaný společně s Ivanem Filipovićem z Chorvatska.\n\nPozději se Mašek zaměřil na pokračovací a průmyslové školství, do té doby nepříliš rozvinuté. Aby se s problematikou lépe seznámil, procestoval v letech 1882 – 4 Německo, Belgii a Nizozemsko. Výsledkem jeho cesty bylo uspořádání \"Průmyslové čítanky\" a řada článků v časopise \"Posel z Prahy\". Na popud redaktora vlámského časopisu \"Nederlandsche Dicht- en Kunsthalle\" Dela Montagneho také napsal pro jeho rubriku \"De taalstrijd hier en elders\" (Jazykový spor tady a jinde) článek na pokračování o česko-německých jazykových poměrech v Čechách.\n\nV letech 1869 – 79 vydával časopis pro mládež \"Budečská zahrada\". Od roku 1883 pak společně s Františkem Lepařem vydával měsíčník \"Paedagogium\". Vedle toho byl např. redaktorem \"Ottovy laciné knihovny pro mládež\" a autorem školních knih o mluvnici, zeměpisu, přírodopisu a krasopisu. Byl také místopředsedou Ústřední matice školské a předsedou odboru Paedagogické jednoty v Praze pro cizí jazyky. Ve své době byl jedním z nejproslulejších českých učitelů.\n\n"}
{"id": "449886", "url": "https://cs.wikipedia.org/wiki?curid=449886", "title": "Bílá věž", "text": "Bílá věž\n\nBílá věž může být:\n\n"}
{"id": "449896", "url": "https://cs.wikipedia.org/wiki?curid=449896", "title": "Černý Kříž", "text": "Černý Kříž\n\nČerný Kříž () je základní sídelní jednotka obce Stožec. Nachází se v údolí Studené Vltavy v nadmořské výšce 745 m.\n\nDo roku 1910 v místě dnešní osady stála jen hájenka, kterou několik generací obhospodařovala rodina Paleczků. V roce 1910 zde výstavbou železniční trati vznikl železniční uzel. Jméno Černý Kříž získala stanice v roce 1924 (do té doby se jmenovala \"U černého kříže\"). Ve třicátých letech 20. století zde žily tři desítky lidí.\n\nŽelezniční stanice Černý Kříž leží na km 61,866 železniční trati České Budějovice - Volary/Nové Údolí. Je ze tří stran obklopena lesem, po rekonstrukci v 10. letech 21. století má tři dopravní koleje, je neobsazená personálem a dálkově ovládaná z Volar.\n\nStaniční budova na adrese Stožec 32 byla stavěna podle projektu z roku 1892 používaného při stavbě místních drah po celých Čechách (stejný projekt byl použit pro stavbu nádraží např. ve Volarech, Lenoře, Prachaticích či Volyni). Bývala zde vodárna, dřevěné skladiště a rampa.\n\n"}
{"id": "449904", "url": "https://cs.wikipedia.org/wiki?curid=449904", "title": "Kostel Narození Panny Marie (Klatovy)", "text": "Kostel Narození Panny Marie (Klatovy)\n\nŘímskokatolický kostel Narození Panny Marie v Klatovech je arciděkanským kostelem, který začal být budován zřejmě krátce po založení města, tj. koncem 13. století.\n\nPůvodní kostel mohl mít charakter baziliky se třemi podélnými loděmi (jednou hlavní a dvěma nižšími) a příčnou lodí oddělující kněžiště. Z původní stavby se dodnes zachovaly zbytky obvodového zdiva lodi. V druhé etapě byl postaven presbytář, který se skládá z pětibokého závěru a centrální chórovéé části doplněné užšími bočními prostory transeptového typu. Tato přestavba je datována na přelom 14. a 15. století. Podle farní kroniky byl kostel tehdy přeplněn věřícími až k oltáři. Pro peníze na opravu se Klatovští obrátili na pomoc do Říma k papeži Bonifáci XI, který v roce 1399 a poté v dubnu 1400 vydal listy, kterými vybízel věřící pražské, pasovské a řezenské, aby přispěli na opravu chrámu. Ten kdo přispěl almužnou a přijal v tomto chrámu svátosti o svátku svatých Filipa a Jakuba nebo v dalších dvou dnech, dostal odpustky 40 dnů. Díky těmto listům došlo nejen k opravě, ale i k rozšíření tohoto kostela. Byla odbourána apsida starého kostela, který byl zvětšen přístavbou příčné lodi, presbytáře a dvou sakristií. Tyto přestavby byly provedeny ještě před dobou husitskou.\n\nPřestavba západní části hlavní lodi byla provedena po živelní pohromě po roce 1550. Touto pohromou byl nejspíše vichr, ten způsobil spadnutí krovu a klenutí. Celá západní část byla rozebrána a od základu znovu vybudována. Stavbu prováděl mistr Antonín v letech 1551-1558. Loď byla zaklenuta síťovými a hvězdovými klenbami.\n\nDalší významná rekonstrukce byla provedena roku 1898-1919. Celkový náklad byl vytvořen i z loterie o 6000 losech. Tuto rekonstrukci vedl architekt Josef Fanta. Po této opravě povýšil kostel na kostel arciděkanský. Jako důvod tohoto vyznamenání uvedl biskup Šimon Bárta zdůraznění mariánského kultu. Během této rekonstrukce byly odstraněny minulé barokní úpravy a byla doplněna novogotickými prvky, které byly inspirovány rytinou Jana Willenberga z roku 1602. Byl též přenesen raně barokní portál z roku 1687 a vložen do čela bílé věže.\nKostel je orientovaný východním směrem. V západním průčelí se nachází hlavní portál. V severní části je vstup na kůr, vedlejší portál, výstup na barokní emporu, další vedlejší vchod a vchod do sakristie. V jižním průčelí je vedlejší portál, barokní oliveta, vstup na druhou barokní emporu a další vedlejší vchod, který je stejně jako další vedlejší vchody dnes uzamčen. Zdi kostela jsou vystavěny z nelícované žuly. Tyto stěny drží na severní, západní a jižní straně podpěrné pilíře, mezi nimiž se nacházejí velká gotická okna. Celý chrám je zastřešen vysokou střechou se dvěma sanktusníky.\n\nVáha je přenášena do opěráků a čtyř nárožníků, které jsou překryty malou stříškou. Tyto opěráky jsou v západní části subtilnější a delší a naopak ve východní širší a užší.\n\nHlavní portál je tvořen ústupkovým lomeným obloukem, který je z vnější strany dekorováno kraby, a ukončen kytkou. Portál je přibližně od poloviny lemován fiálami, které vystupují z konzol ve tvaru maskaronů. V druhém plánu centrální části průčelí, nad portálem je galerie, jejíž půlkruhové postranní oblouky jsou doplněny drobnými tympanony se slepými rozetami a završenými opět kytkou. Jednotlivé pilířky římsové galerie jsou také doplněny fiálami. V centru galerie dominuje větší trojúhelníkovitý tympanon, v němž je umístěna socha Ježíše Krista. Po jeho levici a pravici jsou v galerii sochy světců. Za středovým tympanonem je centrální okno lemované fiálami a zakončené kytkou. Opakuje se zde motiv portálu z portálu. Po stranách okna jsou na konzolách sochy světců doplněné baldachýnem. Konzoly mají motivy lidské a bájné postavy.\n\nVedlejší portály po bocích jsou tupé lomené oblouky s mělkým žlábkem.\nSvětlo je do kostela distribuováno vysokými trojdílnými okny. Tato lomená okna mají kružbu a vitráž. Po obou stranách lodi je sedm těchto oken a čtyři menší. Ostění oken je tvořeno mělkým výžlabkem. Tvar malých oken je vyřešen jednoduchými jeptiškami. Kružby velkých oken v presbyteriu jsou tvořeny čtyřmi vzorci. První s trojicí trojlistů, v ostatních jsou vždy obsaženy tři dvojice různě ztvárněných plaménků okolo středu obrazce, který je tvořen trojlistem a oblými nebo ostře špičatými laloky. Nosíky ve středu mají tvar ostrého oslího hřbetu. Okno v závěru chrámu je vytvořeno kružbou šesticípé hvězdice, která je obkroužena ostrými křivkami a vytváří společně kruh držený dvěma menšími trojlístkovými kružbami.\n\nHlavní nejvyšší část střechy se nachází v oblasti presbytáře. Hřeben v těchto místech vytváří pravidelný kříž, na který je poté napojen hřeben střechy nad trojlodím, který je nižší. Je zde rozmístěno dvacet jedna vikýřů a sanktusníky nad zmiňovaným křížením a na střeše hlavní lodi. Jsou výškovou dominantou celého kostela.\n\nProstor kostela je od západu členěn na hlavní loď a dvě vedlejší lodi (ve starší odborné literatuře uváděné jako síně), které jsou odděleny válcovými sloupy. V prvním západním poli trojlodí se nachází kůr. Loď je oddělena od presbytáře vítězným obloukem. Za centrální částí se nachází převýšený presbytář, který je zakončen pěti stranami pravidelného osmiúhelníku.\n\nHlavní loď je zaklenuta osmicípou hvězdicovou klenbou. Žebra klenby mají hruškové profilování a jsou ve spojích přetínaná kromě středu hvězdic. V centru hvězdic jsou žebra spojena svorníkem. Jednotlivá žebra jsou svedena na pilíře mezi hlavní a bočními loděmi a v centru u vítězného oblouku jsou svedena do dvou jednoduchých mohutných polopřípor. Nad bočními loďmi se nachází síťová klenba parléřovského typu, která má žebra s hruškovitým profilováním. Vrcholy klenby jsou bez svorníků. Žebra jsou na zdi svedena na kuželové konzoly s půlkruhovými krycími deskami. Kůr je podklenut jednoduchou čtyřcípou hvězdicovou klenbou bez svorníků svedenou přímo do nosné stěny. Hvězdicová klenba centrální lodi je ukončena vítězným obloukem, který je profilovaný mohutným stlačeným hruškovcem lemovaným výžlabkem, oblouny a drobnými výžlabky. Za vítězným obloukem se v centrální části mezi emporami nachází jednoduchá hvězdicová klenba hruškovitého profilování žeber, která je svedena do decentních kalichovitých konzolek s prstenci. Žebra jsou spojena kulatými svorníky. Nad emporami je naznačena klenba pouze štukem. Presbytář je klenut šesticípou hvězdovou klenbou. V závěru bylo pro doklenutí použito složitějšího kombinovaného hvězdicového vzoru. Žebra jsou hruškově profilovaná a svedena do konzol nebo do přípor. Boční části presbytáře jsou zaklenuty křížovou klenbou.\n\nV hlavní lodi jsou čtyři řady lavic z roku 1723, po levé straně vítězného oblouku je dřevěná kazatelna ze 17. století, která je na kamenné okrouhlé patce s gotickým profilováním a je nesena stojícími anděli. Po pravé straně od oltáře je křtitelnice zvonového tvaru na třech nohách se lvími hlavami z roku 1526. Pod levou emporou se nachází oltář svatého Jana Nepomuckého s řezaným rámem z velkolistého akantu, do něhož je vkomponováno osm postav českých patronů a je z roku 1700. Pod pravou emporou je oltář Nejsvětější Trojice. Na postranních oltářích po bocích hlavního oltáře se nachází obrazy svatého Josefa od I. Raaba z roku 1747 a svatého Václava od V. Malého. Hlavní oltář je barokní, tabernáklová architektura se šroubovitými sloupy z roku 1700, v centru něhož se nachází obraz neposkvrněného početí Panny Marie.\nPo přestavbě kostela v letech 1551 -1558 došlo v roce 1581 i k stavbě samostatné zvonice, která měla mít vchod na ohrazené kostelní nádvoří. Věž nebyla vysoká, měla stanovou střechu a byla omítnuta maltou, což inspirovalo i její název. Byly na ni zavěšeny tři zvony. Zvonice i se zvony podlehly v roce 1615 požáru. V roce 1616 byl instalován nový zvon 40 centů těžký ulitý budějovickým zvonařem Lišákem a roku 1650 přibyl menší zvon ulitý domácím zvonařem Janem Picqueiem. V roce 1690 došlo k slití obou zvonů v jeden Štěpánem Picqueiem. Poté následoval další požár roku 1758 a zničená zvonice byla při opravě o patro zvýšena a překryta cibulovou bání a do ní byl vsazen zvon Maria od řezenského zvonaře Jakominiho. V roce 1850 přibyl zvon o váze 42 centů od pražského zvonaře Bellmana, který byl za první světové války v roce 1917 roztaven. Další dva zvony přibyly až roku 1930 a to zvon Václav a Pavel. Dnešní podoba zvonice má čtyři nadzemní podlaží v nejvyšším patře s okny. Měděná střecha má cibulovitý tvar.\nKostel je významným a proslulým poutním místem. Obraz Panny Marie na hlavním oltáři je kopií zázračného obrazu z kostela ve městě Re v severní Itálii. Přinesl jej do Klatov jako své jediné dědictví italský řemeslník, který se zde usadil. Když se před obrazem v největší nouzi svého života modlil 8. července 1685, začal obraz ronit krev na čele Matky Boží stejně jako originál v Re v roce 1494.\n\nObraz byl přenesen do kostela, aby se pravost zázraku vyšetřila a tam se ronění krve ještě několikrát opakovalo za dozoru úřadů církevních i státních.\n\nNa obraze je latinský nápis: \"In cremio Matris sedes sapiencia Patris\", což česky znamená: v Klíně Matky sedí moudrost Otcova.\n\n\n"}
{"id": "449911", "url": "https://cs.wikipedia.org/wiki?curid=449911", "title": "Úsťová brzda", "text": "Úsťová brzda\n\nÚsťová brzda je jednoduché zařízení, které se montuje na ústí hlavně palných zbraní. Mění směr proudění plynů, unikajících z hlavně při výstřelu, a tím částečně kompenzuje zpětný ráz a tlumí zášleh výstřelu. Obvykle má tvar válce s několika otvory po stranách. U některých ručních zbraní se asymetricky umístěné otvory úsťové brzdy používají i ke kompenzaci zdvihu zbraně.\n\nExistují i trochu pozměněné tvary úsťových brzd, a to za účelem použití u jiných typů zbraní, např. samonabíjecí odstřelovací puška Barrett M82, M107, M99 využívá úsťové brzdy ve tvaru hrotu šípu, s dvěma otvory po obou stranách ve tvaru čtverce a to kvůli vysokému výkonu náboje 12,7 x 99 mm.\n\nU jiných zbraní, např. u útočné pušky Tavor TAR-21, která je komorována na ráži 5,56 x 45 mm, je jednoduchá brzda ve tvaru válečku, je to trubice o délce něco přes 3 cm a má 2 vyřízlé otvory podélně s osou hlavně.\n\nMontování úsťové brzdy není nijak složitým procesem, zkušený puškař to zvládne během několika minut. Jedná se o jednu z lehčích prací při konstrukci zbraně.\n\nU pistolí nebo revolverů se také užívá výraz kompenzátor, říká se také prodloužené ústí hlavně s kompenzačními otvory.\n"}
{"id": "449917", "url": "https://cs.wikipedia.org/wiki?curid=449917", "title": "Max Weber (malíř)", "text": "Max Weber (malíř)\n\nMax Weber (18. dubna 1881 Białystok – 4. října 1961 Great Neck, New York, Spojené státy) byl americký malíř a sochař polského původu.\n\nNarodil se roku 1881 v židovské rodině v polském Białystoku, který byl tehdy pod ruskou nadvládou. Roku 1891 emigrovala rodina do Spojených států. Max Weber studoval v letech 1899–1900 umění a design pod vedením Arthura W. Dowa na Pratt Institute v Brooklynu.\n\nRoku 1905 odjel do Paříže studovat malířství v ateliéru Jean-Paula Laurense na Julianově akademii, později na Académie de la Grande Chaumière a Colarossiho akademii. Seznámil se s Henri Rousseauem, Henri Matisseem a Pablem Picassem. Roku 1909 se vrátil zpět do Spojených států. Od roku 1912 maloval v kubistickém stylu. Roku 1913 vystavoval Max Weber na výstavě Armory Show v New Yorku.\n\n\n"}
{"id": "449918", "url": "https://cs.wikipedia.org/wiki?curid=449918", "title": "Gentoox", "text": "Gentoox\n\nGentoox je operační systém založený na Gentoo upravený Thomasem Pedleym pro použití na herních konzolích Xbox. Jelikož je to Microsoftem neautorizovaný program, vyžaduje ke svému běhu modchip nebo softwarový mod.\n\nGentoox má tři verze:\n\n\nGentoox obsahuje také dva nástroje pro záchranu a obnovení systému:\n\n\nGentoox používá modifikovanou verzi Linuxového BIOSu pro Xbox známého jako Cromwell. Gentoox Loader má pokročilé vlastnosti jako možnost flashnout BIOS Xboxu skrze HTTP a schopnost nabootovat Linuxové jádro skrze FTP. Gentoox si kompiluje veškerý nový software a ten si přitom optimalizuje pro běh na Xboxu, čímž se poté zvyšuje rychlost těchto programů při běhu. Na druhou stranu instalace zabírá více času (např. kompilace Open Office trvá 24 hodin).\n\nInstalaci je možno provést dvěma způsoby: skrze instalační disk nebo skrze FTP, přičemž uživateli běží na jeho Xboxu FTP daemon. Samotná instalace může být provedena třemi rozdílnými způsoby. První předpokládá vytvoření instalace do diskového oddílu E:\\, druhá je shodná s první, pouze se použije oddíl F:\\ a třetí možnost spočívá ve zformátování oddílu F:\\ a vytvoření nativního linuxového diskového oddílu.\nGentoox může být spuštěn z dashboardu jako například XBMC nebo může bootovat z modifikované verze Cromwell BIOSu známého jako Gentoox Loader.\n"}
{"id": "449919", "url": "https://cs.wikipedia.org/wiki?curid=449919", "title": "Chelonariidae", "text": "Chelonariidae\n\nChelonariidae je čeleď brouků z nadčeledi Byrrhoidea.\n\nVětšina druhů jsou brouci 3 - 8,5 mm dlouzí, zbarvení převážně tmavě hnědě nebo černě. Tvar jejich těla je oválný.\n\n\n"}
{"id": "449921", "url": "https://cs.wikipedia.org/wiki?curid=449921", "title": "Pohořílky (Otín)", "text": "Pohořílky (Otín)\n\nPohořílky () jsou vesnice, místní část obce Otína. Leží 1 km na jih od své mateřské obce, s níž jsou spojeny silnicí II. třídy č. II/349. Nadmořská výška se pohybuje mezi 518 – 548 m n. m. V roce 2009 zde bylo evidováno 33 adres. Ve vesnici žije obyvatel.\n\nKatastrální území Pohořílek sousedí na severu s územím Otína a Geršova, na východě s Šeborovem a Uhřínovem, na jihu s Horními Radslavicemi a na západě s Pavlínovem. Sama vesnice se rozkládá v údolí Pohořilského potoka, přítoku říčky Balinky, na samém jihu vlastního katastrálního území. K severozápadu se území zvyšuje až k Pavlínovské horce (614 m n. m.) na hranicích s Geršovem.\n\nPrvní písemná zmínka o obci pochází z roku 1376. Část sousední obce Svařanov (7 lánů) patřila Přibíkovi z Pohořílek, který roku 1376 zapsal 50 kop grošů věna své manželce Kateřině z Hartvíkovic. Roku 1420 Kuník Havlův z Pohořílek daroval její dceři Anežce ve vsi Svařanově cca 6 lánů s příslušenstvím. Za Adama z Pohořílek bylo prodáno těchto cca 6 lánů Ondřeji z Batouchovic. Roku 1406 přijímá Markéta z Pohořílek, vdova po Michkovi z Pohořílek, svého druhého manžela Jana Vidláka a jejich děti na vše, co má v Pohořílkách a ve vsi Pivcova Zhoř s lesem zvaným Ochoza. V roce 1447 koupil rychtář Matěj z Martinic les řečený Ochoz mezi Pivcovou Zhoří a Kochánovem od paní Hedviky z Pohořílek.\n\nV roce 1869–1950 byly Pohořílky vedeny jako osada obce Pavlínova, jako část obce Otína od roku 1961.\n\n"}
{"id": "449922", "url": "https://cs.wikipedia.org/wiki?curid=449922", "title": "Dorothy L. Sayersová", "text": "Dorothy L. Sayersová\n\nDorothy Leigh Sayersová (13. června 1893 Oxford – 17. prosince 1957 Witham) byla anglická spisovatelka a překladatelka známá nejprve svými detektivními příběhy, poté i dramaty s náboženskou tematikou a eseji na téma křesťanství.\n\nNarodila se v Oxfordu v rodině duchovního anglikánské církve, který patřil ke směru \"high church\" (směr v rámci anglikánské církve nejbližší římskokatolické církvi). Rodina se přestěhovala do Bluntishamu v Cambridgeshire na východě Anglie. Do Oxfordu se vrátila v roce 1912, aby studovala na Somerville College Oxfordské univerzity, získala stipendium na obor moderní jazyky, hlavní obor francouzský jazyk. Než mohla složit závěrečné zkoušky z hlavního předmětu, musela projít zkouškou z latiny a řečtiny a dalšího předmětu, jenž prokázal její znalost Nového zákona (především evangelií a Skutků apoštolů). Rovněž složila písemnou a ústní zkoušku z německého jazyka. Vstoupila do univerzitního Bachova sboru, kde zpívala altový part.\n\nV roce 1915 ukončila studium s vyznamenáním, ale titul B.A. (\"Bachelor of Arts\") a M.A. Oxon (\"Master of Arts\") jí byl univerzitou přiznán a slavnostně předán až v roce 1920, kdy teprve univerzita začala přiznávat tituly i ženám.\n\nPoté působila krátce jako učitelka francouzštiny a němčiny v Hullu. K práci učitelky se ale necítila povolaná, a proto se roku 1917 vrátila do Oxfordu. Pracovala jako praktikantka v nakladatelství Blackwell a ve volném čase se intenzivně věnovala kulturnímu životu (malý domácí literární salón, hra na housle, sborový zpěv, začátek překladu Tristana, vlastní básnická tvorba).\n\nProtože v nakladatelství nemohla plně uplatnit své prvotřídní vzdělání ani talent, odešla opět do Francie, tentokrát jako sekretářka na soukromé škole Ecole des Roches. I když vyučovala minimálně, do značné míry zodpovídala za běh školy, protože její nadřízený, o rok mladší Eric Whelpton, trpěl následky válečného zranění. Kvůli finančním potížím, ve kterých se škola ocitla, a také proto, aby konečně našla práci, která by ji naplňovala, odešla do Londýna. Zpočátku byla nezaměstnaná a živila se příležitostnými pracemi jako překlady, soukromými hodinami nebo příležitostným vyučováním na dívčích školách. V této době se definitivně rozhodla, kterému povolání se chce věnovat: začala plánovat svůj první detektivní román. Již ve Francii si všimla oblíbenosti tohoto žánru, která slibovala slušné finanční ohodnocení.\n\nOd roku 1922 pracovala deset let v reklamní agentuře Benson's jako textařka, podílela se např. na kampani pivovaru Guinness s tukanem jako maskotem nebo na nápadu tzv. \"mustard clubu\". Zkušenosti z tohoto zaměstnání zúročila v románu \"Vražda potřebuje reklamu\".\n\nPo pracovně-přátelském vztahu s Ericem Whelptonem prožila vážný a komplikovaný vztah s Johnem Cournosem, americkým spisovatelem židovského původu, jehož rodina emigrovala do USA z Kyjeva, když mu bylo deset let. Není přesně známo, kde a jak se spolu seznámili, z jejich dopisů se ovšem dozvídáme, že to byl vztah velmi intenzivní, i když ne založený na fyzické stránce. Sayersová neuvažovala o volném soužití, zatímco John Cournos se vyjadřoval negativně o manželství (i když se krátce po ukončení vztahu se Sayersovou oženil). V roce 1922 se John Cournos vrátil do USA, ale dochovaly se jejich dopisy z let 1924 a 1925.\n\nSkutečně zásadní vliv na život Sayersové měl její následující vztah s motocyklovým závodníkem s Williamem Whitem. I když oba tento vztah původně plánovali spíše jako nezávazně přátelský, Sayersová otěhotněla a v roce 1924 se jí narodil syn John Anthony. Vzhledem k různým okolnostem (mimo jiné proto, že Willam White byl již ženatý a že nechtěla zahanbit své rodiče) jej dala na výchovu k sestřenici Ivy Shrimptonové. Pravidelně finančně přispívala na jeho výchovu i vzdělání, později s ním udržovala čilou a srdečnou korespondenci.\n\nV roce 1926 se vdala za válečného veterána Oswalda Athertona Flemminga, který Johna Anthonyho adoptoval. Ani tento vztah nebyl jednoduchý, bývalý voják Flemming podle všeho trpěl posttraumatickou poruchou a měl sklon řešit problémy alkoholem. Přestěhovali se z Londýna do Withamu, což je později uchránilo nejhorších náletů druhé světové války.\n\nV roce 1937, poté co se přesvědčila, že umí napsat i divadelní hru, napsala na požádání katedrály v Canterbury hru \"The Zeal of Thy House\" (\"Horlivost pro tvůj dům\") pro festival konaný ve jmenované katedrále. Tím navázala na T. S. Eliota, jenž pro tuto katedrálu napsal hry v minulých letech. Tato hra znamenala předěl v její tvorbě.\n\nJeště důraznější zlom však znamenal esej \"The Greatest Drama Ever Staged\" vydaný v The Sunday Times 3. dubna 1938 (česky \"Pravověrné křesťanství – největší drama všech dob\" ve \"Víra nebo chaos\" v Praze 1948).\n\nVálečná léta strávila Sayersová mimo Londýn, což ovšem neumenšilo její popularitu, ani ji nezbrzdilo v práci. Od konce třicátých let přestala psát detektivní romány a začala se věnovat křesťanské tematice ve všech formách, od náboženského dramatu (i rozhlasového) přes eseje a přednášky určené širokému publiku až po teologické pojednání (\"The Mind of the Maker\", 1941). Cítila se myšlenkově spřízněná a byla respektovaná členy sdružení Inklings (členy byli mj. C. S. Lewis nebo J. R. R. Tolkien), i když k oficiálním členům nikdy nepatřila. Reakce na její hry, eseje a přednášky byly bouřlivé jak ze strany kléru, tak ze strany laické veřejnosti, což dokazuje např. její korepondence. Sayersová se aktivně podílela na přípravách inscenací od obsazení rolí až po změny textu, pakliže měla pocit, že to hra vyžaduje. Tato léta patřila k jejím nejaktivnějším, někdy pracovala na několika rozepsaných textech zároveň a vyčítala si, že neumí odmítat prosby o eseje či přednášky.\n\nSayersová se rovněž účastnila konference v Malvern, kde se roku 1940 sešli zástupci křesťanských církví, aby diskutovali o úloze církve v nastávajícím válečném období. Rozhodný a jasný projev, který zde 8. ledna přednesla, sklidil veliký ohlas a byl vydán londýnským nakladatelstvím Gollancz pod názvem \"Begin Here, A War-Time Essay\".\n\nBěhem druhé světové války pravidelně vystupovala v rozhlase. Pro náboženskou sekci BBC psala a vysílala promluvy, jejichž cílem bylo vysvětlování křesťanství s důrazem na aktuálnost v dané době (\"The Christ of the Creeds\", vydala Dorothy L. Sayers Society, 2008). Vrcholem spolupráce s BBC byl cyklus dvanácti her o životě Ježíše Krista \"Zrozen, aby byl králem\", jenž byl jedním z důvodů, proč jí byl v roce 1943 nabídnut čestný titul doktora theologie (jenž ale odmítla z morálních důvodů). Charakteristickým rysem práce Sayersové byl ekumenismus, tj. snaha o dialog se všemi křesťanskými církvemi na území Velké Británie té doby.\n\nV roce 1944 se nechala unést \"Božskou komedií\" Danta Alighieriho a začala ji překládat.\n\nPo druhé světové válce se věnovala psaní divadelních her (\"The Just Vengeance\" pro katedrálu v Lichfieldu, 1946; \"The Emperor Constantine\" pro festival v Colchesteru, 1951) a esejů (\"Creed or Chaos\", 1947, česky \"Víra nebo chaos\", Praha 1948; \"Unpopular Opinions\", 1946).\n\nHlavně se ale zabývala překladem \"Božské komedie\", nově přeložila \"Peklo\" a \"Očistec\", které byly vydány nakladatelstvím Penguin. \"Ráj\" již přeložit nestačila, překlad za ni dokončila Barbara Reynoldsová.\n\nDorothy Sayersová byla od roku 1949 až do své smrti (1957) předsedkyní britského Detektivního klubu.\n\nSayersová si byla vědoma svého spisovatelského talentu, který se u ní projevoval již od mladšího školního věku, kdy psala vlastní divadelní hry pro sebe a pro své přátele, a které za pomoci celé domácnosti předváděla v rodičovském domě. Na druhou stranu si byla vědoma určitého nedostatku fantazie, která by ji nutila či jí umožňovala psát vzletnou a efemérní prózu. Mnohem více vynikala v popisu důvěrně známých míst, zkušeností a lidí (jak poznamenala již její učitelka angličtiny na střední škole Godolfin), ale právě tato míra realismu a nutnost pevné struktury a logiky, které detektivní žánr vyžaduje, jí umožnily uplatnit se zpočátku v této literární oblasti. Dalším faktorem, který rozhodně přispěl k jejímu úspěchu, byla její nefalšovaná záliba v napínavých příbězích a drsných detailech, které měla ráda od dětství.\n\nV části detektivních příběhů vystupuje hlavní detektiv Sayersové lord Petr Wimsey, mající klasické vzdělání a zálibu ve sbíraní starých tisků a jemuž aristokratický původ poskytuje dost času i prostředků na řešení detektivních záhad. Některé z detektivních románů sledují jeho vývoj, v románu \"Prudký jed\" se seznámí se spisovatelkou Harrietou Vane a v \"Busman's Honeymoon\" se koná jejich svatební cesta. (V roce 1936 byla v Londýně uvedena stejnojmenná hra, kterou napsala po úspěchu svých detektivních románů a pro velkou oblíbenost hlavních postav.) Lorda Petera opatřila rodokmenem po vzoru Who's Who, rovněž mu vymyslela erb a rodinné motto \"As your whimsey takes you\" (slovní hříčka, kde \"whimsey\" znamená vrtoch či rozmar; tato vlastnost je pro lorda Petera charakteristická). Pravou rukou lorda Petera je komorník Bunter, všeuměl se specializací na fotografování a fotografickou techniku. Věrností a detailností popisu hlavní postavy detektivních románů a důsledností, s jakou se ho drží, zapojuje ho do děje a dává mu vlastní vývoj, připomíná Sayersová autory legendárního Járy Cimrmana.\nPředobrazem Petera Whimseyho byl oxfordský student Maurice Roy Ridley, kterého spisovatelka poznala roku 1920 u příležitosti promoce. Při psaní příběhů s lordem Wimseym dokázala zapomenout na starosti a někdy i na skutečnou nouzi, kterou zažívala na počátku svého londýnského života – svůj hlad a nuzné vybavení bytu si kompenzovala popisem vybraných menu.\n\nDorothy L. Sayersová byla mnohokrát tázána, zda a do jaké míry jsou její detektivní romány autobiografické a která postava ztvárňuje ji samotnou. Odpovídala, že jako autorka je součástí všech svých postav, jinak by její postavy nebyly živé. Tuto myšlenku rozpracovala ve svém teologickém pojednání \"The Mind of the Maker\" v roce 1941.\nDalším svérázným detektivem je obchodní cestující Montague Egg.\n\nVe sbírkách povídek \"Katovy prázdniny\" (\"Hangman's Holiday\") a \"Leopardí dáma\" (\"In the teeth of the Evidence\") se objevují zajímavé povídky, ve kterých nejde o vraždu. D. L. Sayersová zde odhaluje povahu člověka se všemi jejími hloubkami a neobává se odhalit ani ty nejnepříjemnější pohnutky, které si čtenáři jen neradi připouštějí. Tento zájem o pozadí lidské mysli a motivace je charakteristický pro její zájem o etiku, resp. o křesťanskou etiku.\n\n\nRovněž pravidelně psala úvody k výborům detektivních povídek pod názvem „Great Short Stories of Detection, Mystery and Horror“.\n\nSayersová se stavěla proti křesťanství v té podobě, jak jej pozorovala u svých současníků: vyprázdněné, postavené buď na resentimentu, nebo na nesrozumitelných katechismových definicích. Šlo jí o to, aby její čtenáři a posluchači neopakovali pouze fráze nebo klišé, ale pochopili podstatu křesťanství, že to je především pevná myšlenková struktura popsaná v textech vyznání a skutečné lidské drama obsažená v evangeliích, a ne jen emoce a sentiment náboženských písní, odmítala křesťanství postavené na Kristu v pastelových barvách, onom vždy mírném a tichém muži s pohledem raněné laně. Rovněž odmítala nepřesný výklad křesťanské nauky a hlavně v té době velmi rozšířený přístup, kdy lidé dogmaty pohrdali a považovali je za nudná a za jakousi nadstavbu nasazenou uměle na křesťanství zvenčí církví. Vinu na tomto vývoji spatřovala jednak v používaném archaickém překladu Bible krále Jakuba, kterému většina lidí žijících v první polovině 20. století již nerozuměla, jednak u samotných kněží a teologů, kteří namísto jasných slov používali nesrozumitelný odborný jazyk. Proto se ve svých pracích intenzivně soustředila na obnovu původních významů křesťanských pojmů. Zdrojem jí byly texty vyznání víry, především Nicejsko-konstantinopolské, Apoštolské a Atanášovo.\n\nJiž první esej věnovaný tomuto tématu, \"The Greatest Drama Ever Staged\" (\"Pravověrné křesťanství – největší drama všech dob\" ve \"Víra nebo chaos\", Praha 1948), vzbudilo velký ohlas. Sayersová zde odmítá označení dogmatu za nudné a konfrontuje čtenáře s tím, že ono „nudné“ dogma nemluví o ničem menším než o narození a umučení nevinného člověka, Ježíše Krista, Syna Božího, a ptá se, jak tato fakta může někdo nazvat nudnými.\n\nSayersová dobře vystihla problémy „obyčejných“ zvídavých lidí, kteří by se rádi dozvěděli o křesťanství víc nebo jej pochopili do větší hloubky, ale nenacházeli nikoho, kdo by jim dal srozumitelné odpovědi na jejich otázky.\n\nOstatní eseje a přednášky se nesou ve stejném duchu: neúprosně logicky vystavěná argumentace s výborně vypointovaným přesvědčivým závěrem.\n\nCharakteristickými znaky stylu Sayersové jsou i ironie a sarkasmus.\n\nInspirací jí byl G. K. Chesterton, jehož knihy znala od svých asi 16 let.\n\nDivadelní hry s náboženskou tematikou vznikaly na základě konkrétních objednávek pro festivaly konané ve velkých katedrálách, proto byly psané těmto událostem na míru. Slouží rovněž jako důkaz, že teologii lze zprostředkovat srozumitelně bez odborných frází. Sayersová byla přesvědčena, že jazyk poezie může plnohodnotně sdělovat pravdu stejně jako jazyk vědy.\n\n\"The Zeal for Thy House\" (\"Horlivost pro tvůj dům\", titul je veršem Žalmu 69, konkrétně 69,10) z roku 1937 má za námět život architekta Williama ze Sens, žijícího ve 12. století, který pracoval na stavbě katedrály. Během práce, kterou vykonává s horlivostí, nadšením a pýchou, se se svým dílem ztotožní natolik, že se staví na roveň Bohu a mluví o něm jako o „kolegovi“, neboť oba přece tvoří. Zde se poprvé objevuje motiv Boha Tvůrce, Stvořitele a tvořícího člověka. Této metafoře věnuje Sayersová v roce 1941 knihu \"The Mind of the Maker\".\n\n\"The Devil to Pay\" (úsloví pocházející ze 17. století), napsaná roku 1939, je na faustovské téma a představuje autorčino chápání existence zla ve světě: Bůh zlo aktivně netvoří, zná jej jako potenciální možnost, život mu dává až člověk svým hříchem (viz učení sv. Augustina). Sayersová zde vytváří vlastního Fausta (nepřebírá Fausta Goethova ani Marlowova), jehož největším hříchem je snaha o návrat k původní nevinnosti prostřednictvím kouzla a odmítnutí zodpovědnosti za fakt, že to není možné. Návrat do stavu původní nevinnosti však není možný, to by znamenalo, že Bůh mění svůj vlastní zákon, na kterém Země stojí – zákon příčiny a následku. Když svůj omyl pochopí, je mu odpuštěno. Rovněž tento motiv je podrobněji rozpracován v \"The Mind of the Maker\".\n\n\"He that Should Come\" (1939) – vánoční rozhlasová hra, která líčí příběh Marie a Josefa z neobvyklé perspektivy: ne z pohledu stáje s jesličkami, ale z pohledu světa, do kterého se Ježíš narodil. Jednoaktová hra se odehrává v přeplněném zájezdním hostinci a příchod Marie s Josefem vůbec nestojí v centru pozornosti. Jím se stane teprve po příchodu udýchaných pasáčků, kteří si zaskočí na pivo, poté co byli pozdravit Mesiáše a než zase odejdou za ovcemi.\n\n\"The Man Born to be King\" (\"Zrozen, aby byl králem\") je sérií dvanácti rozhlasových her o životě Ježíše Krista, poprvé byla vysílaná od prosince 1941 do října 1942. Sayersová zvolila inovativní přístup k tomuto tématu: některé části evangelia si přeložila sama z řečtiny (část o blahoslavenství), každé postavě vytvořila vlastní řeč, tj. nechala celníka mluvit jako celníka a nevložila mu do úst věty z Bible. Rovněž Ježíš je v jejím pojetí velmi plastický, jeho řeč není citováním evangelií. Tento přístup pobouřil veřejnost, která se domnívala, že jej tím znesvěcuje. Nicméně většina kněží tyto pořady vítala s tím, že Sayersová přesně vystihla způsob, jakým přiblížit evangelium: jako příběh a drama, jehož součástí se posluchači mohou stát.\n\n\"The Just Vengeance\" (1946) je hra napsaná pro katedrálu v Lichfieldu na téma je pokání, odpuštění a smíření. Mladý letec sestřelený za druhé světové války se po smrti vrací do rodného Lichfieldu, kde – přes počáteční odpor a nepochopení možnosti vykoupení skrze Ježíšovu oběť – na sebe sám bere kříž za své rodné město, aniž si nejdřív uvědomuje, že jedná tak, jak zpočátku považoval za nesmyslné. V této hře Sayersová objasňuje podstatu vtělení Ježíše Krista.\n\n\"The Emperor Constantine\" (1951) je hra napsaná pro festival v Colchesteru. Za námět posloužila oblíbená legenda o králi Coelovi, jehož dcera Helena byla údajně manželkou císaře Konstantina, který roku 313 ukončil Ediktem milánským pronásledování křesťanů. Děj hry je zasazen do roku 312, kdy Konstantin dosáhl vítězství v bitvě, kterou zvítězil v občanské válce a upevnil svou moc v Římské říši. Podle historických pramenů se mu před bitvou zjevil ve snu tehdy neznámý Bůh a pomohl mu v bitvě, do níž Konstantinovi vojáci nesli Kristův monogram. Klíčovou scénou hry je ale scéna mezi Ariem a Atanášem odehrávající se na nikajském koncilu roku 325, kde bylo formulováno tzv. nicejské dogma vyjádřené Nicejským vyznáním víry (po dopracování na koncilu v Konstantinopoli Nicejsko-konstantinopolské), kterým je jednoznačně řečeno, že Ježíš je jedné podstaty s Otcem, tedy od věčnosti, zatímco Arius tvrdil, že tomu tak po určitou dobu nebylo. Tato scéna se dokonce osamostatnila a někdy byla hrána sama o sobě.\n\n\"The Mind of the Maker\" (nakladatelství Meuthen, Londýn, 1941). Sayersová se zde zabývá metaforou Boha-Tvůrce (Stvořitele, tj. toho, kdo tvoří) a lidského autora, tj. tvořícího člověka. Podle ní je právě lidská schopnost tvořit tím, co z člověka dělá „obraz Boží“ (Gn 1,27).\n\n\"Unpopular Oppinions\" (1946) – sbírka esejů o křesťanství.\n\n\"Creed or Chaos\" (1947) – sbírka esejů o křesťanství.\n\nSpolečnost Dorothy L. Sayersové (\"Dorothy L. Sayers Society\") byla založena v roce 1976. Její předsedkyní je Dr. Barbara Reynoldsová, profesorka italštiny a kmotřenka Sayersové, která po ní dokončila část \"Ráj\" překladu \"Božské komedie\" a která je editorkou její korespondence vydané Společností ve čtyřech svazcích.\n\n"}
{"id": "449935", "url": "https://cs.wikipedia.org/wiki?curid=449935", "title": "322 (film)", "text": "322 (film)\n\n322 je celovečerní hraný debut slovenského režiséra Dušana Hanáka. V tomto slovenském psychologickém dramatu si zahrál hlavní postavu český herec Václav Lohniský. Film pojednává s dokumentaristickou suchostí o muži, který byl dříve komunistický funkcionář, později se vrátil ke kuchařskému řemeslu a který tuší, že má rakovinu (číslo v názvu odkazuje k číselnému označení diagnózy). Hlavní postava chápe chorobu jako trest za to, co vykonal v 50. letech.\n\nZa film získal Dušan Hanák Grand Prix spolu s filmem \"Medium Cool\" na 18. MFF v Mannheimu, a to bez vědomí Filmexportu, v té době byl film již v Československu zakázán.\n\n"}
{"id": "449937", "url": "https://cs.wikipedia.org/wiki?curid=449937", "title": "Michal Ožibko", "text": "Michal Ožibko\n\nMichal Ožibko (* 17. března 1981 Šumperk) je český malíř.\n\nPočátky tvorby spadají do jeho útlého dětství (ačkoliv svou první olejomalbu vytvořil až ve svých 14 letech). Na základní a střední škole mimo obrazů tvořil také graffiti. V roce 2001 po absolvování základní vojenské služby u Hradní stráže v Praze se neúspěšně pokusil dostat na Vysokou školu uměleckoprůmyslovou do ateliéru Pavla Nešlehy. Na Akademii výtvarných umění v Praze, byl přijat na počtvrté a zakončil ji v červnu roku 2011 diplomovou prací ESCAPE. Šlo o obraz postmoderní piety o rozměrech 5×4 metry, který je od jara roku 2015 umístěn na arcibiskupském zámku v Kroměříži. Oponentem jeho práce mu byl profesor Gordon Graham (autor knihy Filosofie umění), který je jedním z přednášejících na Princetonu v New Jersey. Po celou dobu studia na Akademii navštěvoval Michal Ožibko ateliér klasických malířských technik profesora Zdeňka Berana.\nDo povědomí, vstoupil díky realistické malbě, která má fotorealistické až hyperrealistické tendence. Tematicky se ve svých dílech zabývá zobrazováním kompozic běžných předmětů, které mají nezřídka existenciální podtext a dále pak parafrázemi starých obrazů, u nichž se snaží o zpřítomnění tématu pomocí současných atributů zakomponovávaných do obrazové plochy.\nCharakter jeho děl je silně iluzivní, díky technice malby, která počítá s nanášením mnoha tenkých vrstev lazurních nátěrů, a díky níž jeho obrazy mají tak silný vizuální účinek. V případě abstraktních prací, které jsou v ožibkově tvorbě rovněž zastoupeny, je jeho malířský rukopis vysoce pastózní a barevnost veskrze expresivní.\nVelikost formátů a kvalita jejich zpracování, mají přímý vliv na nízký počet autorových prací a také na ceny, které se pohybují v řádech mnoha statisíc korun českých.\n\n\n\n\n\n\n\n\n\n"}
{"id": "449941", "url": "https://cs.wikipedia.org/wiki?curid=449941", "title": "Alliance centriste", "text": "Alliance centriste\n\nAlliance centriste (AC), česky Centristická aliance, je francouzská politická strana, vzniklá 27. června 2009. Strana navazuje na spolek \"Rassembler les centristes\", který založil v roce 2008 senátor Jean Arthuis s cílem sjednotit všechny centristické síly (MoDem, NC, PR atd.).\n\nCentristická aliance se hlásí k humanistickým, sociálním, liberálním a evropským hodnotám.\n\n"}
{"id": "449943", "url": "https://cs.wikipedia.org/wiki?curid=449943", "title": "Kostel Nanebevzetí Panny Marie (Blatná)", "text": "Kostel Nanebevzetí Panny Marie (Blatná)\n\nKostel Nanebevzetí Panny Marie je římskokatolický chrám ve městě Blatná, okres Strakonice. Církevně chrám patří do farnosti Blatná, která spadá do strakonického vikariátu a českobudějovické diecéze. Gotický chrám vznikl v letech 1444–1515 na místě původního románského kostela. Před kostelem stojí samostatná zvonice, původně barokní z roku 1723, po požáru obnovená v novogotickém slohu. Je chráněn jako kulturní památka České republiky.\n\nPůvodní románský kostel vznikl kolem roku 1290 a trochu později k němu přibyla fara. Kostel Nanebevzetí Panny Marie v Blatné byl postaven Lvy z Rožmitálu v letech 1444 až 1515 v gotickém slohu. Vznikl na místě původního románského kostela založeného Bavory ze Strakonic na konci 13. století. Horní část dokončili v roce 1444 za Jaroslava Lva z Rožmitálu. Poté, v době jeho syna Zdeňka, mistr Staněk přistavěl síňové dvoulodí. Celý kostel byl dostavěn roku v roce 1515 a 8. září stejného roku byl vysvěcen.\n\nNejstarší část kostela je románská sakristie zachovaná z předchozího kostela.\n\nPresbytář byl přistavěn za Jaroslava Lva z Rožmitálu mistrem Staňkem a jeho syny v letech 1414–44. V roce 1515 bylo zaklenuto halové dvoulodí sklípkovou klenbou. Současně se síňovým dvoulodím byla vysvěcena kaple sv. Michala (později kaple Božího hrobu), která je též zaklenuta sklípkovou klenbou. Fasády této kaple přestavěny ve 2. polovině 18. století při přístavbě ambitu, kterou zařídila Alžběta Serényiová roku 1764. Dále u kostela stála dřevěná zvonice, kterou v roce 1723 nahradila zděná zvonice navržená J. Spinettim. Tato zvonice byla v letech 1835–36 zvnějšku upravena romantickou novogotickou přestavbou. Též tato zvonice sloužila jako brána do hřbitova obklopujícího kostel. U kostela se též nachází pozdně gotické děkanství, z 15. století, které bylo v roce 1720 zbarokizováno a opraveno roku 1834 po rozsáhlém požáru. Při tomto požáru byly též zničeny radnice, škola, špitál a zvonice.\n\nKostel je 16 m vysoký a 37 m dlouhý. Celkem se v kostele nachází 9 gotických oken s plaménkovou kružbou, jsou děleny třemi pruty a každé okno má jinou kružbu.\n\nPodle Lehnera a Mencla je blatenský kostel románský, ale tato možnost není podložena přesvědčivými důkazy.\n\nSakristie čtvercového půdorysu je sklenutá žebrovou klenbou s žebry hruškového průřezu a je ukončena konchou. V sakristii se nachází znak pána Bavora ze Strakonic. Z této nejstarší části kostela vedou ocelové dveře z roku 1518 s malířskou výzdobou z roku 1871 zasazeny jsou v sedlovém portálu vedoucím do kněžiště.\n\nPresbytář je zaklenut třemi poli síťové klenby milevského typu s hvězdicovým závěrem z roku 1442 (letopočet uveden nad vítězným obloukem, kde byl zabílen při úpravě kostela v 18. století). Nad vstupem do sakristie byla vysazena mělká pozdně gotická oratoř kamenicky bohatě zdobeným, kružbovým zábradlím pro varhany. Je podporována kamennou římsou a konzolami. Na tento balkon se otevírají sedlové portály. Tyto portály jsou podobné, těm vedoucím do sakristie a na schodiště na balkon z presbytáře, mezi kterými se ve stěně nacházejí náhrobníky Lvů z Rožmitálu (1485) a Seréniů (16.–18. století). Presbytář je zakončen polygonálním závěrem se třemi okny. Okna jsou složena ze 3 polí a zakončena plaménkovými kružbami. Nyní se v polygonálním závěru nachází barokní oltář.\n\nZ presbytáře se mírně lomeným vítězným obloukem s profilem hruškovce otevírá halové dvoulodí hlavní lodi sklenuté čtyřmi poli mělké sklípkové klenby též zvané diamantová, která navazuje obrazcem čtyřcípých hvězdic na jihočeské sklípkové klenby. Je svedena na tři štíhlé sloupy na středové ose hlavní lodi a na prosté ploché pilastry s hlavicí na obvodové stěně. Tlak klenby je přenášen rovněž do vnějšího opěrného systému. Sloupy leží na hlavní centrální ose, ale hrot triumfálního oblouku je stejně jako svorníky síťové klenby umístěn na centrální ose presbytáře, která nesouhlasí s osou hlavní lodi, tudíž nad triumfálním obloukem vzniká zajímavá asymetrie. Sloupy jsou složeny ze tří části. Hlavice je jednoduchá, skládající se z kruhového abaku a prostého nezdobeného plintu, patka má tvar osmibokého hranolu. V klenebním vzorci středová hrana vybíhající ke sloupům viditelně dělí dvoulodí na severní a jižní loď. Tímto se tato klenba liší od obdobných případů. Okna v hlavní lodi jsou tří nebo čtyřdílná zakončená plaménkovými kružbami.\n\nV hlavní lodi se nachází i tříramenná kruchta podklenutá též mělkou sklípkovou klenbou. Byla vybudována současně se zaklenutím lodí. Kruchta zabírá celou šířku dvoulodí a předstupuje do lodi o jedno pole při bočních stěnách. Její klenba je podpírána pěti válcovými sloupy, též s osmibokými patkami a s jednoduchými hlavicemi. Klenba kruchty je dělena na šest polí, ale kvůli schodišti je provedeno pouze pět polí. Vzorec této klenby je též opakující se čtyřcípá hvězda s křížovou spojkou.\n\nCelý kostel je orientován oltářem k východu a hlavní vstup má ze západu. Dnes je hlavní vstup jižní předsíní, která je stejně zaklenuta jako kruchta, též se zde nachází původní kamenná křtitelnice.\n\nNejvýraznější zásah do interiéru proběhl v 18. století za hraběnky Serényiové, kdy kostel dostal 3 barokní oltáře a plátno na hlavním oltáři, které zhotovil zdejší malíř Jan Hoffmann. V roce 1934 při pokládce nové podlahy byly náhrobky rodin Lvů, Serenyiů a Rozdražovských vsazeny do zdi. Na kruchtě se dnes nacházejí barokní varhany.\n\nDo roku 1780 stál při kostele i hřbitov a roku 1764 nechala Alžběta Serényiová přistavět ambit se šesti arkádami. Dále se v areálu nachází kaple sv. Michala, která stojí při západním ohražení původního hřbitova, rozkládající se kolem farního kostela. Kaple je polygonálně uzavřená budova s podzemní kostnicí. Na jižní stranu kaple se váže otevřený ambit z 18. století. Okna této kaple jsou hrotitá s pozdně gotickými kružbami a strop je zaklenutý sklípkovou klenbou o třech čtyřcípých hvězdicích s jednoduchou spojkou.\n\nPřed kostelem stojí od roku 1723 samostatná zvonice (původně barokní) zvaná též Blatenská věž, jejíž výška je 45,5 m. Při požáru města v roce 1834 shořela i tato věž, největší zvon Matka Boží se propadl dvěma patry zvonice, zaryl do země a praskl a zbývajících pět zvonů se žárem rozlilo. Po požáru byla zvonice obnovena v novogotickém stylu.\n\n\n\n"}
{"id": "449944", "url": "https://cs.wikipedia.org/wiki?curid=449944", "title": "Parti chrétien-démocrate", "text": "Parti chrétien-démocrate\n\nParti chrétien-démocrate (PCD), česky Křesťanskodemokratická strana, je francouzská politická strana křesťanskodemokratické orientace. Strana vznikla v červnu 2009 jako následovník strany \"Forum des républicains sociaux\" (Fórum sociálních republikánů), která byla založena v roce 2001 a podílela se na vzniku Svazu pro lidové hnutí (UMP), respektive se stala jeho přidruženou stranou.\n\nPCD hájí sociálně konzervativní hodnoty, jako je například podpora tradičních rodin, bezpečnost, starost o chudé, lidská důstojnost, podpora osobních iniciativ a svobod atd. Strana má přibližně 8 300 členů a 40 000 sympatizantů.\n\nStrana je zastoupena ve Výboru spojení prezidentské většiny, který sdružuje politické strany podporující Nicolase Sarkozyho.\n\nPředsedkyní strany je Christine Boutin, bývalá poslankyně, ministryně a kandidátka na prezidenta republiky v roce 2002 (1,19 % hlasů v 1. kole).\n\n"}
{"id": "449945", "url": "https://cs.wikipedia.org/wiki?curid=449945", "title": "Jan Hrdina", "text": "Jan Hrdina\n\nJan Hrdina (* 5. února 1976, Hradec Králové, Československo) je bývalý český hokejista.\n\nS hokejem začínal v mateřském HC Stadion Hradec Králové, kde ještě jako dorostenec debutoval v sezóně 1993/94 v ELH. Po odehrání sezóny odlétl do zámoří, aby se zkusil probojovat do NHL.\nV sezóně 1994/95 nastupoval za Seattle Thunderbirds a v roce 1995 byl v 5. kole, na celkově 128. místě, draftován týmem Pittsburgh Penguins. Ještě další 3 roky byl nucen hrát v nižších zámořských soutěžích, než konečně poprvé nastoupil za Tučňáky. A hned ve své první sezóně 1998/99 odehrál v NHL všech 82 zápasů základní části. V březnu roku 2003 byl z Pittsburghu vyměněn za Ramziho Abida, Dana Fochta a Guillaumeho Lefebvra do Phoenixu Coyotes. O rok později, v březnu 2004, byl vyměněn za Michaela Ruppa a právo výběru ve druhém kole draftu do New Jersey Devils. V sezóně 2004/05, z důvodu stávky NHL, nastoupil v české extralize za HC GEUS OKNA Kladno. Následovala poslední sezóna v NHL, kterou odehrál v týmu Columbus Blue Jackets. V NHL odehrál celkem 513 utkání, ve kterých si připsal 297 kanadských bodů za 101 branek a 196 asistencí.\n\nV roce 2006 se vrátil zpět do Evropy a hrál v nejvyšších soutěžích ve Finsku a Švédsku. Se švédským HV 71 Jönköping získal v roce 2008 mistrovský titul. Po skončení sezóny byl nucen kvůli chronickým obtížím s kyčlemi podstoupit jejich operaci. Ještě, než v roce 2009 následovala další operace, byl nucen ze zdravotních důvodů, ve věku 32 let, definitivně ukončit sportovní kariéru.\n\nJan Hrdina je ženatý a má dvě děti, dceru (* 2008) a syna (* 2010).\n\nPo ukončení sportovní kariéry se vrátil do rodného Hradce Králové, kde v hokejovém klubu vykonával funkci manažera. Rovněž se věnuje výchově mladých hokejistů.\n\nČesko reprezentoval již v juniorských výběrech a v roce 1994 získal na MEJ ve Finsku bronzovou medaili. V dresu české reprezentace se účastnil v roce 2002 olympijských her a mistrovství světa. V reprezentaci ještě odehrál 5 utkání v sezóně 2006/07.\n\n\nStatistiky reprezentace:\n"}
{"id": "449949", "url": "https://cs.wikipedia.org/wiki?curid=449949", "title": "Dyleň", "text": "Dyleň\n\nDyleň (rod ženský, ) je hora v Českém lese a v okresu Cheb ležící asi 15 kilometrů západním směrem od Mariánských Lázní. Její vrchol leží v nadmořské výšce 940 metrů a je vzdálen asi 500 metrů od státní hranice České republiky se Spolkovou republikou Německo, přesněji s Bavorskem.\n\nVrchol, ležící mezi hranicí se SRN a železnou oponou, jejíž linie je dodnes patrná asi kilometr směrem do vnitrozemí, měl strategický význam v době studené války. Vzhledem k tomu, že se jedná o výrazný vrch s dalekým rozhledem do Bavorska, byla na něm postavena obytná budova pro vojenskou posádku, pozorovací věž a odposlouchávací věž. Probíhal zde monitoring rádiového provozu v téměř celém Bavorsku. Podobná věž sloužící ke stejným účelům naopak amerických výzvědných služeb stojí dodnes v Německu na hoře Schneeberg.\n\nOdposlouchávací stanice ztratila svůj význam po sametové revoluci. V devadesátých letech 20. století bylo její vybavení demontováno, věž byla rekonstruována a v současnosti slouží jako retranslační věž, vysílač televizních a rozhlasových programů. V pásmu VKV odtud vysílá Český rozhlas (ČRo1, 97,6 MHz a ČRo Karlovy Vary, 100,8 MHz) a chebské soukromé Rádio Egrensis (92,5 MHz). Díky výhodné poloze vysílače lze programy zachytit v dalekém okolí nejen v Česku, ale i v Horní Falci a Horních Frankách. Rádio Egrensis tak lze díky vyššímu výkonu vysílače poslouchat například ve vyšších polohách i v okolí Řezna.\n\nVrcholová věž i okolní objekty jsou dosud obehnány původním oplocením z ostnatého drátu a v současnosti jsou pro veřejnost nepřístupné.\n\nPodle místní tradice Dyleň roku 1805 prohlásil Napoleon Bonaparte za zeměpisný střed Evropy. To dodnes připomíná kamenný sloup s nápisem, jenž však leží od vrcholu asi kilometr jihozápadním směrem a o více než sto metrů níže.\n\nDyleň inspirovala německého básníka Ernsta Freimuta (vlastním jménem Johanna Sommerta) k sepsání epické básně \"Der Tillenberg: Ein Sagenschatz aus dem Egerlande\" (\"Dyleň: poklad pohádek z Poohří\") která byla poprvé vydána roku 1904.\n\n"}
{"id": "449950", "url": "https://cs.wikipedia.org/wiki?curid=449950", "title": "Dan Perjovschi", "text": "Dan Perjovschi\n\nDan Perjovschi (* 1961, Sibiu) je rumunský spisovatel, novinář a avantgardní výtvarník.\n\nNarodil se roku 1961 v Sibiu; vyrůstal v totalitním prostředí komunistického režimu. Po pádu Ceaușescovy diktatury v roce 1989 začal v Rumunsku tvořit v první vlně avantgardního hnutí. Svými kresbami vytváří aktuální komentáře politického a společenského dění.\n\nJako výtvarník se již prezentoval na desítkách společných i samostatných výstav v Rumunsku i v renomovaných muzeích v zahraničí, mj. v New Yorku, Stockholmu, Eindhovenu, Kolíně nad Rýnem a Benátkách.\n\nV roce 2009 vytvořil přes dvě stovky kreseb komiksového typu, které zdobí betonové stěny atria v interiéru Národní technické knihovny v Praze 6 – Dejvicích.\n\n"}
{"id": "449952", "url": "https://cs.wikipedia.org/wiki?curid=449952", "title": "Leiopelmovití", "text": "Leiopelmovití\n\nLeiopelmovití (Leiopelmatidae) je čeleď žab, která se vyskytuje na Severním ostrově a na severních skalnatých ostrůvcích jižního ostrova Novém Zélandu.\n\nZástupci tohoto rodu (\"Leiopelma\") jsou poměrně malé a nenápadné žáby. Dorůstají maximálně 5 cm délky. Jsou aktivní hlavně v noci.\n\nRod \"Ascaphus\" čeledi Ascaphidae (ocasatkovití) je anatomicky podobný a někteří vědci ho proto zařazují do této čeledi jako další rod.\n\nSynonyma\n\nčeleď Leiopelmatidae\n\nvymřelé druhy:\n\n"}
{"id": "449957", "url": "https://cs.wikipedia.org/wiki?curid=449957", "title": "ECM Prague Open 2009", "text": "ECM Prague Open 2009\n\nTenisový turnaj WTA ECM Prague Open 2009 se konal ve dnech 13. – 19. července v hlavním městě České republiky Praze venku na antukových dvorcích. Odměny činily 220,000 USD.\n\n\n"}
{"id": "449970", "url": "https://cs.wikipedia.org/wiki?curid=449970", "title": "Sym", "text": "Sym\n\nSym ( ) je řeka v Krasnojarském kraji v Rusku. Je 694 km dlouhá včetně zdrojnice Pravého Symu. Povodí má rozlohu 31 600 km².\n\nPramení v bažinách na východním okraji Západosibiřské roviny a tou také protéká. Ústí zleva do Jeniseje.\n\nZdrojem vody jsou převážně sněhové srážky. Průměrný průtok vody ve vzdálenosti 215 km od ústí činí 175 m³/s. Zamrzá v říjnu až na začátku listopadu a rozmrzá v květnu. Období vyšších vodních stavů je protáhnuté.\n\nVodní doprava je možná do vzdálenosti 265 km od ústí.\n"}
{"id": "449972", "url": "https://cs.wikipedia.org/wiki?curid=449972", "title": "Svijonožci", "text": "Svijonožci\n\nSvijonožci (Cirripedia) jsou skupina korýšů z třídy Maxillopoda. Jsou to přisedlí korýši, kteří se usazují na exponovaných skalách, molech a pontonech. Zatímco většina jejich larválních forem žije na kůži velryb či želv, zvláštní paraziti kořenohlavci (Rhizocephala) žijí ve vnitřnostech krabů. Největší druhy svijonožců žijí ve stále zatopené zóně mořského dna.\n\nMěkké tělíčko přikrývá korunka čtyř nebo šesti vápenitých desek. Na otvoru jsou dva páry uzavíracích destiček, které svijonožce chrání po dobu odlivu před vyschnutím.\n\nVzhledem k přisedlému způsobu života se tito tvorové zvlášť přizpůsobili k přijímání potravy. Obrovské vějíře, které dohromady tvoří hustý koš, filtrují rytmickým máváním z vody mikroorganismy a jiné volně se vznášející potravní částečky.\n\nZákladní monografii o svijonožcích vypracoval Charles Darwin.\n\n"}
{"id": "449975", "url": "https://cs.wikipedia.org/wiki?curid=449975", "title": "Gustav Winterholler", "text": "Gustav Winterholler\n\nGustav Winterholler (14. duben 1833 Staré Brno – 29. červenec 1894 Brno) byl rakousko-uherský, respektive moravský právník, státní úředník (místodržitelský rada) a liberální politik německé národnosti, v letech 1880–1894 brněnský starosta.\n\nGustav Winterholler byl rodilý Brňan německé národnosti. Svůj život spojil také s Vídní, kde na Vídeňské univerzitě získal právnické vzdělání. Od roku 1856 působil v městské správě Brna. V období let 1860–1867 byl sekretářem obecní rady. Pak přešel do Vídně, kde od roku 1867 do roku 1869 pracoval v prezidiální kanceláři ministerstva vnitra, kam ho povolal jeho známý Karl Giskra. V úřední kariéře pokračoval i po opětovném návratu do Brna, kde dosáhl významné pozice na moravském místodržitelství (v letech 1869–1880 na něm zastával post administrativního a ekonomického referenta ve školských záležitostech s funkcí místodržitelského rady). Jeho nástup na místodržitelství měl politický podtext, protože vláda Karla von Auersperga měla zájem na tom obsadit významný post ve státní správě s vlivem na organizaci školské soustavy na Moravě podobně orientovaným člověkem.\n\nPoliticky byl představitelem německorakouských liberálů, tedy stoupenců ústavních svobod, zastánců centralizovaného moderního státu s dominantním vlivem německé kultury, odmítajících české státoprávní aspirace. Tyto ideje zastávala tzv. Ústavní strana.\n\nJeho politická kariéra vyvrcholila v 80. letech 19. století. Roku 1880 byl zvolen starostou Brna a zůstal jím až do své náhlé smrti roku 1894.\n\nGustav Winterholler byl mezi spoluobčany velmi oblíbeným starostou. Jeho zájem o věci veřejné se soustředil na rozvoj města jako takového, byly zakládány nové čtvrtě, nové komunikace, vodovody, kanalizace, což bylo dáno obecně růstem města v době zakládání a prudkého rozvoje průmyslu ve druhé polovině 19. století. Starosta Winterholler se však kromě pragmatických a nutných opatření ve správě města soustředil i na sociální oblast. Za jeho působení se do centra zájmu magistrátu dostalo obecní školství. Jednak bylo založeno množství škol, avšak zřizovány byly i školky mateřské, ve své době převratný unikát, který se později stal vzorem pro zakládání obdobných zařízení ve zbytku monarchie. S Winterhollerovým jménem a jeho podporou je nerozlučně spjata stavba městského divadla (dnešní Mahenovo divadlo), které bylo opět postaveno jako převratná novinka – jako první divadlo na evropském kontinentu bylo plně elektrifikováno. (Elektrický proud byl zaveden firmou Thomase Alvy Edisona.) Sociální citlivost starosty byla uznávána i brněnským dělnictvem, které přes výhrady ke starostovu liberálnímu, pravicovému politickému postoji uznávalo jeho smířlivý postoj a ochotu k výměně názorů. Winterhollerova politická obratnost se jistě projevila v délce jeho působení v úřadu starosty, které bylo ukončeno až náhlou mozkovou příhodou a krátce na to následující smrtí.\n\nO oblibě starosty svědčí i rozsáhlé peněžní sbírky mezi občany. Již za starostova života byl z výnosu první takové sbírky plánován pomník k jeho uctění. Starosta však odmítl mít za svého života pomník a shromážděné prostředky věnoval na zvelebení města. Teprve po jeho náhlé smrti došlo k nové sbírce mezi obyvateli a konečné realizaci původního záměru. Park Koliště tak v roce 1895 ozdobil výstavný Winterhollerův pomník.\n\nKromě aktivit na pozici starosty byl rovněž poslancem Moravského zemského sněmu, kde zasedal v letech 1886–1894. Poprvé sem usedl po doplňovacích volbách roku 1886 a to za kurii venkovských obcí, obvod Brno (I. okres). Mandát zde obhájil v zemských volbách roce 1890.\n\nDne 23. ledna 1883 složil poslanecký slib v Říšské radě (celostátní zákonodárný sbor), kde reprezentoval městskou kurii, obvod Brno. Mandát obhájil ve volbách roku 1885 a 1891. Ve vídeňském parlamentu setrval do své smrti roku 1894. Pak ho v poslaneckém křesle vystřídal Friedrich Wannieck.\n\nPo volbách roku 1885 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Po rozpadu Sjednocené levice přešel do frakce Německorakouský klub. V roce 1890 se uváděl jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel v červenci 1894. Byl pohřben na Ústředním hřbitově v Brně ve středu čestného kruhu. Po roce 1918 byl ovšem jeho hrob z tohoto prestižního místa v rámci hřbitova vyřazen a v roce 1987 zcela zrušen.\n\n\n"}
{"id": "449977", "url": "https://cs.wikipedia.org/wiki?curid=449977", "title": "Internazionali Femminili di Tennis di Palermo 2009", "text": "Internazionali Femminili di Tennis di Palermo 2009\n\nTenisový turnaj WTA Internazionali Femminili di Tennis di Palermo 2009 se konal ve dnech 13. a 19. července v italském Palermu venku na antukových dvorcích. Odměny činily 220 000 USD.\n\n\n"}
{"id": "449983", "url": "https://cs.wikipedia.org/wiki?curid=449983", "title": "Jan Slavík (historik)", "text": "Jan Slavík (historik)\n\nJan Slavík (25. března 1885 Šlapanice (okres Kladno) – 9. května 1978 Praha) byl český historik a archivář, který se zabýval zejména moderními dějinami Ruska a SSSR.\n\nSlavík vystudoval historii na Karlově univerzitě u profesorů J. Pekaře a J. Bidla a potom učil na gymnáziích na Kladně a v Praze. V letech 1925-1939 byl ředitelem Ruského zahraničního archivu při Ministerstvu zahraničních věcí, kde soustředil písemnosti ruských emigrantů a vytvořil tak středisko studia nových ruských dějin.\n\nJako historik zdůrazňoval sociologické stránky a metody, včetně marxistických, a hájil historická stanoviska F. Palackého a T. G. Masaryka, zejména v hodnocení husitství. Vydal například „Nový názor na husitství. Palacký či Pekař“ (1929) a „Husitská revoluce“ (1934). Především se však věnoval ruským dějinám a hlavně oběma ruským revolucím. Vydal například „V předvečer ruské revoluce“ (1926), „Studie k dějinám ruské revoluce“ (1926–28), „Smysl ruské revoluce“ (1927), „Lenin“ (1934), „Leninova vláda 1917–1924“ (1935) a další. Vydání Masarykova „Ruska a Evropy“ doplnil stručným doslovem.\n\nAčkoli před válkou úzce spolupracoval s řadou pozdějších marxistických historiků, po válce se s marxismem rozešel a působil v Národně socialistické straně. Velkoryse začatou práci „Vznik českého národa“ (1946, 1948) už nedokončil, po únoru 1948 nemohl publikovat a jeho dílo patřilo mezi zakázané knihy. Ruský archiv, který vybudoval, byl odvezen do SSSR.\n\n\n"}
{"id": "450005", "url": "https://cs.wikipedia.org/wiki?curid=450005", "title": "Šumavští obři", "text": "Šumavští obři\n\nObři na Šumavě podle pověstí žili dávno předtím, než se v údolích a na stráních usadili lidé. Tito obři byli ohavní a nestvůrní. Na šumavských vrcholcích si stavěli ze skal a balvanů pevné hrady. Nejstarším jejich sídlem byl Obří hrad u Červené. Další kamenné pevné hrady si zbudovali na vrchu dnes zvaném Sedlo u Albrechtic na Sušicku, na vrších Přimda, Rýzmberk a Pajrek, na hoře Ostrý a jiný hrad, v němž zahynul poslední obr na Šumavě, stával na Hahnově vrchu. Obři se scházívali ve svatyni na kopci nad meandrem Otavy u Annína, kde dnes stojí kostel svatého Mořice. Zde přinášeli oběti svým bohům. Šumavští obři vládli velkou mocí a nebylo snadné je zabít, například jeden z nich ukrýval své srdce v myši a jen ten, kdo se jí zmocnil, mohl obra usmrtit. Někteří šumavští obři odešli do alpských hor, kde žijí podnes, někteří byli zabiti lidmi.\n"}
{"id": "450009", "url": "https://cs.wikipedia.org/wiki?curid=450009", "title": "MercedesCup 2009", "text": "MercedesCup 2009\n\nTenisový turnaj ATP Mercedes Cup 2009 se konal ve dnech 13.–19. července v německém Stuttgartu venku na antukových dvorcích. Odměny činily 450,000 EUR.\n\n\n"}
{"id": "450012", "url": "https://cs.wikipedia.org/wiki?curid=450012", "title": "Ocasatkovití", "text": "Ocasatkovití\n\nOcasatkovití (Ascaphidae) je čeleď žab, která se vyskytuje pouze v Severní Americe. Dorůstají obvykle 2.5 až 5 cm do délky. Od všech ostatních žab se liší viditelným ocasem. Samice kladou vajíčka od května do září.\n\nPro svou anatomickou podobnost s rodem \"Leiopelma\" čeledě Leiopelmatidae (Leiopelmovití), zařazují někteří vědci tento rod (Ascaphus) do čeledě leiopelmovitých jako další rod.\n\nčeleď Ascaphidae\n"}
{"id": "450017", "url": "https://cs.wikipedia.org/wiki?curid=450017", "title": "Zaschka Muskelkraft-Flugzeug", "text": "Zaschka Muskelkraft-Flugzeug\n\nZaschka Muskelkraft-Flugzeug z roku 1934 byl jedním z pokusů o konstrukci letadla poháněného pouze lidskou silou.\n\nV roce 1933 vypsala německá Frankfurter Polytechnische Gesellschaft (Polytechnická společnost ve Frankfurtu) cenu na podporu vývoje letadla schopného přímého letu na vzdálenost 1 km pouze pomocí pohonu lidskou silou (podobná cena byla ovšem vypsána již před 1. světovou válkou Robertem Peugeotem ve Francii - viz Poulain-Farman, v roce 1936 ji pak vypsala pro italské občany také italská vláda - viz Pedaliante).\n\nZ marných pokusů o získání této ceny byl do roku 1935 nejlepší německý HV-1 Mufli inženýrů Hasslera a Villingera, již o rok dříve vznikl letoun konstruktéra Zaschky.\n\nEngelbert Zaschka (1895-1955) byl německý inženýr a vynálezce v letectví a automobilismu. Mezi jiným byl i jedním z prvních průkopníků konstrukce letadel s rotujícím křídlem - vrtulníku. V roce 1934 postavil pro výše uvedenou soutěž letoun poháněný pouze silou svalů pilota. Jednalo se o hornoplošník klasické konstrukce, tedy s tažnou vrtulí vpředu, řiditelnými ocasními plochami vzadu a křídlem o rozpětí cca 20 metrů. Konstrukce letadla se sestávala z ocelových trubek a látkou potažených křídel zpevněných dráty. Výsledná hmotnost tak byla příliš velká, než aby letoun byl schopen vzlétnout při omezeném výkonu, daného silou jediného člověka.\n\nLetadlo poháněné lidskou silou\nDoprava lidskou silou\n"}
{"id": "450018", "url": "https://cs.wikipedia.org/wiki?curid=450018", "title": "Vivi", "text": "Vivi\n\nVivi může znamenat:\n"}
{"id": "450019", "url": "https://cs.wikipedia.org/wiki?curid=450019", "title": "Bowling for Soup", "text": "Bowling for Soup\n\nBowling for Soup (často přepisováno ¡Bowling for Soup!, nebo zkráceně BFS)\nje americká punkrocková hudební skupina, která vznikla v červnu roku 1994 ve městě Wichita Falls (Texas, USA). Nyní sídlí v texaském městě Denton.\nKapela vznikla ve složení Jaret Reddick, Erik Chandler, Chris Burney a Lance Morril na pozici bubeníka. V roce 1998 z kapely Morril odešel a nahradil ho Gary Wiseman, v lednu 2019 se pak s kapelou rozloučil Erik Chandler, kterého nahradil Rob Felicetti z kapely Patent Pending.\n\nKapela hraje žánr, který lze definovat jako Pop/Rock. Nejčastěji jsou Bowling for Soup spojováni se styly pop punk, punk rock a alternativní rock. Avšak například v albu \"Rock on Honorable Ones!!\" lze najít prvky jazzu, metalu či ska. Některé písně obsahují trochu rapu (například „I Gotchoo“), indie stylu a někdy skupina zavítá i do klasičtějších stylů, třeba hit „Belgium Polka“ má prvky klasické polky. Bowling for Soup jsou ovlivněni mnoha známými skupinami, především kapelou Green Day, dále The Cars, Weezer, či Buzzcocks. Na druhém albu \"Cell Mates\" zpívají společně se skupinou The V.I.M.S. S kapelou SR-71 nazpívali velmi populární hit „1985“ z alba \"A Hangover You Don't Deserve\" z roku 2004. Bowling for Soup sami také ovlivnili několik umělců, například skupiny Junior a Forever the Sickest Kids.\n\nSkupina do roku 2015 vydala 12 oficiálních studiových alb. Nejúspěšnějším hitem skupiny je singl „Girl All the Bad Guys Want“ z roku 2002 z alba \"Drunk Enough to Dance\", který byl v roce 2003 nominován na Grammy v kategorii Nejlepší popová píseň kapely a získal osmé místo v britském žebříčku UK Singles Chart a šedesáté čtvrté místo v americkém žebříčku hitů Hot 100.\n\nNázev skupiny inspirovala povídka komika Stevea Martina z jeho komediálního alba \"Wild and Crazy Guy\" (1978), která nesla jméno „Bowling for Shit“. Ta sama parafrázovala v sedmdesátých letech populární televizní soutěž \"Bowling for Dollars\", v níž soutěžící měli možnost vyhrát peníze podle svého výkonu při hodu v kuželkách. Se zdůvodněním, že by se jejich babičky a dědečkové na ně za původní sprostý název zlobili, se rozhodli ve sloganu zaměnit expresivní slovo „Shit“ za „Soup“, čímž vznikla značka Bowling for Soup. Název bývá stylizován do tvaru ¡Bowling for Soup!, nebo zkrácen dle iniciál BFS.\n\nV říjnu roku 2017 se stal na internetu virálním Tweet fanouška, v němž se dotyčný v legraci ptal, zda název Bowling for Soup znamená anglicky bowling pro zisk polévky nebo bowling ve jménu polévky (Bowling to Earn Soup nebo Bowling on Behalf of Soup). Frontman kapely Jaret Reddick v rozhovoru pro HuffPost reagoval, že hraní ve skupině je jejich práce a slovo „soup“ (polévka) může být v přeneseném významu chápáno jako „income“ (peněžní příjem), a tedy „food“ (jídlo), proto jde spíše o význam Bowling to Earn Soup.\n\nSkupina Bowling for Soup vznikla 4. června 1994 ve Wichita Falls v americkém státě Texas, kde vyrostli Reddick a Burney.\nZakládajícími členy byli Jaret Reddick (zpěv, kytara), Erik Chandler (basová kytara, zpěv), Chris Burney (kytara, zpěv) a Lanc Morril (bicí). Skupina debutovala se svým prvním studiovým albem \"Bowling for Soup\", nahraným v září 1994 ve vlastním studiu Que-so Records. Vydalo se 3000 kusů. \"Cell Mates\" bylo nahrané ve spolupráci se skupinou The V.I.M.S. z Dentonu. Tam se v roce 1997 přemístila celá skupina, aby vydala své třetí album \"Rock on Honorable Ones!!\" ve vydavatelství FFROE. \n\nMorril se v roce 1998 rozhodl skupinu opustit, a tak ho vystřídal Gary Wiseman. Tentýž rok vydali své první úspěšnější album \"Tell Me When to Whoa\" s hitem „The Bitch Song“, kterého se prodalo 10 000 kusů. Skupina díky úspěchu podepsala smlouvu s nahrávacím studiem Jive Records. První album s Jive Records se jmenovalo \"Let's Do It for Johnny!\". Pro Bowling for Soup znamenalo první opravdový úspěch. Kromě prvního hitu „The Bitch Song“ přehráli také hit Bryana Adamse „Summer of 69“.\n\n\"Drunk Enough to Dance\", v pořadí již šesté album, druhé vydané ve spolupráci s Jive Records, bylo vydáno 6. srpna 2002. Obsahuje dva hity „Emily“ a „Girl All The Bad Guys Want“. Druhý hit byl v roce 2003 nominován na Cenu Grammy v kategorii nejlepší popová píseň kapely. V opětovném vydání v roce 2003 přidali písně „Punk Rock 101“, „I Ran (So Far Away)“ a „Star Song“. Album se umístilo na 129. pozici žebříčku Billboard 200 a hit „Girl All The Bad Guys Want“ obsadil v žebříčku Billboard Hot 100 64. pozici.\nSamotná nominace skupiny na Cenu Grammy byla velkým překvapením pro všechny, dokonce i pro samotnou skupinu. Celosvětově neznámí Bowling for Soup se tak postavili proti takovým hudebním jménům jako jsou Bon Jovi, Dave Matthews, No Doubt nebo ’N Sync.\n\nRůzné zdroje uvádějí různé údaje, jak přesně se členové skupiny dozvěděli o nominaci.\nPodle článku na mtv.com Burney uvedl, že se o nominaci dozvěděl od manažera a že tomu skoro nemohl uvěřit, když se podíval na stránku s nominacemi. Stejně tak ostatní členové skupiny, která je známá spíše opileckými výstřelky, dětinským humorem či nahým vystupováním, byli ohromeni.\n\nPodle jiného zdroje se o nominaci dozvěděl již dříve i Reddick, když mu někdo zavolal, právě když jeho žena rodila jejich první dítě. I když skupina nevyhrála (podle svých slov ani neměla šanci), protože Cenu Grammy dostali No Doubt za píseň „Hey Baby“, byl to podle Jareta Reddicka pro skupinu veliký přínos.\n\"A Hangover You Don’t Deserve\" je sedmé album Bowling for Soup. Spolupracovali na něm se skupinou SR-71. V tomto albu je většina nejpopulárnějších hitů Bowling for Soup jako „1985“, který složila právě skupina SR-71. Mitch Allan, hlavní zpěvák SR-71, nazpíval spolu s Jaretem Reddickem i studio verzi. Hit „1985“ byl hrán všemi americkými rozhlasovými stanicemi a obsadil třiadvacátou příčku na seznamu Hot 100 časopisu Billboard. Dalšími hity alba jsou „Almost“\", \"„Trucker Hat“ a „Ohio“, známý též jako „Come Back to Texas“. Do žebříčku Billboard Hot 100 se také dostal hit „Almost“, který obsadil 46. pozici.\n\nV roce 2005 se skupina také nakrátko objevila ve filmu Wese Cravena Prokletí, kde zahrála na začátku píseň „Li’l Red Riding Hood“.\n\nZe začátku roku 2005 vydala skupina svoje první EP s názvem \"\", které obsahovalo tři písně – „Bipolar“, „Somebody Get My Mum“ a „Li’l Red Riding Hood“. První dvě pocházejí z rozšířených verzí alba \"A Hangover You Don’t Deserve\", třetí se nachází na pozdějším albu \"Bowling for Soup Goes to the Movies\".\n\n\"Bowling for Soup Goes to the Movies\" je osmé studiové album kapely, čtvrté ve spolupráci s Jive Records. Jedná se o spojení všech písní, které se objevily v nějakých filmech. Album tak obsahuje nejen písně již vydané, ale také nové, dosud nevydané. V roce 2008 vyšla japonská re-edice obohacená o několik dalších filmových hitů.\n\nV roce 2005 členové Bowling for Soup vyrazili na turné se skupinou Simple Plan jako předskupina. „I Melt With You“ byla použita jako soundtrack k filmu Walta Disneyho Škola Superhrdinů. V roce 2007 pak skupina vyrazila na StarJam Tour znovu tentokrát se skupinami Army of Freshmen a Quitedrive.\n\n7. listopadu 2006 vyšlo deváté album \"The Great Burrito Extortion Case\". Ve Velké Británii dosáhl velkého úspěchu hlavně hit „I’m Gay“ vydaný i na 7 palcové gramofonové desce. Mezi další hity alba patří „High School Never Ends“ a „When We Die“. Album obsadilo 88. pozici v americkém žebříčku Billboard 200 a hit „High School Never Ends“ se vešel do Billboard Hot 100 na 97. místě.\n\nV roce 2007 pro velký úspěch vydali ve speciální edici hit „I’m Gay“ samostatně. Videoklip k písničce byl natočen během Get Happy Tour po Británii v roce 2007. V říjnu 2007 vydali v digitální formě třetí hit z devátého alba – „When We Die“ – pouze pro fanoušky ve Velké Británii. Videoklip k „When We Die“ byl zařazen do seznamu hitů na Kerrang TV a poté byl pravidelně vysílán na Scuzz TV.\n\nPro koncertní sérii televize DirecTV vypracovala skupina hodinu trvající speciál, zúčastnili se Download Festivalu v Anglii v Donington Parku. Bowling for Soup spolupracovali a nazpívali znělku animovaného seriálu Phineas a Ferb „Today is Gonna Be a Great Day“. Krátce se objevili dokonce i v jednom díle seriálu. Píseň „Greatest Day“ je úvodní hudbou k filmu „Poslední letní den“.\n\nPrvní koncertní DVD \"Live and Very Attractive\" bylo natočeno při Get Happy Tour po Velké Británii v říjnu 2007. Vydáno bylo 7. července 2008. V limitované edici pro předkup našli fanoušci kromě dvou disků také tričko, hrneček nebo speciální plakát.\nJaret Reddick s Erikem Chandlerem nazpívali píseň „Endless Possibility“, která je znělkou k videohře Sonic Unleashed.\n\n\"Sorry for Partyin’\", desáté album bylo vydáno 12. října 2009. Skupině Bowling for Soup s lety humoru rozhodně neubývá. Mezi největší hity patří píseň „My Wena“, která není o ničem jiném než mužském přirození. Hit „My Wena“ byl vydán již 7. srpna 2009 na EP albu \"My Wena\" spolu s dalšími dvěma B-side písně \"Sorry for Partyin’\" „I’ll Always Remember You (That Way)“ a „Goodbye Friend“. Mezi další hity alba patří „No Hablo Ingles“, „Only Young“, „Love Goes Boom“, „Hooray for Beer“ nebo „I Just Wanna be loved“. Album se umístilo na 104. pozici žebříčku Billboard 200.\n\nNa albu kapela spolupracovala s několika dalšími lidmi, mezi kterými byli například Scott Reynolds (All, The Pavers), Tony Scalzo (Fastball), Parry Gripp (Nerf Herder), Kim Shattuck (The Muffs) a Linus of Hollywood.\n\n\"Merry Flippin’ Christmas Volume 1\" je první vánoční kompilační album. Bylo vydané 26. listopadu 2009 a celý prosinec dostupné v digitální formě v internetových obchodech.\n\nNa konci ledna roku 2011 vydalo studio Legacy Recordings kompilační album s názvem \"\". Album obsahuje nejpopulárnější skladby Bowling for Soup.\n\n\"Fishin’ for Woos\" je jedenácté album skupiny Bowling for Soup. Skupina dodržuje dvouleté intervaly mezi novými alby. Vyšlo 26. 4. 2011, skupina však již dříve uvolnila singly „S-s-s-saturday“ (také „Saturday Night“) a „Friends Chicks Guitars“ volně ke stažení na svých stránkách. Fanoušci navíc mohli k hitu „Friends Chicks Guitars“ natočit vlastní videoklip, nejlepší pak měl být uveřejněn na oficiálním turné skupiny. S novou písní „Saturday Night“ vystoupili 22. ledna 2011 živě na finále bowlingového turnaje Professional Bowlers Association, jejich vystoupení vysílala televize ABC. Exkluzivně pro své fanoušky z BFS Army uvolnila skupina ze začátku roku píseň „Let’s Pretend We’re Not In Love“. Album se umístilo na 189. pozici v žebříčku Billboard 200.\n\nV červenci 2011 vydala kapela společné album se skupinou The Dollyrots s názvem \"The Dollyrots vs. Bowling for Soup\". Zatímco verze na gramofonové desce obsahuje pouze dvě písně, později vydaná digitální verze obsahuje písně čtyři. Píseň z nového alba s názvem „I’ve Never Done Anything Like This“, ve které zpívá Jaret Reddick spolu s Kay Hanleyovou (Letters to Cleo), vyšla 10. října 2011 jako singl. K němu navíc skupina přezpívala hit skupiny Fountains of Wayne s názvem „Stacy's Mom“. „Každý si myslel, že to nazpívali, tak to sakra nazpívali. Konečně můžeš říci, že je to tvoje oblíbená píseň od BFS a nevypadat přitom jako idiot“ – takto uvádí na pravou míru originální popisek fakt, že skupina píseň původně nenazpívala, ačkoli mnoho zdrojů tuto informaci uvádí. Třetí písní singlu je nová verze písně „The Bitch Song“.\n\n12. prosince 2011 vydala skupina druhé vánoční album ve vydavatelství Brando s názvem \"Merry Flippin' Christmas Volumes 1 and 2\", které obsahuje písně z první vánoční kompilace \"Merry Flippin' Christmas Volume 1\" a dalších pět písní, z nichž jsou čtyři originální a jedna lidová („We Wish You a Merry Christmas“). V březnu roku 2012 se Jaret Reddick a Eric Chandler vydali na koncert do skotského Glasgow, ve kterém vystoupili společně s Ryanem Hamiltonem, se kterým Reddick spolupracuje v projektu People On Vacation. Na jaře roku 2012, na přelomu dubna a května, vyrazila skupina na pravidelné turné po Spojených státech, které začalo 18. dubna v Lawrence v Kansasu a skončilo vystoupením 5. května v Dallasu v Texasu. 7. září 2012 kapela oznámila vydání nového studiového split alba s názvem \"One Big Happy\", na kterém skupina Bowling for Soup hraje se skupinami The Dollyrots a Patent Pending. Album bylo vydáno 24. září 2012 a Bowling for Soup na něm hrají tři skladby – „Let's Go to the Pub“, „My Heart Explodes“ a „Spin Me Around“. Kapela opět zavítala do Spojeného království a do Irska v rámci One Big Happy Tour, která začala 14. října v Newcastle a skončila 28. října v Cambridge. Na turné jim sekundovaly skupiny The Dollyrots a Patent Pending, které rovněž hrají na nejnovějším albu. Skupina Bowling for Soup se také zúčastnila Vans Warped Tour 2012 v Londýně, která proběhla 10. listopadu 2012.\n\n26. listopadu 2012 kapela oznámila, že začne pracovat na novém studiovém albu. Na začátku února 2013 potvrdila skupina svoji účast na Vans Warped Tour v roce 2013, kde se objevili od druhého do čtvrtého srpna 2013. V roce 2013 se pustila kapela do nahrávání v pořadí již dvanáctého studiového alba. 15. února 2013 začala sponzorovací hudební akce přes server pledgemusic.com, kde si fanoušci mohli předem album zamluvit a sponozorovat jeho nahrávání. Na oplátku mohli slyšet každou píseň, kterou kapela právě nahrála. Frontman Jaret Reddick zároveň sdělil, že psaní písní začalo. První zveřejněnou písní byla „Since We Broke Up“. Donátoři mohli během června 2013 hlasovat pro název nového alba, nakonec bylo vybráno jméno \"Lunch. Drunk. Love.\" Album vyšlo 10. září 2013.\n\nVe videu určeným fanouškům Jaret Reddick sdělil záměr kapely vydat se na rozlučkovou tour do Spojeného království „UK Farewell Tour“, skupina se již do Evropy nehodlá vracet. Zároveň oznámil, že vyjde nové cover album a k 20. výročí v roce 2014 i album největších hitů v remasterované verzi. 17. února 2014 kapela na svých stránkách uvedla, že začíná s nahráváním kompilačního alba \"Songs People Actually Liked Volume 1\", které shrne prvních deset let existence kapely. Podobně jako u studiového alba \"Lunch. Drunk. Love.\" využili Bowling for Soup opět kampaně PledgeMusic, kde je album sponzorováno samotnými fanoušky. Na oficiálních stránkách projektu alba bylo zveřejněno, že z 18členného seznamu skladeb bude 17 znovu nahraných starých písní a jedna úplně nová. Jak skupina upozornila, žádná ze starých skadeb nebude v obměněné verzi, všechny budou pouze znovu nahrané za pomoci lepší techniky (a většího umu). 17. června kapela oznámila svoji účast na Vans Warped Tour 2014.\n\nBěhem prosince 2014 kapela oznámila dokončení kompilace a ohlásila datum vydání na 26. ledna 2015. Finální datum se však nakonec ještě o den posunulo a v obchodech se objevilo až 27. ledna 2015. Na albu se nachází nová nahrávka „20 Years (That's a Lot of Beers)“.\n\nPřestože Bowling for Soup již absolvovala „poslední“ turné v Británii, svoje rozhodnutí přehodnotili a vypravili se do Spojeného království během února roku 2016 znovu v rámci How About Another Round Tour; turné začalo 1. února ve skotském Glasgow a skončilo 15. února v anglickém Bristolu. Skupinu doprovodili jednak nottinghamští rockeři Lacey coby předskokani, jednak staří přátelé z kapely The Dollyrots a také americký rapper MC Lars.\n\n11. května 2016 skupina na svých stránkách oznámila, že začne pracovat na novém EP albu \"Drunk Dynasty\". Nahrávání začalo 6. června téhož roku; kapela opět použila pro financování systém PledgeMusic a požadovanou sumu získala za devět dní. Navíc opustila původní záměr EP a při osmi natočených písních Jaret Reddick oznámil, že půjde o standardní studiové album a bude obsahovat 10 písní. Přitom ve vyjádření pro tisk Reddick uvedl, že budoucnost Bowling for Soup vidí ve vydávání menšího množství hudby v kratších časových rozestupech, neboť on osobně rád nahrává a nesnáší dvouroční pauzy mezi deskami. Formát EP podle Reddicka však má obsahovat kolem pěti skladeb a \"Drunk Dynasty\" tuto hranici přeskočilo. Ačkoliv bylo datum vydání nejprve naplánováno na září 2016, nové album Bowling for Soup nakonec vyšlo až 14. října 2016, a to pouze v digitálním vydání. Ve formátu CD se na trh dostalo až 11. listopadu téhož roku.\n\nV půlce října 2016 podpořili Bowling for Soup jako doprovod skupinu Steel Panther na čtyřech koncertech od 15. do 19. října 2016 ve Spojeném království. Na akcích vystoupili i muzikanti ze skupiny Buckcherry. Kirsten Rawlins pro internetové periodikum Express & Star popsal poslední show této série, jež se odehrála v Birminghamu, slovy „tři kapely, tři odlišné rockové styly – jedna pekelná show“.\n\nV listopadu 2016 bylo vydáno DVD se záznamem vystoupení Reddicka a Chandlera v londýnské Union Chapel z roku 2013, kde zahráli písně Bowling for Soup v akustické verzi. Videonahrávka nese název Acoustic in a Freakin' English Church.\n\nNa začátku roku 2018 vyrazila kapela na turné Get Happy Tour 2018 po Spojeném království, kde si připomněli své album Drunk Enough To Dance z roku 2002. Dle vyjádření kapely bylo zopakování setlistu jednoho alba pro kapelu náročné, protože část skladeb dlouho nehráli a třeba kytarista Chris Burney musel během turné mít při vystoupeních noty. Záznam z únorového vyprodaného vystoupení v Brixton Academy byl v lednu 2019 vydán na koncertním albu s názvem Older, Fatter, Still the Greatest Ever – Live From Brixton.\n\nOd května 2018 přestal s kapelou vystupovat zakládající člen a baskytarista Erik Chandler, kterého od té doby zastupoval člen skupiny Patent Pending Rob Felicetti. V lednu 2019 pak Chandler oficiálně ukončil kariéru v Bowling for Soup. Dle vyjádření kapely se tak rozhodl z osobních důvodů, kdy nebyl nadále schopen se plně věnovat práci ve skupině, a rozešel se s kapelou v dobrém. Na pozici baskytaristy místo něj naskočil právě Felicetti.\n\nU příležitosti 25. výročí založení kapely byla od 7. do 9. června 2019 uspořádána víkendová show v klubu Lava Cantina v The Colony, Texas. Oslavy otevřel v pátek večer koncert skupin The Nixons a Offended by Everything. Bowling for Soup posléze dvakrát vystoupili před vyprodaným hledištěm v sobotu večer a v neděli dopoledne. Předkapelou při jejich vystoupeních byla dívčí pop-punková kapela Not Ur Girlfrenz, kterým Reddick dělá manažera. Při koncertě s kapelou vystoupil i původní bubeník Lance Morrill.\n\nO deset dní později, dne 19. června 2019, pak vyrazili Bowling for Soup na společné turné s kapelou Reel Big Fish po Spojených státech, které obsahovalo dvě série koncertů (19. – 29. června 2019 a 21. července – 3. srpna 2019). V první části turné kapelám předskakovala skupina Nerf Herder, v druhé půli pak kapela Mest. Na podzim pak přidala kapela ještě třetí sérii domácích koncertů od 1. do 11. října, tentokrát ve společnosti kapel Less Than Jake a Authority Zero.\n\nOd června 2019 v rámci pětadvacetiletých oslav také odstartovalo dvanáct měsíců, během nichž kapela vydá dvanáct přezpívaných verzí písní jiných interpretů, kteří je nějakým způsobem ovlivnili. Prvním coverem byla píseň „Sometimes I Don't Mind“ od Suicide Machines, kterou vydali 7. června 2019. Druhým singlem ze srpna se stala píseň „Let Your Love Flow“, hit Reddickova mládí z filmu \"Little Darlings\" (Miláčkové, 1980), původně od The Bellamy Brothers. V říjnu 2019 kapela znovuvydala přezpívanou verzi písně „Two Tickets to Paradise“ od Eddie Moneye, již nazpívali původně v roce 2006 pro stejnojmenný film režiséra D. B. Sweeneye. Třináct let stará nahrávka se zdála být ztracena, nicméně s pomocí Caseye Di Ioria z Valve Studios, kde píseň tehdy nahrávali, se podařilo nahrávku najít a oprášit. Čtvrtou v pořadí se stala v prosinci píseň „HRSA“ od texaské kapely Blue October.\n\nO Vánocích, dne 25. prosince 2019, vydala skupina dvě kompilační alba s názvem \"A Nice Night for an Evening, Volume 1 a 2\", kde představili své největší hity přepracované do instrumentálních verzí pro piáno. Klavírní zpracování připravil a zahrál pianista Scott Simmons. Ve vyjádření pro tisk Reddick uvedl, že nápad měl v hlavě od vždycky, a konečně se mu ho podařilo zrealizovat. \n\nJaret Reddick (* 6. březen 1972 Denton, Texas) je frontmanem skupiny. Kromě vedoucího zpěváka hraje na kytaru a píše pro skupinu texty, většina písní pochází alespoň z části z jeho ruky. Při evropském turné v roce 2003 měl přezdívku Jaret Von Erich. Jaret Reddick prý také vymyslel oblíbené motto skupiny – „Starého psa novým kouskům nenaučíte, ale když si budete hrát s míčkem, budou vás pozorovat klidně celé hodiny, jak se snažíte“.\n\nErik Chandler (* 22. prosinec 1974 Henrietta (Texas). obstarává ve skupině hru na basovou kytaru a doprovodný zpěv. S Jaretem spolupracoval na textech hlavně v začátcích, patří mezi ně „Belgium“, „2113“, „Cody“, „Thespian“ a „I Don’t Know“, které se objevily v nejstarších albech \"Rock on Honorable Ones!!\" a \"Cell Mates\". Čistě z jeho pera je píseň „Guard my Heart“ z dosud nového alba \"Fishin’ for Woos\". Při turné po Evropě v roce 2003 měl přezdívku Erik Rodham Clinton.\n\nChris Burney (* 25. květen 1969 Wichita Falls, Texas) hraje na kytaru a je doprovodným zpěvákem. S Reddickem a ostatními spolupracoval pouze na dvou písních „Cody“ a „I Don’t Know“. Chris Burney má rád tetování, nejnápadnější je velké tetování na jeho levé ruce. Vystudoval fyziku na Středozápadní státní univerzitě. S Reddickem se znají už ze střední školy, kde platili za třídní šašky. Při evropské tour v roce 2003 si zvolil parodii na jméno švédského kytaristy Christopher van Malmsteen.\nGary Wiseman (* 6. leden 1979 Tyler, Texas) přistoupil do skupiny v roce 1998 po odchodu Lance Morrila a zastoupil ho ve hře na bicí. Na textech se nepodílí. Při turné do Evropy si zkomolil jméno na Gary Wiseass. V jednom rozhovoru prozradil, že skupina přežívá pouze na výnosech z koncertů a prodávání triček.\n\nLance Morril je čtvrtým zakládajícím členem Bowling for Soup. Ve skupině přebýval pouze mezi lety 1994 až 1998. Hrál na bicí. V roce 1998 se rozhodl ze skupiny odejít, rozešli se však v dobrém.\n\nPři příležitosti nominace na Cenu Grammy zavítala skupina dvakrát také do Evropy. Díky nominaci se o skupině fanoušci v Evropě dozvěděli a skupina se těšila větší pozornosti. Ani tak si ale neodpustila některé své bláznoviny, jako když při jednom koncertě vystupovali nazí, krytí jen svými kytarami. Navíc si vtipně změnili svoje příjmení. Jaret Reddick byl Jaret Von Erich, Erik Chandler byl Rodham Clinton, Gary Wiseman si příjmení zkomolil na Wiseass a Chris Burney, který parodoval jistého švédského kytaristu, byl Christopher van Malmsteen. Skupina cestovala téměř nonstop, ale členové nevypadali, že jsou z cesty unaveni.\nThe Get Happy Tour je společná akce skupin Bowling for Soup a Army of Freshmen, jako doplňující skupiny zahráli skupiny Punchline a Lucky Boys Confusion. Série koncertů začala 23. června 2006 v Texaském Austinu. V Austinu chyběli Lucky Boys, nahradila je skupina The Vanished. Turné po USA trvalo celé léto, skončilo 26. srpna v Texaském Amarillu. V únoru 2007 pak pokračovala série koncertů po Velké Británii.\n\nBěhem turné po Británii v únoru se skupina rozhodla pro velký úspěch vrátit v říjnu 2007. Akci v říjnu nazvali Get Happy Tour 2. Zúčastnili se mimo jiné Download Festivalu, kde kromě nich vystupovaly skupiny Bloodhound Gang, Zebrahead a také Army of Freshmen, kteří Bowling for Soup doprovázeli při obou turné po Británii.\n\nPři příležitosti vydání nového alba \"Sorry for Partyin’\" v říjnu 2009 zavítala skupina Bowling for Soup znovu do Spojeného království. Doprovázely je skupiny Zebrahead, MC Lars a The Leftovers. V závěrečné show Reddick slíbil, že se Bowling for Soup do Velké Británie vrátí již na jaře 2010.\nOd 1. do 15. dubna 2011 se konala UK Acoustic Tour 2011 s Jaretem Reddickem a Erikem Chandlerem, skončila v londýnském KOKO baru. Od 28. dubna do 20. května 2011 uspořádala celá skupina turné u příležitosti vydání jedenáctého alba \"Fishin’ for Woos\", které začalo v Tulse v Oklahomě a skončilo v Kansas City v Missouri. Série pokračovala 2.–4. června třemi vystoupeními po Texasu, v Dentonu, Austinu a Fort Worthu.\n\nZa dobu svého působení natočila skupina Bowling for Soup 12 studiových alb, 3 EP, 1 koncertní DVD, 2 kompilační alba a jednu vánoční kompilaci.\nNejúspěšnější bylo album A Hangover You Don’t Deserve z roku 2004. Za celou svoji kariéru prodali celkem přes 1 milion desek.\n\n\n"}
{"id": "450020", "url": "https://cs.wikipedia.org/wiki?curid=450020", "title": "Collegium Bohemicum", "text": "Collegium Bohemicum\n\nCollegium Bohemicum obecně prospěšná kulturně-vzdělávací a vědecká společnost se sídlem v Ústí nad Labem, která byla založena v roce 2006. Svou pozornost věnuje zejména česko-německým vztahům a kulturnímu dědictví německy mluvícího obyvatelstva v českých zemích. <br>\nCollegium Bohemicum se podílí na organizaci česko-německých kulturních akcí, vědeckých seminářů a přednášek a nabízí též různé vzdělávací programy a stipendia.\n\nPo několikaleté přípravné fázi se uskutečnilo 22. června 2006 po odsouhlasení shromážděním městských zastupitelů založení Collegia Bohemica jako obecně prospěšné společnosti. Na vzniku této vědecké instituce se podílelo město Ústí nad Labem, Muzeum města Ústí nad Labem, Univerzita J. E. Purkyně v Ústí nad Labem a Společnost pro dějiny Němců v Čechách. <br>\nV létě roku 2007 proběhlo zahájení činnosti sekretariátu. Na jaře roku 2008 přistoupilo mezi zakladatele společnosti Ministerstvo kultury České republiky. 29. června 2011 byla započata činnost Collegia Bohemica v renovovaných muzejních prostorách, kde má vedle Collegia své prostory také Muzeum města Ústí nad Labem. Ředitelkou Collegia Bohemica je Mgr. Blanka Mouralová. <br>\n\nCollegium Bohemicum vzniklo s cílem stát se veřejnou, interaktivní, neziskovou institucí, která úzce spolupracuje s Ústeckým muzeem, univerzitou a městem Ústí nad Labem a jejíž činnost má celostátní význam. Zejména intenzivní výzkum v oblasti dějin Němců žijících v českých zemích, vypořádání se s česko-německými dějinami a vztahy mezi oběma národy by měly být středobodem činnosti Collegia Bohemica. Jeho činnosti jsou rozmanité a patří mezi ně organizace vědeckých konferencí a přednášek, vzdělávacích akcí, též organizace výstav a vydávání publikací. Collegium Bohemicu také provozuje vlastní archiv a knihovnu, které jsou veřejně přístupné. Cílovou skupinou tak není jen odborná, nýbrž i široká veřejnost, a to zejména česká, německá a rakouská.\n\nCollegium Bohemicum intenzivně připravuje první stálou expozici k dějinám německy mluvících obyvatel českých zemí. Ta by měla prezentovat skutečnost, že kulturní dědictví českých zemí je ovlivněno také německy mluvícími obyvateli, kteří zde žili. Návštěvníkům muzea by tak mělo být připomenuto, že Němci žili celá staletí v českých zemích jako jejich pevná součást, protože tato skutečnost a významná část českých dějin očividně upadla v zapomnění. <br>\nSamozřejmě by tato výstava měla poukázat také na fatální konec česko-německého soužití, stejně jako na problematiku a konflikty v česko-německých vztazích. Na této bázi by měla výstava posloužit jako nový impuls k vypořádání se s mnohoznačností česko-německých vztahů. Zároveň bude představeno působení a přínos německy mluvícího obyvatelstva českých zemí z české perspektivy. Tímto způsobem by mělo být české historické povědomí obohaceno a rozšířeno o sebereflexi české společnosti.\n\n• Dějiny spojují\n\nZde se jedná o projekt zaměřený na očitá svědectví, který probíhal v období od 1. ledna 2010 do 31. prosince 2012. Mládež měla možnost potkat se s očitými svědky holocaustu a stalinistického teroru a poslechnout si jejich životní příběhy. Nabídka projektu se vztahuje na školy na obou stranách česko-německé hranice. \n\n• Škola demokracie\n\nV rámci tohoto projektu vypracovává Collegium Bohemicum na základě materiálů k česko-německým dějinám průvodní výukový materiál pro střední školy, který je online k dispozici. \n\n• Tragická místa paměti v regionu\n\nCílem je, aby se žáci sami zabývali s dějinami svého regionu a s použitím archivních dokumentů a rozhovorů s očitými svědky vypracovali prezentaci.\n\n• Průzkum a dokumentace malých památníků v česko-saském příhraničním prostoru \n\nCílem je určení a současně také restaurování malých památníků na české a saské straně. Přitom by o tom měla být obšírně informována veřejnost regionu, mimo jiné prostřednictvím dvoujazyčného kulturně-vlastivědného portálu s veřejně přístupnou objektovou databází. <br>\n\n• Škola v kině\n\nCollegium Bohemicum v Ústí nad Labem opakovaně pořádá návštěvy kina pro české školní třídy s jejich vyučujícími, přičemž jsou promítány historicky a politicky relevantní německé filmy. V návaznosti na to by se měli žáci zabývat s tématy, která byla ve filmech zmíněna. K zodpovězení otázek před a po promítnutí filmu jsou přítomni očití svědci, historici a případně režiséři.<br> \n\nSpolečně s nadací Brücke/Most, Informačním centrem města Ústí nad Labem, nadací Roberta Bosche, galerií Emila Filly a Goethe institutem v Praze se Collegium Bohemicum od roku 2008 podílí na projektu Ústecké noci literatury, kdy se na pozadí 10. Dnů české a německé kultury uskutečnila v Ústeckém kulturním domě česko-německá literární noc. Přítomni byli renomovaní autoři a herci, kteří na různých místech v kulturním domě předčítali texty současných jak německých tak českých spisovatelů.\n\nCollegium Bohemicum organizuje od roku 2008 každoročně akci pod názvem „Kino Aussig“, během které jsou prezentovány německé filmy jak školním třídám tak široké veřejnosti v Ústí nad Labem. V roce 2010 se konal tento projekt v rámci 12. Dnů české a německé kultury, při kterých byly promítnuty německé filmy dvou posledních let. \n\n• Otfried Preußler: \"Der Engel mit der Pudelmütze\" / \"Anděl v kulichu\", Ústí nad Labem 2009 <br>\n• \"Tragische Erinnerungsorte\" / \"Tragická místa paměti\", Prag 2010 <br>\n• \"Erinnerungsorte des deutsch-tschechischen Zusammenlebens\" / \"Místa paměti česko-německého soužití\", Prag 2011 <br>\n\nVědecká rada je poradním orgánem v otázkách výzkumu pro ředitele a správní radu společnosti. Sestává z následujících členů:\n• Doc. PhDr. Kristina Kaiserová, CSc.<br> ředitelka Ústavu slovansko-germánských studií <br>\n• Prof. PhDr. Milena Bartlová, CSc.<br> Seminář dějin umění FF MU Brno, VŠUP Praha <br>\n• Dr. Peter Becher<br> jednatel Spolku Adalberta Stiftera, Mnichov <br>\n• Em. Prof. Dr. Detlef Brandes<br> emeritní profesor, dříve vedoucí Institutu pro kulturu a dějiny Němců ve východní Evropě na Univerzitě Heinricha Heineho v Düsseldorfu <br>\n• Prof. Dr. Peter Haslinger<br> ředitel Herderova institutu v Marburgu a profesor dějin střední a východní Evropy na univerzitě Justuse pebeiga v Giessenu <br>\n• Prof. PhDr. Miloš Havelka<br> Ústav politologie FF UK Praha <br>\n• Mgr. Daniel Kroupa, PhD.<br> vedoucí katedry politologie a filosofie UJEP v Ústí nad Labem <br> \n• Prof. Dr. Marek Nekula<br> ředitel Bohemicum Regensburg – Passau, Univerzita v Řezně <br>\n• Prof. Dr. Stefan Michael Newerkla<br> Institut slavistiky na Vídeňské univerzitě <br>\n• Prof. PhDr. Jiří Pešek, CSc.<br> vedoucí Institutu německých a rakouských studií na FSV UK Praha <br>\n• Prof. Miloš Řezník<br> Fórum pro Evropská studia Technické univerzity v Saské Kamenici / Chemnitz <br>\n• Prof. Jacques Rupnik<br> Institut poptických studií v Paříži (Institut d'Etudes Poptique de Paris) <br>\n• Prof. Dr. phil. habil. Walter Schmitz<br> ředitel Středoevropského centra pro vědu o politologii, hospodářství a kultuře na Technické univerzitě v Drážďanech <br>\n• Prof. Dr. Martin Schulze Wessel<br> první předseda Collegia Carolina, Mnichov <br>\n• PhDr. Stanislav Slavík<br> oddělení novodobých dějin Národního muzea v Praze <br>\n• Mgr. Jan Šícha<br> odbor střední Evropy MZV ČR v Praze <br>\n• Dr. Tobias Weger<br> Spolkový institut pro kulturu a dějiny Němců ve východní Evropě v Oldenburgu <br>\n• PhDr. Václav Petrbok, PhD.<br> Ústav pro českou literaturu AV ČR <br>\n\n"}
{"id": "450024", "url": "https://cs.wikipedia.org/wiki?curid=450024", "title": "Seznam kódů zemí podle FIFA", "text": "Seznam kódů zemí podle FIFA\n\nSeznam kódů zemí podle FIFA je přehled třípísmenných zkratek stanovených Mezinárodní fotbalovou federací (FIFA) pro každý členský, ale i nečlenský stát této organizace. Tyto oficiální kódy jsou používány v soutěžích řízených Mezinárodní fotbalovou federací či jejími kontinentálními federacemi (AFC, CAF, CONCACAF, CONMEBOL, OFC a UEFA) k označování soupeřících mužstev v mezistátních fotbalových utkáních.\n\nV současné době (2016) je stanoveno 211 kódů.\n\nNásledující kódy označují země nebo oblasti, které nejsou v současnosti (2017) členy FIFA, ale jejichž kódy používá FIFA pro zobrazení a uložení výsledků, nebo je používají jednotlivé konfederace na svých webových stránkách.\n"}
{"id": "450035", "url": "https://cs.wikipedia.org/wiki?curid=450035", "title": "Jack Unterweger", "text": "Jack Unterweger\n\nJack Unterweger (16. srpna 1950, Judenburg, Steiermark – 29. června 1994, Graz) byl rakouský sériový vrah, spisovatel a novinář. V roce 1976 byl odsouzen k doživotí za vraždu a další trestné činy. Ve vězení se dal na psaní a posléze byl vydáván za vzor polepšeného zločince.\n\nV roce 1990 byl propuštěn, stal se hostem různých pořadů a pracoval jako novinář. Posléze spáchal řadu vražd prostitutek. Jejich přesný počet není znám, odsouzen byl nakonec porotním soudem za 9 vražd. Po prvoinstančním rozsudku spáchal ve vězení sebevraždu. Jednou z jeho obětí byla i Blanka Bočková v Praze.\n\n"}
{"id": "450038", "url": "https://cs.wikipedia.org/wiki?curid=450038", "title": "Vivi (řeka)", "text": "Vivi (řeka)\n\nVivi ( ) je řeka v Evenckém rajónu v Krasnojarském kraji v Rusku. Je 426 km dlouhá. Povodí má rozlohu 26 800 km².\n\nPramení v jezeře Vivi a teče přes Středosibiřskou vrchovinu. Charakter toku je prudký a koryto se vyznačuje peřejemi a říčními prahy. Ústí zprava do Dolní Tunguzky. V povodí řeky se nachází více než 500 mělkých jezer o celkové ploše přibližně 268 km².\n\nZdrojem vody jsou sněhové srážky.\n"}
{"id": "450046", "url": "https://cs.wikipedia.org/wiki?curid=450046", "title": "Pohrabáč", "text": "Pohrabáč\n\nPohrabáč je jednoduchý specializovaný pracovní nástroj určený pro manipulaci se žhavým popelem a pro úpravy\npaliva při práci s otevřeným ohněm spalujícím tuhá paliva. Používá se zejména při práci s běžnými\nkamny, krby a jinými ohni planoucími na otevřených ohništích. Jedná se obvykle o předmět ve tvaru\ntyče, na dolním konci většinou vytvarovaném do půloblouku nebo půloválu. Pohrabáče musí být vyrobeny z nehořlavého a\nžáruodolného materiálu, často se jedná o železné resp. ocelové výkovky, jednoduchý pohrabáč lze nouzově\nvyrobit i z vhodného kovového drátu tlustšího průřezu. Jeho horní konec bývá většinou opatřen rukojetí\njednak pro snazší úchop rukou, dále i nutnost pro tepelné izolace, která chrání lidskou ruku před\nnežádoucím popálením.\n"}
{"id": "450047", "url": "https://cs.wikipedia.org/wiki?curid=450047", "title": "Federico Heinz", "text": "Federico Heinz\n\nFederico Heinz je argentinský programátor a advokát svobodného softwaru. Spoluzakládal neziskovou organizaci Fundación Vía Libre, jenž prosazuje svobodné šíření vědomostí jako motor sociálního pokroku a vývoj a užívání svobodného softwaru. Pomáhal zákonodárcům jako argentinskému Ing. Dragan, Dr. Conde a peruánskému Dr. Edgar Villanueva Nuñez v koncepci prosazování svobodného softwaru ve všech oblastech veřejné správy.\n\nHovoří plynně španělsky, anglicky a německy.\n\n"}
{"id": "450051", "url": "https://cs.wikipedia.org/wiki?curid=450051", "title": "Catella Swedish Open 2009", "text": "Catella Swedish Open 2009\n\nTenisový turnaj ATP Catella Swedish Open 2009 se konal ve dnech 13. - 19. července ve švédském Båstadu venku na antukových dvorcích. Odměny činily 450,000 EUR.\n\n\n"}
{"id": "450055", "url": "https://cs.wikipedia.org/wiki?curid=450055", "title": "Blinda", "text": "Blinda\n\nBlinda je obdélníková plachta, připevňovaná na ráhno, upevněné na čelen, případně na pomocný stěžeň – boven nad čelenem. Tvořila součást takeláže mnoha typů plachetních lodí v 17. a 18. století. Typickou byla například v takeláži galeon. Na konci 18. století byla postupně vytlačena trojúhelníkovými kosatkami.\n"}
{"id": "450056", "url": "https://cs.wikipedia.org/wiki?curid=450056", "title": "Pestrankovití", "text": "Pestrankovití\n\nPestrankovití (\"Discoglossidae\" = Alytidae ) je čeleď primitivních žab, které žijí v Evropě a severozápadní Africe.\n\nTaxonomická synonyma:\n\nčeleď Discoglossidae\nvymřelé rody\n\n"}
{"id": "450058", "url": "https://cs.wikipedia.org/wiki?curid=450058", "title": "Majmeča", "text": "Majmeča\n\nMajmeča ( ) je řeka v Evenckém a v Tajmyrském rajónu v Krasnojarském kraji v Rusku. Je 650 km dlouhá. Povodí má rozlohu 26 500 km². Je známá také pod jménem Medvežja ( ).\n\nNa horním toku teče v úzké dolině a protéká řadou mělkých jezer. Na středním toku se dolina rozšiřuje, ale její úbočí zůstávají prudké. Na dolním toku teče přes Severosibiřskou nížinu. Ústí zprava do Chety (povodí Chatangy).\n\nZdrojem vody jsou sněhové a dešťové srážky. Průměrný průtok vody činí přibližně 285 m³/s. Na jaře od konce května do konce června dosahuje nejvyšších vodních stavů. V létě dochází k povodním. Od září do května je hladina vody v řece velmi nízká.\n"}
{"id": "450060", "url": "https://cs.wikipedia.org/wiki?curid=450060", "title": "Létavka", "text": "Létavka\n\nLétavka může být\n\n"}
{"id": "450062", "url": "https://cs.wikipedia.org/wiki?curid=450062", "title": "Kálmán Kandó", "text": "Kálmán Kandó\n\nKálmán Kandó von Egerfarmos und Sztregova (10. července 1869, Pešť – 13. ledna 1931, Budapešť) byl maďarský inženýr a vynálezce.\n\nKandó navštěvoval Fasoriho evangelické gymnázium a v letech 1888–1892 studoval strojnictví na Technické a hospodářské univerzitě v Budapešti. Poté absolvoval vojenskou službu jako jednoroční dobrovolník u c. a k. námořnictva. Po jejím skončení nastoupil u společnosti Compagnie de Fives Lille v Paříži, kde se věnoval tehdy novému oboru – vícefázovým indukčním pohonům.\n\nKandó zde získal dobrou pověst, takže jej v roce 1894 ředitel firmy Ganz & Cie v Budapešti András Mechwart přemluvil ke vstupu do jeho firmy. Krátce na to se stal vedoucím konstrukčního oddělení, kde se zabýval především elektrizací drah třífázovým proudem. K tomtuto účelu nechal postavit ve firmě asi 800 m dlouhou zkušební trať. Prvním výsledkem jeho činnosti byla stavba třífázové tramvajové dráhy v Évian-les-Bains, která sloužila k dopravě hotelových hostů. Po studijní cestě do Spojených států v roce 1897 se elektrizace železnic stala jeho hlavní činností. Když ve stejném roce italská železniční společnost S.F. Meridionali projevila úmysl elektrifikovat trať podél Komského jezera, byla jedině firma Ganz připravená převzít tuto zakázku. Kandó vyvinul zcela nový třífázový systém. 4. září 1902 byl na této trati zahájen elektrický provoz. Ve stejném roce zahájila provoz podobná dráha v muniční fabrice ve Wöllersdorfu. Třífázový systém se postupně rozšířil po celé severní Itálii. Ačkoliv se ve 30. letech objevil nový systém elektrifikace pracující se stejnosměrným napětím 3 kV, třífázová elektrifikace se udržela v provozu až do roku 1976.\n\nJelikož na nátlak velkých bank byla elektrizace železnic v Maďarsku zastavena, přesunul se Kandó roku 1907 do Vado Ligure, kde zkonstruoval nákladní lokomotivu řady E550 pro Giovi-Linie. Do roku 1930 bylo vyrobeno celkem 369 strojů této řady a odvozených typů. Po smrti své ženy (1913) a vypuknutí první světové války odeslal své děti zpět do Maďarska a sám se tam také vrátil oklikou přes Švýcarsko. Byl povolán k vojenské službě jako referent pro zásobení železnic uhlím na Ministerstvu války ve Vídni. Rýsující se uhelná krize jej přivedla ke studii napájení železniční sítě střídavým proudem o frekvenci 50 Hz. Na žádost firmy Ganz byl v roce 1917 uvolněn z vojenské služby a jmenován generálním ředitelem této firmy. Zároveň však pokračoval ve své konstruktérské práci a vyvíjel lokomotivy pro Compagnie du chemin de fer de Paris à Orléans a italskou lokomotivku Romeo. Poté následoval neúspěch s lokomotivami řad 1180 a 1470, které Kandó postavil na přání ředitele floridsdorfské lokomotivky Arno Demmera, ačkoliv použití štěpiče fází bylo pro rakouský systém 15 kV 16⅔ Hz nevhodné.\n\nRoku 1922 složil kvůli velkému zatížení konstruktérskou prací funkci generálního ředitele a stal se m.j. poradcem americké firmy Westinghouse. V témže roce obdržel od univerzity čestný doktorát. Roku 1923 byla zkušebně elektrifikována systémem 50 Hz 15 km dlouhá trať z budapešťského západního nádraží. Ukázalo se, že Kandóovy předpoklady byly správné, ale některé problémy bylo ještě třeba vyřešit. Zkušební lokomotiva, pozdější V50 byla přestavěna a měla při zkušebních jízdách takový úspěch, že v roce 1928 bylo rozhodnuto o elektrifikaci trati Budapest – Hegyeshalom systémem 16 kV 50 Hz. Dokončení v roce 1932 se Kandó nedožil, zemřel v roce 1931 na infarkt. Je pohřben na budapešťském hřbitově v Rijecké ulici (\"Fiumei Úti Sírkert\").\nLokomotivy řady V40 byly známy pod přezdívkou \"Kandó\".\n\nT. Varfalvi: \"50 Jahre elektrischer Zugbetrieb Budapest - Hegyeshalom, ein Werk Kálmán Kandós\", V: Eisenbahn 1983/10, Bohmann Verlag, S. 181–188, ISSN 0013-2756\n\n\nObsažné stránky o Kandó Kalmánovi a jeho díle - česky\n"}
{"id": "450064", "url": "https://cs.wikipedia.org/wiki?curid=450064", "title": "Martin (příjmení)", "text": "Martin (příjmení)\n\nPříjmení Martin nosí více osobností:\n\n\n"}
{"id": "450065", "url": "https://cs.wikipedia.org/wiki?curid=450065", "title": "Kamil Kašťák", "text": "Kamil Kašťák\n\nKamil Kašťák (* 8. května 1966, Most) je bývalý český a československý reprezentant v ledním hokeji a v současnosti hokejový trenér. Syn bývalého hráče Litvínova Oldřicha Kašťáka se stal stabilním reprezentantem v sezóně 1991–1992. \n\nBěhem čtyř let nechyběl v reprezentaci ani na jedné velké akci. Nejlepší výkony podal na olympiádě v Albertville (1992), kde byl členem produktivní řady Rosol-Lang-Kašťák. Jeho výkonnost po návratu ze Skandinávie negativně ovlivnilo těžké zranění oka utrpěné ve Švédsku.\n\nVe čtvrtek 11. února 1993 byl autorem prvního gólu v historii reprezentace České republiky. První reprezentační utkání v éře samostatnosti se hrálo v rámci Globen Cupu ve švédském Stockholmu a Česká republika v něm porazila Rusko 6:1.\n\nV dubnu 2005 se stal trenérem druholigového klubu ledního hokeje HC Most, se kterým v sezóně 2006/2007 úspěšně postoupil do 1. ligy. V sezoně 2008/2009 pak trenérem prvoligového klubu ledního hokeje HC VOKD Poruba. Od sezóny 2011/2012 byl asistentem trenéra již opět prvoligového celku HC Most, začátkem prosince 2012 byla jeho pozice povýšena na hlavního trenéra tohoto celku. Ve funkci nahradil Václava Baďoučka. Sezónu 2013/14 působil tamtéž jako asistent trenéra Leo Gudase, a 2014/2015 byl hlavním trenérem mužstva juniorů.\n\n"}
{"id": "450068", "url": "https://cs.wikipedia.org/wiki?curid=450068", "title": "0 A.D.", "text": "0 A.D.\n\n0 A.D. je historická realtimová strategie, kterou vyvíjí od roku 2001 společnost Wildfire Games. Hra je zaměřena do období 500 př. n. l. až 500 n. l. a snaží se o historickou věrnost. V roce 2009 byl zdrojový kód hry uvolněn pod licencí GPLv2 a data pod licencí CC-BY-SA.\n\n\n"}
{"id": "450074", "url": "https://cs.wikipedia.org/wiki?curid=450074", "title": "Moskvič 2140", "text": "Moskvič 2140\n\nMoskvič 2140 (rusky: Москвич-2140) také známý jako Moskvič 1500 byl osobní automobil nižší střední třídy (v dobové terminologii \"střední objemové třídy\"), který vyráběla automobilka AZLK (Automobilový závod Leninského Komsomolu) v letech 1976 až 1988. Jednalo se v zásadě o Moskvič 412, který však prošel výraznou modernizací v oblastech brzdové soustavy, bezpečnostních prvků, karoserie a interiéru.\n\nMoskvič 412 po roce 1970 pomalu zastarával. Bylo třeba vyvinout nový model, a to s ohledem k možnosti vývozu do západní Evropy. Vznikly prototypy vozů Moskvič 3-5 a Moskvič S, ty se však do sériové výroby nikdy nedostaly. Vzhledem k centrálnímu plánování ekonomiky a snížení investic do automobilky Moskvič na úkor nové značky VAZ, bylo třeba aplikovat levnější řešení - modernizaci stávajícího modelu. Moskvič 412 měl moderní motor a samonosnou karoserii. Její vnější panely však bylo nutné v souladu s dobou zbavit oblin, ploutviček a přebytečného chromu. Taktéž interiér působil již dost spartánsky. Podvozek nestíhal silnému motoru a bubnové brzdy na všech kolech, které rychle uvadaly a byly těžko seřiditelné, již měly taktéž patřit minulosti.\n\nPrototyp modelu 2140 byl hotov již v 1. pol. 70. let, ale politické zásahy odsunuly začátek sériové výroby až na prosinec 1975. Nový vůz Moskvič 2140 s motorem z Moskviče 412 se tak dostal k prvním zákazníkům v průběhu roku 1976. Na první pohled zaujal hranatější karosérií a optickým snížením celého pontonu, zapuštěnými klikami dveří a moderním interiérem. Zajímavostí byla dvoustupňová intenzita svitu brzdových světel a zadních ukazatelů směru v závislosti na zapnutém osvětlení. To mělo v noci zabraňovat oslnění vzadu jedoucích vozů. Novinkou byl spínač výstražných blikačů, elektrický ostřikovač okna, vyhřívání zadního okna, signalizace nezapnutých pásů na předních sedadlech, kontrolka správné funkce obou brzdových okruhů nebo stěrače a ostřikovače světlometů. Některé tyto prvky výbavy však byly dostupné jen pro exportní vozy. Pohodlná přední anatomická sedadla měla výškově nastavitelné opěrky hlav, zadní lavice se rozšířila. Nový byl volant se silným věncem, malým průměrem a měkčeným středem. Přístrojová deska také dostala nový tvar a kruhové přístroje. Zlepšeno bylo odhlučnění a odvětrávání interiéru.\n\nNejvýznamnější změnu v technice představovaly dvouokruhové brzdy s posilovačem, vpředu kotoučové, vzadu s omezovačem brzdné síly v závislosti na zatížení. Nové byly tlumiče a pneumatiky. V průběhu výroby se začal instalovat modernější karburátor a alternátor.\n\nV roce 1980 proběhla další modernizace a vznikl ještě lépe vybavený model 2140SL, primárně určený pro export. Ten disponoval plastovými nárazníky, novými lampami, látkovými sedadly, navíjecími pásy a přepracovaným obložením. Změn v technice bylo tentokrát více - opět nový karburátor s uzavíráním nuceného volnoběhu, těžší stálý převod (3,91 místo 4,22) a vylepšená převodovka (stále však čtyřstupňová). Podařilo se tak snížit spotřebu paliva.\n\nMoskvič 2137 bylo kombi odvozené od Moskviče 2140. Vyráběl se od roku 1976 do roku 1985.\n\nMoskvič 2734 byl užitkový vůz vyráběný podle Moskviče 2140 od roku 1976 do roku 1981.\n\nMoskvič 2315 byl pickup vyráběný mezi lety 1984 a 1988.\n\n"}
{"id": "450078", "url": "https://cs.wikipedia.org/wiki?curid=450078", "title": "Vojevolichan", "text": "Vojevolichan\n\nVojevolichan ( ) je řeka v Evenckém rajónu v Krasnojarském kraji v Rusku. Je 356 km dlouhá. Povodí má rozlohu 11 600 km².\n\nVzniká soutokem zdrojnic Chusmund a Vojevoli na planině Syverma. Teče na sever. Ústí zprava do Kotuje (povodí Chatangy).\n"}
{"id": "450087", "url": "https://cs.wikipedia.org/wiki?curid=450087", "title": "Moskvič 2138", "text": "Moskvič 2138\n\nMoskvič 2138 (rusky: Москвич-2138) také známý jako Moskvič 1360 byl osobní automobil, který vyráběla automobilka ALZK (Automobilový Závod Leninského Komsomolu). Byl to Moskvič 408 s upravenou karoserií.\n\nKvůli zastaralosti karoserie vozů Moskvič 408 a Moskvič 412 bylo třeba vyvinout nový typ. Stejným způsobem, jako byl inovován Moskvič 412 na Moskvič 2140, byl změněn i Moskvič 408 a přejmenován na Moskvič 2138. Od Moskviče 2140 se liší motorem. Výroba byla zahájena v roce 1976. Motor Moskviče 2138 byl zastaralý a slabý už v polovině 70. let, proto byla v roce 1981 výroba ukončena.\n\n"}
{"id": "450089", "url": "https://cs.wikipedia.org/wiki?curid=450089", "title": "Dubečno", "text": "Dubečno\n\nDubečno je vesnice, část obce Kněžice v okrese Nymburk ve Středočeském kraji. Nachází se asi 2 km severně od vesnice Kněžice. Dubečno má okolo 50 obyvatel. První zmínka je z roku 1372. Název je odvozen od dubového lesa, který na místě vsi kdysi rostl.\n\nPrvní písemná zmínka o vesnici pochází z roku 1372.\n\n"}
{"id": "450092", "url": "https://cs.wikipedia.org/wiki?curid=450092", "title": "Štikov (Nová Paka)", "text": "Štikov (Nová Paka)\n\nŠtikov je vesnice, místní část města Nová Paka v okrese Jičín. Nachází se cca 1 km východně od Nové Paky, v katastrálním území Štikov o výměře 2,59 km. Je zde evidováno 158 adres. Štikov býval samostatnou obcí. Z horní části obce je možno při pěkném počasí spatřit nejenom hrad Pecku či vrch Zvičiny, ale i Krkonoše. Dominantou obce je kostelík Nejsvětější Trojice.\n\nKe Štikovu patří i samoty V Koutě východně od Husova kopce a rekreační osada Sýkornice obklopená stejnojmenným lesem.\n\nPoprvé se uvádí roku 1543.\nVznik obce však sahá zřejmě až do dvanáctého století, ale žádný záznam o tom není a také o původu názvu se pouze spekuluje.\nJe uvedeno, že zakladatel obce si vystavil první příbytek zřejmě v místě dnešního č.p.36. Jeho čtyři synové pak snad na nynějších č.1, 16, 31, 44.\nOdedávna patřil Štikov k panství peckovskému.\nDne 8. prosince 1627 bylo celé peckovské panství, tedy i Štikov, věnováno Albrechtem z Valdštejna nově založenému klášteru kartuziánů ve Valdicích.\nPo třicetileté válce zůstalo jen pět stavení. Kartuziáni tedy povolávali Němce z Podkrkonoší a ze Slezska, kteří vnikali průsmykem žacléřským na Trutnovsko a nejhlouběji do Čech až k Nové Pace. Štikov dosud český poněmčili. Doba Josefa II. a jeho nástupců k tomu nemálo přispěla. Ale živel český zde nikdy nezanikl.\nV roce 1782 byl valdický klášter zrušen a Štikov byl spolu s celým peckovským panstvím připojen k \"náboženskému fondu\" a byl nadále spravován z \"Kartouz\".\nDne 13. dubna 1824 kupuje veřejnou dražbou celé panství Ferdinand z Trauttmansdorffu.\nPo roce 1781 dostal Štikov dědičný úřad rychtáře, podléhajícího přímo krajskému úřadu v Jičíně. Uvedenými rychtáři jsou Josef Wagner, Antonín Wagner a Gustav Groh.\nNa přelomu 19. a 20. století došlo k opětovnému přirozenému počeštění obce.\n\nV roce 1905 je ve Štikově uváděno 195 českých a 109 německých obyvatel v 55 domech.\n\nExistovala zde také škola.\n\nNa místním hřbitově jsou pochováni sovětští vojenští zajatci, kteří zahynuli během pochodu smrti na konci 2. světové války.\n\nPověst o vzniku názvu vesnice Štikov, jak jej vyprávěla štikovská rodačka a ve své době nejstarší obyvatelka obce Anna Rumlová, rozená Dixová (1886 - 1980): Pamatuji, že už za mého mládí povídali staří lidé, že se kdysi jeden z pánů na Pecce při lovu v hlubokých okolních lesích dostal až k pastvinám, kde poblíž své chýše jakýsi pastevec pásl ovce. Pán z Pecky byl napaden nebezpečným medvědem a pastevec mu přispěchal na pomoc. Za záchranu života se mu pán odměnil tím, že ho jmenoval svobodným a věnoval mu na tom místě velký \"kus pastvin\", což bylo německy \"Stück Au\", z čehož vzniklo spojení \"Stückau\". (Stück = kus, Au = pastvina nebo luh, niva). To se výslovností změnilo na Štikov. Stalo se tak v místech někde nad kostelem, kde si pastevec místo chýše postavil domek. Další domy okolo si postavily jeho děti a vše se později rozrostlo ve vesnici.\n\n"}
{"id": "450098", "url": "https://cs.wikipedia.org/wiki?curid=450098", "title": "Červen 2009", "text": "Červen 2009\n\n"}
{"id": "450100", "url": "https://cs.wikipedia.org/wiki?curid=450100", "title": "Cena Čikči", "text": "Cena Čikči\n\nCena Čikči (anglicky ) cena, kterou uděluje UNESCO v rámci programu „Paměť světa“ ( ). Jejím cílem je podporovat myšlenky tohoto programu a připomínat knihu Čikči, nejstarší knihu světa vytištěnou s pomocí pohyblivých kovových liter. Cena byla založena roku 2004 a má být udělována každé dva roky osobnostem nebo institucím, které významnou měrou přispěly k uchování a umožnění přístupu k dokumentům které patří ke kulturnímu dědictví. Cena zahrnuje finanční odměnu ve výši 30 tisíc USD.\n\n\n"}
{"id": "450101", "url": "https://cs.wikipedia.org/wiki?curid=450101", "title": "Melvillův ostrov (Ostrovy královny Alžběty)", "text": "Melvillův ostrov (Ostrovy královny Alžběty)\n\nMelvillův ostrov ( ), ( ) je neobydlený ostrov v arktické části Kanady, v Kanadském arktickém souostroví, západní část spadá pod Severozápadní teritoria, východní část spravuje teritorium Nunavut.\n\nOstrov má rozlohu 42 149 km² (jiné zdroje uvádí 37 680 km²), je čtvrtým největším ostrovem ostrovů královny Alžběty a je relativně kopcovitý. Nejvyšší místo ostrova má nadmořskou výšku 776 metrů. Ve vnitrozemí ostrova se nachází ledovce.\n\nOstrov je 320 km dlouhý a 50–120 km široký. Od Viktoriina ostrova je oddělen Melvillovým průlivem, od Banksova ostrova na jihovýchodě Mac Clureovým průlivem .\n\nOstrov byl v roce 1819 navštíven britským vědcem Williamem Parrym, jižní pobřeží ostrova bylo zkoumáno Francisem Leopoldem McClintockem. Pojmenován je ostrov po Robertu Dundasovi, 2. vikomtovi Melville.\n\nVegetace ostrova je velice sporá. Na ostrově jsou stáda pižmoně severního, jelen karibu je málo početný.\n\n"}
{"id": "450107", "url": "https://cs.wikipedia.org/wiki?curid=450107", "title": "Senátní obvod č. 73 – Frýdek-Místek", "text": "Senátní obvod č. 73 – Frýdek-Místek\n\nSenátní obvod č. 73 – Frýdek-Místek je podle zákona č. 247/1995 Sb. tvořen východní částí okresu Frýdek-Místek ohraničenou na západě obcemi Žermanice, Lučina, Dolní Domaslavice, Dolní Tošanovice, Horní Tošanovice, Komorní Lhotka, Vyšní Lhoty, Raškovice, Morávka a jižní částí okresu Karviná tvořenou obcemi Horní Bludovice, Těrlicko, Český Těšín a Chotěbuz.\n\nSoučasným senátorem je od roku 2016 Jiří Cieńciała (OBČANÉ SPOLU – NEZÁVISLÍ).\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "450112", "url": "https://cs.wikipedia.org/wiki?curid=450112", "title": "Tryfon Hluchavka", "text": "Tryfon Hluchavka\n\nTryfon Hluchavka (jiný český překlad Klaus Kalkulus, původně francouzsky Tryphon Tournesol) je fiktivní postava z belgické komiksové série o reportéru Tintinovi. Tryfon Hluchavka je bláznivý a hluchý profesor a vynálezce. Poprvé se objevil v díle \"Poklad Rudého Rackhama\", kde nabídl Tintinovi ponorku. Hluchavka původně vadil kapitánu Haddockovi kvůli tomu, že má velmi špatný sluch, ačkoliv on sám si to neuvědomuje. Profesor Hluchavka stále chodí se svým nerozlučným kyvadýlkem a často se domnívá, že je v okolí hrobka či něco podobného. Občas dostane Tintina a kapitána Haddocka do pořádných problémů, podobně jako v komiksu \"7 křišťálových koulí\" nebo v komiksu \"Případ Hluchavka\".\n"}
{"id": "450114", "url": "https://cs.wikipedia.org/wiki?curid=450114", "title": "Peter Greenaway", "text": "Peter Greenaway\n\nPeter Greenaway (* 5. května 1942 Newport) je britský filmový režisér známý pro svoje umělecky zaměřené filmy, které často výrazně pracují s výtvarnou stylizací jednotlivých scén, stejně tak jako pro spolupráci s minimalistickými skladateli Michaelem Nymanem a Wimem Mertensem. Jeho dvorním kameramanem byl do příchodu nového milénia Francouz Sacha Vierny.\n\nMezi jeho nejvýznamnější díla patří \"Umělcova smlouva\", \"Prosperovy knihy\", \"Belly of an Architect\" a \"Kuchař, zloděj, jeho žena a její milenec\".\n\n"}
{"id": "450124", "url": "https://cs.wikipedia.org/wiki?curid=450124", "title": "Micheáš", "text": "Micheáš\n\nMicheáš je jedním ze dvanácti malých proroků. Je mu připisována biblická Kniha Micheáš, která je též hlavním zdrojem informací o jeho osobě a působení.\n\nMicheáš působil za judských králů Jótama, Achaze a Chizkijáše. Jeho působení se překrývalo s působením proroka Izajáše. Jeho prorocký pohled do budoucnosti se naplnil – 586 je zničen Jeruzalém. V exilu bylo jeho proroctví chápáno jako splněné. Ukazuje však i k obnově Jeruzaléma.\n\nMicheáš byl mladší současník Izajášův, Judejec. Káže v Judsku. O jeho osobních poměrech a napsání knihy se nedozvíme téměř nic. Narodil se jižně od Jeruzaléma v oblasti, odkud pocházel i prorok Ámos. Oba mají mnoho společného: energické zastávání práv chudých. Obsahem je Micheášovo kázání blízké Izajášově a Ámosově, a to kritikou sociálních nespravedlností.\n"}
{"id": "450132", "url": "https://cs.wikipedia.org/wiki?curid=450132", "title": "Štíleček", "text": "Štíleček\n\nŠtíleček (též Štileček nebo Na Štílečku) je malá osada a zároveň základní sídelní jednotka v katastrálním území a evidenční části Třebnice města Sedlčany, na pravém břehu Podlipského potoka. Způsob psaní názvu osady kolísá, v názvu blízké autobusové zastávky je krátké „i“, jinak převažuje spíše psaní s dlouhým „í“.\n\nPodle matriky zemřelých z let 1867–1927 patřil Štíleček i s Třebnicemi k farnosti Dublovice.\n\nOsada Štileček i s vesnicí Třebnice patří pod poštu Sedlčany, PSČ 264 01.\n\nV dolní části osady se nachází na Podlipském potoce malý rybník. Osada se rozkládá severně od malé slepé silničky, která k rybníku ve Štílečku vede z křižovatky nedaleko Třebnic. Z této silničky odbočují severním směrem asi tři uličky. Celkem má osada cca přes dvacet stavení. V blízkosti páteřní silničky se nacházejí dvě malé kapličky, jedna z nich je opatřena i zvonem.\n\nSeverně od osady se nachází skautský stanový tábor, který bývá po celou letní sezónu pronajímán různým skupinám a organizacím.\n\nNěkolik set metrů jižně od osady se nachází kamenolom Štíleček, který provozuje firma BES s. r. o. (Benešovské silnice) a který okrajem zasahuje i do katastrálního území Hrabří obce Vysoký Chlumec. Těží se zde rohovce pro výrobu drceného kameniva. 9. prosince 2008 byl Štileček zmiňován v médiích kvůli tragické nehodě, při níž následkem zřícení nakladače z horního těžebního patra zemřeli dva dělníci v kamenolomu.\n\nVesnice Třebnice je vzdálená necelý kilometr východním až severovýchodním směrem. Směrem k severu, dále po proudu Podlipského potoka, jsou ve vzdálenosti kolem 1 km ještě samoty Mleč a Podlipí, které také patří k sedlčanskému katastrálnímu území Třebnice a někdy bývají přičítány ke Štílečku. Západně nedaleko od Štílečku leží na levém břehu Podlipského potoka ve svahu kopce Lipina samota Jezvinka, která však již nepatří k Sedlčanům, ale je součástí k. ú. Chramosty obce Dublovice.\n\nNedaleko Štilečku, mezi osadou a kamenolomem, prochází silnice III. třídy mezi Svatým Janem a Solopysky, resp. Sedlčany. Po této silnici projíždějí dvě místní autobusové linky, od června 2009 zařazené do Středočeské integrované dopravy (pod čísly D74 a D75) ze Sedlčan do Krásné Hory nad Vltavou, u Štílečku zastavuje asi 6 párů spojů každý pracovní den, o volných dnech je osada bez veřejné dopravy. Přímo do osady odbočuje ze silnice malá silnička (zpevněná cesta).\n\nPřímo přes osadu prochází žlutě značená pěší turistická trasa KČT č. 6055, která vede od Kamýka nad Vltavou přes Svatý Jan a Štíleček do Sedlčan. Po silnici kolem Štílečku prochází v podobném směru cyklistická trasa č. 111, kterou u nedaleké Jezvinky kříží cyklotrasa č. 8137\n"}
{"id": "450134", "url": "https://cs.wikipedia.org/wiki?curid=450134", "title": "Jeskyně Dagmar", "text": "Jeskyně Dagmar\n\nJeskyně Dagmar je propasťovitá jeskyně ponorového charakteru, která leží na katastrálním území obce Lipovec v Moravském krasu asi 100 metrů od Ostrovského žlebu.\n\nJeskyně leží v Jedelském žlíbku a je svým vznikem vázána na Jedelský potok, který se propadá pod zem v propadání „V Jedlích“. V jeskyni se nacházejí propasti, z nichž největší má hloubku 28 metrů. Je zde pestrá krápníková výzdoba, z dómů vybíhají až 15 metrů vysoké komíny. Celkově má jeskyně asi 200 metrů chodeb a síní.\n\nNovodobě byla jeskyně Dagmar objevena v roce 1959, avšak z archeologických nálezů vyplývá její užití ve 13. a 14. století, což dosvědčují nálezy střepů z tohoto období. V 17. století sloužila jeskyně jako padělatelská dílna mincí.\n\nPráce v jeskyni probíhaly od šedesátých let 20. století a k největším objevům došlo v letech sedmdesátých. Výzkum zde provádí Česká speleologická společnost ZO 6-08 DAGMAR, který se zabývá i zkoumáním propadání „V Jedlích“ a jeskyně „U Jedelské cesty“.\n\n"}
{"id": "450144", "url": "https://cs.wikipedia.org/wiki?curid=450144", "title": "Moskvič 420/422", "text": "Moskvič 420/422\n\nMoskvič 420 (rusky: Москвич-420) a Moskvič 422 (rusky: Москвич-422) byly automobily vyráběné automobilkou MZMA (Moskevský Závod Malolitrážních Automobilů).\n\nMoskvič 420 byl kombi verze Moskviče 400, který je ve skutečnosti upravený Opel Kadett. Vyráběl se od roku 1946 do roku 1956.\n\nMoskvič 422 byl modernizací Moskviče 420. Výroba začala v roce 1948 a skončila roku 1956, kdy ho nahradil Moskvič 423.\n\n"}
{"id": "450153", "url": "https://cs.wikipedia.org/wiki?curid=450153", "title": "She Wolf (album)", "text": "She Wolf (album)\n\nShe Wolf je třetí anglické studiové album kolumbijské popové zpěváčký a skladatelky Shakiry. Album bylo vydáno 5. října 2009 u Epic Records a Sony Music Latin. Hudbu složili producenti, samozřejmě výkonná producentka Shakira, dalé Amanda Ghost, včetně The Neptunes, John Hill, Wyclef Jean, Lukas Burton, Future Cut, Jerry Duplessis, Jerry Duplessis a Timbaland. Zatímco předchozí alba byly převážně poznamenána latinským popem a pop rock stylem, toto album obsahuje nově prvky elektro popu, folklóru a World music.\n\nZ alba vzešly čtyři singly. První singl z alba, \"She Wolf\" spolu s jeho španělskou verzi \"Loba\", měl komerční úspěch a dostal sedo první desítky v několika zemích.\n\nV roce 2005, Shakira dosáhla mezinárodního úspěchu s vydáním dvou studiových alb čtvrté ve španělštině (Fijación Oral vol. 1) a páté v angličtině (Oral Fixation Vol. 2) s úspěšnými singly \"La Tortura\" a \"Hips Don't Lie\" resp. s každého alba.\nObě alba podpořila s Oral Fixation Tour, které ji vydělalo celosvětově 100 milionu dolarů. V roce 2008, Shakira podepsala desetiletou smlouvu s mezinárodní tour společnosti Live Nation.\n\nBrzy, Shakira začala pracovat na svém dalším studiovém anglickém albu, s názvem She Wolf, album se nahrávalo na Bahamách. Jak bylo řečeno již úvodu, předchozí projekty byly převážně poznamenána latinským popem a pop rock stylem, toto album obsahuje nově prvky elektro popu, folklóru a World music.\n\nNa tomto albu je základní styl elektro pop, album v sobě spojuje vlivy hudebních stylů z různých zemí a regionů, jako je Afrika, Kolumbie, Indie a Střední východ.\n\n\n"}
{"id": "450162", "url": "https://cs.wikipedia.org/wiki?curid=450162", "title": "Ham (šimpanz)", "text": "Ham (šimpanz)\n\nHam (červen 1956 Kamerun - 19. ledna 1983 Severokarolínský zoopark) byl šimpanz, účastník amerického kosmického programu Mercury. Jako první hominid překonal 31. ledna 1961 hranici vesmíru na palubě lodi Mercury-Redstone 2.\n"}
{"id": "450163", "url": "https://cs.wikipedia.org/wiki?curid=450163", "title": "Avatar", "text": "Avatar\n\nAvatar (z anglického přepisu) je (především vizuální) reprezentace uživatele ve virtuální realitě. Touto reprezentací může být trojrozměrný model, dvourozměrný obraz nebo třeba jediný znak — v textových MUDech je to často zavináč.\n\nAvatar v počítačové hře je virtuální postava ovládaná hráčem, který se s avatarem v jistém smyslu slova ztotožňuje a skrze něj jedná ve virtuálním světě. Tento pojem je užíván zejména v online hrách na hrdiny (MUD, MMORPG).\n\nAvatary se ovšem používají i v neherních světech, především pro rozšíření komunikace. Na diskusních fórech (např. na serverech založených na programu phpBB) se pojem avatar používá pro ikonku uživatele, která se objevuje u jeho příspěvků. Programy virtuální reality často obsahují trojrozměrný model, který je avatarem uživatele.\n\nTermín je odvozen z hinduistického pojmu avatár, znamenajícího pozemské vtělení duchovní bytosti.\n\nV počítačové sféře se jedno z prvních použití pojmu objevuje roku 1985 v počítačové hře Ultima — stát se avatárem bylo cílem Ultimy IV. V pozdějších hrách se již předpokládalo, že avatarem jste. Později byl termín avatar použit ve stolní hře na hrdiny Shadowrun (1989) nebo v online hře Habitat (1987).\n\nPro rozšíření termínu bylo významné jeho použití v kyberpunkovém románu Neala Stephensona \"Sníh\" (v originále \"Snow Crash\", 1992) ve významu virtuální simulace lidského těla ve virtuální realitě Metaverse. Sociální postavení v Metaversu bylo často založeno na kvalitách avatara: detailní avatar znamenal, že uživatel je hacker a programátor, zatímco méně talentovaní si museli kupovat konfekční modely. Stephenson tvrdí, že termín avatár vymyslel nezávisle a až později se dozvěděl, že jak tento termín, tak některé další prvky jeho románu se už objevily ve hře Habitat.\n\nV další kyberpunkové literatuře se termín avatar vyskytuje i ve významu elektronicky zaznamenaného a interpretovaného vědomí konkrétního člověka bez jeho fyzické podoby (tzn. zatímco jeho tělo může být po smrti, jeho avatár je stále schopen komunikovat s ostatními).\n\n\"Avatar\" je také název akčního sci-fi filmu z roku 2009 režiséra Jamese Camerona.\n\n"}
{"id": "450164", "url": "https://cs.wikipedia.org/wiki?curid=450164", "title": "Párování", "text": "Párování\n\nSlovo párování znamená vytváření dvojic (párů). Používá se v těchto oblastech:\n\n"}
{"id": "450165", "url": "https://cs.wikipedia.org/wiki?curid=450165", "title": "Collection (album, Michael Jackson)", "text": "Collection (album, Michael Jackson)\n\nCollection je kompilační pěti CD album nahrávek Michaela Jacksona vydaný 21. července 2009.\n\n\n\n\n"}
{"id": "450167", "url": "https://cs.wikipedia.org/wiki?curid=450167", "title": "Stripped Mixes", "text": "Stripped Mixes\n\nStripped Mixes je kompilační CD album nahrávek Michaela Jacksona vydaný ve fy Motown / Universal 7. července (někdy se uvádí 28. července) 2009.\n"}
{"id": "450176", "url": "https://cs.wikipedia.org/wiki?curid=450176", "title": "Řidičák", "text": "Řidičák\n\n"}
{"id": "450177", "url": "https://cs.wikipedia.org/wiki?curid=450177", "title": "Kurmanbek Bakijev", "text": "Kurmanbek Bakijev\n\nKurmanbek Salijevič Bakijev (kyrgyzsky Курманбек Сали уулу Бакиев (Kurmanbek Sali Uulu Bakiev), rusky Курманбек Салиевич Бакиев; * 1. srpna, 1949) je bývalý prezident Kyrgyzstánu. Úřad vykonával od tzv. Tulipánové revoluce v roce 2005 do sesazení v roce 2010, ke kterému došlo v důsledku pouličních nepokojů.\n\nV roce 2005 zastával funkci předsedy \"Lidového hnutí Kyrgyzstánu\", koalice politických stran před tehdejšími parlamentními volbami. Nejvíce jeho politické podpory se mu dostávalo na jihu země.\n\n25. března 2005 ho kyrgyzský parlament jmenoval premiérem a pověřil ho i funkcí prezidenta. Jeho jmenování do úřadu prezidenta bylo následkem sesazení tehdejšího prezidenta Askara Akajeva během tzv. Tulipánové revoluce. Funkci prezidenta vykonával oficiálně od 15. srpna 2005.\n\nPřed parlamentními volbami v prosinci 2007 založil v říjnu téhož roku novou politickou stranu \"Ak Žol\" (česky \"světlá cesta\"), nemohl se však stát jejím předsedou, jelikož byl prezidentem.\n\nAčkoliv byl v roli nového prezidenta mezinárodně zpočátku vnímán jako prodemokratický, následný vývoj situace v Kyrgyzstánu ukázal pozvolný návrat k situaci před Tulipánovou revolucí (potlačování opozice, nesvobodné volby). Ve volbách v červenci 2009 byl Kurmanbek Bakijev opětovně zvolen (po sečtení dvou třetin volebních hlasů vedl se ziskem 87%). Opozice označila volby za zfalšované a OBSE za \"zklamání\".\n\nPři krvavých nepokojích na začátku dubna 2010 byl Bakijev nucen 7. dubna opustil své sídlo v Biškeku, a vlády se následně ujala představitelka opozice Roza Otunbajevová. I přes ztrátu veškerého vlivu odmítal sám odstoupit. 15. dubna opustil zemi, když z Džalálábádu odletěl do Kazachstánu.\n\n"}
{"id": "450187", "url": "https://cs.wikipedia.org/wiki?curid=450187", "title": "Čestmír Sládek", "text": "Čestmír Sládek\n\nČestmír Sládek (5. května 1927 Tábor - 31. října 2010 Jilemnice) byl redaktorem a zahraničním zpravodajem ČTK ve východní Africe, Vietnamu, Belgii a Rakousku. V ČTK pracoval v letech 1950 - 1989, poté odešel do důchodu.\nV roce 2001 byl za knihu \"Colonel Toby\" oceněn cenou Miroslava Ivanova za literaturu faktu.\n\nČestmír Sládek byl členem Obce spisovatelů.\n\n"}
{"id": "450193", "url": "https://cs.wikipedia.org/wiki?curid=450193", "title": "Ivo Pešat", "text": "Ivo Pešat\n\nIvo Pešat (* 11. listopadu 1965) je bývalý český hokejový brankář.\n\nSvou kariéru spojil hlavně se Vsetínem, se kterým získal šest titulů mistra republiky, a s mateřským klubem Zlínem, kde ukončil kariéru. V nejlepších letech vsetínského hokeje byl druhým vsetínským brankářem (za Romanem Čechmánkem).\n\n"}
{"id": "450200", "url": "https://cs.wikipedia.org/wiki?curid=450200", "title": "Tetovo", "text": "Tetovo\n\nTetovo ( , , ) je páté největší město v Severní Makedonii. Leží na západě země na úpatí Šar planiny, na říčce Pena, která se v rozšířeném údolí asi 8 km východně vlévá do řeky Vardar. Hranice s Kosovem je vzdálena zhruba 16 km.\n\nOd roku 1994 zde působí \"Tetovská univerzita\" a v roce 2001 vznikla \"Univerzita jihovýchodní Evropy\". Město má dobré silniční spojení s hlavním městem Skopje (dálniční), leží zde i stanice trati Skopje – Tetovo – Gostivar – Kičevo.\n\nTetovo je sídlem stejnojmenné opštiny o rozloze 1 080 km². V roce 2002 žilo v opštině celkem 88 580 obyvatel, z toho v samotném městě přes 52 900 obyvatel. Více než polovinu z nich tvořili Albánci (28 897) a zhruba třetinu Makedonci (18 555). Dále zde žilo 2 352 Romů, 1 878 Srbů, 587 Turků, 156 Bosňáků a několik stovek příslušníků dalších národností. Zejména počet Albánců se během 20. století prudce zvýšil.\n\nNejvýznamnější památkou je tzv. \"Malovaná mešita\" ( ), vystavěná roku 1438 a přebudovaná v roce 1833, na níž vynikají zejména zdobené exteriéry. Z dalších islámských staveb je zde zachováno dervišské posvátné místo Arabati Baba Teḱe ze 16. století. K vidění jsou také ruiny tetovské pevnosti postavené Osmany počátkem 19. století. V Tetovu je i množství pravoslavných kostelů, např. chrám sv. Cyrila a Metoděje či sv. Bohorodičky.\n\nV blízkosti města se nachází zimní letovisko Popova Šapka a pohoří Šar planina s vrcholem Titov vrv.\n\nOblast dnešního města Tetova byla díky své úrodnosti osídlena již od doby kamenné. Z této doby pochází řada archeologických nalezišť v blízkosti města. Na začátku středověku byla oblast osídlena Slovany. Dlouhodobě však byla oblast součástí nejprve římské a poté Byzantské říše. V závěru 10. století se oblast dnešního Tetova stala součástí První bulharské říše. Poté roku 1018 se celá oblast stala opět součástí Byzance.\n\nV 12. století se zde nacházelo sídlo Gradište, které je předchůdcem současného města. Osmanská říše obsadila dnešní Tetovo v roce 1392 a pod její správou zůstalo až do roku 1912. S Turky přišla islamizace oblasti, ale také řemeslný a ekonomický rozvoj. Z Tetova se v průběhu staletí stala velká křižovatka obchodních tras. Na přelomu 18. a 19. století začali do města přicházet i vesničané z okolí Tetova. Dle francouzského cestovatele Ami Boueho mělo v té době 4500 obyvatel. V roce 1905 odhadoval bulharský exarchát počet obyvatel města na cca 20 tisíc.\nAlbánské obyvatelstvo, které dnes tvoří v Tetovu většinu (město je kulturním centrem albánského obyvatelstva v Severní Makedonii) zde žilo již v roce 1455. K větší výstavbě staveb typických pro turecká islámská města došlo v 15. století. Zatímco v roce 1453 žilo v Tetovu 153 křesťanských a 56 muslimských rodin, roku 1568 se tento poměr podle tureckých záznamů změnil na 329 muslimských a 108 křesťanských rodin.\n\nV roce 1912 připadlo město po první balkánské válce Srbsku. V roce 1921 mělo podle prvního jugoslávského sčítání lidu přes patnáct tisíc obyvatel, okolo 3 200 domů a zhruba stejný počet rodin. Během existence královské Jugoslávie nechala vláda budovat v okolí města doly a průmysl; vznikly i malé vodní elektrárny. Železniční spojení získalo město za první světové války, kdy německá okupační správa nechala zbudovat železniční trať mezi Skopjí a Ohridem.\n\nBěhem druhé světové války zde oficiálně vznikla (19. března 1943) Komunistická strana Makedonie. Město bylo osvobozeno dne 19. listopadu 1944 3., 13., 14. a 19. makedonskou údernou brigádou. Stalo se posledním městem, které bylo na území dnešní Severní Makedonie osvobozeno od fašistické okupace.\n\nOd roku 1991 je součástí Severní Makedonie. V roce 2001 bylo Tetovo jedním z dějišť ozbrojeného konfliktu mezi Makedonskou vládou a povstalci z proalbánské Národní osvobozenecké armády. Během konfliktu utekly ze Severní Makedonie stovky obyvatel Tetova. Od roku 1995 má město albánskojazyčnou univerzitu.\n\nV Tetovu působí čtyři fotbalové kluby. Dva z nich (FK Shkëndija a FK Renova) hrají v první makedonské lize. FK Teteks hrál také dlouho nejvyšší soutěž, ale od sezóny 2015/2016 působí ve druhé lize (Division 1). Nejstarším fotbalovým týmem, který ve městě působí, je FK Ljuboten. Město má k dispozici jeden velký fotbalový stadion, který jednotlivé týmy mezi sebou sdílejí.\n\nMezi další sporty, které mají vlastní týmy ve městě, potom patří wrestling a volejbal. Zápasy ve wrestlingu se konají během letní sezony v letovisku Popova Šapka nedaleko města.\n\n"}
{"id": "450202", "url": "https://cs.wikipedia.org/wiki?curid=450202", "title": "Mordechaj Limon", "text": "Mordechaj Limon\n\nMordechai Limon (: מרדכי לימון, narozen 3. ledna 1924 - 16. května 2009) byl od 14. prosince 1950 do 1. července 1954 čtvrtým velitelem Izraelského vojenského námořnictva.\n\nNarodil se v Polsku a aliju do Palestiny provedl v roce 1932. Vyrůstal v Tel Avivu a později vstoupil do mládežnického hnutí ha-Šomer ha-Ca'ir.\n\nBěhem druhé světové války vstoupil do Palmach a sloužil u jejích námořních sil Paljam.\n\nLimon dohlížel na Cherbourský projekt, během něhož bylo odcizeno pět raketových lodí, které byly zakoupeny Izraelem od Francie, jež však na ně následně uvalila embargo.\n\n"}
{"id": "450222", "url": "https://cs.wikipedia.org/wiki?curid=450222", "title": "Erdinger", "text": "Erdinger\n\nErdinger má několik významů:\n"}
{"id": "450223", "url": "https://cs.wikipedia.org/wiki?curid=450223", "title": "A-001", "text": "A-001\n\nA-001 byla druhou misí rakety Little Joe II, druhým testem únikového systému kosmické lodi Apollo a zároveň prvním testem únikového systému při ostrých letových podmínkách. Start se uskutečnil 13. května 1964 na odpalovacím komplexu 36 základny White Sands Missile Range.\n\nHlavním úkolem bylo ověření funkčnosti a bezpečnosti únikového systému systému kosmické lodi Apollo. Byl to již druhý test systému, avšak předešlý test Pad Abort Test-1, se konal v nulové výšce a s nulovou počáteční rychlostí. Tentokrát měl test proběhnout při skutečném letu. Pro tento test (a tři další) byly vyvinuta raketa Little Joe II, která, podobně jako její předchůdkyně z programu Mercury, představovala levný a nenáročný prostředek ke studiu komponent při vysokém dynamickém zatížení. Raketa měla jeden hlavní motor na tuhá paliva Algol a šest pomocných raket Recruit. Hlavní motor vyhořel přibližně 42 sekund po startu a pomocné rakety hořely jen 1,5 sekundy. I přes relativně krátkou dobu zážehu dokázala raketa vynést maketu velitelského a servisního modulu do výšky 9 km a dosáhnout transonické rychlosti (0,8 - 1,3 Ma viz Machovo číslo), kdy na trup kosmické lodi působí nejvyšší dynamické zatížení.\n\nStart byl naplánován na 12. května, ale povětrnostní podmínky si vynutily odklad o 24 hodin. Opakovaný start 13. května ve 12:59:59 proběhl úspěšně a raketa bezpečně odstartovala. Samotný test únikového systému proběhl 44 sekund po startu, kdy radiový signál z pozemní řídící stanice vydal rozkaz k zastavení tahu (toho bylo dosaženo úmyslným porušením pláště motoru Algol). Systém pak automaticky rozpoznal ztrátu tahu a uvedl do činnosti subsystém pro nouzové oddělení velitelského modulu a následně byly zažehnuty rakety ve věži únikového systému. Při oddělování byl lehce poškozen velitelský modul, došlo k tomu po odstavení tahu rakety, kdy se velitelský modul po svém oddělení lehce dotkl zbytku rakety, která nadále pokračovala v letu po balistické křivce. Škody však nebyly nijak značné. Jediný problém nastal při vypouštění padáků. Modul měl dosednout pomocí tří padáku, jeden se však utrhl. Rychlost klesání se všemi třemi padáky měla být 7,3 m/s a absence jednoho padáku ji zvedla na 7,9 m/s, což nepředstavovalo vážný problém. Modul dosedl 6,8 km do místa startu. Až na utržení padáku, byl test úspěšný.\n\n\n"}
{"id": "450229", "url": "https://cs.wikipedia.org/wiki?curid=450229", "title": "Rokytenka (přítok Vsetínské Bečvy)", "text": "Rokytenka (přítok Vsetínské Bečvy)\n\nRokytenka je levostranným přítokem Vsetínské Bečvy ve městě Vsetín ve Zlínském kraji. Délka toku činí 13,3 km. Plocha povodí měří 36,4 km².\n\nNázev potoka pochází od slova rokyta – vrba, je shodný s údolím a městskou částí Vsetína Rokytnice . \n\nPramení na jižním svahu vrchu Chléviska (641 m n. m.), protéká údolím Hostýnských vrchů Geržičky, obcí Liptál, Lhota u Vsetína, sídlišti Vsetína Rokytnice a Trávníky a u místních lázní se vlévá do Vsetínské Bečvy. \nNejvětším přítokem Rokytenky je potok Sirákovka, který se do ní vlévá zprava v obci Liptál.\n\nPrůměrný průtok u ústí činí 0,36 m³/s.\n\nVyužívá se k zavlažování. Slouží k odvodu odpadních vod – projekt Čistá Bečva. Jako prevence povodní slouží četné hráze. K rybolovu slouží rybářské revíry.\n\nRybářské revíry jsou úseky řeky, které obhospodařuje Český rybářský svaz a jsou určené k vykonávání rybářského práva. Jsou uvedeny v Soupisu revírů a na řece jsou označovány a číslovány proti proudu řeky. Senice má jeden revír uvedený v následujícím popisu.\n\nJe pstruhový rybářský revír evidovaný pod č. 473 081 s délkou toku 15 km má rozlohu 4 ha. Revír obhospodařuje MOČRS Vsetín. Začíná soutokem se Vsetínskou Bečvou ve Vsetíně souřadnice GPS: .Postupujeme-li proti proudu říčka protéká sídlištěm Trávníky, městskou částí Lapač, sídlištěm Rokytnice, místní částí Dolansko, obcí Lhota u Vsetína a obcí Liptál, kde soutokem s potokem Syrákovka souřadnice GPS: revír končí. K říčce je velmi dobrý přístup po silnici č. 69 ze Vsetína do Zlína a z těsné blízkosti vedoucích stezek pro pěší i cyklisty. Z rybí obsádky je nejvíce zastoupen ve pstruhovém revíru nežádoucí jelec tloušť, z dalších pak ouklejka pruhovaná. Pstruh obecný, pstruh duhový a v dolní části lipan podhorní se vyskytují hlavně v proudných úsecích a ve splávcích. Počty lososovitých ryb a lipanů jsou přímo závislé na plnění zarybňovací povinnosti. Všechny přítoky jsou CHRO – lov ryb je zakázán!\n\n"}
{"id": "450230", "url": "https://cs.wikipedia.org/wiki?curid=450230", "title": "Franciscus de Paula Cardell", "text": "Franciscus de Paula Cardell\n\nFranciscus de Paula Cardell (též jako \"Franz Cardell\"; 1717 Praha – 6. ledna 1768 Trident) byl český jezuita a profesor filosofie.\n\nRoku 1733 vstoupil do jezuitského řádu. Na univerzitě v Olomouci byl profesorem filosofie a etiky. Dva roky působil jako zpovědník v Loretě. Přes 16 let byl učitelem královských dětí v Neapoli. Zemřel na zpáteční cestě z Neapole v Tridentu 6. ledna 1768.\n\n"}
{"id": "450233", "url": "https://cs.wikipedia.org/wiki?curid=450233", "title": "Šebeň (přírodní památka)", "text": "Šebeň (přírodní památka)\n\nPřírodní památka Šebeň je komplex jedlových bučin o výměře více než 133 hektarů, který se rozkládá mezi obcemi Dobrá Voda, Jívoví a Cyrilov. Chráněn je pro vysoký výskyt lesních mravenců Formica polyctena (mravenec lesní menší), který patří mezi největší ve střední Evropě.\n\nJde zhruba o 1100 hnízd lesních mravenců, největší známý komplex mravenišť těchto mravenců v České republice. Přírodní památkou byla vyhlášena 25. června 2002. Znovu byla památka vyhlášena Nařízením Kraje Vysočina č. 5 dne 10. října 2017. V roce 2006 Český svaz ochránců přírody otevřel v komplexu naučnou stezku dlouhou asi 3 kilometry, na jejíž trase je umístěno 12 informačních panelů.\n\n\n"}
{"id": "450243", "url": "https://cs.wikipedia.org/wiki?curid=450243", "title": "Kosju", "text": "Kosju\n\nKosju ( nebo ) je řeka v Komijské republice v Rusku. Je dlouhá 259 km. Povodí řeky je 14 800 km².\n\nPramení v Polárním Uralu a teče po bažinaté nížině. Na dolním toku je velmi členitá, zprava do ní vtéká Kožim. Ústí zleva do Usy (povodí Pečory).\n\nZdrojem vody jsou dešťové a sněhové srážky. Průměrný roční průtok vody ve vzdálenosti 45 km od ústí činí 120 m³/s. Zamrzá na konci října až na začátku listopadu a rozmrzá v květnu.\n\nNa dolním toku je možná vodní doprava.\n"}
{"id": "450254", "url": "https://cs.wikipedia.org/wiki?curid=450254", "title": "Placka (rod)", "text": "Placka (rod)\n\nPlacka (\"Alosa\") je rod ryb z čeledi sleďovití. Žijí v moři, ale vytírají se ve sladkých vodách. Nyní jich velmi ubývá, kvůli silnému znečištění řek, ve kterých se tře. Patří mezi například placka pomořanská či placka skvrnitá.\n\n"}
{"id": "450255", "url": "https://cs.wikipedia.org/wiki?curid=450255", "title": "A-002", "text": "A-002\n\nA-002 byl třetí test únikového systému kosmické lodi Apollo. Test měl prověřit bezpečnost únikového systému na hranici maximální výšky pro kterou byl navržen. Start se konal 8. prosince 1964 na odpalovacím komplexu 36 základny White Sands Missile Range.\n\nÚkolem testu bylo prověřit použitelnost únikového systému v oblasti transonických rychlostí (0,8 - 1,3 Ma viz Machovo číslo), kdy je působením dynamického tlaku kosmická loď namáhána nejvíce a zároveň se měla ověřit funkčnost systému na hranici konstrukčních možností. Trajektorie rakety byla zvolena tak, aby věrně kopírovala zamýšlený letový profil budoucí rakety Saturn. Oproti předchozímu testu A-001 měla nosná raketa Little Joe II rozdílnou konfiguraci motorů, dva motory Algol a čtveřici raket Recruit. Raketa také obsahovala řídící systém a měřící přístroje. Únikový systém byl také změněn, aerodynamické řídící plochy byly pozměněny a byl přidán kryt, který chránil velitelský modul před výstupem plynů z motorů ve věži únikového systému. Padákový systém byl taktéž upraven a nově disponoval dvojitým stabilizačním padákem.\n\nRaketa odstartovala 8. prosince 1964 v 15:00 UTC zážehem všech šesti motorů naráz. Test únikového systému se měl uskutečnit v bodu dráhy, kde byly očekávány nejsilnější účinky dynamického tlaku. Tento bod byl vypočten na základě reálně naměřených hodnot okamžitého dynamického tlaku a machova čísla, avšak kvůli chybě při dosazování konstant při kalkulaci meteorologických údajů, byl systém odpálen o 2,4 sekundy dříve. Po zážehu únikového systému se kabina čtyřikrát převalila, poté ji aerodynamické ovládací plochy stabilizovaly do pozice zadním tepelným štítem dopředu. Barometrické snímače ve výšce 7163 metrů aktivovaly přistávací procedury a kabina se snesla na třech hlavních padácích a hladce dosedla poušť nového mexika. Ačkoli nebyla dosažena požadovaná výška pro odpálení, konečný dynamický tlak byl vyšší než se čekalo a systém tak prokázal svou funkčnost při extrémních podmínkách. Jediné selhání se projevilo u krytu výstupních plynů motorů únikového systému, který neustál podmínky testu a odtrhl se.\n\n\n"}
{"id": "450256", "url": "https://cs.wikipedia.org/wiki?curid=450256", "title": "Placka skvrnitá", "text": "Placka skvrnitá\n\nPlacka skvrnitá (\"Alosa fallax\") je ryba z čeledi sleďovití. Žije v moři, ale vytírá se ve sladkých vodách. Nyní jich velmi ubývá, kvůli silnému znečištění řek, ve kterých se tře.\n\nMá protáhlé tělo s výrazným břišním kýlem. Dosahuje maximální délky 60 cm, běžná délka je 40 cm. Dosahuje hmotnosti až 1,5 kg. Má nápadný řez v horní čelisti, do kterého zapadá výběžek dolní čelisti. Šupiny jsou cykloidní, jsou velké a tenké. Postranní čára chybí. Těsně za skřelovým víčkem je tmavá skvrna, která je na bocích následována 4 až 8 oválnými skvrnami. \n\nVyskytuje se prakticky ve vodách celé Evropy. Je to hejnová ryba. Je silně tažná. V dubnu se shromažďuje v ústích řek, když stoupne teplota vody na 10 až 12 °C, táhne se třít proti proudu do sladkých vod.\n\n"}
{"id": "450260", "url": "https://cs.wikipedia.org/wiki?curid=450260", "title": "Psychiatrická nemocnice Horní Beřkovice", "text": "Psychiatrická nemocnice Horní Beřkovice\n\nPsychiatrická nemocnice v Horních Beřkovicích byla otevřena v roce 1891 jako filiální ústav Zemského ústavu pro choromyslné Praze a skládala se pouze z hlavní dvoupatrové budovy zámku a dvou přízemních křídel tvořících čtvercové nádvoří. Teprve v průběhu dalších let se přikupováním sousedních pozemků a výstavbou nových pavilónů areál léčebny rozšířil do dnešní velikosti (cca 25 ha). Z počátku ústav sloužil pouze k léčení duševně nemocných žen. Mužům se léčebna otevřela až od roku 1908. Do roku 1920 zajišťovaly ošetřovatelskou službu pacientů řádové sestry. Potom je nahradili civilní zaměstnanci. Svou samostatnost získala nemocnice v roce 1919.\n\nV roce 1944 zabrala většinu nemocnice pro účely lazaretu německá armáda. Civilním pacientům byla určena pouze část zámku. Po opuštění areálu Němci v květnu 1945 zůstaly budovy v dezolátním stavu, který si vyžádal jejich celkovou adaptaci. Přestavba a modernizování objektů probíhá v podstatě až do současné doby. Ruku v ruce s tímto vývojem postupovala i modernizace materiálového vybavení nemocnice a zavádění nejmodernějších léčebných metod.\nV roce 1960 byla nemocnice včleněna do nově vzniklého KÚNZ v Ústí nad Labem z jehož působnosti byla opět vyňata při jeho zrušení v roce 1990 a ustanovena jako samostatný subjekt v rámci ministerstva zdravotnictví. Postupně byla vybudována řada pavilonů s původním počtem lůžek 1000. V osmdesátých letech min. století došlo k postupné reprofilizaci lůžek a snižování jejich počtu, což vedlo ke zkvalitňování péče o nemocné.\n\nV současné době je celkový počet lůžek v nemocnici 587, většina oddělení je po rekonstrukci. Spádová oblast nemocnice je zhruba 1,5 milionu obyvatel a zahrnuje Ústecký kraj, část Libereckého a ze Středočeského okresy Mělník, Kladno. Po dohodě je možno na specializovaná oddělení přijímat i pacienty z jiných oblastí. Nemocnice se nachází na hranicích Středočeského a Ústeckého kraje mezi Roudnicí nad Labem a Mělníkem.\n\nPacienti mají možnost návštěvy bohoslužby konající se v kapli v areálu nemocnice. K dispozici je také lékárna sloužící pro ústavní potřeby i pro veřejnost, kavárna a internetová kavárna.\n\nPsychiatrická nemocnice je zdravotnické zařízení a v současné době neposkytuje sociální péči ve smyslu zákona 108/2006 Sb. o sociálních službách (účinného od 01.01. 2007).\n\nDne 26. února 2008 byla Psychiatrické nemocnici v Horních Beřkovicích rozhodnutím Ministerstva zdravotnictví č.j. MZDR 987/2008 udělena akreditace specializačního vzdělávání v oboru psychiatrie.\n\n"}
{"id": "450263", "url": "https://cs.wikipedia.org/wiki?curid=450263", "title": "Období Šówa", "text": "Období Šówa\n\nObdobí Šówa (: 昭和時代, Šówa-džidai) je označení pro historické období Japonska, které spadá do období Japonska 1926 až 1989. Předcházelo mu období Taišó. Během tohoto období stál v čele Japonského císařství císař Hirohito. Korunován císařem byl 10. listopadu 1928. Jako název své éry zvolil Šówa tennó. Šówa znamená „zářící mír“, tennó znamená císař.\n\nObdobí Šówa je nejdelším obdobím vlády historického panovníka v dějinách Japonska. Na začátku vlády císaře Hirohita bylo Japonsko převážně zemědělským státem s rozvíjející se průmyslovou výrobou. Po druhé světové válce, ve které Japonsko patřilo mezi poražené státy, došlo ke změnám ve společnosti a k reorganizaci hospodářství. Prudce se rozvinul průmysl a Japonsko se stalo jednou z nejvyspělejších zemí světa.\n\nPo smrti císaře Hirohita nastoupil na trůn v roce 1989 císař Akihito a zahájil tak období Heisei.\n\nPočátek Hirohitovy vlády (mezi roku 1926 a 1945) je poznamenám silnou pozicí japonských armádních kruhů ve vládě.\n\nOd roku 1924 do roku 1926 byl předsedou vlády Kómei Kató. Úspěchem jeho vlády bylo v roce 1925 schválení všeobecného hlasovacího práva pro muže, obnovení diplomatických vztahů se Sovětským svazem a snížení počtu příslušníků šlechty v Horní sněmovně a zvýšení počtu členů jmenovaných přímo císařem z řad významných osobností. Omezil tak částečně její vliv. V této době došlo k poklesu výdajů na armádu, ale i zavedení povinného vojenského výcviku pro mládež.\n\nPo roce 1926 docházelo k vzájemnému osočování obou hlavních politických stran, Seijúkai a Kensekai (přejmenované v roce 1927 na Rikkai Minseitó), a opětné výměně několika vlád. Spory vedly ke zvyšování vlivu vojenských kruhů na politiku a chod státu.\n\nV roce 1932 došlo k faktické ztrátě civilní kontroly nad armádou. Armáda vyprovokovala v okolí Mandžuské dráhy konflikt s čínskou armádou, i když se mu japonští politici snažili zabránit. Tento konflikt, nazvaný Mukdenský incident, byl záminkou pro armádu k dobytí Mandžuska.\n\nV roce 1931 dopadla na japonské hospodářství Světová hospodářská krize. Vláda ji začala řešit, ale výsledky se dostavily pozdě na to, aby mohly zvrátit růst počtu příznivců japonské územní expanze. Ta měla Japonsku zajistit ekonomickou soběstačnost.\nV tomto roce došlo také k vzestupu radikálního pravicového hnutí, které tvořily skupinky hlásající oddanost císaři a podporující japonskou expanzi. Druhou část tohoto hnutí tvořili mladí důstojníci armády. Toto hnutí spáchalo v roce 1932 atentát na tehdejšího předsedu vlády Cujošiho Inukaie a 26. února 1936 se pokusilo o puč. Ten byl potlačen a hnutí byla pronásledováno. Při následujících čistkách v armádě se dostali k moci vysocí důstojníci. Po likvidaci tohoto hnutí byla pronásledována levice a liberálně smýšlející osoby. Pokus o puč využila armáda jako nátlakový prostředek proti omezování svého vlivu. Jednou z výhod, které získala, byla zásada, že ministrem ozbrojených sil může být pouze generál (admirál) v činné službě.\n\nZačátek Druhé čínsko-Japonské války v roce 1937 vedl k armádní kontrole ekonomiky a hospodářství a státní aparát začaly ovládat příslušníci vojenské elity. Ta postupně zavedla Japonsko do 2. světové války.\n\nPo válce se poražené Japonsko dostalo pod okupační správu USA, kde zůstalo až do roku 1952. Zahraniční jednotky pod velením generála MacArthura spravovaly zemi prostřednictvím japonských vládních orgánů. Hlavním cílem byla demilitarizace a obnova hospodářství. Vojsko bylo demobilizováno, polovojenské jednotky rozpuštěny, policie decentralizována. V hospodářství proběhla pozemková reforma a byly zrušeny monopoly některých velkých firem.\n\nV roce 1947 byla přijata nová ústava, která zajistila volební právo pro všechny muže i ženy starší 20 let, sestavování vlády pro většinové strany, a hlavně prohlásila císaře za pouhý symbol státu a zbavila ho vlivu na vládu.\n\nV tomto roce se stal předsedou vlády Šigeru Jošida, který v této funkci byl s krátkou přestávkou až do roku 1954. Jeho vlády s okupační správou spolupracovaly a jejich hlavním cílem byl ekonomický růst.\n\nZačátkem Korejské války roku 1950 došlo k nastartování japonského průmyslu, který byl vyvolán americkými vojenskými zakázkami.\n\nPo roce 1955 došlo k významnému ekonomickému oživení, které vrátilo ostrovům prosperitu. Symbolem japonského úspěchu se stal rychlovlak Šinkansen, jehož provoz spuštěn k příležitosti olympijských her v Tokiu v roce 1964. Tyto olympijské hry jsou považovány za jeden z mnoha znaků, že Japonsko znovu získalo svůj národní status.\n\nAž do roku 1970 byl každoroční nárůst hrubého národního produktu 10%. Příčin takového prudkého růstu bylo několik. USA umožnilo Japonsku přístup ke svým technologiím, které Japonci často vylepšili. Amerika také tvořila významné odbytiště japonských výrobků. Další příčinou byly i nízké náklady na armádu, protože japonská ústava omezovala její velikost.\n\nPo roce 1972 došlo ke zpomalení hospodářského růstu. Příčinou byla ropná krize podzim roku 1973 a dohnání technologického pokroku ostatních zemí, což vedlo k potřebě rozvinutí vlastního výzkumu. Ve Spojených státech se začaly také ozývat hlasy proti dovozu japonského zboží, které velmi konkurovalo americké výrobě.\n\nPřesto ekonomika Japonska patřila mezi nejrychleji rostoucí ekonomiky na světě a v roce 1975 patřilo Japonsko mezi zakládající členy sdružení sedmi nejvyspělejších států světa G7.\n\nMukdenský incident vyprovokovaný japonskou armádou v roce 1932 byl záminkou pro obsazení Mandžuska japonskou armádou. Společnost národů, jejíž komise tento incident vyšetřovala, označila Japonsko za agresora, ale nic dalšího nepodnikla. Japonsko pak v roce 1933 z této instituce vystoupilo. V březnu 1932 byl vyhlášen loutkový stát Mandžukuo, v jehož čele byl poslední císař dynastie Čching, Pchu I.\n\nJaponsko považovalo za největšího soupeře v Asii Sovětský svaz. Proti případnému napadení Mandžuska, které bylo vlastně součástí Japonska, Sovětským svazem a Čínou potřebovalo Japonsko vytvořit nárazníkovou zónu mezi Čínou a Mandžuskem. Tu tvořily v roce 1935 získané severočínské provincie.\n\n7. června 1937 v oblasti Pekingu však došlo k potyčce mezi japonskými a čínskými vojáky. Tato potyčka přerostla ve Druhou čínsko-japonskou válku. Po dobytí Nankingu, tehdejšího hlavního městy Číny, se japonští generálové pomstili tamním obyvatelům za protijaponský odpor masakrem (Nankingský masakr). 3. listopadu bylo vyhlášeno ustanovení japonského \"Nového pořádku ve východní Asii\". V březnu 1940 se stal předsedou loutkové vlády v Nankingu Wang Ťing-wej, politický soupeř Čankajška. Japonským problémem zůstal nadále Sovětský svaz.\n\nJaponsko uvažovalo o spojenectví proti Sovětskému svazu s fašistickým Německem, v srpnu 1939 však bylo zaskočeno paktem o neútočení mezi těmito dvěma státy. Proto začalo Japonsko vyjednávat se Spojenými státy. Ty však požadovaly nejdříve opuštění dosažených pozic v Číně.\n\nV Evropě byla expanze Německa natolik úspěšná, že se opět začalo uvažovat o spojenectví s tímto státem. 27. září 1940 vznikla podpisem Paktu tří Osa Berlín-Řím-Tokio. Německo se nabídlo jako prostředník pro zlepšení vztahů mezi Sovětským svazem a Japonskem a v dubnu 1941 byla mezi těmito dvěma státy podepsána smlouva o neutralitě.\n\nJaponsko chtělo ve své expanzi pokračovat směrem na jih, aby získalo přístup ke strategickým surovinám. Na napadení Indočíny v červenci 1941 však reagovaly Spojené státy zastavením vývozu ropy do Japonska. Opět proběhla jednání mezi Japonskem a Spojenými státy, které však nevedla ke změně situace. Proto Japonci 7. prosince provedli útok na Pearl Harbor. Cílem bylo omezení námořní převahy USA v Tichomoří.\n\nV pokračující válce v Tichomoří Japonsko postupně obsadilo Singapur, Thajsko, Barmu, Filipíny, Aleutské ostrovy, a ostrovy až k severní Nové Guineji. V letech 1942 - 1944 se pokusilo dobytá území hospodářsky využívat a zavést svůj vlastní společenský řád. Na získaném území vystupovali Japonci jako osvoboditelé od cizí nadvlády. Později však proti nim vznikla v jednotlivých zemích národní osvobozenecká hnutí.\n\nVstup Spojených států do 2. světové války postupně změnil rovnováhu sil v Pacifiku v neprospěch Japonska. Spojenci odřízli přístup Japonska ke svému nově získanému území a přerušili tak přístup japonských posil z obsazených území a přísun surovin. Po dlouhém pacifickém tažení Japonsko ztratilo Okinawu v souostroví Rjúkjú a bylo zatlačeno na čtyři hlavní ostrovy. Spojené státy mohutně zaútočily na Tokio, Ósaku a další města strategickým bombardováním a kobercovými nálety.\n\nNa jaltské konferenci konané v únoru 1945 slíbil Sovětský svaz, že Japonsku vyhlásí válku. Stalo se tak 8. srpna a Sovětský svaz obsadil Mandžusko.\n\nJaponská vláda nechtěla přistoupit na bezpodmínečnou kapitulaci. Z obav vysokých ztrát při pokračující ofenzívě povolil americký prezident Harry S. Truman použití nově vyvinutých atomových bomb. 6. srpna 1945 byla svržena jedna na Hirošimu a 9. srpna druhá na Nagasaki. Japonsko přesto odolávalo a kapitulovalo až 15. září 1945 poté, co bylo zaručeno, že nebude zpochybněno postavení japonského císaře jako nezávislého vládce Japonska.\n\nPo porážce se Japonsko dostalo pod správu americké okupační správy, která provedla reformy politických institucí a ekonomiky státu.\n\nV roce 1951, 8. září, došlo v San Francisku k podpisu mírové smlouvy mezi Japonskem, Spojenými státy a dalšími 47 zeměmi. Tímto aktem se Japonsko stalo opět nezávislým.\n\nSoučasně byla podepsána bezpečnostní smlouva mezi USA a Japonskem. USA se zavázalo poskytnout Japonsku vojenskou ochranu a Japonsko umožnilo vybudování několika amerických základen na území Japonska.\n\nV roce 1956 došlo k „normalizaci“ vztahů mezi SSSR a Japonskem. Nadále však zůstaly spornými otázkami vlastnictví ostrovů severní Kurily a ostrovů severovýchodně od ostrova Hokkaidó.\n\nV létě 1960 proběhla revize bezpečnostní smlouvy s USA, která nepřinesla významné změny. Souostroví Rjúkjú zůstalo pod správou USA až do roku 1972, aby byla zajištěna stabilizace východní Asie. Významná vojenská přítomnost USA v Japonsku zůstává dosud.\n\n\n"}
{"id": "450264", "url": "https://cs.wikipedia.org/wiki?curid=450264", "title": "Floyd I. Clarke", "text": "Floyd I. Clarke\n\nFloyd I. Clarke (Phoenix, Arizona) je bývalý ředitel FBI.\n\nVystudoval Univerzitu George Washingtona ve Washingtonu. Agentem FBI se stal roku 1964. Prošel pobočkami Birmingham, Boston, Filadelfie a Kansas City.\n\nVe své kariéře u FBI prošel funkcemi odpovědný kontrolor, zástupce vedoucího pobočky, vedoucí pobočky, náměstek ředitele, zástupce ředitele a prozatímní ředitel.\n\nPrezident USA Bill Clinton 19. července 1993 odvolal William S. Sessionse a Floyd I. Clarke nastoupil na jeho místo jako \"Prozatímní\" ředitel FBI. Funkci vykonával do 1. září 1993, kdy složil přísahu nový ředitel FBI Louis Freeh.\n"}
{"id": "450266", "url": "https://cs.wikipedia.org/wiki?curid=450266", "title": "Atentát na Ronalda Reagana", "text": "Atentát na Ronalda Reagana\n\nNeúspěšný atentát na Ronalda Reagana, 40. prezidenta Spojených států amerických, byl spáchán 30. března 1981 ve Washingtonu. Reagan, který byl v úřadu teprve 69 dnů, byl spolu se třemi dalšími osobami vážně postřelen Johnem Hinckleym. Prezident Reagan sice utrpěl vážný průstřel plicního laloku, avšak díky rychlé lékařské pomoci se poměrně rychle uzdravil. Stal se tak, po Theodoru Rooseveltovi, v pořadí druhým americkým prezidentem, který přežil atentát provedený střelnou zbraní.\n\nAčkoliv viceprezident USA nebyl oficiálně povolán k převzetí úřadu prezidenta, jistou kontroverzi vyvolala skutečnost, že se George H. W. Bush do Washigtonu velice rychle dostavil z texaského Fort Worthu, na palubě Air Force Two.\n\nHinckley byl shledán nevinným z důvodu úplné nepříčetnosti a byl umístěn do psychiatrické léčebny, z níž byl propuštěn v září 2016. Tento rozsudek vyvolal širokou diskusi o zákonech týkajících se zproštění viny z důvodu nepříčetnosti. Na jejím základě byly příslušné zákony přepracovány tak, aby došlo ke zmírnění rizika jejich zneužití ze strany obžalovaného.\n\nZa Hinckleyho motivací k atentátu stála jeho posedlost herečkou Jodie Fosterovou. Hinckley žil v sedmdesátých letech v Hollywoodu a právě zde minimálně patnáctkrát navštívil promítání filmu \"Taxi Driver\" (česky: \"Taxikář\"), přičemž se silně ztotožnil s jeho hlavní postavou Travisem\nBickleym. Hlavní linie filmu spočívá v Bickleyho snaze chránit dvanáctiletou prostitutku\nhranou Jodie Fosterovou, což vyvrcholí až v jeho pokus o vraždu amerického senátora, který\nkandiduje na post prezidenta.\n\nBěhem následujících let pronásledoval Hinckley Fosterovou po celých Spojených státech a jeho posedlost zašla až tak daleko, že poté, co se v magazínu People dozvěděl o skutečnosti, že Fosterová studuje na Yale University, přihlásil se zde k dálkovému studiu. Na sklonku roku 1980 jí posílal velké množství různých dopisů a vzkazů. Zjistil si i její telefonní číslo a odmítal přestat i přes naprostý nezájem Fosterové o Hinckleyho osobu.\n\nPoté, co se mu nepodařilo navázat s Fosterovou kontakt, Hinckley vymyslel několik plánů, jak přilákat její pozornost – unést letadlo nebo spáchat před ní sebevraždu. Nakonec, aby vzbudil její zájem, se rozhodl zavraždit prezidenta. Podle jeho teorie se pak stane historickou osobností rovnocennou Fosterové. Proto následoval prezidenta Jimmyho Cartera ze státu do státu, ale byl v Nashvillu uvězněn pro držení zbraně. Hinckleyho rozhodnutí zabít prezidenta bylo rovněž inspirováno filmem Taxi driver. Bez peněz se ještě jednou vrátil domů a navzdory psychiatrické péči léčící deprese, jeho duševní zdraví se nezlepšilo. V roce 1981 zaměřil pozornost na nově zvoleného prezidenta Ronalda Reagana. V téže době začal sbírat informace o Lee Harvey Oswaldovi, vrahovi Johna F. Kennedyho, ve kterém spatřoval svůj vzor.\n\nBěhem roku 1981 jí poslal několik dalších dopisů, které Fosterová předala děkanovi a ten je následně postoupil yaleskému policejnímu oddělení, které se Hinckleyho pokusilo bezúspěšně vystopovat.\n\nHinckley přijel do Washingtonu 29. března autobusem společnosti Greyhound a ubytoval se v hotelu Park Central. Příští ráno si během snídaně v restauraci McDonald's všiml článku v deníku Washington Star, ve kterém byla zmínka o Reaganově schůzce ve washingtonském hotelu Hilton; Hinckley si uvědomil, že přišla jeho chvíle k učinění tahu. Dvě hodiny před spácháním atentátu napsal Hinckley (avšak neodeslal) Fosterové dopis, ve kterém zmiňuje naději, že ji velikost tohoto jeho činu, jakým je vražda prezidenta, dostatečně ohromí. 30. března uspořádal Reagan recepci, na které byl přítomen i kanadský ministerský předseda Pierre Trudeau. Do hotelu vstoupil přibližně ve 13.45, před tím ještě zamával novinářům a davu přihlížejících.\n\nKrátce před 14.30 opustil Reagan hotel Hilton a šel směrem k čekající prezidentské limuzíně. Hinckley vyskočil z davu Reaganových fanoušků a vypálil na něj celkem šest ran z revolveru Röhm RG-14 ráže .22 a to během pouhých tří sekund. První kulka zasáhla tiskového mluvčího Bílého domu Jamese Bradyho do hlavy. Druhá zasáhla washingtonského policistu Thomase Dalahantyho do zad. Třetí rána Reagana minula a zasáhla jedno z oken protější budovy. Čtvrtá zasáhla agenta tajné služby Timothyho McCarthyho do břicha. Pátá zasáhla neprůstřelné okno poblíž stojící prezidentské limuzíny. Šestá střela se odrazila od karosérie limuzíny, zasáhla prezidenta, prošla jeho plící a zastavila se ve vzdálenosti cca 2,5 cm od jeho srdce.\nOkolo stojící svědci a členové ochranky Hinckleyho okamžitě povalili na zem, sebrali mu zbraň a spoutali ho. Šestnáct minut po atentátu bylo zjištěno, že použitá zbraň byla zakoupena v obchodě se zbraněmi Rocky's Pawn Shop v texaském Dallasu. Jako střelivo byly použity náboje 22LR „Devastator“, které obsahovaly azid olovnatý, ty měly explodovat při kontaktu s cílem. Náboje nebyly vyrobeny (alespoň legálně ne) ve Spojených státech, neboť podle amerického federálního práva jsou náboje s explozívním účinkem považovány za ilegální. Žádný ze šesti vystřelených nábojů neexplodoval.\n\nCelý incident byl zaznamenán více než pěti kameramany přítomnými na místě činu, mezi nimiž nechyběli např. kameramani CNN, NBC, ABC atd. Hinckley se během zatýkání zeptal policisty, zda bude kvůli jeho činu odloženo předávání filmových Cen Akademie – a také se stalo, bylo odloženo až na večer dalšího dne.\n\nChvíli po střelbě byl prezident za pomoci agentů tajné služby uložen do limuzíny. Zprvu nikdo nezaregistroval, že byl prezident zasažen. Agent Jerry Parr si však během prohlídky prezidenta povšiml, že začíná vykašlávat světlou a zpěněnou krev, což indikovalo poranění plíce. Prezident si kvůli ohromné bolesti způsobené střelou myslel, že mu agent Parr během jeho nakládání do limuzíny zlomil žebro. Agent Parr nařídil, aby byl prezident okamžitě převezen do Univerzitní nemocnice George Washingtona (\"George Washington University Hospital\").\nU vjezdu do nemocnice nebyl připraven žádný vozík, ačkoliv byl personál na příjezd vážně zraněného prezidenta předem upozorněn. Reagan vystoupil za pomoci ochranky z vozu a byl doveden do pohotovostní místnosti. Reagan si stěžoval na velmi obtížné dýchání a po cestě na sál neustále upadal na zem.\n\nZásahový tým, vedený doktorem Josephem Giordanem okamžitě prezidentovi zavedl nitrožilní výživu, protitetanové sérum, odsávání krve z hrudníku a nasadil mu kyslíkovou masku. Když první dáma Nancy Reaganová přijela na sál za svým manželem, pronesl prezident slavnou větu: „Miláčku, zapomněl jsem se sehnout“ (před tou kulkou). Hrudní odsavač neustále odváděl velké množství krve a Dr. Benjamin Aaron se rozhodl k operativnímu zákroku, neboť se krvácení neustále zhoršovalo. Reagan krvácením ztratil až polovinu celkového množství krve. Reagan na operačním těsně pred započetím zákroku pronesl další slavnou větu: „Pánové, řekněte mi prosím, že jste tu všichni republikáni.“ Ačkoliv tomu tak nebylo, všichni solidárně přikývli: „Dnes jsme všichni republikáni.“ Operace trvala celkem tři hodiny, pooperační stav byl zkomplikován horečkou, kterou se podařilo potlačit až za pomoci antibiotik. Prezidentův stav se poté velice rychle zlepšoval a ráno dalšího dne již v nemocnici podepsal několik zákonodárných listin.\n\nReagan opustil nemocnici po třinácti dnech hospitalizace, schůzku kabinetu neřídil až do šestadvacátého dne, město Washington neopustil až do devětačtyřicátého dne a k tiskové konferenci se odhodlal až 79 dnů od hospitalizace. Reaganův osobní lékař sdělil, že k absolutnímu uzdravení došlo až v říjnu toho roku. Reagan měl na den po střelbě původně naplánovánu návštěvu Filadelfie, což náležitě okomentoval sestřičce ve chvíli, než byl intubován: „Každopádně bych teď raději byl ve Filadelfii.“\n\nZanedlouho po atentátu se v Bílém Domě sešli členové kabinetu, mezi nimi např. ministr zahraničí Alexander Haig, zástupce ministerstva obrany Caspar Weinberger a poradce pro národní bezpečnost Richard Allen. Měli za úkol probrat různé scénáře, které mohly vést ke spáchání atentátu, dále měli zkontrolovat, zda se v okolí USA nenachází větší než obvyklé množství sovětských ponorek a také probrat možnost nástupu viceprezidenta do úřadu prezidenta v případě Reaganovy smrti.\n\nTyto rozhovory byly Richardem Allenem nahrávány na magnetofonové pásky a později byly i zveřejněny. Allen prohlásil: „Kormidlo nyní spočívá na této židli a zůstane zde, dokud nedorazí viceprezident.“ Haig ovšem nebyl v nástupnictví druhým v pořadí, nýbrž až pátý a ostatními členy kabinetu byl tedy nařčen z překračování svých pravomocí.\n\nSouběžně s touto schůzí probíhala v Bílém Domě tisková konference, na které se jeden z přítomných novinářů zeptal tiskového mluvčího Larryho Speakese, kdo by měl nyní převzít otěže moci. Speakes odvětil: „Na tuto otázku nyní nemohu odpovědět.“ Poté, co návladní Haig uslyšel toto vyjádření, přišel do tiskové místnosti a pronesl následující kontroverzní prohlášení:\n\n\"Podle ústavy, pánové, máte post prezidenta, viceprezidenta a za ním ze zde přítomných následuje ministr zahraničí. A v tomto pořadí by tedy měl po prezidentovi převzít kormidlo viceprezident, který tu ovšem momentálně není, a tak jsem u kormidla já. Čekám tedy na příjezd viceprezidenta a jsem s ním neustále v kontaktu. Pokud by došlo k nějaké nestandardnosti, samozřejmě s ním vše zkonzultuji.\"\n\nAtentátník John Hinckley byl synem Johna Hinckleyho, st., který byl předsedou naftařské společnosti Vanderbilt Energy Corp. Jeho otec velice podporoval George H. W. Bushe v prezidentských primárkách v roce 1980, který v nich stanul právě proti Ronaldu Reaganovi. Další zajímavostí je skutečnost, že Hinckleyho starší bratr Scott Hinckley měl na den po atentátu sjednánu schůzku s Bushovým synem Neilem Bushem.\n\nTisková agentura Associated Press uvedla o této události krátkou zmínku dne 31. března 1981: „Rodina muže, který spáchal pokus o atentát na prezidenta Reagana je v blízkém kontaktu s rodinou viceprezidenta George H. W. Bushe a rodina Hinckleových značně podporovala Bushe v politické kampani (…) starší bratr atentátníka, Scott Hinckley měl na dnešní večer domluvenu schůzku se synem viceprezidenta Bushe v Denveru (…) noviny Houston Post uvedly, že Neil Bush je momentálně nedostupný a nejsou od něj schopny získat žádné vyjádření týkající se atentátu.“\n\nReaganovy plány na příští měsíc, mezi nimi například návštěva Johnsonova vesmírného střediska v Houstonu, byly kvůli události zrušeny. Reagan se do úřadu v oválné pracovně navrátil 25. dubna za potlesku členů vládního kabinetu. Reagan na to odvětil: „Za vaši týmovou práci v době mé nepřítomnosti bych měl zatleskat já vám.“ Jeho prvním veřejným vystoupením bylo slyšení u Kongresu týkající se jeho plánovaných daňových škrtů, které se konalo 28. dubna. New York Times o tomto napsal: „Reaganovi se dostalo dvou bouřlivých ovací ve stoje, které symbolizovaly hold jeho rychlému uzdravení a též jeho připravovaným reformám.“\n\nDva zranění policisté se ze svých zranění vyléčili, nicméně policista Dalahanty byl nucen kvůli trvalým následkům od policie odejít. Vážně raněn byl rovněž prezidentův tiskový mluvčí James Brady, který utržil vážné poranění hlavy a zůstal ochrnutý na spodní polovinu těla. Brady i přes tyto následky zůstal Reaganovým tiskovým mluvčím až do konce volebního období. Později se Brady společně se svojí manželkou Sarah snažili zlepšit legislativní mechanismy pro kontrolu držení zbraní ve Spojených státech. Rovněž se aktivně angažovali v organizaci pro kontrolu zbraní Handgun Control, Inc, která byla později přejmenována na Brady Campaign to Prevent Gun Violence. Dále pak založili podobnou organizaci s názvem Brady Center to Prevent Gun Violence. Plodem jejich práce bylo schválení zákona pro kontrolu zbraní tzv. Brady Handgun Violence Prevention Act v roce 1993.\n\nHinckley byl dne 21. června 1981 shledán nevinným z důvodu absolutní nepříčetnosti. Psychiatrické posudky vyžádané obhájcem jej shledaly v době činu naprosto šíleným, zatímco posudky vyžádané žalobcem jej shledaly v době činu příčetným. Na základě doporučení svého obhájce odmítl Hinckley během procesu vypovídat. Následně mu byla soudně nařízena ústavní léčba a byl umístěn na psychiatrické oddělení nemocnice St. Elizabeths Hospital ve Washingtonu, D.C., kde žije až doposud (2009). Po skončení procesu napsal, že atentát na Reagana „byl největším vyznáním lásky v dějinách lidstva“ a nevyjádřil nad svým činem žádnou lítost.\n\nTento „osvobozující“ rozsudek vyvolal celospolečenskou diskusi, na jejímž základě se Kongres Spojených států amerických a mnohé státy unie rozhodly pro výrazné přepracování zákonů, týkajících se zproštění viny pro nepříčetnost.\n\nJodie Fosterová byla v roce 1981 nesčetněkrát kontaktována zástupci médii. K otázce svého pronásledování Hinckleym se vyjádřila celkem třikrát: na tiskové konferenci konané několik dnů po atentátu, v článku napsaném roku 1982, a v televizním interview na stanici CBS. Po zmínce o této události i několikrát interview předčasně ukončila.\n\n\n"}
{"id": "450269", "url": "https://cs.wikipedia.org/wiki?curid=450269", "title": "Kaliště u Lipí", "text": "Kaliště u Lipí\n\nKaliště u Lipí () je vesnice v okrese České Budějovice, část obce Lipí. Leží 2,5 kilometru severovýchodně od Lipí a přibližně 9 kilometrů západně od Českých Budějovic. V roce 2011 zde trvale žilo 151 obyvatel.\n\nPrvní písemná zmínka o vesnici pochází z roku 1379.\n\nDříve se vesnice jmenovala pouze Kaliště, od roku 1957 byl ministrem vnitra stanoven úřední název Kaliště u Lipí pro odlišení od Kaliště u Českých Budějovic. V období od roku 1850 do 31. prosince 1956 a opět od 14. června 1964 spadá ves pod obec Lipí, v mezidobí byla samostatnou obcí.\n\n\n"}
{"id": "450271", "url": "https://cs.wikipedia.org/wiki?curid=450271", "title": "Rostlinné společenstvo", "text": "Rostlinné společenstvo\n\nRostlinné společenstvo (též fytocenóza - z řeckého \"fytos\" – rostlina, \"cenos\" – společenstvo) je abstraktní pojem pro soubor rostlinných druhů společně rostoucích ve stejných typech abiotického prostředí (stanoviště).\n\nSouhrn rostlinných společenstev na určitém území se nazývá vegetace. Klasifikací a tříděním rostlinných společenstev se zabývá fytocenologie.\n\n"}
{"id": "450276", "url": "https://cs.wikipedia.org/wiki?curid=450276", "title": "Olga Sehnalová", "text": "Olga Sehnalová\n\nOlga Sehnalová (* 25. října 1968 Kroměříž) je česká lékařka a sociálně-demokratická politička, v letech 2009 až 2019 poslankyně Evropského parlamentu. V Evropském parlamentu se věnovala především ochraně spotřebitelů, zasazovala se o řešení tzv. dvojí kvality značkových výrobků. Díky tomu ji také prestižní bruselský zpravodajský server Politico.eu zařadil za Českou republiku do přehledu osobností, které v roce 2018 nejvíce ovlivní veřejnou debatu v Evropě a zasáhnou do mezinárodního dění.\n\nJejí matka Ing. Olga Sehnalová byla v letech 1996–2002 členkou PSP ČR za ČSSD.\n\nVystudovala Lékařskou fakultu Masarykovy Univerzity v Brně, během studia strávila dva roky na stáži ve Spojených státech amerických na University of Utah v Salt Lake City, kde se zapojila do výzkumu v oblasti biomedicínského inženýrství. V roce 2005 získala také titul MBA studiem na Brno Business School - Nottingham Trent University.\n\nOd dokončení studia pracovala lékařka na anesteziologicko-resuscitačním oddělení v nemocnici v Kroměříži. V letech 1998, 2002, 2006 a 2010 byla zvolena členkou Zastupitelstva města Kroměříže a stala se místostarostkou města. Post zastupitelky města obhájila i v komunálních volbách v roce 2014, když původně figurovala na 6. místě kandidátky ČSSD, ale vlivem preferenčních hlasů skončila první (strana přitom ve městě získala 4 mandáty). Také ve volbách v roce 2018 obhájila mandát zastupitelky města. Původně byla na 3. místě kandidátky, vlivem preferenčních hlasů však skončila první (strana ve městě získala dva mandáty).\n\nV letech 2008 až 2012 byla krajskou zastupitelkou za ČSSD ve Zlínském kraji. Koncem listopadu 2012 se přihlásila na výzvu Jana Čulíka a nabídla spolupráci na řešení problému \"Řádění exekutorů v ČR\".\n\nV červnu 2009 byla zvolena poslankyní Evropského parlamentu, kde začala pracovat ve Výboru pro dopravu a cestovní ruch a ve Výboru pro vnitřní trh a ochranu spotřebitelů. Ve volbách do Evropského parlamentu v roce 2014 kandidovala za ČSSD na 2. místě její kandidátky a byla s počtem 10 955 preferenčních hlasů znovuzvolena. V obou obdobích je členkou frakce Progresivní aliance socialistů a demokratů v Evropském parlamentu.\n\nPůsobí ve Výboru pro vnitřní trh a ochranu spotřebitelů (IMCO), ve Výboru pro dopravu a cestovní ruch (TRAN), ve svém druhém volebním období pracovala také Vyšetřovacím výboru pro měření emisí v automobilovém průmyslu (EMIS), který vznikl v návaznosti na kauzu Dieselgate. Je také místopředsedkyní Delegace Evropského parlamentu pro vztahy s Izraelem. Dlouhodobě se věnuje též ochraně práv osob s postižením, v prosinci 2016 byla zvolena předsedkyní Meziskupiny Evropského parlamentu pro práva osob s postižením.\n\nV Kroměříži od roku 2010 pořádá tzv. Evropské dny - týdenní festival věnovaný kultuře země, která právě předsedá Radě EU. Za jejich pořádání v březnu 2017 získala ocenění MEP Award 2017 v kategorii \"Kultura, vzdělání a sport\".\n\nVěnuje se snižování počtu úmrtí a vážných zranění na evropských silnicích. Jako hlavní zpravodajka za Evropský parlament vyjednávala zavedení systému veřejného tísňového volání eCall do aut. Tento bezpečnostní systém v případě vážné nehody automaticky vytáčí jednotné evropské číslo tísňového volání 112 a záchranným složkám okamžitě oznamuje přesnou polohu havarovaného vozu. Okamžité upozornění na nehodu a znalost přesné polohy místa nehody zkracuje dobu nezbytnou k poskytnutí účinné pomoci o 50% mimo město a o 40 % ve městech. Díky této časové úspoře se očekává, že systém eCall zachrání v Evropské unii každý rok až 2 500 lidských životů a sníží závažné následky u desítek tisíců zraněných. Od 31. března 2018 jím jsou postupně vybavovány všechny nové modely osobních automobilů a lehkých užitkových vozidel.\n\nV roce 2018 za sociální demokraty v Evropském parlamentu vyjednává obsah nařízení, které má rozšířit bezpečnostní výbavu vozidel.\n\nJako jedna ze dvou zástupců Evropského parlamentu byla díky své práci v roce 2017 přizvána i do nejužšího vedení celosvětové skupiny poslanců bojujících za zvýšení bezpečnosti silničního provozu Global Network for Road Safety Legislators, kterou založila WHO. Připojila se i k Manifestu #4RoadSafety, který je celosvětovou výzvou poslancům a poslankyním všech parlamentů k přijetí opatření k zásadnímu snížení počtu úmrtí v důsledku dopravních nehod.\n\nV Evropském parlamentu vedla za sociální demokraty jednání o legislativních požadavcích na přístupnost výrobků a služeb pro lidi se zdravotním postižením. Takzvaný Evropský akt přístupnosti by jim měl umožnit využívat širokou škálu produktů a služeb, jako jsou počítačová nebo telefonní zařízení, samoobslužné terminály a řada on-line a offline služeb včetně dopravy, bankovních služeb nebo elektronického obchodu.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\nVe volbách do Evropského parlamentu v květnu 2019 mandát europoslankyně obhajovala a kandidovala na 2. místě kandidátky ČSSD. Získala sice 10 872 preferenčních hlasů, ale strana jako celek obdržela pouze 3,95 % hlasů. Jako europoslankyně tak skončila. Po volbách z ČSSD odešla.\n\n"}
{"id": "450278", "url": "https://cs.wikipedia.org/wiki?curid=450278", "title": "Saarepeedi", "text": "Saarepeedi\n\nSaarepeedi je vesnice v estonském kraji Viljandimaa, samosprávně patřící do obce Saarepeedi. Ve vesnici žijí přibližně tři stovky obyvatel.\n"}
{"id": "450279", "url": "https://cs.wikipedia.org/wiki?curid=450279", "title": "Gerhard Wagner (kněz)", "text": "Gerhard Wagner (kněz)\n\nGerhard Maria Wagner (* 17. července 1954 Linz) je rakouský římskokatolický kněz, proslulý především svými kontroverzními názory na hřích a další otázky morálky a kultuty.\n\nZnámým se stal v roce 2005, kdy prohlásil hurikán Katrina za boží trest za hříchy amorálního města New Orleans. Hurikán podle něj zničil bordely a všechny interrupční kliniky. To vzbudilo protesty katolíků ze zasažených oblastí. \n\nRomány o Harry Potterovi odsoudil jako bránu k okultismu a satanismu.\n\n31. ledna 2009 jej papež Benedikt XVI. jmenoval pomocným biskupem Linecké diecéze, což vzbudilo široké protesty a odchody věřících z této diecéze. Pod tlakem protestů Gerhard Wagner po 14 dnech na svou funkci rezignoval.\n"}
{"id": "450280", "url": "https://cs.wikipedia.org/wiki?curid=450280", "title": "Zuzana Brzobohatá", "text": "Zuzana Brzobohatá\n\nZuzana Brzobohatá (* 11. července 1962 Brno) je česká sociálně-demokratická politička, v letech 2009-2014 také poslankyně Evropského parlamentu, předtím poslankyně Poslanecké sněmovny.\n\nV roce 1985 absolvovala Fakultu elektrotechniky Vysokého učení technického v Brně (obor počítače) a na Fakultě strojního inženýrství této školy pak ještě v roce 1996 dokončila postgraduální studium (obor počítačové sítě) a roku 1999 obor učitelství odborných předmětů na Fakultě stavební Vysokého učení technického. V letech 1985-1990 pracovala jako projektantka programátorka v oblasti řízení dopravy. V letech 1990-1995 byla informatičkou na MěÚ Tišnov a pak v období let 1995-2000 pracovala jako učitelka výpočetní techniky na střední škole a odborném učilišti. Od roku 1990 se angažovala v Hnutí Brontosaurus.\n\nV roce 1998 vstoupila do ČSSD. V sociální demokracii postupně zastávala posty předsedkyně místní organizace, okresní kontrolní komise, členky krajského výkonného výboru a členky komise pro stanovy a týmu pro komunální politiku. Mezi roky 2000-2002 působila jako krajská tajemnice ČSSD v Jihomoravském kraji a v letech 2002-2006 zastávala post ředitelky kabinetu ministra financí. Roku 2003 se stala členkou Ústředního výkonného výboru ČSSD a v letech 2005-2009 byla i členkou předsednictva ČSSD a místopředsedkyní krajského výkonného výboru ČSSD.\nV komunálních volbách roku 1998 neúspěšně kandidovala do zastupitelstva města Tišnov ze ČSSD. Zvolena sem byla v komunálních volbách roku 2002 a komunálních volbách roku 2006. Profesně se k roku 1998 uvádí jako učitelka, následně k roku 2002 coby elektroinženýrka, v roce 2006 jako státní úřednice. V letech 1998-2002 byla členkou finančního výboru zastupitelstva, ve funkčním období 2002-2006 pak působila jako předsedkyně finančního výboru města a v letech 2006-2008 jako místostarostka Tišnova. Poté v letech 2009-2010 zastávala post předsedkyně výboru pro komunitní plánování sociálních služeb. V krajských volbách roku 2008 byla zvolena do Zastupitelstva Jihomoravského kraje za ČSSD.\n\nVe volbách v roce 2006 kandidovala do poslanecké sněmovny za ČSSD (volební obvod Jihomoravský kraj). Nebyla zvolena, ale do sněmovny usedla dodatečně v listopadu 2008 jako náhradnice poté, co na mandát rezignoval Miloslav Kala (jmenován viceprezidentem NKÚ). Angažovala se ve Výboru pro sociální politiku. Ve sněmovně setrvala jen necelý rok, do července 2009, kdy rezignovala na mandát.\n\nVe volbách roku 2009 byla zvolena do Evropského parlamentu za ČSSD. V europarlamentu působila v Rozpočtovém výboru. Byla členkou frakce Progresivní aliance socialistů a demokratů v Evropském parlamentu. Ve volbách do Evropského parlamentu v roce 2014 kandidovala za ČSSD na 7. místě její kandidátky, ale neuspěla (stala se pouze v pořadí třetí náhradnicí).\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\nV komunálních volbách v roce 2014 byla za ČSSD zvolena zastupitelkou města Tišnova (z původně čtvrtého místa na kandidátce se posunula díky preferenčním hlasům na 3. místo, strana získala ve městě právě tři mandáty). Ve volbách v roce 2018 mandát zastupitelky města obhajovala jako lídryně kandidátky ČSSD, ale neuspěla (strana získala jen jeden mandát a vlivem preferenčních hlasů ji přeskočila jiná kandidátka).\n\nVe volbách do Evropského parlamentu v květnu 2019 kandidovala na 4. místě kandidátky ČSSD, ale nebyla zvolena.\n\nJe rozvedená a má jednu dceru.\n"}
{"id": "450281", "url": "https://cs.wikipedia.org/wiki?curid=450281", "title": "Josef Olejník", "text": "Josef Olejník\n\nJosef Olejník (1. července 1914 Květná – 11. července 2009 Šternberk) byl český katolický kněz, hudebník a pedagog, skladatel liturgické hudby a znalec gregoriánského chorálu.\n\nVystudoval Arcibiskupské gymnázium v Kroměříži a Cyrilometodějskou bohosloveckou fakultu v Olomouci, po kněžském svěcení, které obdržel 5. července 1938 pak ještě studoval na Papežském institutu posvátné hudby.\n\nPo devítiměsíční službě u československých jednotek v Anglii a návratu do vlasti působil ve farní správě a na teologických fakultách, za komunistického režimu byl často překládán a měl potíže se získáváním státního souhlasu. V letech 1968–1975 působil na teologické fakultě v Olomouci a v Litoměřicích. V roce 1975 mu bylo zakázáno pedagogické působení, ke kterému se později ale vrátil. Po celý život skládal liturgickou hudbu. Od roku 1973 až do své smrti vedl smíšený chrámový sbor ve Velké Bystřici. Roku 1990 se stal docentem liturgického zpěvu na olomoucké teologické fakultě a vypomáhal ve farnosti Moravičany. Je pohřben ve Strání.\n\n\n\n"}
{"id": "450284", "url": "https://cs.wikipedia.org/wiki?curid=450284", "title": "Cuka", "text": "Cuka\n\nCuka ( 柄) je označení pro rukojeť japonských mečů a dýk. Výroba cuky, stejně jako výroba japonských mečů, měla svá pevná pravidla a proto jsou rukojeti japonských mečů a dýk lépe identifikovatelné než meče evropské. To má poměrně velký význam, neboť rukojeť lze zařadit do jednotlivého období a lze tak lépe poznat pravost meče.\nCuka byla nejčastěji vyrobena ze dřeva zbylého při výrobě pochvy, což právě usnadňuje případnou problémovou identifikaci u muzejních exponátů. Oba její konce byly okovány což mělo zajistit její pevnost. Poté byla potažena rejnočí nebo žraločí kůží a omotána opletem, který je buď z kožených řemínků, nebo z bavlny popř. hedvábí. Oplet je tak tvořen buď točenou šňůrou anebo pruhem látky, po vypletení byl oplet vypnut tzv. menuki, což v podstatě byly kovové podložky. Celý oplet je zakončen ozdobným tzv. zakončovacím uzlem.\nK řapu byla cuka připevňována čepy - mekugi.\n"}
{"id": "450285", "url": "https://cs.wikipedia.org/wiki?curid=450285", "title": "Bílá Kedva", "text": "Bílá Kedva\n\nBílá Kedva ( [Belaja Kedva]) je řeka v Komijské republice v Rusku. Je dlouhá 153 km. Povodí řeky je 1690 km².\n\nPramení na Timanském krjaži. Je pravou zdrojnicí Kedvy, jež ústí do Ižmy (povodí Pečory).\n\nZdrojem vody jsou převážně sněhové srážky.\n"}
{"id": "450287", "url": "https://cs.wikipedia.org/wiki?curid=450287", "title": "Robert Dušek", "text": "Robert Dušek\n\nRobert Dušek (* 14. března 1967 Lanškroun) je český sociálně-demokratický politik, v letech 2006-2009 poslanec Poslanecké sněmovny a v letech 2009-2014 poslanec Evropského parlamentu.\n\nOd dubna roku 1967 žije v Liberci. V letech 1981 – 1985 vystudoval Střední ekonomickou školu v Jablonci nad Nisou (obor zahraniční obchod). V letech 1985-1990 pracoval jako referent oddělení mezinárodní přepravy v podniku Skloexport Liberec, pak v období let 1990-1991 jako vedoucí oddělení MTZ ve firmě Družba a.s., Liberec, následně v letech 1991-1999 coby technik ve firmě Georges GmbH ve Wiesau v Německu. Od roku 1999 do roku 2000 byl vedoucím referátu obchodního oddělení podniku Diamo s.p., Stráž pod Ralskem. Následně v letech 2000-2001 pracoval na pozici obchodního manažera ve firmě Elmarco s.r.o., Liberec a v letech 2001-2002 jako vedoucí strategického nákupu pro Brano-Ateso a.s. v Jablonci nad Nisou. V období let 2002-2003 zastával funkci obchodního ředitele podniku Jabloň s.r.o. v Liberci. Poté se v období let 2004-2006 vrátil do podniku Diamo jako manažer a zástupce pro fondy EU.\n\nRoku 1996 vstoupil do ČSSD. V komunálních volbách roku 2002 neúspěšně kandidoval do zastupitelstva města Liberec za ČSSD. Profesně je uváděn jako obchodní ředitel. Nakonec ale od roku 2002 v zastupitelstvu statutárního města Liberec zasedal. Setrval zde do roku 2006.\n\nVe volbách v roce 2006 byl zvolen do poslanecké sněmovny za ČSSD (volební obvod Liberecký kraj). Zasedal ve sněmovním kontrolním výboru, v letech 2006-2008 i ve výboru pro evropské záležitosti a v letech 2008-2009 ve výboru pro bezpečnost. Ve sněmovně setrval do července 2009, kdy rezignoval na mandát (mandátu se vzdal v souvislosti se zvolením do Evropského parlamentu). Ve sněmovně ho nahradil Petr Hájek.\n\nVe volbách roku 2009 byl zvolen do Evropského parlamentu za ČSSD. Působil ve Výboru pro zemědělství a rozvoj venkova. Zasedal ve frakci Strana evropských socialistů.. V roce 2014 již nekandidoval.\n\nOd ledna 2009 byl předsedou Krajského výboru ČSSD v Libereckém kraji. Na této pozici setrval i po krajské konferenci strany v lednu 2013, přestože na podzim 2012 dal svou funkci k dispozici poté, co ČSSD v krajských volbách 2012 na Liberecku neuspěla. Někteří členové krajské organizace ČSSD, například Duškova jediná protikandidátka Romana Žatecká, považovali Duškovo zvolení za výraz chybějící sebereflexe prohraných voleb a za jeho potvrzením ve funkci spatřovali sílu okresní organizace ČSSD v Liberci, která je díky početním poměrům delegátů výrazně silnější než jiné okresy v kraji.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\nV červnu 2015 byl obviněn protikorupční policií z podvodů při čerpání s evropskými dotacemi. Obvinění odmítl, ale v reakci na něj rezignoval na post v předsednictvu ČSSD, aby nepoškozoval dobré jméno strany.\nSpolu s Duškem jsou byl obviněn také bývalý krajský radní pro dopravu za ČSSD Martin Sepp nebo někteří liberečtí stavební podnikatelé.\n\nV září 2015 přišla Policie České republiky se zásadním důkazem, že Dušek si vedl tzv. \"korupční deník\" ve kterém předpověděl vítěze tendru. Poznámky podle policie budou použity proti němu. V lednu 2016 mu Krajský výkonný výbor ČSSD pozastavil členství ve straně.\n\n"}
{"id": "450288", "url": "https://cs.wikipedia.org/wiki?curid=450288", "title": "White Sands Missile Range", "text": "White Sands Missile Range\n\nWhite Sands Missile Range (WSMR) je raketová střelnice nacházející se v Novém Mexiku. Se svojí rozlohou 8200 km², je největším vojenským zařízením ve Spojených státech. Areál se skládá z \"Oscura Range\", \"WSMR Otera Mesa bombing range\", \"Fort Bliss Range Complex\" a White Sands Test Facility. Hlavními uživateli jsou americké ministerstvo obrany, USAF a NASA.\n\n\n\n"}
{"id": "450289", "url": "https://cs.wikipedia.org/wiki?curid=450289", "title": "Tamponový tisk", "text": "Tamponový tisk\n\nTamponový tisk (nebo tampotisk) je tiskový proces, který může přenést 2-D obraz na 3-D objekt. To se děje pomocí nepřímého hlubotiskového procesu, kdy se obraz převádí z tiskové desky (klišé) přes silikonový nosič, tzv. tampon, na substrát (plocha pro potisk). Tampotisk se používá pro tisk na produkty v řadě průmyslových odvětví - automobilový průmysl, propagační výrobky, oblečení, elektronika, elektrické spotřebiče, zdravotnictví, sportovní potřeby a hračky. Rovněž může být použit k potisku funkčními materiály, jako jsou vodivé barvy, lepidla, barvy a maziva.\n\nDíky tvarové přizpůsobivosti tamponu je možné přenést obrázek z roviny klišé na povrch prakticky jakéhokoliv tvaru (tj. plochý, válcový, kulový, textura, konkávní povrch, vypouklý povrch, složité úhly). \n\nTampotisk vznikl původně jako metoda pro potisk ciferníků náramkových hodinek. V druhé polovině šedesátých let zažila tato stará tisková metoda, která byla do té doby rozšířená primárně pouze v hodinářském průmyslu, neočekávaný rozvoj.\nTamponový tisk se najednou začal jevit jako ideální metoda potisku pro obrovské množství aplikací a po objevení silikonových tamponů a tampotiskových strojů nové konstrukce tento druh tisku zažil skutečný rozkvět. Počet výrobců tampotiskových strojů se pak zněkolikanásobil, aby se uspokojila poptávka po jednoduchém a levném potisku. Tampotisk umožnil nové možnosti designu konstruktérům a návrhářům a výsledkem bylo, že výrobky se staly atraktivnější a funkčnější.\n\nV současnosti tampotisk dosáhl technicky velmi pokročilé úrovně a má široký rozsah použití.\n\nTampón jede dozadu a barevník zároveň dělá bod 2. dalšího cyklu. A tak celý proces pokračuje stále dokola.\n\nSystémy s otevřenými barevníky používají otevřenou nádržku s barvou ve formě korýtka, které se nalézá za klišé.\nZaplavovací těrka nahrne barvu přes klišé a při zpětném pohybu pak stírací nůž setře všechnu přebývající barvu, která se nalézá na klišé mimo vyleptaný obrazec, takže barva v obrazci je připravena pro vyzvednutí tamponem.\n\nSystém uzavřených barevníků používají barevník, který slouží jako zásobárna barvy a zaplavovací i stírací těrka v jednom. Barevník má zabudované permanentní magnety díky nimž je stále přitahován ke klišé (v případě fotopolymerního klišé pak k ocelovému držáku klišé).\nKeramický (případně kovový) prstenec s leštěnou pracovní hranou, který je výměnnou součástí barevníku, těsní barvu proti samovolnému vytečení na klišé.\n\nVýhody oproti otevřenému systému:\n\"Čistota\" – Na klišé zůstane jen nezbytně nutné množství nutné pro vyplnění leptaného obrazce barvou. Barva se nerozstřikuje po okolí v případě rychlejšího pohybu stroje.\n\"Ekonomičnost\" – Barva v barevníku nezasychá, je možné ji tam nechat třeba přes noc a pokračovat následující den bez nutnosti vše čistit (uspora času, barvy i čisticích materiálů). Je velmi výhodný zvláště u velkých sérií potisků i různých motivů na různé předměty, ale stejným odstínem barvy.\n\nNevýhody oproti otevřenému systému:\nNehodí se pro malosériové potisky větší škálou barev.\n\n"}
{"id": "450291", "url": "https://cs.wikipedia.org/wiki?curid=450291", "title": "Pavel Poc", "text": "Pavel Poc\n\nPavel Poc (* 26. května 1964 Havlíčkův Brod) je sociálně-demokratický politik, v letech 2009 až 2019 poslanec Evropského parlamentu. Jako biolog se postavil proti takzvanému „semínkovému zákonu“ a dlouhodobě se zasazuje o bezpečnost potravin a opatrnost vzhledem ke geneticky modifikovaným organismům (GMO).\n\nAbsolvoval v roce 1988 Přírodovědeckou fakultu Univerzity Karlovy v Praze v oboru Všeobecná biologie. Poté pracoval v etologické laboratoři Fyziologického ústavu ČSAV. V roce 1992 se stal městským ekologem v Mariánských Lázních, od roku 1993 pak vedoucím nově zřízeného odboru životního prostředí města. V roce 1995 se jako člen mezirezortní komise MŽP a MZe stal spoluautorem dosud platné celostátní metodiky likvidace bolševníku, v čemž v Mariánských Lázních podporuje manželku-ekoložku, a to i zpřístupněním eurodotací. V roce 1997 režíroval film \"Causa bolševník\", jehož je také autorem scénáře. V letech 1998 až 2002 byl zástupcem starosty města Mariánské Lázně. V roce 2003 vstoupil jako 25procentní podílník do společnosti Zahradní a parková, s.r.o., kde zastával až do roku 2009 pozici jednatele a obchodního ředitele společnosti. Poté z funkcí ve společnosti, v souvislosti s výkonem poslaneckého mandátu, odstoupil.\n\nV roce 1997 vstoupil do ČSSD a o rok později se po komunálních volbách stal zastupitelem a místostarostou města Mariánské Lázně za tuto stranu. V roce 2000 se stal členem Ústředního výkonného výboru ČSSD a o rok později i členem předsednictva strany. V roce 2005 byl zvolen předsedou krajského výkonného výboru (KVV) ČSSD v Karlovarském kraji, kterým byl až do závěru roku 2010, kdy se v souvislosti s výkonem mandátu europoslance vzdal obhajoby funkce předsedy KVV.\n\nV červnu 2009 byl zvolen za ČSSD poslancem Evropského parlamentu, kde pracoval ve Výboru pro životní prostředí, veřejné zdraví a bezpečnost potravin (ENVI) a dále byl členem parlamentního výboru pro spolupráci s Ruskem. Byl zde členem frakce Progresivní aliance socialistů a demokratů v Evropském parlamentu. Ve volbách do Evropského parlamentu v roce 2014 kandidoval za ČSSD na 3. místě její kandidátky a byl s počtem 3 818 preferenčních hlasů zvolen. V současné době místopředsedá Výboru pro životní prostředí, veřejné zdraví a bezpečnost potravin (ENVI).\n\nDle vydané zprávy výše uvedeného think-tanku, která se vztahuje na období před volbami do Evropského parlamentu v roce 2014, vyplývá následující:\n\nPro volby do Evropského parlamentu v květnu 2019 se stal lídrem kandidátky ČSSD. Získal sice 10 231 preferenčních hlasů, ale strana jako celek obdržela pouze 3,95 % hlasů. Jako europoslanec tak skončil.\n\nJe ženatý a má dvě děti. Je chovatel psů plemene Akita Inu.\n\n"}
{"id": "450294", "url": "https://cs.wikipedia.org/wiki?curid=450294", "title": "Andrea Češková", "text": "Andrea Češková\n\nAndrea Češková (* 18. října 1971 Praha) je česká advokátka a pravicově orientovaná politička, v letech 2009-2014 poslankyně Evropského parlamentu za ODS.\n\nJe matkou dcery Anny, kterou porodila svému partnerovi, českému herci Jakubu Chromečkovi.\n\nVystudovala Právnickou fakultu Univerzity Karlovy. Titul doktora práv získala v roce 2005 na Fakultě právnické Západočeské univerzity. V archívu školy ovšem chybí její rigorózní práce.\n\nV roce 1998 se stala členkou ODS a v letech 1998 až 2010 byla zastupitelkou za ODS na Praze 5.\n\nV červnu 2009 byla zvolena poslankyní Evropského parlamentu, kde zasedá ve Výboru pro rozpočtovou kontrolu. Byla zde členkou frakce Skupina Evropských konzervativců a reformistů. V roce 2014 již nekandidovala.\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\n"}
{"id": "450301", "url": "https://cs.wikipedia.org/wiki?curid=450301", "title": "Edvard Kožušník", "text": "Edvard Kožušník\n\nEdvard Kožušník (* 30. ledna 1971 Olomouc) je český úředník a pravicový politik, který byl v letech 2009-2014 poslancem Evropského parlamentu za ODS. V roce 2018 ho server Info.cz zařadil mezi 50 nejvlivnějších Čechů v Bruselu.\n\nVystudoval olomoucké Gymnázium Olomouc - Hejčín, vysokoškolská studia v Olomouci krátce po revoluci avšak nedokončil. V roce 2009 byl také studentem soukromé Vysoké školy mezinárodních vztahů a veřejné správy v Praze.\nČlenem ODS se stal v roce 2008. Pracoval jako ředitel sekretariátu senátora a předsedy Senátu Přemysla Sobotky. Do povědomí širší veřejnosti se dostal v květnu 2009, když v rámci kampaně před volbami do europarlamentu navrhoval zrušení koncesionářských poplatků veřejnoprávního rozhlasu a televize.\n\nNa 24. kongresu ODS v Olomouci v lednu 2014 kandidoval na předsedu strany, ale nebyl zvolen. Skončil na třetím místě s 32 hlasy delegátů. Porazil jej Petr Fiala.\n\nV roce 2017 byl zvolen do nehonorované funkce Řídícího výboru Asociace bývalých europoslanců. \n\nV červnu 2009 byl za ODS zvolen poslancem Evropského parlamentu. Byl součástí evropské frakce Evropští konzervativci a reformisté. Byl členem parlamentního Výboru pro vnitřní trh a ochranu spotřebitelů. Upoutal pozornost médií tím, když se prvního zasedání Evropského parlamentu 14. července 2009 zúčastnil v cyklistickém dresu poté, co absolvoval trasu Praha – Štrasburk na kole. Ve volbách do Evropského parlamentu v roce 2014 kandidoval na 10. místě kandidátky ODS. Z kandidátů do Evropského parlamentu byl dle médií nejaktivnější na sociálních sítích, i přesto však neuspěl.\n\nPodle hodnocení europoslanců think-tanku Evropské hodnoty byl Kožušník hodnocen v rámci 22 tehdejších českých zástupců průměrně. V docházce 7., v účast na jmenovitých hlasování 13., z hlediska zpráv předložených zpravodajem 10.-15., dle předložených stanovisek 6.-10., v počtu pozměňovacích návrhů 12., z hlediska parlamentních otázek 14.-15., v počtu písemných prohlášení 6.-22., podle návrhů usnesení 5.-6., v počtu vystoupení na plenárním zasedání 9.\n\nVe volbách do Evropského parlamentu v květnu 2019 kandidoval na 10. místě kandidátky ODS, ale nebyl zvolen.\n\nJe ženatý s rodilou Španělkou, s níž má dvě děti. Mluví plynule španělsky a anglicky. Domluví se německy, rusky a bulharsky.\n\nSpolupracoval jako politický moderátor, komentátor s pražskou televizní stanicí Metropol. Uváděl např. diskuzní pořad \"\"Evropa z Metropole\"\" atd.\n\nJe spoluautorem příručky pro běžecké začátečníky Prostě běž! a provozuje stejnojmenný běžecký blog. V letech 2016 a 2017 postoupil do semifinále soutěže Czech Blog Awards v kategorii bloger roku. \n\nEdvard Kožušník je nositel řádu Španělského krále za civilní zásluhy (Order od Civil Merit) 2013.\n\n"}
{"id": "450304", "url": "https://cs.wikipedia.org/wiki?curid=450304", "title": "Gać (Główczyce)", "text": "Gać (Główczyce)\n\nGać ( německy: \"Speck\"), – stará slovanská ves v Polsku nachází se v Pomořském vojvodství, v powiecie słupskim, v gmině Główczyce na jižním břehu jezera Łebsko v části národního parku Słowiński Park Narodowy. Ve vsi je středisko parku pro tuto část parku „Słowiński Park Narodowy“. Ves leží přibližně 11 km na severovýchod od městečka Główczyce, 38 km severovýchodně od Słupsk, a 85 km severozápadně od hlavního města regionu Gdańsk. Před rokem 1945 byla ves součástí Německa.Poblíž vsi s padesáti obyvateli se nachází správní centrum Izbica a nedaleko naučná stezka po botanických zajímavostech v rezervaci Wielkie Bagno.\n\nPoblíž vsi byla těžena rašelina, vedla sem železnice. Nyní je ložisko rašeliny vyčerpáno. Dopravní infrastruktura není v dobrém stavu.\n\nSouřadnice na Google mapě :54.693884,17.456367\n\n"}
{"id": "450305", "url": "https://cs.wikipedia.org/wiki?curid=450305", "title": "Keplerova rovnice", "text": "Keplerova rovnice\n\nKeplerova rovnice popisuje pohyb po eliptické trajektorii v gravitačním poli.\nMějme souřadnicový systém s počátkem ve Slunci a osou x mířící k perihelu. Pak lze tuto trajektorii parametrizovat\n\nformula_1\n\nformula_2,\n\nkde formula_3 a je hlavní poloosa elipsy, formula_4 vedlejší poloosa elipsy, formula_5 vzdálenost ohniska od středu elipsy. a úhel formula_6 excentrická anomálie.\n\nKeplerova rovnice má pak tvar:\n\nformula_7\n\nKde formula_8 je numerická excentricita, formula_9 perioda oběhu a formula_10 čas průchodu perihelem. Konečně formula_11 je čas, ve kterém se zajímáme o polohu planety.\n"}
{"id": "450306", "url": "https://cs.wikipedia.org/wiki?curid=450306", "title": "Brázdicí stroj B 70 E", "text": "Brázdicí stroj B 70 E\n\nB 70 E je brázdicí důlní stroj československé výroby, který patřil mezi jedny z nejznámějších v poválečném období. Výrobcem byl OSTROJ Opava.\n\nHlavním účelem stroje bylo vytvořit v celistvé uhelné mase brázdu, aby se uhlí snadněji vydobylo ruční nebo trhací prací. Uhlí se i nadále nakládalo ručně lopatami na hřeblový dopravník. Stroj se pohyboval podél uhelné stěny buď přímo po počvě, nebo ve vyšší poloze po hřeblovém dopravníku, když bylo třeba řezat brázdu co nejblíže u stropu sloje. Pracovním nástrojem bylo rameno s nekonečným brázdicím řetězem, v němž byly upnuty nože vykonávající vlastní řez. Pojezd stroje podél pilíře byl vyřešen tzv. spilovým řetězem, který byl veden přes růžici (rozetu) vrátkové části stroje a ukotven na obou koncích porubu. \n\n"}
{"id": "450311", "url": "https://cs.wikipedia.org/wiki?curid=450311", "title": "Severní Mylva", "text": "Severní Mylva\n\nSeverní Mylva ( ) je řeka v Komiské republice v Rusku. Je dlouhá 213 km. Povodí řeky je 5970 km².\n\nÚstí zleva do Pečory.\n\nZdrojem vody jsou převážně sněhové srážky. Průměrný roční průtok vody ve vzdálenosti 20 km od ústí činí 29,5 m³/s. Zamrzá ve druhé polovině října až v listopadu a rozmrzá na konci dubna až v květnu.\n\nŘeka je splavná.\n"}
{"id": "450323", "url": "https://cs.wikipedia.org/wiki?curid=450323", "title": "DRG V 120 001", "text": "DRG V 120 001\n\nV 120 001 byla dieselová lokomotiva Německých říšských drah (DRG) s pneumatickým přenosem výkonu.\n\n1924 zadala DRG objednávku na vývoj výkonné lokomotivy pro osobní dopravu na hlavních i vedlejších tratích. Jelikož vývoj dnes obvyklých elektrických a hydraulických přenosů výkonu byl teprve v počátcích, byl zvolen systém pneumatický, který se pro daný účel jevil jako nejvhodnější.\n\nLokomotiva byla ve strojírně Esslingen dokončena v roce 1927 a označena jako V 3201. Teprve po řadě zkoušek byla 30. listopadu 1929 převzata DRG a nasazena do provozu. Byla přidělena ředitelství Stuttgart a v roce 1930 přeznačena na V 120 001 (podle výkonu motoru 1.200 PS).\n\nAčkoliv lokomotiva splnila očekávání a prokázala své výhody v oblasti výkonu a hospodárnosti ve srovnání s parní trakcí, zůstala osamocená a jako taková byla již v roce 1933 stažena z provozu a o dva roky později sešrotována. Palivo bylo tehdy příliš drahé na to, aby se pálilo v lokomotivě. Další vývoj motorových lokomotiv v Německu pokračoval strojem V 140 001 s hydrodynamickým přenosem výkonu.\n\nPojezd lokomotivy odpovídal parní lokomotivě pruské řady T 18, pozdější DRG řada 78. Byl tvořen rámem se třemi spřaženými dvojkolími o průměru 1600 mm a dvěma dvounápravovými podvozky s koly o průměru 850 mm. Délka přes nárazníky činila 16 330 mm.\n\nŠestiválcový motor, původně využívaný k pohonu ponorek, spojený s dvoustupňovým kompresorem byly výrobky firmy MAN. Vzduch stlačený na 7 bar byl ve výměníku ohřátý výfukovými plyny na 350 °C pro zvýšení jeho energie. Stlačený vzduch byl přiveden do dvou válců o průměru 700 mm tak, jako pára na parní lokomotivě. Rozvod byl typu Heusinger.\n\nLokomotiva byla skříňového typy se stanovišti strojvedoucího na obou koncích. Na čelních stěnách se nacházely velké chladiče.\n\n\n"}
{"id": "450331", "url": "https://cs.wikipedia.org/wiki?curid=450331", "title": "Sojva", "text": "Sojva\n\nSojva ( ) je řeka v Komiské republice v Rusku. Je dlouhá 154 km. Povodí řeky je 1790 km².\n\nÚstí zleva do Severní Mylvy (povodí Pečory).\n\nZdrojem vody jsou převážně sněhové srážky. Průměrný roční průtok vody ve vzdálenosti 24 km od ústí činí 20,2 m³/s. Zamrzá na konci října až na začátku listopadu a rozmrzá na konci dubna až na začátku května. Nejvyšší vodní stav má od konce dubna do června.\n\nNa řece leží vesnice Nižňaja Omra.\n"}
{"id": "450336", "url": "https://cs.wikipedia.org/wiki?curid=450336", "title": "Augustin Přeučil", "text": "Augustin Přeučil\n\nAugustin Přeučil (3. července 1914 Třebsín – 14. dubna 1947 Praha) byl voják, příslušník RAF, agent gestapa.\n\nPo neúspěšném pokusu uprchnout za hranice se již v létě 1938 stal agentem gestapa, přes Polsko odešel do Francie a odtud do Velké Británie, kde krátce sloužil u 43. a 605. stíhací perutě RAF, poté přešel k výcvikové jednotce 55. OTU na letišti v Usworthu. Odtud 18. září 1941 při cvičném letu, kdy cvičil jako instruktor žáka druhého letounu, dezertoval v hodnosti Flight Sergeant (F/Sgt) a to tak, že žákovi oznámil problémy s letounem a z velké výšky prudce klesnul až na úroveň oceánu kde svůj let vyrovnal a v nízké výšce pod německým radarem přeletěl nad Belgii. Jeho přelet byl zaznamenán německou protiletadlovou baterií, umístěnou na belgickém pobřeží. Nouzově potom přistál v okupované Belgii u obce Ortho poblíž Bastogne. Obyvatelé se mu snažili pomoci k útěku, ale nepokusil se ani zničit stroj a místní rodinu udal, zatčeni byli čtyři lidé, dva z nich popraveni.\n\nHurricane Mk.I sériového čísla W9147 s trupovým označením PA-A byl při nouzovém přistání lehce poškozen a později byl vystaven v Berlíně–Tiergartenu ve sbírkách \"Deutsche Luftfahrtsammlung\", kde byl v listopadu 1943 při britském náletu zničen.\n\nPřeučil dodal pražskému gestapu řadu podrobných zpráv o zahraničním letectvu a jeho příslušnících a byl odměněn 10 000 říšskými markami, v té době přibližně $25 000 (což by bylo přibližně $450 000 dnes). Pro gestapo nadále pracoval, cílem jeho provokací se stal domácí odboj a rovněž se podílel na výsleších zajatých československých letců, kteří byli odvlečeni do Prahy.\n\nBrzy po válce byl zatčen, odsouzen a popraven oběšením v Pankrácké věznici.\n\n\n"}
{"id": "450340", "url": "https://cs.wikipedia.org/wiki?curid=450340", "title": "Nivšera", "text": "Nivšera\n\nNivšera ( , ) je řeka v Komiské republice v Rusku. Je dlouhá 215 km. Povodí řeky je 4250 km².\n\nPramení na vysočině Očparma v Timanském krjaži. Ústí zleva do Višery (povodí Severní Dviny).\n\nZdrojem vody jsou převážně sněhové srážky. Průměrný roční průtok vody ve vzdálenosti 25 km od ústí činí 42 m³/s. Zamrzá na začátku listopadu a rozmrzá na začátku května.\n\nVodní doprava je možná v délce 55 km do přístavu Nivšera.\n"}
{"id": "450347", "url": "https://cs.wikipedia.org/wiki?curid=450347", "title": "Walcheren", "text": "Walcheren\n\nWalcheren je kraj a poloostrov na západě nizozemské provincie Zeeland a sestává ze tří okresů – Middelburg, Veere a Vlissingen. Walcheren je obklopen Severním mořem, západním ramenem Šeldy (Westerschelde) a Veerským jezerem (Veerse Meer). Původní ostrov Walcheren je v současnosti pokračováním poloostrova Zuid-Beveland. Walcheren čítá 113 tisíc obyvatel na rozloze 216 km², čímž je nejhustěji obydleným ostrovem provincie Zeeland.\n\nWalcheren byl v této době obydlenou oblastí, přičemž město Domburg bylo důležitým obchodním místem. Pravděpodobné jméno města Domburg v těchto časech bylo Walichrum, což vysvětluje zároveň původ jména Walcheren. V roce 1647 byly objeveny zbytky chrámu zasvěceného bohyni Nehalennii. Byly zde také nalezeny oltáře. Ty byly z vděčnosti za bezpečnou plavbu věnovány bohyni obchodníky. Ve třetím a čtvrtém století došlo k záplavám velké části Zeelandu a území zůstalo poté neobydlené.\n\nV devátém století byly založeny hradiště k ochraně proti vpádům Normanů u měst Middelburg, Domburg (de duinburg – hrad v dunách) a Oost-Souburg (de zuidburg – jižní hrad). Hradiště v Oost-Souburgu je zrestaurováno, v Middelburgu ho lze rozeznat v mapě města. Sedláci v tomto území, kde ještě nebyly vytvořeny poldery vytvářeli malé kopečky k ochraně proti záplavám. V roce 1014 bylo území právě takovou povodní postiženo. Od jedenáctého století byly na Zeelandu kousek po kousku vytvořeny poldery mnichy z Flander, díky čemuž se nebezpečí záplav zmenšilo. Plodná zeelandská půda byla velice vhodná pro zemědělství a blahobyt vzrůstal díky zámořskému obchodu. Od dvanáctého století se objevovaly vesnice a města. Díky dobré dostupnosti po moři vzrůstal velice rychle od 14. století význam měst jako Middelburg, Veere a Vlissingen.\n\nŠestnácté století bylo z historického hlediska zajímavou dobou, v které území prošlo dobrými a špatnými časy. Během osmdesátileté války bylo území často zatahováno do válečného obchodování. Ale území postihly také záplavy, mimo jiné záplava všech svatých (Allerheligenvloed) v roce 1570.\n\nTato století byla periodou klesajícího blahobytu. Ekonomie stagnovala s výjimkou zemědělství. Od 30. července do 10. prosince 1809 proběhla britská expedice na Walcheren a byla neúspěšným pokusem o ovládnutí přístavu v Antverpách během války páté koalice proti Napoleonovi. V roce 1872 byla prodloužena železnice z Zuid-Bevelandu až do Vlissingenu. To byl důvod pro postavení přehrady Sloedam mezi ostrovem Walcheren a Zuid-Bevelandem. Od postavení přehrady Sloedam se stal z ostrova Walcheren poloostrov.\n\nPo vylodění v Normandii v červnu 1944 postupovali spojenci rychle směrem k nizozemské hranici. V září byly osvobozeny jižní provincie, včetně provincie Zeeuws-Vlaanderen. Neúspěch operace Market Garden znamenal dočasný konec postupu. Také na Walcheren byli pány ještě Němci a ovládali tak přístupovou cestu k přístavnímu městu Antverpy. Ale spojenecké vojsko potřebovalo velký přístav – a přístavy v Normandii byly malé a příliš daleko. K zpřístupnění cesty do Antverp bylo tedy potřeba ovládnutí poloostrova Walcheren. Ale silná německá obrana učinila z vylodění zde riskantní záležitost. Proto vybombardovali spojenci 3. října hráze u Westkapelle na Walcheren. I přes varování civilistů pomocí letáků dne 2. října bylo usmrceno 80 obyvatel Westkapelle. 600 z 650 rodinných domků bylo zničeno. Hráze u Vlissingenu a Veere byly také bombardovány a 17. října byl znovunapadeno Westkapelle, aby byly zvětšeny a prohloubeny otvory v hrázi. Walcheren se díky tomu ocitl pod vodou, což způsobilo ochromení německé obrany jako přípravu na napadení z moře. 1. listopadu dorazily do Westkapelle a Vlissingenu především britské a norské jednotky a po těžkých bojích byl Walcheren konečně 8. listopadu 1944 osvobozen. Walcheren je tak po Normandii jediným místem, kde se podařilo spojencům prolomit německý Atlantický val.\n\nV noci z 31. ledna na 1. února 1953 byl Zeeland postižen povodní. Walcheren zůstal z větší části povodni uchráněn. Aby se takovému neštěstí do budoucna předešlo, byly od roku 1958 budovány přehrady projektu Deltawerken. Vedlejším efektem tohoto projektu bylo zkvalitnění spojení se zbytkem Nizozemí (díky silnicím, které od té doby po přehradách vedou).\n\nPřehrada Veerse Gatdam z roku 1961, součást projektu Deltawerken, spojuje Walcheren s Noord-Bevelandem. Dřívější Veerse Gat (Veerský průliv) se od té doby nazývá Veerse Meer (Veerské jezero) a je populárním sportovní oblastí přitahující spoustu turistů. Přístav města Veere není již od té doby kvůli své poloze spojen s mořem, kvůli čemuž se rybářská flotila musela přestěhovat. Délka pobřeží se však založením přehrady podstatně zkrátila, což silně zmenšilo nebezpečí záplav pro Walcheren.\n\nWalcheren je převážně venkovskou oblastí. Dvě velká města na ostrově jsou Vlissingen a Middelburg, které tvoří společně aglomeraci. Severně od Middelburgu leží historické městečko Veere u Veerského jezera. Největší vesnicí na Walcheren je Koudekerke nacházející se západně od Vlissingenu a Middelburgu (i když vlastně největší vesnicí je Oost-Souburg s 10 500 obyvateli, ale ta je už počítána jako čtvrť Vlissingenu). Na Walcheren je několik lázní, z nichž nejznámější je asi Domburg. Dalšími lázněmi jsou Zoutelande, Dishoek, Westkapelle, Oostkapelle a Vrouwenpolder.\n\nOd 1. ledna 1997 je Walcheren rozdělen na tři okresy: Middelburg, Veere a Vlissingen.\n\nNejdůležitější silniční spojnicí je silnice A58 z Eindhovenu do Vlissingenu. Vlissingen je zároveň konečnou stanicí železniční linky Roosendaal – Vlissingen (tzv. Zeeuwse Lijn – zeelandská linka). Trajekt do města Breskens dnes již nepřepravuje automobily. Silniční spojení s Zeeuws-Vlaanderen je umožněno díky tunelu pod západní Šeldou (Westerscheldetunnel). V roce 2010 by měl být postaven plánovaný obchvat Middelburgu, N57. Silnice N57 v současnosti protíná Middelburg a stará se tak o časté automobilové zácpy v jeho centru. Nová trasa silnice N57 je plánována přes Nieuw- a Sint- Joosland až k Veerské přehradě, délka nové trasy je 13.4 km. Na východ od Middelburgu kříží nová silnice kanál skrz Walcheren pomocí akvaduktu. Silnice bude z větší části čtyřproudová.\n\nOd roku 2007 má Walcheren vlastní televizi a rozhlas – TV Walcheren.\n\n"}
{"id": "450348", "url": "https://cs.wikipedia.org/wiki?curid=450348", "title": "Svátek (rozcestník)", "text": "Svátek (rozcestník)\n\nSvátek může být:\n\n\n\n"}
{"id": "450349", "url": "https://cs.wikipedia.org/wiki?curid=450349", "title": "Pokrokové spojenectví socialistů a demokratů", "text": "Pokrokové spojenectví socialistů a demokratů\n\nPokrokové spojenectví socialistů a demokratů (S & D) je sociálně-demokratická skupina evropského parlamentu, která existuje již od roku 1953 s různými názvy.\n\n¹Pozorovatelé\n\n"}
{"id": "450350", "url": "https://cs.wikipedia.org/wiki?curid=450350", "title": "Muay Boran", "text": "Muay Boran\n\nMuay Boran (มวยโบราณ) je starodávné thajské bojové umění.\n\nO mnoho slavnější Muay Thai se de facto vyvinulo právě z tohoto bojového stylu. V překladu znamená „prastarý box“ či „prastaré boxování“ a bývalo používáno, když válečník ztratil zbraň a musel se protivníkovi ubránit holýma rukama. Není překvapivé, že Muay Boran je o mnoho brutálnější a efektivnější než Muay Thai. (Dá se říci, že Muay Thai vzniklo tehdy, když byla do Muay Boranu vložena sportovní pravidla.) \n\nJe založeno na maximalizaci nepřítelových ztrát. V průběhu historie se v Thajsku Muay Boran regionálně rozdělil na několik podstylů, z nichž každý dával přednost jiné vlastnosti.:\n\n\n"}
{"id": "450351", "url": "https://cs.wikipedia.org/wiki?curid=450351", "title": "Lobby (hudební skupina)", "text": "Lobby (hudební skupina)\n\nLOBBY byla slovenská dancefloorová hudební skupina působící v letech 1994-2001. Její členy byli Martina \"Osa\" Ostatníková, Andrej Dziak, Milan Michalík, Karol Bližnák a Miroslav Babják.\n\n\n\n\n"}
{"id": "450354", "url": "https://cs.wikipedia.org/wiki?curid=450354", "title": "Přeučil", "text": "Přeučil\n\nČeské příjmení Přeučil nosí nebo nosilo více různých osobností:\n\n"}
{"id": "450360", "url": "https://cs.wikipedia.org/wiki?curid=450360", "title": "Uňja", "text": "Uňja\n\nUňja ( ) je řeka v Komiské republice v Rusku. Je dlouhá 163 km. Povodí řeky je 2890 km².\n\nTeče po západním svahu Severního Uralu. Ústí zleva do Pečory.\n\nZdrojem vody jsou převážně sněhové srážky. Průměrný roční průtok vody ve vzdálenosti 39 km od ústí činí 45 m³/s. Zamrzá v říjnu až v první polovině listopadu a rozmrzá na konci dubna až v květnu. Nejvyšších vodních stavů dosahuje v květnu a v červnu.\n\nV řece dochází ke tření atlantských lososů.\n"}
{"id": "450364", "url": "https://cs.wikipedia.org/wiki?curid=450364", "title": "Zakład Samochodów Dostawczych", "text": "Zakład Samochodów Dostawczych\n\nZSD (polsky \"Zakład Samochodów Dostawczych\") později Nysa Motor, je zaniklá automobilka založená roku 1952 v Polsku. Továrna byla umístěna ve městě Nysa. Firma vyráběla vozidla Nysa, Polonez Truck a Truck Plus, Citroën C15 a Berlingo.\n"}
{"id": "450365", "url": "https://cs.wikipedia.org/wiki?curid=450365", "title": "Baldassare Castiglione", "text": "Baldassare Castiglione\n\nBaldassare Castiglione, hrabě z Novilara (6. prosince 1478 – 2. února 1529) byl italský dvořan, diplomat, voják a spisovatel.\n\nNarodil se v Castticu poblíž Mantovy ve šlechtické rodině, od šestnácti let studoval v Miláně, po smrti svého otce v roce 1499 se stal hlavou své rodiny, což s sebou neslo dvorské povinnosti vůči rodině Gonzaga. Členy této rodiny často doprovázel na jejich cestách. Dvůr rodiny Gonzagů v Mantově byl ve své době pokládán za nejvznešenější v Itálii a Castiglione se tak setkával s nejvýznamnějšími kulturními i politickými osobnostmi své doby. \n\nV Římě se v roce 1504 setkal s Guidobaldem da Montefeltro a odjel s ním na jeho dvůr v Urbinu, kde vytvořil své nejvýznamnější dílo. Když se zapojil do bojů papeže Julia II. proti Benátkám, obdržel za zásluhy titul hraběte z Novilara. Po zvolení papeže Lva X. byl k němu Castiglione poslán jako vyslanec. V Římě se seznámil s malířem Raffaelem Santim, stali se blízkými přáteli a Raffael namaloval jeho slavný portrét. V roce 1516 se oženil s Ippolitou Torelli, šlechtičnou s velmi staré rodiny, kterou velmi miloval (dochovaly se dva Castiglioneho velmi intenzivní milostné dopisy), která ale zemřela čtyři roky po svatbě. \n\nV roce 1521 ho papež Lev X. povolal do kněžské služby, v roce 1524 byl vyslán do Španělska jako apoštolský nuncius. Úzce se spřátelil s králem Karlem V. a byl na něj nasazen jako jakýsi špion. Při tomto pobytu ve Španělsku v Toledu ve věku padesáti let zemřel.\n\nV roce 1528 vydal v Benátkách své nejslavnější dílo, rozsáhlý spis \"Dvořan\" (\"Il libro del Cortegiano\"), v níž formou dialogu popisuje svou představu o ideálním renesančním dvořanovi a ideální šlechtické dámě. Kniha byla velmi uznávaná, velmi rychle přeložena do mnoha jazyků (velký ohlas měla např. polská adaptace \"Polský dvořan\" Ł. Górnického nebo španělský překlad Juana Boscána). Jen v letech 1528–1616 byla vydána ve 108 vydáních. Český překlad Adolfa Felixe vyšel v roce 1978. Byla přeložena i do češtiny, Pietro Aretino na ni napsal pornografickou parodii \"La Cortegiana\", popisující dokonalou prostitutku. \n\nNejvýznamnějším básnickým dílem je poměrně rozsáhlá ekloga \"Tirsi\" (1506), v níž alegorickým způsobem popisuje dvůr v Urbinu. Tuto dramatickou báseň sám na dvoře hrál a setkala se s velkým ohlasem. Jeho drobnější díla jsou velmi málo známá. Jako většina intelektuálů své doby psal básně v italštině a latině, v italštině zejména milostné sonety a kanzóny v petrarcovském stylu, z nichž je známější jen sonet \"Superbi colli e voi, sacre ruine\", který se stal inspriací pro preromantické básníky, v latině zejména dvě elegie, a to na smrt malíře Raffaela a na smrt své manželky. Jeho dopisy, v nichž podrobně popisuje svou dobu a její význačné osobnosti, mají velký význam pro historické bádání.\n"}
{"id": "450367", "url": "https://cs.wikipedia.org/wiki?curid=450367", "title": "La fornarina", "text": "La fornarina\n\nLa fornarina (tj. Pekařka, také známo jako Portrét mladé ženy) je slavný akt Raffaela Santiho, namalovaný v letech 1518-1520. Je vystaven v Římě, v galerii Galleria Nazionale d'Arte Antica. Je namalován technikou oleje na dřevě a má rozměry 85×60 cm. Zobrazuje mladou dívku, údajně pekařku Margheritu Luti, Raffaelovu milenku. Je zobrazená vsedě, oblečená v červené sukni, orientální pokrývce hlavy a na jinak nahých prsech si přidržuje průhlednou látku. Podle některých historiků si postavením své ruky má zakrýt rakovinný nádor, je ovšem pravdou, že právě toto gesto hraje významnou roli v celkové kompozici obrazu. Na pozadí obrazu, které dnes vypadá téměř černé, byl původem myrtový keř, podle klasické symboliky znak Venuše, bohyně lásky. Stejná dívka je (tentokrát ne jako akt) zobrazena na jiném Raffaelově obrazu \"La velata\".\n"}
{"id": "450368", "url": "https://cs.wikipedia.org/wiki?curid=450368", "title": "Vel", "text": "Vel\n\nVel může znamenat:\n\n\n"}
{"id": "450369", "url": "https://cs.wikipedia.org/wiki?curid=450369", "title": "Vel (přítok Pečory)", "text": "Vel (přítok Pečory)\n\nVel ( ) je řeka v Komiské republice v Rusku. Je dlouhá 173 km. Povodí řeky je 4110 km². Je známá také pod jménem Velju ( ).\n\nPramení na Ajjuvipské vysočině a teče bažinatou tajgou. Je velmi členitá. Ústí zleva do Pečory.\n\nZdrojem vody jsou převážně sněhové srážky.\n\nŘeka je splavná.\n"}
{"id": "450371", "url": "https://cs.wikipedia.org/wiki?curid=450371", "title": "Jaguar Mark 1", "text": "Jaguar Mark 1\n\nJaguar Mark I byl menší luxusní sedan vyráběný britskou automobilkou Jaguar mezi lety 1955 a 1959. Původně se vůz označoval jako Jaguar 2.4 Litre nebo Jaguar 3.4 Litre, název Mark I se začal užívat až později po představení jeho nástupce modelu Mark II. Typ 2.4 Litre byl prvním menším modelem značky od doby předválečného 1½ Litru. Jednalo se také o první automobil Jaguar se samonosnou karoserií.\n\nModel 2.4 Litre, představený na londýnském autosalonu v září 1955, byl prvním modelem z chystané řady menších luxusních sedanů. Byl orientován hlavně na sportovně laděné řidiče s rodinou. Stal se prvním vozem značky se samonosnou karoserií, kterou již často využívaly velkosérioví výrobci na kontinentu a měla výhodu ve vyšší pevnosti a nižší hmotnosti. Nebylo také nutné užívat těžký rám podvozku, díky čemuž se vyskytlo využití dalších prostor. Bylo však nutné přepracovat celé chassis automobilu. Vpředu vůz dostal přepracované nezávislé zavěšení, vzadu zůstala tuhá náprava. Hlučnost karoserie odstranil konstruktér William Heynes použitím vhodných izolačních materiálů a gumových silentbloků. O návrh elegantní čtyřdveřové karoserie se tradičně postaral ředitel firmy William Lyons, který se inspiroval tvary sportovních vozů XK. Vůz měl tradiční kamašové kryty zadních kol, hluboké boční panely karoserie, přední masku podobnou typu XK 140 a široké panoramatickými nárazníky.\n\nPodle původního plánu měl pohon obstarávat nový čtyřválcový motor XK, který byl tou dobou ve fázi vývoje, ale nakonec bylo rozhodnuto o použití osvědčeného šestiválce XK, jehož objem byl snížen ze 3 442 cm na 2 483 cm. Motor poskytoval výkon 112 k (83 kW) a max. rychlost 12 km/h. Pro zákazníky, kterým nedostačoval stávající výkon motoru, byly od roku 1956 nabízeny oficiální tuningové sady zvyšující výkon až na 150 k (111 kW). Vůz se nabízel s automatickou převodovkou vybavenou na posledním stupni převodem dorychla nebo od roku 1957 se standardní automatickou převodovkou. Ty patřily pro svou hlučnost a špatnou synchronizaci k mála negativním ohlasům na celý vůz. Interiér se nechal v duchu ostatních modelů značky, takže nechybělo např. kožené čalounění nebo obložení z ořechového dřeva. Většina ovládacích a kontrolních prvků byla umístěna v centrální části palubní desky, což redukovalo rozdíly mezi vozy vyrobenými s volantem vpravo nebo vlevo.\n\nV roce 1957 se vůz začal prodávat také s motorem o objemu 3 442 cm a vznikl tak Jaguar 3.4 Litre. Výkon vzrostl na 210 k (156 kW), max. rychlost byla nyní 192 km/h a zrychleni z 0 na 100 km/h se snížilo na 10 sekund. Model 3.4 Litre se od svého předchůdce odlišoval širší mřížkou chladiče, seříznutými kryty zadních kol a drátovými koly. Brzdy byly buď hydraulické bubnové, nebo na přání nově kotoučové na všech kolech. Tato nabídka platila od roku 1957 také pro modely 2.4 Litre. Ten také v tomto roce dostal novou širší masku po vzoru svého silnějšího bratra.\n\nModely 2.4 Litre a 3.4 Litre se uplatnil také na závodních tratích. Typ 2.4 např. zvítězil ve svém třídě na britské Rac Rally. 3.4 Litre se vítězně účastnil závodů cestovních automobilů na trati v Silverstone, startoval na automobilové Tour de France tři roky po sobě a účastnil se také slavné Rallye Monte Carlo. Celkově se vyrobilo 37 397 vozů, z toho mělo 19 992 motor o objemu 2,4 litru a 17 405 vozů 3,4 litrový motor. Model Mark I u Jaguaru zahájil novou éru velkosériové výroby. V roce 1959 byl ovšem zastíněn úspěšnějším modelem Mark II.\n"}
{"id": "450373", "url": "https://cs.wikipedia.org/wiki?curid=450373", "title": "Velká cena San Marina silničních motocyklů 2008", "text": "Velká cena San Marina silničních motocyklů 2008\n\nVelká cena San Marina silničních motocyklů 2008 se uskutečnila od 29.-31. srpna, 2008 na okruhu Misano Circuit.\n\nUž na 50 bodů zvýšil Valentino Rossi svůj náskok na Caseyho Stonera,který v Brně zaváhal a závod nedokončil. Daniel Pedrosa označil poslední závod jako \"nejhorší závod své kariéry\". Obhájcem loňského vítězství byl Casey Stoner.\n\nPo Velké ceně České republiky se uskutečnily na Masarykově okruhu dvoudenní testy. Oba dva dny jel nejrychleji Casey Stoner na Ducati. Čas nejrychlejšího činil 1:55.855. Týmy se zaměřily hlavně na testování pneumatik. U Kawasaki vyzkoušeli nové komponenty a Honda motor s pneumatickýmy ventily.\n\nMarco Melandri,který se letos u Ducati trápí,osedlá v příští sezóně stroj Kawasaki. Melandri měl původně u Ducati jezdit minimálně dva roky, ale obě strany se dohodly na předčasném ukončení smlouvy na konci sezóny. Ital tak nahradí u japonské továrny australana Westa. Naopak pro Ducati by příští rok mohl startovat Nicky Hayden.\n\nPřestože američan Hayden nastoupil do všech tréninků,kvalifikace a warm-upu,rozhodl se v závodě nestartovat.\n\nDe Puniet padá a končí.\nde Angelis padá a končí.\nDovizioso předjíždí Nakana a jde na 5.místo.\n\nValentino Rossi zajistil Itálii 700.vítězství v Mistrovství světa silničních motocyklů\n\nBridgestone získal v San Marinu své 30.vítězství v MotoGP.\n\n50.závod pro Chrise Vermeulena v MotoGP.\n\nAoyama a Kallio také kolidují a padají a končí.\nBarbera předjíždí Simoncelliho a jde na 2.místo.\nPasini předjíždí Espargara a jde na 4.místo.\nBautista předjíždí Espargara a jde na 5.místo.\nBarbera a Simoncelli předjíždí Takahashiho a jdou na 2 a 3.místo.\nSimon předjíždí Espargara a jde na 5.místo.\nBautista předjíždí Takahashiho a jde na 3.místo.\nLocatelli předjíždí Simona a jde na 6.místo.\nEspargaro odstupuje pro poruchu ze závodu.\nBarbera předjíždí Simoncelliho a jde na 3.místo.\nSimoncelli padá,ale vrací se na 6.místě.\n\nRedding padá a končí.\nBonsey odstupuje ze závodu.\nDi Meglio předjíždí Espargara a jde na 6.místo.\nOlive předjíždí Terola a jde na 6.místo\nEspargaro odstupuje ze závodu pro poruchu.\nDi Meglio padá a končí.\nBradl pro poruchu odstupuje.\nMarquez předjíždí Terola a jde na 4.místo.\n"}
{"id": "450375", "url": "https://cs.wikipedia.org/wiki?curid=450375", "title": "Georgiánská architektura", "text": "Georgiánská architektura\n\nGeorgiánská architektura je pojem označující souhrnně architekturu georgiánského období, tedy období vlády Jiřího I., Jiřího II., Jiřího III. a Jiřího IV., kteří vládli mezi lety 1714 a 1830, ve Spojeném království a celém britském impériu. Georgiánský styl stavitelství navazuje na anglické baroko (mezi nejvýznamnější představitele patřil sir Christopher Wren) a raný se kryje s evropským rokokem, pozdější větší část je ovlivněna klasicismem. Typickými stavebními materiály stylu byly kámen nebo cihla. Typickými barvami byla červená, hnědá a bílá.\n"}
{"id": "450379", "url": "https://cs.wikipedia.org/wiki?curid=450379", "title": "Senátní obvod č. 74 – Karviná", "text": "Senátní obvod č. 74 – Karviná\n\nSenátní obvod č. 74 – Karviná je podle zákona č. 247/1995 Sb. tvořen částí okresu Karviná zahrnující obcemi Bohumín, Rychvald, Petřvald, Havířov, Horní Suchá, Stonava a Albrechtice.\n\nSoučasným senátorem je od roku 2006 sociálnědemokratický starosta Bohumína Petr Vícha.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "450382", "url": "https://cs.wikipedia.org/wiki?curid=450382", "title": "Vandana Shiva", "text": "Vandana Shiva\n\nVandana Shiva (* 5. listopadu 1952, Dehra Dun, Uttarakhand, Indie) je indická spisovatelka, ekoložka a feministka.\n\nZabývá se zejména problematikou biodiversity a ekologického zemědělství. Působí jako ředitelka Nadace pro vědecký výzkum, technologii a přírodní zdroje (Research Foundation for Science, Technology and Natural Resource Policy) v Dillí. Je také členkou The Third World Network a jednou z předních osobností Mezinárodního Fóra o Globalizaci.\n\n"}
{"id": "450383", "url": "https://cs.wikipedia.org/wiki?curid=450383", "title": "Jiří Růžička (herec)", "text": "Jiří Růžička (herec)\n\nJiří Růžička ml. (8. ledna 1956 Praha – 20. února 1999 Praha) byl český herec. \n\nPocházel z herecké rodiny, jeho rodiči byli herci Jiří Růžička st. (1932–2003) a Helena Růžičková (1936–2004). Pokoušel se nastoupit na konzervatoř, ale nebyl přijatý, proto následně vystudoval střední ekonomickou školu a krátce pracoval jako prodavač. Později se u filmu přeci jen prosadil, především hrál po boku své matky, s niž vystupoval i na zájezdech, kdy k dosažení komického účinku oba využívali mimo jiné své korpulentní postavy. Bylo období, kdy vážil téměř 300 kg. Byl celkem třikrát ženatý. S poslední manželkou Helenou měl dcery Lucii a Kamilu, manželství bylo po osmi letech rozvedeno.\n\nZemřel ve Fakultní Thomayerově nemocnici v Praze.\n\n\n\n\n"}
{"id": "450385", "url": "https://cs.wikipedia.org/wiki?curid=450385", "title": "Mount Ossa", "text": "Mount Ossa\n\nMount Ossa je s nadmořskou výškou 1617 m nejvyšší horou Tasmánie.\n\nMount Ossa se nachází v centrální části australského spolkového státu Tasmánie v národním parku Cradle Mountain-Lake St Clair National Park. Národní park má rozlohu 1612 km² a je součástí světového dědictví UNESCO. Hora je relativně lehce přístupná, jen přímo u vrcholu je nutné překonat několik skal. Počasí na kopci je velice proměnlivé, zimě je velice větrno a je období se sněhovou pokrývkou. Sníh je zde od května do října, i mimo toho období však může sněžit. Nejlepší období na výstup je v létě, počasí je méně extrémní. Za svou neporušenou přírodu region vděčí rodáku z Rakouska Gustavovi Weindorferovi. Díky jeho snaze byl dne 16. května 1922 založen národní park v okolí hory.\n\n Mount Ossa, Tasmania\n"}
{"id": "450386", "url": "https://cs.wikipedia.org/wiki?curid=450386", "title": "Ichthys", "text": "Ichthys\n\nIchthys (v řečtině Ἰχθύς, kapitálkami: ΙΧΘΥΣ nebo i ΙΧΘΥC), lze se setkat i s přepisem Ichthus, je v řečtině výraz pro „rybu“ Je to symbol, který byl hojně používán ranými křesťany jako tajné heslo v dobách, kdy byli pronásledováni. Znám je také pod přezdívkou „Ježíšova ryba“.\n\nSymbol ryby byl používán na tomtéž místě již dříve jako symbol několika božstev. Amulety ve tvaru ryby (také delfína) symbolizovaly plodnost. Ichtys se týkala také lidské sexuality a znázorňovala ženský klín (nebo dělohu). Znak ryby je také spojován s Afroditou, Atargatou, Dagonem a některými dalšími místními původními bohy.\n\nUžití Ichthys jako hlavního symbolu prvotních křesťanů může být vnímáno jako kryptogram. \"Ichthys\" (ΙΧΘΥΣ, řecky ryba) se dá číst jako slovo složené z prvních písmen slovního spojení: Ježíš Kristus, Boží syn, Spasitel. V originále Ἰησοῦς Χριστός, Θεοῦ Υἱός, Σωτήρ, \"Iésús Christos Theú Huiós, Sótér\".\n\nPodle historiků se ve dvanáctém století začalo znovu používat motivu Ichthys, tentokrát doplněného o křížek (místo oka) nebo nápis ΙΧΘΥC. Původní forma \"Ichthys\" je kruh obsahující řecká písmena uspořádaná tak, aby výsledek vypadal jako osmipaprsčité kolo.\n\nRyby jsou v evangeliu zmiňovány několikrát a je jim dáván symbolický význam. Několik z Ježíšových učedníků bylo rybáři. Pověřil je se slovy „Udělám z vás rybáře lidí.“\n\nPři krmení davů byl k Ježíši přinesen malý chlapec s „pěti krajíčky chleba a dvěma rybkami“. Ptali se ho: „Ale co jsou oni, mezi tolika jinými?“ Ježíš zmnohonásobil množství chleba i ryb a nakrmil tím celý dav.\n\nV Matoušovi 13:47–50 Ježíš přirovnává Boží rozhodnutí, kdo vystoupí do nebe a kdo propadne peklu, rybářům třídícím jejich úlovek: ponechávají si ty dobré ryby a ty špatné vyhazují pryč.\n\nV Janovi 21:11 je zaznamenáno, jak učedníci chytali celou noc, ale nic neulovili. Ježíš jim poradil, aby rozhodili sítě na opačné straně lodi – a oni pak ulovili 153 ryb!\n\nMálo citovaný výskyt ryb v Ježíšově životě můžeme nalézt i v Matoušovi 17:24–27, kde Kristus říká Petrovi, aby šel na ryby, neboť peníze na zaplacení chrámových daní najde v ústech chycené ryby.\n\nIchthys byla nalezena už v římských katakombách z prvního století.\n\nKdyž byli křesťané v prvním století n. l. pronásledováni Římany, používali rybu k označování potkávacích míst a kobek nebo k rozlišení spojenců od nepřátel.\n\nExistuje několik hypotéz, jak a proč byla vybrána ryba. Některé zdroje naznačují, že by mohlo jít o doporučení Klémenta Alexandrijského jeho dopisovatelům (Paedagogus, III, xi) vyrýt do svých pečetí rybu nebo holubici. Nicméně je známo z římských staveb, že toto znamení užívali již dříve. Také mohlo být myšleno jako protest proti zbožňování římského císaře během vlády Domitiana v prvním století našeho letopočtu. Mince nalezené v Alexandrii o něm referují jako o „synu božím“ (Theú Huiós). Ve skutečnosti už tento titul (divi fillius) užívali předchozí panovníci od smrti Julia Caesara, který byl následně prohlášen za boha.\n\nJežíšova ryba se stala moderní ikonou křesťanství. Dnes lze tento symbol nalézt například jako samolepku na autech, přívěscích či jiných špercích symbolizujících, že nositel je křesťan. Jako logo ho také používají některé společnosti a univerzitní spolky.\n\nIchthus je také jméno pro pravidelný křesťanský hudební festival pod širým nebem. Koná se každoročně během června ve městě Wilmore v americkém státě Kentucky.\n\n\n\n"}
{"id": "450395", "url": "https://cs.wikipedia.org/wiki?curid=450395", "title": "Tanijamova-Šimurova domněnka", "text": "Tanijamova-Šimurova domněnka\n\nTanijamova-Šimurova domněnka (také Tanijamova-Šimurova konjektura) je matematická věta. Původně šlo pouze o domněnku formulovanou Jutakou Tanijamou a Góro Šimurou v padesátých letech 20. století. Byla dokázána v roce 1994 Andrewem Wilesem v rámci důkazu velké Fermatovy věty.\n\nTo znamená, že členy M-řady jisté modulární formy souhlasí s členy E-řady dané eliptické rovnice (zjednodušeně). De facto to znamená, že daná eliptická rovnice je svázána s modulární formou pomocí odpovídající si E-řady a M-řady, přičemž obě tyto řady splývají.\n"}
{"id": "450397", "url": "https://cs.wikipedia.org/wiki?curid=450397", "title": "Kejtovský potok", "text": "Kejtovský potok\n\nKejtovský potok je pravostranný a největší přítok řeky Trnavy v okrese Pelhřimov v Kraji Vysočina. Délka jeho toku činí 22,1 km. Plocha povodí měří 91,0 km².\n\nPotok pramení jihozápadně od Obrataně v nadmořské výšce okolo 600 m. Po celé své délce teče převážně severovýchodním směrem. Pod Obrataní, kterou protéká, napájí spolu s Vintířovským potokem rybník \"Dvořiště\", pod nímž meandruje přírodní památkou Kejtovské louky. Odtud potok směřuje lesnatým údolím směrem k Pacovu, jehož jihovýchodním okrajem protéká. Pod Pacovem přijímá zprava svůj největší přítok \"Novodvorský potok\". Po zhruba dalších 7 km toku se vlévá zprava mezi Samšínem a Hořepníkem do řeky Trnavy na 23,7 říčním kilometru, v nadmořské výšce 458 m.\n\n\nPrůměrný průtok Kejtovského potoka u ústí činí 0,56 m³/s.\n\nM-denní průtoky u ústí:\n"}
{"id": "450409", "url": "https://cs.wikipedia.org/wiki?curid=450409", "title": "Chůva k pohledání", "text": "Chůva k pohledání\n\nChůva k pohledání (v anglickém originále The Nanny) je americký sitcom, koprodukovaný Sternin & Fraser Ink, Inc. a Highschool Sweethearts Productions ve spolupráci s TriStar Television pro CBS network, kde byl vysílán od 3. listopadu 1993 do 23. června 1999. V České republice je často opakován na televizi Prima. V hlavní roli se objevuje Fran Drescher jako Fran Fine, atraktivní Židovka z Queens, která se náhodou stane chůvou tří dětí z newyorské vyšší třídy. Úvodní píseň napsala a nazpívala Ann Hampton Callaway.\n\nProducenti Drescher a její pozdější manžel Peter Marc Jacobson si vzali mnoho inspirace z osobního života Drescherové, včetně jmen a postav založených na blízkých příbuzných a kamarádech. Seriál získal cenu Rose d'Or, jednu cenu Emmy a třináct nominací. Navíc Drescher byla dvakrát nominována na Zlatý glóbus. Po roce 2000 bylo na základě sitcomu natočeno mnoho adaptací.\n\nVtip \"Chůvy k pohledání\" je postaven na základě mnoha opakujících se vtipů (tzv. \"running gags\", typické především pro situační komedie), za nímž stojí úspěch celého seriálu.\n\n\"Pozor.\" \"Následující text\" \"vyzrazuje děj!\"\n\n\"Chůva k pohledání\" staví na hlavní dějové linii Fran Fine s výraznými nosovkami (hraje Fran Drescher) z Flushingu v Queensu, která jako náhodou zazvoní na anglického vdovce, broadwayského producenta Maxwella Sheffielda (hraje Charles Shaughnessy). Fran nedávno její bývalý přítel Danny vyhodil z práce, kde pracovala jako svatební poradkyně, ale Maxwell si myslí, že jde o novou chůvu jeho tří dětí, kterou k němu poslali z agentury. Fran se se svými neobvyklými schopnostmi pečovatelky, krásou, smyslem pro humor a její upřímností brzy u dětí stane stejně oblíbenou jako Maxwell. Děti respektují její názor a vůbec ji mají rádi jako svoji vlastní, již zesnulou, matku. Nastává situace, kdy se obyčejná mladá žena z předměstí setkává s modrou krví; Fran pořádnému, až upjatému Maxwellovi a jeho dětem v postupných dávkách podává \"logiku Queensu\" a pomáhá jim stát se šťastnou a živou rodinou.\n\nHrdým členem Sheffieldovy domácnosti je sluha Niles (Daniel Davis), který pozorně sleduje všechny události v domě a svým obratným jazykem je komentuje. Ihned pozná Franinu schopnost udržovat teplo rodinného krbu a skamarádí se s ní. Špičkuje se s Maxwellovou „nóbl“ obchodní společnicí C.C. Babcock, která brzy pochopí, že nejen ona, ale i Fran pomýšlí na Maxwella . Avšak C.C na konci seriálu pozná, že Niles je její skutečná láska...\n\nKe konci řekne Maxwell Fran, že ji miluje. On to ale odvolá a Fran se na něj naštve. Avšak stejně se do sebe zamilují a postupně se políbí, pomilují, vezmou a z něj vzniknou dvojčata. Poté se přestěhují na Floridu.\n\nKolem Fran se pravidelně točí „typická posedlá a jídlo milující židovská matka“ Sylvia; její vzácně viděný, avšak často zmiňovaný otec Morty; senilní babička Yetta Rosenberg závislá na cigaretách, která se domnívá, že Maxwell je Franin manžel a děti také; a hloupá nejlepší kamarádka Val Toriello.\n\n\"Chůva k pohledání\" měla stále obsazení po celých šest sérií, o kterém celý příběh byl, s mnohými krátkodobými vedlejšími postavami, ale i hostujícími hvězdami.\n\nPřestože většina dílů byla o skupině hlavních postav, \"Chůva k pohledání\" spolupracovala s obrovským množstvím hostujících hvězd. Za mnohé například Pamela Anderson jako Franina nemesis Heather Biblow, Ray Charles jako Yettin snoubenec Sammy, Lainie Kazan jako Franina teta z otcovy strany Freida a Spalding Gray jako Dr. Jack Miller. Většina hostů se objevila v jediné epizodě za sebe sama, především ve spojení s Maxwellovými obchodními vztahy, a to herci jako Chevy Chase, Billy Ray Cyrus, Lesley-Anne Down, Erik Estrada, Dan Aykroyd, Joe Lando, Shari Lewis, Bette Midler, Jane Seymour, Cloris Leachman, Elizabeth Taylor, Jason Alexander, Lynn Redgrave a Hunter Tylo; mediálně známé osobnosti Roger Clinton, Jr., Jay Leno, David Letterman a Donald Trump; z hudebníků třeba Celine Dion, Cher, Elton John, Eartha Kitt, Patti LaBelle a Brian Setzer a mnoho dalších. Herečka a modelka Twiggy se ukázala v jedné epizodě v roce 1994. Raper Coolio, Whoopi Goldberg, Steve Lawrence a Rosie O'Donnell hostovali i jako postavy, tak i jako oni sami v různých dílech. Trojnásobný účastník americké reality show Survivor Jonathan Penner hrál Franina bývalého snoubence Dannyho Imperielliho. James Marsden se představil jako Maggiein přítel Eddie a Telma Hopkins si zahrála Franinu „matku“ v díle \"Franin původ\".\n\nFran Drescher si zopakovala svou roli Bobbi Fleckman z filmu \"This Is Spinal Tap\" a také se jednou objevila za sama sebe (tzv. cameo; Charles Shaughnessy ji následoval ve dvojroli jako sultán ve speciálním díle. Skuteční rodiče Fran Drescher, Morty a Sylvia Drescher si zahráli strýčka Stanleyho a tetu Rose; její pes Chester hrál mazlíčka C.C. ve více než tuctu epizod. Manžel Renée Taylor, Joe Bologna, a jejich syn Gabriel hráli menší role doktorů. Ray Romano hostoval v seriálu jako Ray Barone, Franin bývalý spolužák, spojíc \"Chůvu k pohledání\" se svou komedií \"Raymonda má každý rád\". Tom Bergeron hrál sebe v epizodě, kde Maxwell byl hvězdou Hollywood Squares namísto Andrewa Lloyda Webbera.\n\nPremiérové vysílání v USA ve středu večer — v kolizi s \"Kutilem Timem\" — seriál velice oslabovalo, dokonce byl málem zrušen, přestože do měl velké ambice. Sitcom byl ale velice populární na mezinárodním poli, zvláště v Austrálii, kde šlo o jeden z nejlépe hodnocených pořadů druhé poloviny devadesátých let.\n\nPřes velkou oblibu veřejnosti sponzoři vytýkali scenáristům, že zacházejí příliš daleko v otázkách etnické příslušnosti a Drescher hraje přílišnou Židovku. Herečka, cítíce tlak na změnu identifikace s charakterem své postavy, odmítla změnit Fran v Italoameričanku: „V televizi musíte pracovat rychle, co nejreálněji. A pro mě je ve skutečnosti nejpřirozenější Židovka a chci ji hrát tak věrohodně, jak umím.“ Naproti tomu, producenti přišli s rozhodnutím, že naproti ní by měla být rodina britského původu, takže „nepůjde tolik o Židovku, jako spíše o Američany, kterým jste fandili,“ vysvětluje Sternin. „Myšlenkou bylo, udělat ji americkou holkou, která se občas projeví jako Židovka, než Židovkou pracující pro WASPy.“\n\nChůva k pohledání byla vysílána ve více než osmdesáti zemích světa. Navíc, byly v mnoha zemích natočeny lokalizované verze tohoto seriálu, které však velmi dodržovaly původní scénář, až na několik malých úprav vzhledem k odlišným kulturám každé země. Ruská verze byla natolik populární, že několik původních amerických scenáristů bylo pověřeno napsat nový scénář, až budou originální epizody znovu zpracovávány.\n"}
{"id": "450413", "url": "https://cs.wikipedia.org/wiki?curid=450413", "title": "Moskvič 410", "text": "Moskvič 410\n\nMoskvič 410 (rusky: Москвич-410) a Moskvič 411 (rusky: Москвич-411) byly automobily vyráběné automobilkou MZMA (Moskevský Závod Malolitrážních Automobilů). Jednalo se o Moskvič 402 se zesílenou karoserií, většími koly a dalšími úpravami.\n\nVýroba Moskviče 410 začala v roce 1957. O rok později byl modernizován a přejmenoval se na Mosvkič 410N. Roku 1959 se začalo vyrábět kombi Moskvič 411. Následující rok byl vyroben jeden prototyp užitkového vozu Moskvič 431. O rok později pak byla výroba Moskviče 410N i Moskviče 411 ukončena, celkem se vyrobilo 11 900 vozů Moskvič 410 a 1500 Moskvičů 411.\n\n"}
{"id": "450419", "url": "https://cs.wikipedia.org/wiki?curid=450419", "title": "Shanghai Masters", "text": "Shanghai Masters\n\nShanghai Masters je profesionální tenisový turnaj mužů, k roku 2013 sponzorovaný společností Rolex. Založen byl v sezóně 2009 a odehrává se v čínské Šanghaji. Dějištěm konání je městeské sportoviště Qizhong Forest Sports City Arena, v němž jsou instalovány kryté dvorce s tvrdým povrchem. V rámci okruhu ATP World Tour je zařazen do kategorie ATP Masters 1000, druhé nejvyšší po Grand Slamu.\n\nSoutěže dvouhry se účastní padesát šest tenistů a do čtyřhry nastupuje dvacet čtyři párů. Rozpočet činí 7 655 540 dolarů. Odehrává se v říjnovém termínu. V letech 2009–2011 se stal nejlepším turnajem kategorie ATP Masters 1000 na mužském okruhu.\n\nPři premiérovém ročníku roku 2009 nesl název \"Shanghai ATP Masters 1000\". Od sezóny 2010 pojmenování odráží název hlavního sponzora turnaje \"Shanghai Rolex Masters\".\n\n"}
{"id": "450420", "url": "https://cs.wikipedia.org/wiki?curid=450420", "title": "Jan Adam Dietz", "text": "Jan Adam Dietz\n\nJan Adam Dietz (1671 – 24. února 1742 v Jezeří) byl český sochař, který působil v severních Čechách v první polovině 18. století.\n\nJako devítiletý zažil morovou epidemii, která v nedalekém Mostě zabila na 1100 lidí. Práce tohoto sochaře se nacházejí např. v Mostě, kde se podílel např. na sloupu sv. Jana Nepomuckého, sousoší sv. Jana Nepomuckého z dvacátých let 18. století (obě se dnes nacházejí u přesunutého děkanského kostela Nanebevzetí Panny Marie). V roce 1729 vytvořil také plastiku lva na kašně v Mostě. Kašna samotná je dílem Vincence Petrasche z let 1687–1689. Dietzovým dílem je také oltář v mosteckém kostele Nanebevzetí Panny Marie, který vznikal v letech 1730–1773, přičemž z větší části vznikl oltář v letech 1730–1737, o obrazy a sochy byl doplněn právě až roku 1773. Dílem jeho a jeho dílny jsou také sochy apoštolů (svatý Ondřej, Juda Tadeáš, Šimon, Jan, Jakub Větší a Tomáš) v tomto kostele. Jan Adam Dietz zemřel 24. února roku 1742 ve věku 71 let.\n\n\n"}
{"id": "450422", "url": "https://cs.wikipedia.org/wiki?curid=450422", "title": "Galerista", "text": "Galerista\n\nGalerista (od galerie, výstavní místnost) je obchodník, který provozuje výstavní místnost pro výtvarné umění nebo fotografii. Od jiných obchodníků s uměním se liší právě tím, že sám pořádá výstavy. Galeristé plní důležitou funkci, protože veřejnost seznamují zejména se současnými umělci a těm naopak zprostředkují styk se sběrateli a kupci.\n\nHlavně na přelomu 19. a 20. století sehráli někteří galeristé velmi významnou úlohu ve vývoji moderního umění – impresionismu, kubismu, surrealismu a dalších. Mezi nejznámější patřili Paul Durand-Ruel (1831–1922), Paul Guillaume (1891–1934), Daniel-Henry Kahnweiler (1884–1979) a Ambroise Vollard (1869–1939) v Paříži, Heinrich Thannhauser (1859–1934) v Mnichově, Klaus Perls (1912–2008) v New Yorku nebo Ernst Beyeler v Basileji. Většina z nich byla zároveň také sběrateli a někteří kromě toho i mecenáši výtvarných umělců.\n\nVýznamným galeristou fotografických děl byl Alfred Stieglitz (1864 – 1946). Ve svých newyorských galeriích , \"291\", a vystavoval během čtyřiceti let fotografie uznávaných i začínajících evropských a amerických fotografů a výtvarná díla impresionistů, postimpresionistů, kubistů, futuristů a představitelů dalších nových uměleckých směrů.\n\n"}
{"id": "450430", "url": "https://cs.wikipedia.org/wiki?curid=450430", "title": "Období Heisei", "text": "Období Heisei\n\nObdobí Heisei (: 平成時代, \"Heisei-džidai\") je označení pro historické období Japonska, které spadá do období Japonska 1989 až 2019. Předcházelo mu období Šówa. Během období Heisei je v čele Japonska syn předchozího císaře Hirohita, císař Akihito. Korunován byl 7. ledna 1989. Jako název své éry zvolil \"Heisei\" (\"všudypřítomný mír\").\n\nPo abdikaci císaře Akihita nastoupil na trůn v roce 2019 císař Naruhito a zahájil tak období Reiwa. \n\nV 90. letech přišlo období deflace a minimálního růstu hospodářství, známé jako Ztracená dekáda. Japonsko řešilo tuto hospodářskou krizi investicemi do veřejných zakázek – výstavby silnic, mostů a další infrastruktury. Tím se však Japonsko nesmírně zadlužilo. Potřebné ekonomické reformy se prováděly pomalu a váhavě a výsledky se začaly dostavovat až na počátku 21. století, kdy tehdejší předseda vlády Džuničiró Koizumi zprivatizoval státní majetky a přinutil banky odepsat některé dluhy.\n\n17. ledna 1995 postihlo oblast Kansai zemětřesení, které ukázalo další problémy v Japonsku. Vysoce rozvinutou byrokracii, což způsobilo zpoždění pomoci do postižené oblasti a porušování předpisů při stavbách, kdy byl používán nekvalitní materiál.\n\n20. března 1995 zaútočili stoupenci náboženské sekty Óm šinrikjó v Tokijském metru jedovatým plynem sarinem. Tato událost podnítila diskuse o japonské společnosti a náboženské svobodě.\n\nV roce 2005 se konala v prefektuře Aiči výstava Expo 2005.\n\nV roce 2007 zasáhla Japonsko světová finanční krize, která zvýšila hodnotu jenu o několik desítek procent, čímž uvrhla japonské exportéry do velkých problémů, naopak pomohla obdobně zaměřeným jihokorejským konkurentům.\n\nV březnu 2011 bylo Japonsko zasaženo největší katastrofou od druhé světové války. Zemětřesení o síle 9 st. Richterovy stupnice a následná vlna tsunami (v některých místech až 10 metrů vysoká) zasáhla významnou oblast na severovýchodě největšího japonského ostrova Honšú. Vlna tsunami poškodila Jadernou elektrárnu Fukušima I v důsledku čehož došlo k velmi těžké jaderné havarii.\n\n\n"}
{"id": "450438", "url": "https://cs.wikipedia.org/wiki?curid=450438", "title": "MARS-Gauche républicaine", "text": "MARS-Gauche républicaine\n\nMARS-Gauche républicaine (česky MARS-Republikánská levice) bylo francouzské levicově republikánské politické hnutí. Vzniklo v březnu 2007 následkem spojení \"Hnutí pro sociální a republikánskou alternativu\" (francouzsky Mouvement pour une alternative républicaine et sociale, MARS), které existovalo od roku 2003 a \"Republikánské levice\" (Gauche républicaine, GR).\n\nV listopadu 2008 oznámil předseda hnutí Éric Coquerel splynutí s Levicovou stranou (PG).\n"}
{"id": "450441", "url": "https://cs.wikipedia.org/wiki?curid=450441", "title": "Parti républicain syndicaliste", "text": "Parti républicain syndicaliste\n\nParti républicain syndicaliste (PRS), česky Syndikalistická republikánská strana, byla francouzská syndikalistická politická strana. Po rozpadu strany Le Faisceau, první strany inspirované italským fašismem ve Francii, ji v roce 1928 založil Georges Valois. Mezi jejími členy se nacházeli bývalí anarchisté, neojakobíni i budoucí přívrženci levicového gaullismu. Cílem strany bylo dosažení nové ekonomiky založené na silnýh odborech a korporatismu.\n\nI přes blízkost k tzv. \"krajně pravicovým ligám\" (často militantní neparlamentní organizace ve 30. letech) se PRS spojila s levicí a mnoho jejích členů (včetně Valoise) se angažovalo v odboji během nacistické okupace (Résistance).\n\nHlavní tiskový orgán strany nesl jméno \"Les Cahiers bleus\".\n"}
{"id": "450443", "url": "https://cs.wikipedia.org/wiki?curid=450443", "title": "Storožynec", "text": "Storožynec\n\nStorožynec (; ; ) je město v ukrajinské části Bukoviny. Přestože má jen 14 000 obyvatel (Ukrajinci a Rumuni), je druhým největším městem Černovické oblasti. Od hlavního města oblasti Černovic je vzdálen 22 km jihozápadním směrem. Leží v širokém údolí řeky Siret v nadmořské výšce 366 m.\n\nPrvní písemná zmínka pochází z roku 1448, kdy byl okolní kraj součástí Moldavského knížectví. Od roku 1775 až do roku 1918 byl součástí Rakouského císařství, mezi válkami patřil tzv. Velkému Rumunsku, od r. 1944 Ukrajinské SSR, od r. 1991 Ukrajině. Roku 1886 sem byla přivedena železnice Hlyboka – Berehomet, dnes velmi málo frekventovaná. Rok 1904 ve znaku odkazuje na přiznání městských práv. Nejvýznamnější pamětihodností je místní dendrologický park, založený roku 1912.\n\nDen města se slaví třetí květnovou neděli.\n\n"}
{"id": "450447", "url": "https://cs.wikipedia.org/wiki?curid=450447", "title": "Parti frontiste", "text": "Parti frontiste\n\nParti frontiste (PF), česky \"Frontistická strana\", byla francouzská politická strana, kterou v roce 1936 založili Gaston Bergery a Georges Izard. \n\nBergery, původně člen Radikálně-socialistické strany, byl pro své radikálně antifašistické názory přezdíván jako \"radikál-bolševik\". Strana se přidala k Lidové frontě a ve volbách do Národního shromáždění 1936 získala 2 mandáty. Zvolení zástupci strany se stali členy parlamentního klubu Nezávislé levice, který sdružoval malá uskupení levostředového charakteru. \n\nGaston Bergery se však časem sblížil s krajní pravici, podporoval pacifismus a Mnichovskou dohodu. Následně se stal velmi aktivním spolupracovníkem Philippa Pétaina a vichistického režimu. Naopak Izard vstoupil do hnutí odporu.\n"}
{"id": "450451", "url": "https://cs.wikipedia.org/wiki?curid=450451", "title": "Patricia Heaton", "text": "Patricia Heaton\n\nPatricia Heaton (* 4. března 1958 Bay Village, Ohio) je americká herečka, kterou proslavila především její role v seriálu \"Průměrňákovi,\" kde si zahrála unavenou matku Frankie Heckovou, celkem v 9 sezónách. \"Raymonda má každý rád\" od společnosti CBS a \"Zpátky do studia\" od společnosti Fox. Získala dvě ceny Emmy a na pět dalších byla nominována.\n\nJe vdaná za britského herce Davida Hunta, s nímž má čtyři syny. Náleží k hnutí pro-life, jehož stanoviska veřejně hájila např. v kauze Terri Schiavo.\n\nV roce 2008 podporovala ve volbách na amerického prezidenta kandidáta Johna McCaina.\n\n"}
{"id": "450453", "url": "https://cs.wikipedia.org/wiki?curid=450453", "title": "Sylvestr Krnka", "text": "Sylvestr Krnka\n\nSylvestr Krnka (29. prosince 1825 Velký Bor u Horažďovic – 4. ledna 1903 Michle ) byl český puškař a vynálezce.\n\nVe třinácti letech nastoupil tento syn vesnického koláře do učení ke známému puškařskému mistru Mathiasi Nowotnému (1805–1857) ve Vídni (budoucí firma Springer), později se stal měšťanem ve Volyni, kde měl vlastní dílnu a od roku 1848 zde působil jako městský puškař a dodavatel zbraní pro národní gardu. Garda však byla záhy po revolučních událostech v letech 1848–1849 rozpuštěna a Krnka začal mít existenční problémy. Svoji konstrukci zadovky s otočným záklopkovým závěrem předložil k vyzkoušení pražskému velitelství Polní dělostřelecké brigády v prosinci 1849, avšak zbraň byla zamítnuta. V letech 1854–1867 sloužil jako puškař u 10. pluku hulánů hraběte Clam-Gallase (des Graf Clam-Gallas 10. Uhlanen-Regiment), poté se usadil ve Vídni. Zadovku a jednotný náboj jeho konstrukce zavedly v roce 1869 do výzbroje ruská carská armáda a Černá Hora. Pušky systému Krnka se později také dostaly do výzbroje bulharské a rumunské armády. V roce 1871 se vrátil z Petrohradu do Prahy, kde na Vinohradech zakoupil vilu. O pět let později přesídlil do Michle (tehdy vesnice za Prahou), kde si zařídil puškařskou dílnu. V Michli pracoval nejen na konstrukcích svých zadovek a tzv. zrychličích střelby, ale také zde vyráběl od roku 1883 na zakázku vozíky, poháněné lidskou silou. Zrychliče střelby, jež měly přechodně vyřešit problém rychlopalby jednoranových zadovek, neúspěšně nabízel ve Francii, v Belgii, v Německu a ve Švédsku. Během let 1887–1889 spolupracoval se svým synem Karlem Krnkou na konstrukcích opakovacích pušek. Snahy o jejich prosazení do výzbroje některých evropských armád však byly neúspěšné. Poslední významnou konstrukci Sylvestra Krnky představovala hydraulická tramvaj, prezentovaná na Národopisné výstavě českoslovanské v Praze roku 1895. Konstrukcemi zbraní se zabýval jeho syn Karel Krnka (1858–1926).\n\nDle náhrobku byl nositelem těchto vyznamenání:\n\n\n\n"}
{"id": "450454", "url": "https://cs.wikipedia.org/wiki?curid=450454", "title": "Anticikanismus", "text": "Anticikanismus\n\nAnticikanismus (psáno též \"anticiganismus\") je termín, který v českém prostředí pro označení protiromských postojů zavedl spisovatel Václav Miko ve své knize \"\"Anticikansmus v Čechách\"\" . Problémy soužití Romů s ostatním obyvatelstvem jsou podle některých autorů největší právě v zemích bývalého východního bloku, zejména Česku, Rumunsku, Bulharsku, Slovensku a Maďarsku.\n\nJedním z prvních pokusů (ovšem poplatných své době) o analýzu situace Romů ve společnosti byl příspěvek autora Kř. (Dr. Emanuela Kováře) v Ottově slovníku naučném z let 1888 až 1909. V tomto článku popisuje Kovář mnoho údajných dobrých, špatných i mravně indiferentních \"charakteristických\" vlastností cikánů, což byl tehdy běžně používaný výraz označující všechny Romy. Příčinou proticikánských postojů mohou být podle Kováře ty z údajných vlastností Romů, které prý nejvíce způsobují, že se Romové dostávají s místní majoritní kulturou do konfliktu. Kromě údajné kočovné povahy a údajného opovrhování usedlým životem je to prý též absence smyslu pro budoucnost a povinnost, náboženská přelétavost a sklon k pověrčivosti, sklony k nemravnosti, zlodějství a nepočestnosti a štítivost vůči evropsky chápané práci.\n\nObdobí pronásledování Cikánů se v evropské historii objevovaly již od dob jejich rozšíření po Evropě, například ve Španělsku koncem 15. století byli pronásledováni spolu se Židy a Maury. Represe byly spojené s vyvrcholením reconquisty.\n\nAutor \"Jna.\" (farář Josef Ješina) v Ottově slovníku popisuje, že za husitských dob česká snášenlivost lákala do země ještě větší houfy Cikánů, kteří se po Čechách rozšiřovali „valně a volně“, přičemž v jižních Čechách a v Praze pokojně žili i ve 2. polovině 15. století, a v dobách pronásledování v západní Evropě nacházeli v Čechách útočiště. Byli však podezírání ze spolčování s Turky a paličství v jejich prospěch. 21. dubna 1688 vydal císař Leopold I. dekret o vypovězení Cikánů z české země, avšak ten se ukázal neúčinným a do Čech přibývali další Cikáni z Moravy a Slezska.\n\nReskript z 2. července 1697 prohlásil Cikány za psance, každý dopadený muž mohl být beztrestně zabit. Následovala rozsáhlá krvavá štvanice proti romskému obyvatelstvu, avšak přesto ještě další uherští Cikáni pronikali do lesů jižních Čech. Za Josefa I. z Uher a Moravy pronikaly další skupiny, které byly státem stíhány a jejichž členové byli při dopadení věšeni a mrzačeni, vojenským zákrokem byli pak Cikáni vyhnáni. Karel VI. vydal 20. června 1721 další dekret, v němž prohlásil cikány za psance i včetně žen, vraždění se nyní rozšířilo i na ženy. Marie Terezie represe zmírnila; dekretem z roku 1749 nařizovala vypovídání dopadených Cikánů ze země, při návratu mrskání a ocejchování, trest smrti byl až za třetí návrat, přičemž v Moravském markrabství bylo od roku 1751 zmrskání stanoveno už při prvním dopadení. Císařské výnosy zmocnily jednotlivé země, aby krajským hejtmanům umožnily s pomocí vojska a místního obyvatelstva provádět tzv. vizitace, tedy prohledávat těžko přístupné oblasti a vyhledávat v nich Cikány.\n\nRoku 1751 vydala Marie Terezie nový dekret, který umožňoval vyhošťovat již pouze cizí Cikány, zatímco domácí měli být odesíláni do svých rodišť, která měla povinnost se o ně postarat. Od počátku 60. let 18. století zahájila císařovna systematický projekt usazování a asimilace Cikánů k rolnickému životu, zejména v Sedmihradsku a v Uhrách. Součásti asimilačních opatření bylo i nahrazení slova „cikán“ výrazy Novomaďar, novorolník či novoosadník a nahrazování cikánských příjmení necikánskými, zákaz používání cikánského jazyka i specifických cikánských oděvů, zákaz působení cikánských starostů (vajdů) a povinné přijetí katolické víry. Za konkubinát (za nějž bylo považované jakékoliv soužití neuzavřené podle státních standardů, tedy církevním sňatkem – tradiční cikánský obřad stát neuznával) byly stanoveny fyzické tresty a nemanželské děti mohly být rodičům odebírány a předávány k výchově do řádných rodin. Důraz byl kladen i na povinnou školní docházku a dodržování hygienických zásad. Josef II. v programu asimilace pokračoval, na Moravě k usazování Cikánů využil pozemků zabavených rušeným církevním řádům a klášterům. Například roku 1784 rozhodl císař o usazení cikánských rodin v 18 moravských a 2 slezských obcích; dlouhodobě přetrvaly takto založené osady jen v 5 z nich, přičemž nejvýznamnější, Bohosoudov u Jihlavy a Oslavany u Brna, zanikly až v rámci romského holocaustu za druhé světové války. Českou zemi asimilační program vůbec nezasáhl.\n\nOjediněle však docházelo i v době osvícenství k brutálním proticikánským akcím, například ve vykonstruovaném Hontianském procesu v roce 1782 bylo 173 Cikánů obviněno a 40 popraveno kvůli domnělému kanibalismu, ač přiznání byla vynucena mučením a dodatečně se domnělé oběti našly živé a zdravé.\n\nPozdější policejní opatření proti Cikánům splývala s opatřeními proti tulákům. 14. července 1927 vydala československá vláda Zákon o potulných cikánech (117/1927 Sb. n. a z.), který umožňoval pořizovat zvláštní policejní soupisy kočovného a do jisté míry i usedlého cikánského obyvatelstva a upravoval vydávání cikánských legitimací a kočovnických licencí (kočovnických živnostenských listů). Československý zákon byl inspirován francouzským zákonem o kočovnících z roku 1912 a bavorským zákonem „o cikánech a zahalečích“ z roku 1926. Tento zákon se ale netýkal ani tak etnických Romů, jako spíše osob s tuláckým způsobem života; postihováni byli dle něj „nejen Cikáni z místa na místo se toulající, nýbrž i jiní tuláci po cikánsku žijící, a to v obojím případě i tehdy, mají-li po část roku - hlavně v zimě - stálé bydliště“ (§ 1).\n\n14. prosince 1937 vydal říšský vůdce SS a šéf německé policie výnos o preventivním potírání zločinnosti, který mezi asociály jmenoval cikány, cikánské míšence a cikánským způsobem kočující osoby, které řádně nepracovaly a prováděly trestnou činnost. V červenci 1938 začali být Cikáni v Říši hromadně vězněni a deportování do koncentračních táborů. 8. prosince 1938 vydal říšský vůdce SS a šéf německé policie Výnos o potírání cikánského zlořádu, který nařídil podchycení všech cikánů, cikánských míšenců a cikánským způsobem kočujících osob. V říjnu 1939 provedla říšská kriminální policie soupis všech cikánů, cikánských míšenců a cikánským způsobem kočujících osob starších 6 let a zakázala jim volný pohyb. 10. července 1942 vydal obdobné nařízení o soupisu cikánů i velitel protektorátní neuniformované policie. Dosavadní kárné pracovní tábory byly změněny na cikánské sběrné tábory.\n\nPro moderní státy, a to jak pro státy někdejšího komunistického bloku, tak pro demokraticky zaměřené kapitalistické státy, je typická snaha oficiálně se distancovat od anticikanismu a asimilační snahy pojímat v rámci rovnosti občanů nebo naopak podpory sociálně znevýhodněné skupiny, nikoliv jako rasově vymezené institucionální násilí.\n\nModerní státy komunistického bloku, do nějž země s výraznější cikánskou populací připadly, usilovaly o asimilaci tím způsobem, že na Cikány kladly stejné požadavky jako na ostatní obyvatelstvo. Stíháno bylo, pokud člověk nebyl zaměstnán (trestný čin příživnictví) a pro potulný život nedával systém nikomu mnoho prostoru. Problémy v soužití byly potlačeny a nebyly společností vnímány jako akutně aktuální. Symbolem neúspěšnosti snah o asimilaci se však v Čechách stalo mostecké sídliště Chanov, do nějž po roce 1978 byli sestěhováni Romové ze starého Mostu. Životní styl obyvatel vedl k úplné devastaci (vybydlení) panelových domů.\n\nPo pádu komunistických režimů se vyhrotil kontrast mezi částmi společnosti vyžadující tvrdší represi a kritizující neúčinnost sociálního systému a jeho zneužívání ze strany Romů a částmi společnosti usilujícími o integraci Romů a kompenzaci jejich sociálního znevýhodnění. Jako cesta k řešení začala být vedle asimilace a dorovnávání šancí považováno také kultivování specifické romské identity a kultury; tyto snahy však mají omezený dopad a nestačí čelit prohlubujícímu se společenskému rozvratu.\n\nNa přelomu 20. a 21. století začaly zájem Romů přitahovat například Spojené království a Kanada. Zpočátku některým motivovaným Romům umožnily tyto země úspěšnou asimilaci, avšak pod náporem větších skupin, které začaly neúměrně zatěžovat štědré sociální systémy těchto zemí, se státy začaly dalšímu přílivu přistěhovalců bránit. Etnické souvislosti těchto opatření však z důvodu demokratických tradic politické korektnosti nemohou být oficiálně přiznávány, byť fakticky mohou hrát roli například v metodice rozhodování o žádostech o víza.\n\nZa normální je považováno paušálně odsuzovat Cikány jako ty, kdo masově zneužívají sociální dávky, kradou, opíjejí se a dělají nepořádek. Ten, kdo požaduje pro Romy pomoc nebo zvýhodnění, je považován za pokrytce či naivu. 80 až 90 procent Čechů považuje Romy za nepřizpůsobivé a nepracovité. Komentátor MF Dnes Martin Komárek v červenci 2009 označil romskou otázku za největší společenskou bolest současné České republiky.\n\nSegregace či diskriminace Romů v České republice však není oficiální státní politikou a nejedná se o institucionální diskriminaci ze strany státu, ale o aktivity podnikatelů, regionálních politiků nebo neonacistických bojůvek. Ghetta nevznikají z institucionální vůle státu ani místní samosprávy, ale jsou důsledkem společenského propadu části romských komunit, přičemž nejsou etnicky výlučná, ale běžně v nich bydlí i podobně sociálně upadlí neromové.\n\nMedializován byl v letech 1998–2000 například spor o zděný plot, který měl oddělovat holobyty u Matiční ulice od běžné obytné zástavby na druhé straně ulice. Po dlouhá léta se táhne politický spor o budoucnost vepřína v Letech u Písku, který se nachází v blízkosti někdejšího českého internačního tábora pro Romy z doby nacismu. Jako typičtí představitelé protiromských extremistických uskupení, jako jsou zakázaná Dělnická strana jejíž demonstrace v Litvínově a následný pokus proniknout na sídliště Janov ukončil policejní zásah.\n\nV dubnu 2009 zaútočila skupina neonacistických stoupenců na dům ve Vítkově obydlený romskou rodinou. Následkem útoku byli zraněni tři lidé; nejvážněji byla zraněna dvouletá holčička. Kvůli hromadným exodům českých Romů do Kanady zavedla v červenci téhož roku Kanada pro Českou republiku vízovou povinnost, podobně dlouhodobě přistupuje Kanada i k Bulharsku a Rumunsku.\n\nOd roku 2011 se k radikálům při protiromských demonstracích v ČR přidávají masivně i místní obyvatelé. Demonstrace jsou vyvolávány v reakci na skutečnou či domnělou trestnou činnost příslušníků romského etnika a jejich účastníci mají snahu proniknout do romských lokalit. Někteří přirovnávají tyto pochody k pogromům. \n\n\n"}
{"id": "450458", "url": "https://cs.wikipedia.org/wiki?curid=450458", "title": "Žilný roj", "text": "Žilný roj\n\nŽilný roj je geologický pojem a představuje celistvý systém paralelně, lineárně či radiálně orientovaných pravých žil, vytlačených do pevninské kůry a uvízlých pod zemským povrchem. Skládá se z několika až stovek pravých žil, které byly vytlačeny do pevninské kůry ve stejném časovém období v rámci jedné intruze, jsou magmatického původu a mají stratigrafické uspořádání. Takovéto žilné roje mohou tvořit rozsáhlé magmatické provincie, které jsou součástmi provincií vulkanických.\n\nVýskyt mafických žilných rojů v archeánských a paleoproterozoických teránách je často spojován s přítomností plášťových chocholů, které jsou obvykle doprovázeny abnormálně vysokými teplotami v zemském plášti.\n\nŽilné roje mohou mít rozlohu až 400 km na šířku a délku. Nejrozsáhlejší žilný roj na Zemi je Mackenzieho žilný roj v kanadské provincii Severozápadních teritorií, který je více než 500 km široký a 3 000 km dlouhý.\n\nPodobně rozsáhlých žilných rojů na Zemi je málo, přibližně kolem dvaceti pěti. Jejich geometrické tvary však nejsou s určitostí známy, protože jsou měněny nebo kompletně ničeny deskovou tektonikou.\n\n"}
{"id": "450459", "url": "https://cs.wikipedia.org/wiki?curid=450459", "title": "Marmolejo", "text": "Marmolejo\n\nMarmolejo je hora o nadmořské výšce 6108 metrů v Andách, na chilsko-argentinské hranici. Leží osmdesát kilometrů jihovýchodně od Santiaga de Chile, na východě přírodní rezervace El Morado a severně od činné sopky San José, je nejjižnější šestitisícovkou světa. Hora je vyhaslým stratovulkánem z doby pleistocénu.\n\n"}
{"id": "450472", "url": "https://cs.wikipedia.org/wiki?curid=450472", "title": "Oudoleň", "text": "Oudoleň\n\nOudoleň () je obec v okrese Havlíčkův Brod v Kraji Vysočina. Žije zde obyvatel, kteří mají k dispozici kulturní dům, prodejnu Jednoty, poštu, školu, školku a knihovnu.\n\nPrvní písemná zmínka o obci pochází z roku 1397.\n\nV letech 1992–2010 působil jako starosta Václav Augustin, od roku 2010 tuto funkci zastává Ivo Béna.\n\nV roce 2018 získala obec ocenění v soutěži Vesnice Vysočiny 2018, konkrétně obdržela Diplom za rozvíjení lidových tradic.\n\n\n\n"}
{"id": "450473", "url": "https://cs.wikipedia.org/wiki?curid=450473", "title": "Němčice (okres Prachatice)", "text": "Němčice (okres Prachatice)\n\nObec Němčice se nachází v okrese Prachatice v Jihočeském kraji, zhruba 6 km vjv. od Netolic, 20 km východně od okresního města Prachatic a 16 km zsz. od krajského města Českých Budějovic. Němčice, nejvýchodnější obec prachatického okresu, leží na západním okraji Českobudějovické pánve (podcelek Blatská pánev, okrsek Vodňanská pánev); prochází jimi silnice II/145. Žije zde  obyvatel.\n\nPrvní písemná zmínka o obci pochází z roku 1220.\n\n\n\n\n"}
