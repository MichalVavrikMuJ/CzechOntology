{"id": "412995", "url": "https://cs.wikipedia.org/wiki?curid=412995", "title": "Multiverbizace", "text": "Multiverbizace\n\nMultiverbizace (z latinského \"multus\" – mnohý, \"verbum\" – slovo) je typ sousloví, které je utvořeno z jediného slova. Multiverbizace je zpravidla utvořena ze slovesa, které je nahrazeno jménem s předmětovým slovesem:\n\"navštívit – vykonat návštěvu, zkoumat – provádět výzkum, popravit – vykonat popravu, nařídit – vydat nařízení\".\n\nDíky multiverbizaci lze efektivně zpřesnit nebo rozvinout význam způsobem, který by u původního výrazu nebyl možný. Dochází tak k:\n\nMultiverbizace se často uplatňují v publicistickém stylu, kde umožňují rozšíření textu. Přílišné užívání multiverbizací ovšem vede k znepřehlednění textu. Opačný proces, tedy vytvoření slova ze sousloví, se nazývá univerbizace.\n\nV právnickém či byrokratickém stylu může být multiverbizace motivována snahou zachovat přesnost termínů, tedy předejít pochybnosti o tom, jestli například slovesné vyjádření přesně odpovídá jmennému vyjádření. \n\n"}
{"id": "412996", "url": "https://cs.wikipedia.org/wiki?curid=412996", "title": "Roman Smutný", "text": "Roman Smutný\n\nRoman Smutný (* 22. dubna 1985, Vyškov, Československo) je český fotbalový záložník, momentálně působící v rakouském třetiligovém klubu SC Ost Bahn XI.\n\nS fotbalem začínal v Drnovicích, kde s přestávkami působil 12 let a dočkal se i prvoligové premiéry. Přestávkami se myslí hostování v týmech SK Lipová a Rostex Vyškov. Poté přestoupil do Brna, kde se ale také v sestavě neuchytil. Byl posílán na hostování do Dosty Bystrc nebo Fotbalu Fulnek. Naposledy hostoval v prvoligovém Kladně, kde odehrál 6 zápasů a vrátil se zpět do Brna.\n\nSmutný byl reprezentantem Česka do 15 a 18 let.\n\n"}
{"id": "413000", "url": "https://cs.wikipedia.org/wiki?curid=413000", "title": "Josef Dvorník", "text": "Josef Dvorník\n\nJosef Dvorník (* 23. duben 1978 Přílepy) je bývalý český fotbalový obránce.\n\nS fotbalem začínal v domovském Hlinsku, poté přestoupil do Holešova, kde působil 10 let. Následovně odešel hrát do Zlína, kde se dočkal prvního ligového startu. Po roce si ho vyhlédl FC Baník Ostrava, kam přestoupil a kde působil devět sezon. V roce 2006 odešel ke svému prvnímu zahraničnímu angažmá, a to do slovenského MFK Ružomberok, kde odehrál 2 sezony a pak přestoupil do tureckého Manisasporu. V zimě 2008 se vrátil do vlasti, konkrétně do Brna, kde hrál do roku 2011. Poté působil ještě v SFC Opava.\n\n"}
{"id": "413002", "url": "https://cs.wikipedia.org/wiki?curid=413002", "title": "Martin Švejnoha", "text": "Martin Švejnoha\n\nMartin Švejnoha (* 25. listopad 1977, Příbram) je český fotbalový obránce, momentálně působící v rakouském týmu Wacker Innsbruck.\n\nS fotbalem začínal v domovské Březnici, poté hrál v mládežnických celcích UD Příbram a Viktorie Plzeň, kde odehrál první prvoligový zápas a poté tam působil tři sezony. V roce 1999 odešel ke svému jedinému zahraničnímu angažmá, a to na Slovensko do týmu FC Senec. Po sezoně se však vrátil zpět do Plzně, kde působil další 4 sezony. V roce 2004 odešel hrát do Starého Města a o dvě sezony později přestoupil do Brna. V roce 2009 přestoupil do rakouského klubu Wacker Innsbruck. V české nejvyšší soutěži vstřelil 4 branky.\n\nŠvejnoha byl reprezentantem Česka do 21 let, nastoupil ke třem utkáním.\n\n"}
{"id": "413003", "url": "https://cs.wikipedia.org/wiki?curid=413003", "title": "Univerbizace", "text": "Univerbizace\n\nUniverbizace (z latinského \"unus\" – jeden, \"verbum\" – slovo) je proces, kterým se ze sousloví v rámci jazykové ekonomie vytváří jednotlivé slovo (univerbát či univerbizát). Opačný proces, tedy vytváření sousloví z jednotlivého slova, se nazývá multiverbizace.\n\nVýchozím syntagmatem, z nějž je univerbizát tvořen, je nejčastěji dvojslovné spojení určovaného substantiva a jeho určujícího přívlastku, který může mít buď formu adjektivní (absolventský koncert), nebo substantivní (řidič tiráku). \n\nUniverbizace může mít v češtině například tyto formy: \n\nV užším vymezení je někdy za univerbizaci považován pouze vznik kompozita nebo spřežky, nejčastěji však bývá s univerbizací spojována sufixace určujícího adjektiva. \n\nUniverbizace je v češtině produktivnější než v západních nebo v ostatních slovanských jazycích.\n\nUniverbáty jsou úspornější a lépe se přizpůsobují gramatice: lépe se skloňují a jsou vhodnějším východiskem pro derivaci. Nevýhodou je jejich menší explicitnost, což je kompenzováno kontextem. \n\nUniverbáty se uplatňují v běžné, profesionální i slangové mluvě, často nahrazují víceslovná pojmenování z odborné a administrativní sféry. Univerbáty mají často nespisovný či hovorový charakter, pronikají však i do spisovné mluvy a mnohdy mají neutrálnější charakter než původní označení: například fotoaparát, minerálka. Například rajče či silnice jsou dnes spisovné a odborné výrazy, zatímco původní rajské jablko je dnes již méně odborné a oficiální označení a \"silná cesta\" zapomenutý archaismus). \n\n\n"}
{"id": "413004", "url": "https://cs.wikipedia.org/wiki?curid=413004", "title": "Georgijský technický institut", "text": "Georgijský technický institut\n\nGeorgijský technický institut (anglicky \"Georgia Institute of Technology\", také označovaný Georgia Tech) je technická vysoká škola v Atlantě v americkém státě Georgie. Byla založena 13. října 1885 pod názvem \"Georgia School of Technology\". Univerzita je hlavní součástí georgijského systému vysokých škol (University System of Georgia).\n\nGeorgijský technický institut spolu s MIT, Caltechem a UC Berkeley jsou považovány za nejlepší technicky zaměřené vysoké školy v USA.\n\nSportovní týmy školy se nazývají \"Yellow Jackets\".\n\nKampus školy sloužil jako olympijská vesnička pro Letní olympijské hry 1996.\n\nAmerický prezident Jimmy Carter zde byl několik let zapsaný, ale dostudoval na Námořní akademii Spojených států.\n\n\n"}
{"id": "413009", "url": "https://cs.wikipedia.org/wiki?curid=413009", "title": "Harmonický skalpel", "text": "Harmonický skalpel\n\nHarmonický skalpel je nástroj používaný při chirurgických výkonech k souběžnému řezání a koagulaci tkání, pro svoji činnost využívá energii vysokofrekvenčních mechanických kmitů – vibrací.\n\nNástroj je podobný elektrokauteru, ale na rozdíl od něj umožňuje řezat tlustější tkání, při řezání vzniká méně dýmu a může dosahovat větší přesnosti. Na druhou stranu se s harmonickým skalpelem obtížněji manévruje a řezání i koagulace trvá delší dobu. Navíc harmonický skalpel koaguluje tkáň jen během řezání, není možné jej použít ke stavění krvácení.\n\nDalší výhodou harmonického skalpelu ve srovnání s elektrokauterem je menší tepelné poškození tkání přiléhajících k řezu.\n\nEnergie potřebná pro řezání je přiváděna ve formě vibrací o frekvenci 20 kHz. Řez tkání probíhá spíše díky denaturaci proteinů než díky vzniku tepla. \n\n"}
{"id": "413010", "url": "https://cs.wikipedia.org/wiki?curid=413010", "title": "FC Union Cheb", "text": "FC Union Cheb\n\nFC Union Cheb (celým názvem: Football Club Union Cheb) byl český fotbalový klub, který sídlil v Chebu v Karlovarském kraji. Klub byl založen v roce 1951. Většinu historie patřil pod ministerstvo vnitra. Civilním týmem se stal teprve po pádu komunistického režimu. Po sametové revoluci se tak ocitá v těžké finanční situaci, která vyvrcholila konkursem v roce 1996. Důsledkem konkursu byl zánik A-mužstva, s čímž souviselo i neudělení licence potřebnou k další účasti v lize. Mládež pak byla převedena pod hlavičku nově založeného klubu SK Cheb.\n\nSvé domácí zápasy odehrával na stadionu Lokomotiva, který má kapacitu 17 000 diváků.\n\nHistorie chebského fotbalu začala v letech po 2. světové válce, kdy zde založili místní železničáři svůj fotbalový klub. Ten po několika letech přešel pod patronát tehdejšího ministerstva vnitra. Kromě nového názvu klubu Rudá Hvězda Cheb se také zvýšila kvalita fotbalu a již brzy se tým dostal až do 2. československé ligy. V ní několik sezon setrval, ale v sezoně 1979/80 se tým dostal, pod vedením trenéra Jiřího Lopaty, do 1. československé ligy, kde s výjimkou sezony 1992/93 hrál až do sezony 1995/96, kdy už jako FC Union Cheb zanikl. Největším úspěchem týmu v lize bylo 4. místo ze sezony 1993/94, v poháru pak čtvrtfinále ze sezon 1980/81 a 1985/86. Týmem také prošlo mnoho známých a několik slavných hráčů, kteří zde hráli, když byli v Chebu na vojně (např. Jozef Chovanec, Vlastimil Petržela, Jaroslav Šilhavý, Aleš Nešický, Pavel Vrba, Radek Drulák, Ivo Knoflíček, Jan Stejskal, Roman Kukleta, Tomáš Skuhravý, Horst Siegl, Vítězslav Lavička, Luděk Mikloško, Pavel Kuka, Lubomír Pokluda, Peter Herda, Zdeněk Hruška, Zdeněk Koukal a další). Mezi legendy chebské kopané patří i Milan Lindenthal, Zdeněk Koubek a Milan Svojtka.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n\nFC Union Cheb „B“ byl rezervní tým chebského Unionu. Největšího úspěchu dosáhl v sezóně 1988/89, kdy se v 2. ČNFL (tehdejší 3. nejvyšší soutěž) umístil na 2. místě. Rezervní tým zanikl v roce 1995.\n\n\nZdroj: \n\n\n\nZdroj: \n\n"}
{"id": "413011", "url": "https://cs.wikipedia.org/wiki?curid=413011", "title": "Lelek", "text": "Lelek\n\nLelek může být:\n\n\n"}
{"id": "413018", "url": "https://cs.wikipedia.org/wiki?curid=413018", "title": "Jan Talafús z Ostrova", "text": "Jan Talafús z Ostrova\n\nJan Talafús z Ostrova (okolo 1410 – po roce 1475) byl jedním z předních hejtmanů českých bratrstev, které po husitských válkách působily na území Horních Uher. Zde, pod velením Jana Jiskry z Brandýsa, po boku Petra Aksamita a dalších bratrských hejtmanů, sloužil v žoldu nezletilého krále Ladislava Pohrobka a jeho matky Alžběty Lucemburské. V době svého zahraničního působení se účastnil většiny důležitých vojenských operací a čtrnáct let vykonával funkci hejtmana na Rychnavě. Po návratu do Čech vstoupil do služeb Jana z Rožmberka, později pak do vojska krále Jiřího z Poděbrad pod vrchním velením Ctibora Tovačovského z Cimburka. I přes absenci podrobnějších písemných pramenů je patrné, že Talafúsovo jméno nebylo v Čechách neznámé, a že patřil ke středoevropské válečnické elitě své doby. Díky tomu nezůstaly jeho osudy zapomenuty a jeho osoba se stala jednou z ústředních postav literární trilogie Aloise Jiráska \"Bratrstvo\" a divadelní hry \"Hejtman Talafús\" dramatičky Evy Klenové.\n\nJan Talafús spatřil světlo světa na usedlosti Ostrov vzdálené asi 9 km od Vysokého Mýta. Datum jeho narození soudobé listiny nezachovaly, čeští historici proto obecně udávají, že se tak stalo přibližně v roce 1410. Stejně tak není doloženo, kdo byli jeho rodiče. Nejbližším ověřitelným předkem je jeho děd Ješek Talafús z Říčan, přičemž otcem budoucího hejtmana byl jeden z jeho čtyř synů – Jan, Mikuláš, Beneš nebo Jiří. Byl to také děd Jana Talafúsa, kdo vstoupil do služeb pánů Košumberských (kteří později přijali jméno Slavatové) a byla mu od nich jako manský statek propůjčena košumberská část Ostrova. Vzdělání se mladému Talafúsovi dostalo ve škole v Luži a později pravděpodobně i na některé z pražských škol. Současně se všeobecným vzděláváním byl připravován k vojenskému řemeslu a patrně ve věku 24 let se v řadách sirotčích vojsk jako panoš pana Viléma z Chlumu a Košumberka zúčastnil bitvy u Lipan. Přibližně v této době se oženil s jistou Dorotou Těhlovcovou z Dobříkova, která však zanedlouho zemřela. Jeho druhou manželkou se posléze stala jediná dcera Jana Čapka ze Sán Žofie. Tento sňatek mu jako věno přinesl hrad Valdštejn, o který však zanedlouho přišel. V roce 1439 převzal do užívání Ostrovské léno a byl povýšen do zemanského stavu. Roku 1437 získal Talafúsův tchán hrad Hukvaldy se šesti vesnicemi, a dále města Brušperk, Ostravu a Příbor. Tato panství nejpozději v roce 1445 předal svému zeti, který svůj predikát obohatil přídomkem z Hukvald.\n\nRoku 1440 se Jan Talafús účastnil Čáslavského sněmu, kde se jednalo o bezpečnosti ve východních Čechách. Téhož roku prodal za 220 kop grošů dvůr Šnakov a na podzim odjel do Horních Uher. Tady vstoupil do vojska nejvyššího hejtmana Jana Jiskry z Brandýsa, který ve službě královny Alžběty Lucemburské, vdovy po Habsburkovi Albrechtovi II., hájil nároky jejího syna Ladislava Pohrobka na Uherský trůn. Vojenská intervence měla své opodstatnění, neboť Uherská šlechta popřela práva dvouletého následníka a svým panovníkem zvolila polského krále Vladislava III. Varnenčika, kterého podporoval maďarský vojevůdce János Hunyadi a Talafúsův tchán Jan Čapek ze Sán (v letech 1442–1444 jmenovaný nejvyšším polním hejtmanem polského vojska v Uhrách).\n\nPrvních větších akcí se Jan Talafús zúčastnil v roce 1441, když pomáhal Janu Jiskrovi obsazovat města na Spišku a Šarišsku a vyprostit Košice, které obléhali Poláci; po úspěšné operaci se na krátkou dobu stal košickým hejtmanem. Roku 1442 byl jmenován hejtmanem Šťavnice, která byla za jeho nepřítomnosti vydrancovaná, ale přesto po jeho návratu zůstala v rukou bratrstev. Na podzim téhož roku nečekaným přepadem dobyl uherské město Jager, kde se právě ubytovalo poselstvo krále Vladislava III., jež se vracelo zpět do Polska. Při přepadu se zmocnil mnoha významných zajatců i bohaté kořisti. Při zpáteční cestě jej však přeplněné vozy zpomalily a dostihli ho pronásledující Uhři. Nastala prudká srážka, při které padlo množství mužů a Talafús byl nucen se stáhnout. Při ústupu padl do zajetí a byl uvězněn v Jageru. Na svobodu se dostal po 3. říjnu téhož roku. O dva měsíce později pomáhal dobýt hrad Rychnavu, kde byl přidělen pod velení nového hejtmana pevnosti, Slováka Jana z Pereně. Z tohoto místa dál podnikal dílčí přepady nepřátelského území; zejména je zmiňováno okolí Tokaje. Roku 1445 byl jmenován hejtmanem na hradě Chmeľov (Komlóš) a o tři roky později obdržel hejtmanství na Rychnavě, kde prožil následujících čtrnáct let života. Mimo to, že jej na tomto sídle často navštěvovala jeho manželka Žofie, zde udržoval milostný vztah s Uherkou Márii Bodorovskou. Roku 1449 se Talafús po boku Jana Jiskry z Brandýsa zúčastnil bitvy u Somoše a v roce 1451 bojoval v řadách 3000 bratříků, kteří v bitvě u Lučence porazili na 20 000 Uhrů.\n\nRoku 1453 byl český král Ladislav Pohrobek korunován králem uherským. Vzápětí vznesl na Jana Jiskru požadavek, aby vrátil všechny dobyté hrady a posléze ho propustil ode dvora. Rozkazu odevzdat získaný majetek většina Jiskrovi podřízených hejtmanů neuposlechla. V únoru téhož roku se Jan Talafús zúčastnil spišského sněmu v Levoči, kde šlechtici vedli jednání o zákroku proti loupeživým tlupám. Při jednom z bojových výpadů v příštích měsících byl těžce raněn. V roce 1455 král Ladislav povolal Jana Jiskru zpět do svých služeb a rozhodl o ponechání veškerého nabytého majetku v rukách bratříků. Avšak po jeho smrti v roce 1457 se králem Uher stal Matyáš Korvín, který proti bratrstvům vytáhl s ozbrojenou mocí. Jeho vojsko záhy přitáhlo k hradu a stejnojmennému městu Šarišský Potok, které měli toho času v držení Jan Talafús a Petr Aksamit. Ostrovský rodák spolu s třemi stovkami jezdců proti tomuto vojsku podnikl protiútok, avšak většina jeho mužů při výpadu padla do zajetí. Jemu samotnému se podařilo spasit útěkem na Šarišský hrad. Z této pevnosti pak spolu s Petrem Aksamitem a dalšími hejtmany vyrazili zpět k Šarišskému Potoku a cestou vydrancovali území mezi Bodrogem a Tisou. 21. května však byli protivníkem u Šarišského Potoka zaskočeni a v polích kolem městečka se strhla krátká bitva. Z 2000 bratříků jich bylo 600 zabito a 200 zajato na místě. Další se pokusili uprchnout, avšak po vytrvalém pronásledování jich vyvázlo zhruba kolem dvou stovek. V boji zemřel i Talafúsův přítel Petr Aksamit. On sám, společně se svými čtrnácti jezdci, se spasil útěkem na Šarišský hrad. Z této pevnosti byl zanedlouho vytlačen do Březnice, odkud ustoupil zpět na Rychnavu.\n\nV roce 1460 Talafús opět vstoupil do vojska Jana Jiskry z Brandýsa, který za pomoci Jiřího z Poděbrad a zbytků Aksamitových rot pokračoval na Spišsku ve válce proti uherskému králi, jehož vojska měla za úkol vypudit zbývající bratrstva ze země. Až do března roku 1462 se Talafúsovi podařilo uhájit Rychnavu, poté ale opět padl do zajetí. Následujícího roku se Jan Jiskra a Matyáš Korvín smířili a Talafús, spolu s Mikulášem Brcalem z Dobré, někdejším hejtmanem na Kežmarku, a Bartošem z Hartvíkovic, dostali na odbytnou 16 000 dukátů. Poslední zmínka o Talafúsovi v Uhrách se datuje k 31. srpnu 1463. Na Hukvaldy se vrátil po dvaceti třech letech v zahraničí. Podle legendy prý díky střídavému válečnému štěstí přijel z Uher zchudlý a bez prostředků. Na Slovensku se od té doby vžilo pořekadlo \"bědný ako Talafús\".\n\nPravděpodobně v roce 1465 Jan Talafús ovdověl a vstoupil do královského vojska pod velením Jana z Rožmberka, který na Moravě v letech 1464 – 1465 vedl válku proti papežovi a části katolické šlechty. Poté, co jeho velitel změnil strany, vstoupil Jan Talafús do přímé služby krále Jiřího z Poděbrad. Pod velením Ctibora Tovačovského z Cimburka se v roce 1466 účastnil tažení do Polska a stal se přímým účastníkem bojů u Vratislavi. V roce 1467 bojoval v bitvě u Pačkova, kde bylo jeho úkolem čelit skupině žoldnéřů známé pod jménem „zlá rota“. Posléze se vrátil zpět na své pozemky. Je pravděpodobné, že po vpádu uherského vojska do Čech se účastnil i bojů, které vypukly v roce 1469. Po ústupu nepřátel ze země se vrátil patrně zpět na Hukvaldy. Poslední písemná zmínka o jeho osobě pochází z roku 1475. V jednom ze zápisů v \"Knize půhonné a nálezové\" lze dohledat, že Talafůs, dědic Čapka ze Sán, je stále ještě živ. Kdy a kde zemřel není známo.\n\n\n\n"}
{"id": "413030", "url": "https://cs.wikipedia.org/wiki?curid=413030", "title": "MFK Havířov", "text": "MFK Havířov\n\nMFK Havířov je slezský fotbalový klub z Havířova, hrající od sezóny 2007/08 Moravsko-Slezskou Divizi, skupina F. Klub vznikl v roce 2006 sloučením klubů FK Havířov a FK Slovan Havířov. Své domácí zápasy hraje na městském stadiónu v Havířově - Prostřední Suché, který by po malých úpravách mohl splňovat podmínky pro 1. českou fotbalovou ligu.\n\nNejslavnějším klubem ve městě byl dnes již zaniklý FK Havířov. Ten vznikl v roce 1922, tehdy jako ČSK Moravská Suchá. Přezdívku \"Indiáni\" si našli v roce 1931 při turnaji v Karviné. Přezdívka vznikla podle amerických motorek, které se zde před válkou prodávaly.\n\nMezi největší úspěchy Indiánů patří zejména deset let strávených ve 2. lize nepřetržitě od ročníku 1987/1988 až do pádu v sezóně 1996/97. Mezi nezapomenutelné patří také účast v semifinále dnešního Poháru ČMFS v sezóně 1985/86, kdy tehdy Baník Havířov podlehl před 6 tisíci diváky Dukle Praha 1:6. Dalším úspěchem v národním poháru byly také dvě čtvrtfinálové účasti. V sezóně 1990/91 podlehl Baník ve čtvrtfinále Spartě Praha 0:2. Utkání sledovalo tři tisíce diváků. O sezónu později se Indiáni střetli taktéž ve čtvrtfinále s Baníkem Ostrava, kterému podlehli 1:4.\n\nPo pádu z 2. ligy v sezóně 1995/96 se Indiáni díky tehdejšímu vedení nevyhnuli bankrotu a přišla šestiletá nečinnost mužského oddílu. V sezóně 2003/04 se mužský tým přihlásil do nejnižší soutěže v Moravskoslezském kraji. Z výkonnostně hodnocené osmé ligy, Okresního přeboru, následoval rok co rok postup. V roce 2006 klub zanikl sloučením s FK Slovan Havířov do nově vzniklého MFK.\n\n\n"}
{"id": "413031", "url": "https://cs.wikipedia.org/wiki?curid=413031", "title": "Spiknutí střelného prachu", "text": "Spiknutí střelného prachu\n\nSpiknutí střelného prachu () z roku 1605 byl neúspěšný pokus skupiny anglických katolických šlechticů o atentát na krále Jakuba I. Cílem spiknutí bylo usmrcení krále, jeho rodiny a většiny protestantské aristokracie tím, že chtěli vyhodit do povětří Westminsterský palác 5. listopadu 1605 v době zahajovacího jednání parlamentu. Spiklenci chtěli unést královy děti, které se jednání parlamentu neúčastnily, a vyvolat povstání v oblasti Midlands.\n\nSpiknutí bylo plánováno od května 1604 Robertem Catesbym podporovaným bohatými šlechtici pocházejícími z katolických rodin. Záminkou bylo rozčarování katolíků, kteří věřili, že Jakub bude více tolerovat katolicismus. Je také možné, že Catesby chtěl prosadit katolicismus jako oficiální směr církve v Anglii a dosadit za Jakuba jeho devítiletou dceru Alžbětu na trůn.\n\nJeho spojenci byli Thomas Winter, Robert Winter, John Wright, Christopher Wright, Thomas Percy, John Grant, Ambrose Rokewood, Edmund Baynham, Everard Digby, Francis Tresham a Thomas Bates. Přípravou výbušniny byl pověřen Guy Fawkes, odborník na výbušniny s velkými vojenskými zkušenostmi. Podrobnosti přípravy atentátu byly dobře známé hlavnímu představenému jezuitů v Anglii Henry Garnetovi.\n\nV květnu 1604 si Percy najal byt přiléhající k Sněmovně lordů. Původním záměrem bylo podkopání chodby vedoucí k základům Sněmovny lordů a umístění výbušniny. Když byl v létě roku 1604 Londýn zasažen morovou nákazou, bylo jednání parlamentu odloženo na příští rok. Na konci roku 1605 ještě chodba nebyla dokončena a jednání parlamentu bylo znovu odročeno na listopad 1605.\n\nV době kdy chtěli přesunout výbušninu blíže k Westminsterskému paláci, se jim naskytla možnost pronájmu přízemního domu přímo naproti Sněmovně lordů. Fawkes pomáhal umístit střelný prach do místnosti, která byla ukryta pod skladem dřeva pod budovou Sněmovny lordů. Do května spiklenci naplnili sklep 36 sudy střelného prachu. Pokud by všechny sudy vybuchly, byla by zničena velká část budov Westminsterského paláce a zřejmě by došlo k zničení skleněných oken v okruhu jednoho kilometru.\n\nSpiklenci opustili Londýn, aby nebyli viděni pospolu, což by jejich záměr mohlo odhalit. Širším záměrem bylo následné povstání, které mělo na trůn dosadit katolického panovníka. Z důvodu potřeby sehnat finanční prostředky a vojenskou sílu pro povstání byl do spiknutí zapojen i Francis Tresham, který zřejmě prozradil spiknutí v dopise svému švagrovi lordu Monteagle. V anonymním dopise mu bylo doporučeno, aby nechodil na jednání parlamentu, z důvodu možného \"průvanu\", který by ho mohl zranit.\n\nGuy Fawkes měl iniciovat výbuch, zatímco ostatní odjeli do Dunchurchu ve Warwickshire, kde očekávali zprávy. Poté co by byl parlament zničen, měli zorganizovat povstání v Midlands.\n\nV době příprav atentátu někteří spiklenci varovali své katolické přátele, aby nechodili na jednání parlamentu. V pátek 26. října obdržel lord Monteagle dopis, který mu zřejmě poslal jeho švagr Francis Tresham. Monteagle ho přečetl nahlas, možná proto, aby varoval spiklence, že jsou odhaleni a okamžitě ho odevzdal Robertu Cecilovi, státnímu sekretáři. Ostatní spiklenci se o dopisu dověděli následující den, ale rozhodli se pokračovat, zvláště poté co Fawkes navštívil skladiště a oznámil, že nic nebylo dotčeno.\n\nVarování vedlo v noci 4. listopadu k prohlídce podzemí Sněmovny lordů včetně sklepení. O půlnoci 5. listopadu byl Thomasem Knyvetem doprovázeným skupinou ozbrojenců objeven Guy Fawkes, jak střeží hranici dřeva nedaleko dvaceti sudů se střelným prachem. Byly u něho nalezeny hodiny, doutnák a ledkovaný papír a Fawkes byl uvězněn. Fawkes uvedl, že chtěl zabít krále a členy parlamentu, ale podařilo se mu utajit svou identitu a prohlašoval, že jednal samostatně. Později byl převezen do Toweru a vyslýchán na mučidlech. Výslech za použití mučení byl zakázán s výjimkou jasného příkazu panovníka nebo tajné královské rady.\n\nPoté co se spiklenci doslechli o odhalení spiknutí, vyrazili směrem na Huddington Court poblíž Worcesteru na panství Thomase a Roberta Wintourových. Hustý déšť zpomalil jejich postup a mnozí byli zajati worcesterským šerifem. Ostatní se pokusili vyvolat povstání v Midlands. To ale skončilo neúspěchem a divokým sporem, při němž byl zabit Catesby, a zajetím některých dalších spiklenců. Jezuité a někteří ostatní spiklenci byli stíháni po celé zemi.\n\nSoud se spiklenci se konal 27. ledna 1606 ve Westminster Hall. Jednání soudu trvalo jeden den a rozsudek byl zřejmý. 30. ledna byli popraveni čtyři vzbouřenci na dvoře katedrály svatého Pavla. Fawkes, Winter a ostatní byli předvedeni na dvůr Westminsterského paláce, kde mělo dojít k výbuchu, a tam byli oběšeni.\n\nPátý listopad byl každý rok oslavován jako díkuvzdání za odhalení spiknutí proti králi a parlamentu. Bývá označován jako Noc Guye Fawkese (\"Guy Fawkes Night\") a oslava zahrnuje velké ohňostroje a pouliční zábavu.\n\n"}
{"id": "413034", "url": "https://cs.wikipedia.org/wiki?curid=413034", "title": "SK Pardubice", "text": "SK Pardubice\n\nSK Pardubice je bývalý československý fotbalový klub, který byl založen v roce 1899.\n\nPo svém založení v roce 1899 fungoval Sportovní klub Pardubice jako volné sdružení a jeho prvním předsedou byl p. Kučera, kapitánem p. Antoš. První utkání sehrál proti sportovnímu kroužku z Kuklen u Hradce Králové, výsledek se však nedochoval. V roce 1901 se Sportovní klub Pardubice stal členem Českého svazu fotbalového. Velmi rychle se vypracoval v jeden z nejlepších klubů českého venkova a na svém stadionu na Olšinkách hostil nejen pražská \"S\", ale také zahraniční kluby, jako anglický Civil Service London (1909), skotský FC Aberdeen (1911), nebo irský Celtic Belfast (1912). V roce 1912 se SK Pardubice zúčastnil Mistrovství Českého svazu fotbalového, což byla první neoficiální fotbalová soutěž na našem území. SK Pardubice skončil ve skupině A na posledním místě.\n\nKlub pokračoval ve své činnosti i v letech První světové války, kdy fungoval především díky obětavosti bývalého hráče a pozdějšího sekretáře a především mecenáše Oty Resche. V poválečných letech klub navázal na úspěchy z předválečných let a byl předním mimopražským klubem, který získával trofeje ve Východočeské župě. Ke klubovým legendám se v té době přiřadili Břetislav Kohoušek, který v roce 1923 odehrál 800. utkání v klubovém dresu, útočník Vojta Meissner (pozdější trenér), dlouholetý kapitán Josef Svoboda, reprezentant Eduard Krčma, nebo pozdější šéfpilot Východočeského aeroklubu Pardubice Karel Levý. SK Pardubice měl dva roky ve svých řadách také pozdějšího věhlasného reprezentanta Ladislava Ženíška.\n\nSK Pardubice neměl profesionální statut, nevstoupil proto v roce 1925 do prvního ročníku Asociační ligy a dál bojoval v soutěžích Východočeské župy. Od roku 1931 hrál na nově postaveném Masarykově všesportovním stadionu. V roce 1934 zde suverénně vyhrál soutěž a postoupil do divize. V ní v sezóně 1936/1937 zvítězil, uspěl v kvalifikačním turnaji a postoupil do nejvyšší československé ligy. Tu hrál poprvé v sezoně 1937/38, kdy ho vedl trenér Otakar Škvain-Mazal. SK Pardubice vydržel v nejvyšší soutěži až do první poválečné sezony 1945/46, absolvoval tedy všech 6 ročníků protektorátní ligy. Největším úspěchem bylo třetí místo, kterého se klubu povedlo dosáhnout třikrát po sobě, v sezonách 1938/39, 1939/40, 1940/41. Celková ligová bilance zní 8 sezon, 175 zápasů, 71 výher, 29 remíz a 75 proher, skóre 369:380. Nejvíc ligových startů (celkem 148) si připsal Maxmilián Synek a nejvíce ligových gólů (celkem 33) vstřelil Josef Skala, odchovanec Sokola Rosice nad Labem.\n\nNa konci sezony 1945/46 skončil tým na sestupové pozici. V roce 1948, tehdy již pod názvem MKZ Pardubice, bojoval v kvalifikaci proti ATK Praha o návrat do nejvyšší soutěže, ale ve třech zápasech soupeři podlehl. Nejstarší pardubický fotbalový klub ještě dvakrát změnil název (ČSSZ, Tatran) a k jeho zániku došlo 1. ledna 1960 sloučením se Spartakem Tesla Pardubice do TJ Tesla Pardubice.\n\nZdroj: \n\n\nZdroj: \n\n"}
{"id": "413043", "url": "https://cs.wikipedia.org/wiki?curid=413043", "title": "Augusta (Maine)", "text": "Augusta (Maine)\n\nAugusta je město ve Spojených státech amerických. Leží na severu země, na řece Kennebec v Nové Anglii. Od roku 1827 je hlavním městem státu Maine, žije zde 18 560 obyvatel (stav k roku 2000). Jde o nejseverovýchodnější hlavní město státu kontinentálních Spojených států amerických.\n\nOblast byla poprvé osídlena v roce 1629, kdy zde angličtí kolonisté z kolonie Plymouth založili obchodní osadu na řece Kennebec. Původní indiánský název oblasti zněl Cushnoc (také \"Coussinoc\" nebo \"Koussinoc\"). Oblast byla zprvu centrem obchodu s kožešinou, avšak později musel být obchod v roce 1661 vlivem indiánských nájezdů a poklesu tržby pozastaven. Následujících 75 let zůstala oblast prázdná a vysídlená.\n\nOblast hrála také významnou roli během indiánských povstání vůči osadníkům, kdy se zde nacházela pevnost britských osadníků.\n\nOd roku 1771 byla osada, známá jako Cushnoc, administrativně přidružována k různým okolním osadám a v průběhu času měnila také svůj název. Roku 1797 se osada přejmenovala na dnešní název Augusta, podle Augustě Dearbornové, dceři místního veterána z války za nezávislost Henryho Dearborna.\n\nRoku 1799 se stala Augusta administrativním centrem nově vzniklého okresu Kennebeck a v roce 1827 hlavním městem státu Maine (který vznikl v roce 1820). Statut města má od roku 1849.\n\nPodle sčítání lidu z roku 2010 zde žilo 19 136 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 1,8% populace.\n\nV Augustě se nachází státní univerzita \"University of Maine at Augusta\", založená roku 1965 a Národní dům státu Maine.\n\nVe městě se nachází botanická zahrada \"Pine Tree State Arboretum\", s rozlohou přes 90,6 ha, a státní muzeum.\n\nMěsto je rodným místem senátorky za stát Maine Olympie Snowe a guvernéra Josepha Williamse.\n\nVe městě je situován papírnický, ocelářský, potravinářský a počítačový průmysl.\n\n"}
{"id": "413048", "url": "https://cs.wikipedia.org/wiki?curid=413048", "title": "Stuibenfall", "text": "Stuibenfall\n\nStuibenfall je vodopád v Ötztalu u obce Umhausen v tyrolském okrese Imst. Vytvořil jej potok Horlachbach, který stéká ze Stubaiských Alp. Vodopád je vysoký 159 m a je tak nejvyšším vodopádem v Tyrolsku a čtvrtým nejvyšším v Rakousku.\n\nNázev vodopádu vznikl od oblaků vodní tříště a prachu, které se nad ním vznáší. Slovo \"\"Stuiben\"\" znamená prach.\n\nVzniku vodopádu předcházel ústup mohutného ledovcového pole před 9800 lety. Následně docházelo k pomalému tání permafrostu a k uvolňování obrovských skalních bloků a sutě. Asi před 8000 lety došlo k sesuvu půdy z Köfels, kdy se přibližně 3 miliardy m³ hornin sesunuly ze západu do Horlachtalu, vytvořily takzvaný Tauferberg, přehradily Horlachbach a přesunuly jeho tok k severu. Voda si posléze prorazila cestu a vytvořil se vodopád. Obří skalní bloky dokládající tuto nejsilnější přírodní událost ve východních Alpách, která úplně změnila vzhled Ötztalu, jsou dobře viditelné podél turistické stezky mezi Umhausenem a Wiesle.\n\nVzhledem k tomu, že je vodopád nejvyšší v Tyrolsku, patří mezi hojně navštěvované lokality. Výchozím místem je placené parkoviště u Ötzi-Dorf na jižním okraji Umhausenu (1090 m). Podél levého břehu Horlachbachu vede turistická stezka s pěti vyhlídkovými plošinami. Alternativou je zajištěná cesta () obtížnosti C ve skalní stěně nad pravým břehem potoka, který v závěru vede po lanovém mostě přímo nad vodopádem.\n"}
{"id": "413052", "url": "https://cs.wikipedia.org/wiki?curid=413052", "title": "FC Karviná", "text": "FC Karviná\n\nFC Karviná (celým názvem: Football Club Karviná) byl český fotbalový klub, který sídlil v Karviné v Moravskoslezském kraji. Založen byl v roce 1952. Před sezónou 1994/95 došlo ke sloučení Kovony Karviná a klubu FC Vítkovice v nový klub, s názvem FC Karviná/Vítkovice, který hrál 2. ligu. Po roce došlo opět k rozdělení, 2. liga ale zůstala v Karviné, kde klub pokračoval pod názvem FC Karviná. FC Karviná vybojoval dokonce postup do 1. fotbalové ligy 1996/97, ze které ale okamžitě sestoupil, když obsadil 15. místo. V následující sezóně si vybojoval postup zpět, ale ani v sezóně 1998/99 se mu nedařilo, skončil na 16. místě a opět sestoupil. Před sezónou 1996/97 došlo ke spojení klubů KD Karviná a FC Karviná v jediný subjekt – FC Karviná. V sezóně 2000/01 sestoupila FC Karviná do MSFL, v následující sezóně do divize a v sezóně 2002/03 zanikla.\n\nNejvyšší návštěva Karviné na domácím hřišti se uskutečnila 17. listopadu 1996 se Spartou, kdy zavítalo do ochozů 11 624 diváků. Venku sledovalo Karvinou nejvíce diváků 11. června 1997 v Brně Za Lužánkami, kde na zápas posledního kola ročníku 1996/97 přišlo 24 811 diváků.\n\n\n\nZdroj: \n\n\n\nZdroj: \n\nPoznámky\n\n\nFC Karviná „B“ byl rezervní tým Karviné. Klub vznikl v roce 1996 z bývalého týmu KD Karviné. Největšího úspěchu dosáhl klub v sezóně 1996/97, kdy se v Divizi E (4. nejvyšší soutěž) umístil na 3. místě.\n\n\nZdroj: \n\n\n\nZdroj: \n\n\n"}
{"id": "413060", "url": "https://cs.wikipedia.org/wiki?curid=413060", "title": "Mistrovství světa v orientačním běhu 1999", "text": "Mistrovství světa v orientačním běhu 1999\n\n18. Mistrovství světa v orientačním běhu proběhlo ve Skotsku s centrem ve městě Inverness a termínu 1. až 8. srpen 1999. V mužích startovalo 120 (60 sprint + 60 long) závodníků a v ženách 120 (60 sprint + 60 long) závodnic. Ve štafetách 29 mužských čtyřčlenných a 22 ženských čtyřčlenných štafet. Běželo se na mapách s názvy Dallaschyle Wood, Glen Affric a Loch Vaa & Kinchurdy. Českou republiku reprezentovali: Libor Zřídkaveselý, Michal Jedlička, Michal Horáček, Rudolf Ropek, Tomáš Prokeš, Jana Cieslarová, Eva Juřeniková, Marcela Klapalová a Petra Novotná-Wágnerová.\n\n"}
{"id": "413062", "url": "https://cs.wikipedia.org/wiki?curid=413062", "title": "Pečeť státu Washington", "text": "Pečeť státu Washington\n\nPečeť Washingtonu, jednoho z federálních států USA, byla navržena a nakreslena, ještě před přijetím Washingtonu do Unie v roce 1889, Charlesem Talcottem a Gilbertem Stuartem.\n\nPečeť zobrazuje portrét prezidenta George Washingtona na modrém kruhovém pozadí. Kolem modrého pole je žluté mezikruží nesoucí nápis: THE SEAL OF THE STATE OF WASHINGTON 1989 (). Uvedený rok je rokem vstupu státu do Unie. \n\nPečeť je rovněž ve středu vlajky státu Washington. \n\nPůvodní pečeť státu měla zobrazovat přístav Tacoma, horu Mount Rainier, pšeničná pole a pastvu ovcí. Zlatník Charles Talcott argumentovali tím, že návrh je příliš složitý a rozhodl se vytvořit jinou pečeť. Nakreslil dva kruhy (první podle inkoustové lahve, druhý podle stříbrného dolaru) a do mezikruží vložil text \"\"The Seal of the State of Washington\"\". Do středu nalepil poštovní známku nesoucí obraz George Washingtona. Oficiální kresbu podle toho návrhu následně provedl Gilbert Stuart a pečeť byla zákonodárci přijata. \n\n\n"}
{"id": "413065", "url": "https://cs.wikipedia.org/wiki?curid=413065", "title": "AFK Kolín", "text": "AFK Kolín\n\nAFK Kolín je fotbalový klub z Kolína. Jedná se o jeden z nejstarších fotbalových klubů v České republice. Byl založen roku 1900. V současné době má týmy jen v mládežnických kategoriích. Klub zanikl v roce 2018.\n\n\n"}
{"id": "413068", "url": "https://cs.wikipedia.org/wiki?curid=413068", "title": "Strnad obecný", "text": "Strnad obecný\n\nStrnad obecný (\"Emberiza citrinella\") je malý druh pěvce z čeledi strnadovitých.\n\nBývají rozlišovány tři poddruhy:\n\nStrnad obecný je velký asi jako vrabec, ale působí štíhlejším dojmem; má dlouhý ocas (delší než vrabec) a poměrně malý kuželovitý zobák s typickým zalomením čelistí.\n\nHřbet a pláštík jsou olivově hnědé, výrazně černě čárkované, kostřec rudohnědý. Na ocase jsou za letu dobře patrné bílé lemy vnějších per. Samec má v létě sytě žlutou hlavu a spodinu těla, na hrudi olivově zelené a červenohnědé zbarvení, na bocích červenohnědé čárkování. Samice je zbarvena méně výrazně: šedavozeleně, s čárkovaným temenem a šedozeleným zbarvením po stranách hlavy (bez žluté). Má také světleji žlutou spodinu s šedočerným čárkováním na hrudi a bocích. Charakteristickým znakem v každém šatu je červenohnědý kostřec a bílá vnější pera jinak tmavého delšího ocasu. Mladý pták se podobá samici.\n\nOstražitý, ale ne vysloveně plachý. Rychlý obratný vlnovitý let působí trhaně.\n\nStrnad obecný zpívá z vyvýšeného místa; zpěv tvoří zvučné jednoduché „cicicicicici-cií“, vábení „sit“ nebo „sit-sit“ („cik“, „cik-cik“). Ozývá se již od února. Kromě zpěvu se strnadi obecní často ozývají typickými hlasy znějícími jako „cik“, „cr“, „cirrp“ nebo „cí“. Žadonění větších mláďat na hnízdě je na bližší vzdálenost poměrně dobře slyšet a zní jako opakované „ci“.\n\nTypická strofa zpěvu se skládá ze dvou částí – počáteční a závěrečné fráze. Zatímco začátek je vrozený a obsahuje několik shodných opakujících se slabik, odlišnou závěrečnou část se mladí samci učí od jiných strnadů v prvním roce života. Tak vznikají strnadí nářečí vyznačující se stoupavou nebo klesavou melodií na konci strofy. Každý samec ovládá 1–4 různé typy počáteční fráze, které během zpěvu po určité době střídá. Díky jedinečné kombinaci různých typů počáteční fráze se strnadi navzájem poznají podle hlasu. Samice se při výběru samečka řídí závěrečnou částí zpěvu a dává přednost samci s místním dialektem.\n\nŽe se u strnadů vytvářejí nářečí, je známo od 19. století. Výzkum dialektů začal v první polovině 20. století, ovšem detailní obraz o geografickém rozložení strnadích dialektů byl do roku 2011 znám pouze z Dánska a z některých částí Německa; zde bylo rozlišeno přes deset dialektů s mozaikovitým rozmístěním.\n\nV České republice proběhl v letech 2011–2016 projekt občanské vědy zaměřený právě na výzkum strnadího nářečí Nářečí českých strnadů (viz např. Mapa nářečí českých strnadů obecných). Na rozdíl od předpokladu, že strnadí nářečí lze v Evropě rozdělit do dvou hlavních skupin s převážně východo- a západoevropskou distribucí a že předpokládaná hranice prochází střední Evropou, tedy naším územím, se zjistilo, že ve skutečnosti dialekty nelze přiřadit ke dvěma velkým geograficky odděleným skupinám. „\"Domnělé západní dialekty najdeme až na daleké Sibiři, zatímco »táhlé zpěvy východní« těší uši Britů i Španělů.\"“ „\"Se stejným nářečím se tak můžeme setkat v oblastech, které od sebe dělí stovky až tisíce kilometrů. Kupříkladu zpěv strnadů z Vysočiny je daleko podobnější zpěvu strnadů z dalekého Lotyšska nebo naopak východní Anglie než zpěvu krajanů od Plzně.\" Současně platí, že lokálně se na několika málo kilometrech čtverečních mohou setkávat i tři různá nářečí. Z hlediska zmapování strnadích dialektů se může ČR pyšnit nejlepším pokrytím. Povzbuzeni úspěchem iniciovali autoři projektu Nářečí českých strnadů vznik sesterských projektů v zahraničí (Anglie, Chorvatsko, Lotyšsko, Nový Zéland, Polsko, Švýcarsko).\n\nHnízdí v Evropě a Asii, od Norska a severního Španělska na západě po Bajkal na východě. Během 19. století byl z Velké Británie introdukován na Nový Zéland, kde se úspěšně rozšířil a dosahuje přibližně třikrát vyšších hnízdních hustot než ve Velké Británii. Na většině areálu stálý (v zimním období se potuluje nedaleko hnízdiště), v severních a východnějších oblastech s kontinentálním typem zimy částečně tažný druh se zimovišti v jižní části hnízdního areálu nebo o něco jižněji.\n\nV České republice je běžným, ačkoli ubývajícím druhem otevřené krajiny. Hnízdí na celém území od nížin až po alpínské pásmo hor (nejvýše v Krkonoších a Jeseníkách v 1450 m n. m.). Celková početnost byla v letech 1985–1989 odhadnuta na 2–4 miliony párů, v letech 2001–2003 na 1,8 až 3,6 milionů párů. Výsledky jednotného programu sčítání ptáků v ČR (1982–2003) potvrzují mírný pokles, za rok průměrně o 1,33 %; sledováno bylo 271 lokalit.\n\nPři sčítání ptáků 4.–6. ledna 2019 byl strnad obecný 23. nejčastěji pozorovaným druhem; pozorováno bylo 1524 strnadů obecných, tj. 2,5 % z počtu 10 208 všech zaznamenaných ptáků. (Pozorování a sčítání ptáků na krmítku byl další program občanské vědy určený veřejnosti.)\n\nVyhledává zemědělskou krajinu, křovinaté plochy, okraje lesů, lesnaté pastviny, paseky a mýtiny, vřesoviště a pobřežní louky. Obývá polootevřené a otevřené biotopy.\n\nV České republice je jeho typickým životním prostředím přechodová zóna mezi lesní a otevřenou krajinou, zvláště lesní okraje a paseky, křovinaté meze mezi poli a loukami, remízy a další typy rozptýlené zeleně včetně ruderálního prostředí (výsypky, zavážky, haldy, areály průmyslových podniků apod.) a okrajů měst. Vyhledává pásy křovin lemující silnice a železniční tratě, hojný je v břehových porostech podél vodotečí, běžný ve světlých lesích, v mlazinách (lesní porost vysoký 1,3–5 m s tloušťkou kmene do 5 cm).\n\nPři zpěvu posedává na vyvýšených místech – v korunách stromů, na stožárech, plotech – která vyhledává také jako pozorovatelnu; při odpočinku se raději skrývá v olistěné koruně stromu nebo v houští. Často se zdržuje na zemi, kde se pohybuje drobnými skoky; při rozčilení nebo před odletem často pocukává ocasem.\nHnízdí jednotlivě, teritoriálně a monogamně, jsou však známy i případy polygynie. Zimní hejna opouštějí nejprve samci a k tvorbě párů dochází krátce po zabrání teritorií. Hnízdí v rozmezí od dubna do srpna 2× až 3× ročně. Hnízdo – dobře skryté na zemi nebo těsně nad zemí – staví pouze samice. Je postaveno ze suchých trav, stonků, slámy, listů, kořínků, mechu a vystláno jemnou trávou, osinami, chlupy nebo žíněmi. Úplná snůška čítá 3–5 (2–6) variabilně zbarvených, výrazně černě či fialovohnědě čárkovaných nebo skvrnitých vajec o rozměrech 21,1 × 16,2 mm. Délka sezení je 12–14 dnů, sedí většinou samotná samice, výjimečně i samec. Mláďata krmí oba rodiče a v případě druhé snůšky po dobu 1–2 týdnů také mláďata z prvního hnízdění. Mladí opouštějí hnízdo ve věku 11–13 dnů; 8–14 dnů poté jsou již samostatní. Pohlavně dospívají ve stáří jednoho roku. Ztráty při hnízdění jsou značné. Příčinou ztrát jsou predátoři (např. krkavcovití), lidé i povětrnostní vlivy. Ve volné přírodě se dožívá průměrně dvou až tří let; nejvyšší doložený věk v přírodě je více než 13 let.\n\nPo vyhnízdění se i ptáci, kteří hnízdili v lese, přesouvají do otevřené zemědělské krajiny. Strnad obecný je v ČR stálý pták s krátkými potulkami v mimohnízdním období.\n\nNa našem území zimují strnadi z Estonska, Ruska a Finska; tah probíhá ve dne.\n\nV potravě je ze dvou třetin zastoupena rostlinná složka (semena kulturních rostlin a plevelů). Živočišná složka je rozhodující pro výživu mláďat. Na jaře a v létě v potravě převažují bezobratlí, hlavně hmyz, dále pavouci, žížalovití a drobní měkkýši. Na podzim a v zimě vyhledává převážně semena, nejčastěji trav a obilovin, také stromů, keřů a dalších rostlin. Potravu sbírá téměř výhradně na zemi, v zimě v hejnech často s jinými zrnožravými ptáky.\n\nStejně jako ostatní druhy strnadů se koupe v prachu (popelí se; popelení zbavuje peří nečistot, parazitů a přebytečné mastnoty podobně jako koupel ve vodě). Jako pozemní pták může sedět na větvi, ale nedovede přeskočit z větve na větev. Je jedním z nejsvárlivějších ptáků u nás.\n\nČeská společnost ornitologická vyhlásila strnada obecného Ptákem roku 2011.\n\nPůvod rodového jména „strnad“ je nejistý. Nejasný je již původ praslovanského „strьnadъ“ („strъnadъ“) – slovo může mít původ zvukomalebný podle hlasových projevů, příp. může pocházet z indoevropského „k’ri(m)-n-ōd-“ „kdo jí zrní“. Od substantiva „strnad“ je odvozeno sloveso „vystrnadit“, které vzniklo patrně podle řevnivosti samců v době hnízdění. Hovorové expresivní sloveso „vystrnadit“ znamená „přimět k odchodu“, „dostat ven“, „vypudit“, „vyhnat“ (např. „Nechtěl, aby ho vystrnadili z bytu.“).\n\n\n\n\n"}
{"id": "413073", "url": "https://cs.wikipedia.org/wiki?curid=413073", "title": "Mistrovství Evropy ve fotbale hráčů do 17 let 2009", "text": "Mistrovství Evropy ve fotbale hráčů do 17 let 2009\n\nMistrovství Evropy ve fotbale hráčů do 17 let 2009 se konalo v květnu 2009 v Německu. Jednalo se o osmý ročník turnaje v této věkové kategorii, kterého se účastní osm týmů. Šest z nich se kvalifikovalo na Mistrovství světa ve fotbale hráčů do 17 let 2009 v Nigérii. Vítězem se stala reprezentace Německa, která ve finále porazila Nizozemsko 2:1 po prodloužení.\n\n\n\nNa mistrovství světa ve fotbale hráčů do 17 let 2009 v Nigérii postoupilo šest nejlepších týmů.\n\n\n"}
{"id": "413081", "url": "https://cs.wikipedia.org/wiki?curid=413081", "title": "Plasmodium falciparum", "text": "Plasmodium falciparum\n\nPlasmodium falciparum (česky někdy zimnička tropická) je vnitrobuněčný parazitický prvok. Jedná se o původce tropické malárie, která má podle Světové zdravotnické organizace WHO ročně na svědomí více než 400 000 lidských životů především v oblastech Asie, jihovýchodní Afriky a Amazonie. Plasmodium bylo objeveno 6. listopadu 1880 francouzským lékařem Alphonsem Laveranem ve městě Constantine (Alžírsko) při studiu krevních preparátů vojáků z cizineckých legií.Jedná se o nejvíce patogenní zimničku člověka\n\nStejně jako ostatní druhy plasmodií má i plasmodium falciparum poměrně složitý vývojový cyklus, který začíná infikací samičky komára z rodu Anopheles, Culex nebo Aedes, v důsledku sání krve nakaženého hostitele (různé druhy ptáků, savců a plazů). Aby došlo k přenosu infekce na komára, musí krev obsahovat samčí a samičí pohlavní buňky zimničky, jež v těle komára splynou v zygoty a usadí se v oblasti slinných žláz. Poté může dojít k přenosu do krevního oběhu dalšího hostitele opět pomocí bodnutí. Toto vývojové stádium nazýváme \"sporozoit\".\n\nV další fázi vývoje sporozoity velmi rychle infikují hepatocyty (jaterní buňky). Uvnitř těchto buněk nabývají oválného tvaru a jejích jádra se mnohonásobně dělí. V důsledku tohoto jevu hepatocyty praskají a do krve se uvolňují buňky dalšího vývojového stádia – \"merozoity.\" Následně plasmodium, tentokrát již v mnohem vyšším počtu, proniká do erytrocytů (červených krvinek), kde se opět dělí a hostitelská buňka tím získává plochý, prstýnkovitý tvar typický pro toho onemocnění. Merozoity se dělí, dokud nevyplní celý objem napadené krvinky a poté všechny erytrocyty synchronizovaně prasknou. Tento jev má za následek uvolnění další dávky merozoitů do krevního řečiště hostitele a také nejznámější příznak malárie – tvz. malarickou horečku.\n\nPo několika takovýchto procesech začnou vznikat kromě merozoitů i gametocyty (pohlavní buňky), které jsou stádiem infekčním pro komára, pokud jsou při bodnutí nasáty společně s krví nakaženého hostitele. Následně se celý vývojový cyklus opakuje.\n\nNa rozdíl od jiných druhů plasmodií, nevytváří tento druh klidová stádia (hypnozoity) usazující se v jaterních buňkách, tudíž po vyléčení malárie nedochází již k pozdějšímu relapsu nemoci. Dalším rozdílem mezi tropickou zimničkou a jí příbuznými druhy je například schopnost napadat krvinky v jakémkoli vývojovém stádiu nebo také vytváření lepivých výrůstků na jejich povrchu, jež mohou způsobovat ucpávání cév.\n"}
{"id": "413085", "url": "https://cs.wikipedia.org/wiki?curid=413085", "title": "SC Xaverov Horní Počernice", "text": "SC Xaverov Horní Počernice\n\nSC XAVEROV Horní Počernice, a. s. (\"akciová společnost\") je fotbalový klub z Prahy (městská část Horní Počernice) založený roku 1920 v současné době (2019/20) hrající Pražskou I. A třídu (6. nejvyšší soutěž). V druhé polovině minulého a začátku tohoto století patřil ke stálým účastníkům 2. ligy. V roce 2003 dokázal vyhrát v konkurenci ligových klubů Tipsport ligu.\n\nZaložen byl roku 1920 pod názvem SK Horní Počernice. Od roku 1966 převzal patronát nad SK odborový podnik Drůbežářský průmysl Praha a klub hrál pod názvem SK DP Xaverov Praha. Postupné zlepšování podmínek se příznivě odrazilo na výsledcích. Největším úspěchem týmu byl v roce 1977 postup do druhé ligy, kterou hrál pak pravidelně až do roku 1995, kdy sestoupil do ČFL. V květnu 1990 se název klubu změnil na SK Xaverov Praha a od července 1993 s příchodem nového sponzora hrálo mužstvo pod názvem 1.FC Terrex Praha. V roce 1999 se klub sloučil s SK Chrudim a pod názvem SC XAVEROV Horní Počernice se vrátil do druhé ligy. V sezóně 2005/06 byl v jednu chvíli dokonce na postupových příčkách do nejvyšší fotbalové soutěže.\n\nPo sezóně 2005/06, ve které se nakonec umístil na 7. místě prohlásil prezident klubu Vojtěch Tomi, že seniorské týmy z ekonomických důvodů po této sezóně skončí a v dresu Xaverova budou nadále působit pouze mládežnická družstva, a tak prodal druholigová práva vršovickému klubu Bohemians 1905.\n\nV roce 2013 klub obnovil mužský A tým a startoval v nejnižší soutěži Pražské III. třídě, kterou hned v prvním roce vyhrál a postoupil do vyšší soutěže. Po dvou letech ve II. třídě tým postoupil do Pražské I. B třídy, po stejném časovém intervalu postoupil opět o soutěž výše, od sezóny 2018/19 tedy nastupuje v Pražské I. A třídě.\n\nPoznámky:\n\n\n\n"}
{"id": "413094", "url": "https://cs.wikipedia.org/wiki?curid=413094", "title": "Vlajka státu Washington", "text": "Vlajka státu Washington\n\nVlajka Washingtonu, jednoho z federálních států USA, byla přijata 5. května 1923. \n\nVlajka je tvořena zeleným list o poměru stran 5:8, v jehož středu je položena pečeť státu. Ta zobrazuje portrét prezidenta George Washingtona na modrém kruhovém pozadí. Kolem modrého pole je žluté mezikruží nesoucí nápis: THE SEAL OF THE STATE OF WASHINGTON 1989 (). Zatímco pečeť státu byla přijata ještě před vstupem státu do Unie v roce 1889, vlajka byla přijata až 5. května 1923, tedy téměř třicet let po vstupu.\n\nJedná se o jedinou vlajku ze všech vlajek států Spojených států, která má zelený list, a která zobrazuje portrét určitého skutečného člověka – prezidenta George Washingtona.\n\n\n"}
{"id": "413096", "url": "https://cs.wikipedia.org/wiki?curid=413096", "title": "Kostel Všech svatých (Třebešice)", "text": "Kostel Všech svatých (Třebešice)\n\nŘímskokatolický kostel Všech svatých je kostel ve vsi Třebešice.\n\nZakladateli tohoto kostela byli vladykové usedlí na tvrzi Třebešice.  Kostel byl postaven v románském slohu a kruhová apsida potvrzuje značnou starobylost. Kostel mohl být vystavěn ještě v I. čtvrtině 13. století a barokně přestavěn v r. 1769. V soupisu kostelů, který nechal první arcibiskup pražský, Arnošt z Pardubic, pořídit někdy kolem r. 1350, je uveden kostel Debrník (ve starých listinách byl kostel uváděn pod tímto jménem) jako farní kostel. Patřil k Arcidiakonátu kouřimskému a k děkanství Štěpánovskému. V době husitské se osadníci přidrželi kalicha. Od r. 1624 je duchovní správa vykonávaná z Divišova, neboť na základě dekret.u císaře Ferdinanda II. opustil Třebešice poslední nekatolický kazatel. Roku 1752 připadly Třebešice do vlastnictví Emauzského opatství benediktinů a v roce 1760 otevřel klášter v Třebešicích školu. R. 1768 byl starý dřevěný strop na kostele nahrazen novou klenbou, současně byla zhotovena nová střecha. Později, r. 1829 byla přistavěna další část lodi, dnešní kůr. R. 1901 byla ke kostelu přistavěna sakristie a předsíň.\n\nR. 1787 byla v Třebešicích zřízena tzv. lokálie, která byla r.1857 povýšena na farnost. Duchovní správu od této doby vykonávali až do r. 1880 emauzští benediktini. Poté se zde střídali různí kněží jako faráři. Jako jeden z posledních to byl především P. Prokop Holý, který také fakticky ještě bydlil na \"faře\", umístěné v polovině budovy třebešického zámku. Zde také 21. 3. 1944 zemřel. Později je farnost už trvale spravována z Divišova.\n\nZ farní kroniky vyplývá, že farnost v minulých dobách vykazovala značnou duchovní čilost. Nasvědčuje tomu i primice P. Jaroslava Frka OP, kterou zde měl 11. července 1937, když byl předtím na kněze vysvěcen v Olomouci.\n\nVelké opravy i úpravy interiéru prodělal kostel v době působení P. Miroslava Vágnera. V r. 1973 byl pořízen nový obětní stůl, současně byla nově pokryta střecha. V r. 1974 provedena nová elektroinstalace, vnitřek kostela vymalován a ve spolupráci s akad. sochařem K. Stádníkem celkově velmi vkusně upraven. V r. 1975 zhotovena nová střecha věže, včetně fasády, nové okenice a lavice. R. 1983 pořízen nový zvon ke cti sv. Vojtěcha, do předsíně dána nová žulová podlaha. V r. 2000 zhotovena nová střecha věže včetně nového nátěru fasády horní části věže. Koncem r. 2001, \"přičiněním\" malého tornáda, které se 31. května přehnalo krajem a j. m. značně poničilo střechu lodi, byla zhotovena střecha nová.\n"}
{"id": "413097", "url": "https://cs.wikipedia.org/wiki?curid=413097", "title": "Alžběta Opolská", "text": "Alžběta Opolská\n\nAlžběta Opolská (1360 – 1374) byla první manželka Jošta Moravského, který ovšem titul moravského a braniborského markraběte a římskoněmeckého krále získal až po její smrti. Byla dcerou Vladislava II. Opolského a jeho první manželky Alžběty Valašské a pocházela z dynastie Piastovců.\n\nAlžběta se za asi jednadvacetilého Lucemburka Jošta provdala v roce 1372, ve svých dvanácti letech. Zemřela ovšem už o dva roky později a nezanechala potomky. Ještě v roce 1374 se Jošt oženil podruhé, tentokrát s Alžbětinou o něco starší tetou Anežkou. Obě Joštova manželství ovšem zůstala bezdětná, a tak se stal posledním Lucemburkem, který na Moravě vládl.\n\n"}
{"id": "413098", "url": "https://cs.wikipedia.org/wiki?curid=413098", "title": "Pojištěný", "text": "Pojištěný\n\nPojištěný je fyzická nebo právnická osoba, na jejíž život, zdraví, majetek, odpovědnost za škodu nebo jiné hodnoty se vztahuje pojistný produkt (pojištění) ustavený pojistnou smlouvou. To se týká soukromého pojištění. \nV případě, že pojištěný uzavřel smlouvu a platí pojistné, je tento zároveň i pojistníkem.\n\nPojistník je chápán jako osoba, která uzavřela pojistnou smlouvu, a to bez ohledu na to, vztahuje-li se pojistné krytí k ní, nebo k jiné osobě, která je v roli pojištěného.\n\nPojištěný je často veřejností zaměňován s termínem pojištěnec, který představuje osobu, k níž se vztahuje veřejné pojištění, tzn. zdravotní a sociální (nemocenské a důchodové) pojištění.\n"}
{"id": "413099", "url": "https://cs.wikipedia.org/wiki?curid=413099", "title": "TWM", "text": "TWM\n\nTWM (dříve Tom's Window Manager, pak Tab Window Manager a nyní Timeless Window Manager) je jednoduchý správce oken, který je základní součástí X Window Systemu (X.Org, XFree86). Je velmi rychlý, protože nepoužívá žádné knihovny – kromě těch, které jsou součástí X.\n\nV současné době do něj již nejsou přidávány nové funkce, ale existují správci oken, kteří z něj přímo vycházejí, např. VTWM nebo CTWM.\n"}
{"id": "413109", "url": "https://cs.wikipedia.org/wiki?curid=413109", "title": "Volkswagen Caddy", "text": "Volkswagen Caddy\n\nVolkswagen Caddy je lehký užitkový automobil, který od roku 1979 vyrábí německá automobilka Volkswagen. Momentálně se vyrábí jeho čtvrtá generace. První tři byly nabízeny v provedení pick-up, čtvrtá se vyrábí jako krabicovité kombi.\n\nJejí základ byl převzat z první generace typu Golf. Ačkoliv se jedná o evropský automobil, poprvé se jeho výroba rozeběhla v USA. Zde je velká poptávka po automobilech typu pick-up. Výroba začala v Pensylvánii už v roce 1979. Americká verze byla pochopitelně vzhledově sjednocena s americkým typem Rabbit. Oproti evropské tak měla hranaté světlomety a jiné nárazníky. Na evropských trzích se Caddy objevil v roce 1982. Všechny vozy Caddy pro Evropu byly vyráběny v bosenském Sarajevu do roku 1992. Výroba pak dále pokračovala v Jihoafrické republice.\n\nVůz je shodný s automobilem Škoda Pick-up druhé generace, který je postaven na základě Felicie. Do roku 1996 se vyráběl v Kvasinách.\n\nTřetí generace byla postavena na základu druhé generace Seatu Ibiza. Prodával se také pod názvem Seat Inca. Výroba probíhala v letech 1996 až 2005 ve Španělsku. Jeho výroba nadále pokračuje v Argentině.\n\nPoprvé byla představena v roce 2003 v Amsterdamu. Výroba začala o dva roky později. Částečně je vůz založen na typu Touran. Vůz může být upraven pro převoz zboží i osob podobně jako větší Transporter. Od roku 2007 se vyrábí i prodloužená verze Caddy Maxi.\n\n"}
{"id": "413121", "url": "https://cs.wikipedia.org/wiki?curid=413121", "title": "Volkswagen Iltis", "text": "Volkswagen Iltis\n\nVolkswagen Iltis byl terénní automobil, který v letech 1978 až 1988 vyráběla německá automobilka Volkswagen. Byl vyráběn pro vojenské účely. Celkem bylo vyrobeno 9547 vozů. Jeho předchůdcem byl Volkswagen 181.\n\nVůz vznikl z potřeby nahradit dosluhující americké automobily Jeep. To se jeho předchůdci nepodařilo, neboť neměl pohon všech kol. Tento nedostatek byl u typu Iltis odstraněn. Automobil vznikal ve spolupráci s automobilkou Audi. Vůz je postaven na technickém základu automobilu Munga. Motor pochází z vozu Audi 100. Pohon všech kol je také od Audi - osvědčený systém Quattro. Vůz byl vyráběn pouze pro armádní účely a ne pro prodej zákazníkům. V roce 1980 s typem Iltis vyhrál Freddy Kottulinsky Rallye Dakar.\n\n\n"}
{"id": "413122", "url": "https://cs.wikipedia.org/wiki?curid=413122", "title": "SM-liiga 1984/1985", "text": "SM-liiga 1984/1985\n\nSezóna 1984/1985 byla 10. sezonou Finské ligy ledního hokeje. Mistrem se stal tým Ilves Tampere.\n\n\n\n"}
{"id": "413123", "url": "https://cs.wikipedia.org/wiki?curid=413123", "title": "Polski Fiat 125p", "text": "Polski Fiat 125p\n\nPolski Fiat 125p bylo auto vyráběné mezi lety 1967 a 1991 v Polsku firmou FSO, která ho vyráběla na základě smlouvy s firmou Fiat. Byl to zjednodušený Fiat 125, který měl motor a některé součástky z Fiatu 1300 a 1500. Od Fiatu 125 se vzhledem liší hlavně světlomety, které Polski Fiat 125p má kulaté a Fiat 125 hranaté. Z tohoto automobilu vychází i jeho nástupce FSO Polonez. Celkem bylo vyrobeno 1 445 689 kusů.\n\nOd vzniku továrny FSO byly vedeny spory o zaměření výroby. Ve hře byla varianta pořízení licence nebo zaměření se na výrobu vozidel vlastní konstrukce. Nakonec dostala přednost cesta licenční výroby – tj. vize snadnějšího přístupu k novým technologiím. Jednání probíhaly s FIATem a současně i s Renaultem. Dohoda byla nakonec 22. prosince 1965 uzavřena opět s Italy, týkala se modelů 1300/1500. Ovšem do hry vstoupila novinka – připravovaná premiéra Fiat 125. Tento model na polskou stranu zapůsobil natolik, že došlo ke změně původní dohody. Ovšem finanční možnosti dávaly omezený prostor, licenční Fiat 125p byl jakýmsi hybridem, tj. oproti prototypu Fiat 125 získal ze starších modelů 1300 a 1500 interiér, ale bohužel i podvozkové komponenty, motory a převodovku. Vlastní výroba modelu 125p byla zahájena v listopadu 1967.\n\nPrvní „velké“ Fiaty sjížděly z výrobní linky jen s motory typu 1300, od roku 1969 přibyly i silnější 1500. Od roku 1971 nabídku doplnila prostornější verze kombi a z ní vycházející pick-up (ten byl však uveden až po faceliftu v roce 1973).\n\nV roce 1973 byl proveden první významnější facelift – pro tyto modely je charakteristická černá plastová mřížka chladiče a „zapuštěné“ kliky dveří. Tento typ již byl vybaven dvouokruhovým brzdovým systémem.\n\nV roce 1974 se objevila malá limitovaná série s motory z typu 132: 1800 Akropolis a 1600 Monte Carlo.\n\nV roce 1975 byly provedeny další změny – model byl vybaven novými většími ukazateli směru jízdy a zadními sdruženými svítilnami, z nárazníků zmizely ozdobné „kly“. Změnil se také interiér. V té době se v nabídce objevila i menší série vybavena motory 2000.\n\nV roce 1976 bylo dosaženo produkčního rekordu – 117 000 ks.\n\nV roce 1978 byl na trh uveden předpokládaný nástupce – FSO Polonez. Tento typ měl ve výrobě postupně do roku 1982 zcela nahradit model 125p. V roce 1981 byl v Polsku zaveden výjimečný stav, s ohledem na četné stávky výroba poklesla z plánovaných 70 tis. na cca 40 tis. vozů 125p ročně. S příchodem roku 1983 navíc vypršela licenční dohoda s Fiatem. Automobil nyní nesl označení FSO 125p, později FSO 1300 / FSO 1500.\n\nV roce 1986 byla vyrobena i 100 ks serie s motory Volkswagen 1,6D.\nPoslední automobil tohoto typu byl v Polsku vyroben v polovině roku 1991. Celkem bylo vyrobeno 1 445 699, z toho 874 966 bylo určeno na vývoz.\n\nV roce 1977 byla představena verze off-road Fiata.Tato verze je specifická kombinace italské licence, polského technického myšlení tedy fiata 125p a sovětské Lady Niva s pohonem 4x4.Projekt byl pozastaven kvůli nedostatku dílů.Kopie automobilu je ve sbírkách muzea techniky a průmyslu NOT ve Varšavě.\n"}
{"id": "413126", "url": "https://cs.wikipedia.org/wiki?curid=413126", "title": "Ciment", "text": "Ciment\n\nCiment je moravská rocková kapela z Valašského Meziříčí, zpívající ve valašském nářečí.\n\nV roce 1987 byla kapela založena muzikanty ze skupiny Skupina z luhu (Petr Zezulka a Zbyněk Štěpánský) a členy skupiny Bazar blues (Pavel Hynek, Jiří Pavlis a Mojmír Hurský). O rok později kapela na Rockfestu 88 získala Čestné uznání kritiků. V červnu roku 1989 z kapely odcházejí Jiří Pavlis a Zbyněk Štěpánský, za tři roky přichází nový bubeník a se skupinou nahrává album \"Na srazu intelektuálů v Poteči nikomu néni do řeči\" (vizte níže), které vydává firma Monitor. O rok později Ciment hraje v Ostravě jako předkapela legendárních Jethro Tull.\nPo čtrnáctileté pauze následuje další album – \"Vzývali Satana ogaři z Kychové, gdyž měli na poli už všecko hotové\" opět s novým bubeníkem, Jaroslavem Kadlecem. Vydal Indies Happy Trails Records, produkce Ota Petřina.\nTřetí album vyšlo v lednu 2011 s názvem „Soukromý odzemek“ opět s pozměněnou sestavou, s navrátivším se baskytaristou Pavlem Hynkem a novým bubeníkem Davidem Hausou.\n\n\n\n\n\n"}
{"id": "413128", "url": "https://cs.wikipedia.org/wiki?curid=413128", "title": "Břetislav (syn Břetislava II.)", "text": "Břetislav (syn Břetislava II.)\n\nBřetislav (30. června 1095? - 8. března po r. 1130) byl syn českého knížete Břetislava II. a Lukarty z Bogenu.\n\nBřetislav byl jediným dítětem Břetislava II. a jeho ženy Lukarty, narodil se 30. června zřejmě roku 1095. Zvláštní je Břetislavovo počínání ohledně nástupnictví. Jeho stejnojmenný syn neměl podle stařešinského právo nárok na trůn. Toto právo ale kníže stejně obešel, když za svého nástupce označil svého mladšího bratra Bořivoje (II.). Nejstarším Přemyslovcem byl v té době Oldřich Brněnský, syn Konráda I. Brněnského. Když v roce 1100 Břetislav II. zemřel, začaly vleklé boje o moc v Čechách, ze kterých vítězně vyšel Bořivoj II.\n\nV letech 1110-1111 se mladý Břetislav účastnil výpravy německého krále Jindřicha V. za císařskou korunou do Říma. V roce 1126 byl na rozkaz českého knížete Soběslava I. uvězněn na hradě Donín. V roce 1129 byl převezen na hrad v Děčíně. \n\nPoslední zmínka o mladším Břetislavovi je z roku 1130, kdy ho strýc Soběslav I. za spiknutí proti své osobě dal oslepit. Zemřel 8. března neznámého roku a neměl žádné známé potomky. Skončila tak linie mužských potomků Vratislava II. s Adlétou Uherskou. \n"}
{"id": "413131", "url": "https://cs.wikipedia.org/wiki?curid=413131", "title": "Praha-Veleslavín (nádraží)", "text": "Praha-Veleslavín (nádraží)\n\nPraha-Veleslavín je nácestná železniční stanice na trati 120 z Prahy do Rakovníka.\n\nV roce 1863 byla Lánská koněspřežka nahrazena parní železniční tratí, na které byla vybudována dnešní stanice. Stanice leží na adrese Nad Stanicí 42 mezi nádražími Praha-Dejvice a Praha-Ruzyně na 7,7. traťovém kilometru (od nádraží Praha-Bubny). Na dejvickém zhlaví stanice se nachází železniční přejezd se závorami a stavědlo St.1, které obsluhuje výhybky číslo 2 a 3. Druhé stavědlo se nachází na ruzyňském zhlaví.\n\nPro nákladní dopravu nemá stanice prakticky žádný význam. Ze stanice historicky odbočovaly dvě vlečky, jedna do místní teplárny (směrem do Prahy doprava, snesena v roce 2008) a druhá do bývalé továrny na šamotové a hliněné zboží (směrem do Prahy doleva, snesena po druhé světové válce). Nádraží se nachází nedaleko tramvajové zastávky \"Nádraží Veleslavín\" na Evropské ulici. Od roku 2015 zde je možný také přestup na stanici metra se stejným názvem na lince A. Díky tomu se stala stanice významným přestupním bodem v relaci Kladno-Praha.\n\nV roce 1986 zde vlak amputoval nohu známému českému zpěvákovi Lou Fanánkovi Hagenovi.\n\nPřilehlý autobusový terminál je obsluhován městskými linkami číslo 119 na letiště a linkou 225 směřující do Prahy 5 a dále meziměstskými linkami ve směru Kladno či Slaný.\n\nStanice získala na důležitosti po prodloužení linky metra A, kdy se stala nejbližším přestupním uzlem mezi metrem A a železnicí v tomto směru. Ve stanici zastavují všechny vlaky osobní dopravy provozované na trati, tedy kategorie Os, Sp i R. Interval je shodný pro pracovní dny a víkendy a to 30 minut s voženými spoji v odpoledních špičkách.\n\nStanice zajišťuje spojení zejména ve směru Kladno, Rakovník, Hostivice, Nové Strašecí, Kralupy nad Vltavou, Dobrovíz (Amazon), Stochov, Brandýsek, Noutonice, Podlešín, Lužná u Rakovníka či Středokluky. Ve směru do Prahy zajíždí drtivá většina vlaků na nádraží Praha Bubny-Vltavská. Celá trať je díky rekonstrukci Negrelliho viadukt de-facto oddělena od zbytku pražské železniční sítě. Po opravě viaduktu bude veškerá osobní doprava vedena standardně na Masarykovo nádraží a vznikne tak propojení se všemi linkami pražského metra (A: Veleslavín, Dejvice, B: Masarykovo nádraží, C: Vltavská).\n\n\n\n"}
{"id": "413137", "url": "https://cs.wikipedia.org/wiki?curid=413137", "title": "Reagan", "text": "Reagan\n\nReagan může znamenat:\n\n\n\n"}
{"id": "413138", "url": "https://cs.wikipedia.org/wiki?curid=413138", "title": "Hydrokodon/paracetamol", "text": "Hydrokodon/paracetamol\n\nKombinované analgetikum s obsahem hydrokodonu a paracetamolu je známo například pod obchodními názvy Vicodin, Anexsia, Anolor DH5, Bancap HC, Dolacet, Lorcet, Lortab nebo Norco. Paracetamol v léku výrazně zvyšuje účinek hydrokodonu. Hydrokodon se používá také v kombinaci s ibuprofenem (viz hydrokodon/ibuprofen).\n\nLéčivé přípravky s kombinací hydrokodon/paracetamol vyrábí řada společností, například Abbott Laboratories, Amerisource Health Services Corp, Cardinal Health, Drx Pharmaceutical Consultants Inc, Eckerd Corp, Hospira Inc, Knoll Laboratories Div Knoll Pharmaceutical Co, Mallinckrodt Pharm. Quality Care, Pdrx Pharmaceuticals Inc, Physicians Total Care Inc, Rx Pak Div of Mckesson Corp, Sandhills Packaging Inc nebo Watson Pharmaceuticals. V Česku není v současné době žádný takový léčivý přípravek registrován.\n\nPříklady složení přípravků s hydrokodonem a paracetamolem:\n\nV USA je kombinace hydrokodonu a paracetamolu od roku 1970 na seznamu kontrolovaných a hlídaných léčiv podle zákona Controlled Substances Act. Je také na seznamu Schedule III drug, což je stupeň, kdy je výroba a obchod s látkami na tomto seznamu pod ochranou vlády. Stupnice má 5 kategorií nebezpečnosti látek. \n\nLéčivo se, jako jiná opioidová analgetika, používá k potlačení bolestí. Bývá užíván i na zvládnutí pooperativních bolestivých stavů a také může být použit na léčbu silného kašle.\n\nVicodin je poměrně široce známým lékem díky seriálu Dr. House. Hlavní postava Gregory House používá Vicodin jako lék na tlumení bolestí v noze, která byla zasažena svalovým infarktem. Užívá ho však ve značném množství, což je jedním ze zdrojů kontroverze tohoto seriálu. Přesto ale tento lék patří k jeho \"image\".\n"}
{"id": "413144", "url": "https://cs.wikipedia.org/wiki?curid=413144", "title": "MSI", "text": "MSI\n\nMSI může znamenat:\n\n"}
{"id": "413145", "url": "https://cs.wikipedia.org/wiki?curid=413145", "title": "Woody Vasulka", "text": "Woody Vasulka\n\nBohuslav „Woody“ Vasulka (česky Vašulka; 20. ledna 1937 Brno – 20. prosince 2019 Santa Fe, Nové Mexiko) byl americko-český umělec patřící mezi průkopníky a experimentátory s audio-video technikou. S tím souvisí jeho účast jako spoluzakladatele elektronického audiovizuálního umění a videoartu.\n\nWoody vystudoval střední průmyslovou školu v Brně 1956, ukončenou maturitou. Jeho hlavním zájmem však byla hudba, fotografie, literatura a film. Po skončení vojenské prezenční služby přijel do Prahy, aby zde později absolvoval Akademii múzických umění (FAMU), na filmové a televizní fakultě, kde zrežíroval a vytvořil několik krátkých filmů.\n\nKrátce po studiu se seznámil se Steinou (nar. Steinunn Briem Bjarnadottir), se kterou se v roce 1960 oženil a v roce 1965 přestěhoval do New Yorku. Po příjezdu do USA začali spolu pracovat na tvorbě dokumentárních filmů o divadle, tanci a vesměs o underground tvorbě v New Yorku. V roce 1971 s Andreasem Mannikem založili divadlo mediálního umění, \"The Kitchen\". \n\nVasulka byl kurátorem ZKM v německém Karlsruhe (kde byl roku 2006 spolukurátorem, společně s Peterem Weibelem, výstavy MindFrames).\n\n\n\n"}
{"id": "413146", "url": "https://cs.wikipedia.org/wiki?curid=413146", "title": "O skřítku Racochejlovi", "text": "O skřítku Racochejlovi\n\nO skřítku Racochejlovi je český večerníček, který režíroval Jiří Miška. Hlas hrdinům z této dětské pohádky propůjčila Jiřina Bohdalová. Malířem knižní i televizní podoby je Zdeněk Smetana. V ději jde vlastně o trampoty titulního hrdiny, avšak díly na sebe nijak nenavazují. Skřítek Racochejl bydlí v kloboukové chaloupce.\n\nPrvní třináctidílná řada byla odvysílána na přelomu let 1997 a 1998, druhá série, rovněž s 13 epizodami, se na obrazovkách objevila roku 2000.\n\n\n\n\n"}
{"id": "413151", "url": "https://cs.wikipedia.org/wiki?curid=413151", "title": "Little Joe II", "text": "Little Joe II\n\nLittle Joe II byla testovací raketa používaná k testování únikového systému kosmické lodi programu Apollo. Design byl odvozen od rakety Little Joe, používané v programu Mercury ke stejnému účelu. Testy probíhaly v letech 1963-1966, celkem proběhlo 5 testů, z čehož jednou došlo krátce po startu ke ztrátě kontroly.\n\nVývoj Little Joe II byl motivován, stejně jako jeho předchůdce, snahou o co nejlevnější raketu pro testovací lety. Kontrakt na výrobu rakety byl udělen v roce 1962, firmě North American Aviation. Původní idea Little Joe byla zachována, ale bylo zde několik výrazných vylepšení. Raketa byla celkově větší, těžší a silnější, aby dokázala vynést velitelský i servisní modul lodi Apollo, která byla několikanásobně těžší než kabina Mercury. Pomocné rakety Thiokol XM19 Recruit zůstaly, ale hlavní motory Castor a Polux byly nahrazeny výkonnějšími motory Algol (stejně jako Castor převzat z rakety Scout). Rakety Algol mohly být zažehnuty najednou, nebo v sekvencích pro potřeby dané mise, pauza mezi zážehy mohla být až 10 sekund. Jednoduchý design, zjednodušená výroba a jednoduchý koncept dopomohli ke snížení počtu součástek na minimum a tím nízké výrobní ceně. Mnoho komponent bylo převzato z ostatních kosmických a leteckých programů, což opět snižovalo výdaje. Oproti ostatním raketám nebyl Little Joe II omezen celkovou hmotností, díky čemuž byl návrh náležitě dimenzován, méně komplexní a nevyžadoval tolik pevnostních testů. Počty motorů byly různé a záležely na aktuálním testu, celkem bylo použito čtyř variant sestavení raket Recruit a Algol. Nejsilnější varianta byla 5x Recruit jako pomocný motor a 4x Algol.\nTesty probíhaly od srpna 1963 do ledna 1966 na White Sands Missile Range. Celkem proběhlo pět testů únikového systému velitelského modulu lodi Apollo s nosičem Little Joe II a dva pozemní testy v nulové výšce. Původně měly testy proběhnout na Cape Canaveral Air Force Station pod dohledem USAF, ale kvůli vysoké vytíženosti tamních odpalovacích kapacit, byly přesunuty na odpalovací komplex 36 na White Sands Missile Range, kde již dříve probíhaly testy raket Redstone. Výhodná poloha dovolovala levnější a rychlejší vyzvednutí modulu po dokončení testovacího letu. Dohled nad testy mělo středisko \"Manned Spacecraft Center\" (dnes Johnsonovo vesmírné středisko) a účastnili se ho i hlavní dodavatelé: General Dynamics/Convair - velitelský a servisní modul a North American Aviation - raketa Little Joe II. Správa White Sands Missile Range poskytla technické zázemí, radarové a kamerové sledování, datové přenosy, fotodokumentaci a vybavení pro vyzvednutí modulu. Průběh testů byl až na dvě selhání hladký. Při prvním testovacím letu selhal sebedestrukční systém a tvarové nálože v plášti Algolu po přijetí signálu neexplodovaly. Při čtvrtém startu se chybou elektroniky zasekla stabilizační plocha a 2,5 sekundy po startu nastala ztráta kontroly a zkáza nosiče.\n\nPři testech byly odhaleny menší nedostatky na systému vystřelování a odřezávání padáku, které byly rychle odstraněny. Po vyhodnocení testů bylo stanoveno, že kdyby se jednalo o moduly s posádkou, posádky by s největší pravděpodobností přežily.\n\n"}
{"id": "413152", "url": "https://cs.wikipedia.org/wiki?curid=413152", "title": "Lich", "text": "Lich\n\nLich (vyslovováno [lič]), je ve fantasy a horrorové literatuře, filmu a počítačových hrách (např. Bitva o Wesnoth, série Warcraft, Baldur's Gate, Heroes of Might and Magic, a.j.) forma nemrtvého.\n\nV obvyklém pojetí je to bývalý mocný mág či nekromant, který se pomocí temných rituálů dobrovolně změnil na nemrtvého, aby dosáhl alespoň částečné nesmrtelnosti. Většinou jsou zobrazováni jako mrtvoly, u kterých pokračuje tělesný rozklad (někdy jsou to pouze kostry), ačkoliv intelektuální a magické schopnosti zůstávají na původní úrovni. Často jsou to proto mocní vůdcové velkých skupin nemrtvých.\n\nTermín pochází z děl Clarka Ashtona Smitha a Roberta E. Howarda, kde byl ale používán ve významu jakéhokoliv nemrtvého (v té době totiž nešlo o specifický termín, ale prostě o archaismus ve významu mrtvola). Dnešní specifický význam se vytvořil až v druhé polovině 20. století, patrně v prostředí hry Dungeons & Dragons. Velký vliv na jeho rozšíření mělo pak užití ve známé sérii Warcraft.\n\nInspirací pro Liche byl Kostěj Nesmrtelný z ruských bájí a pohádek.\n"}
{"id": "413165", "url": "https://cs.wikipedia.org/wiki?curid=413165", "title": "SM-liiga 1985/1986", "text": "SM-liiga 1985/1986\n\nSezóna 1985/1986 byla 11. sezonou Finské ligy ledního hokeje. Mistrem se stal tým Tappara Tampere.\n\n\n\n"}
{"id": "413173", "url": "https://cs.wikipedia.org/wiki?curid=413173", "title": "Pohon všech kol", "text": "Pohon všech kol\n\nPohon všech kol (angl. \"All Wheel Drive\", zkratka AWD) je druh pohonu vozidel, při kterém jsou poháněna všechna kola. Dvounápravové automobily s pohonem všech kol jsou označovány jako 4x4, 4WD nebo hovorově „čtyřkolky“; vícenápravové pak 6x6, 8x8, 10x10 atd.\n\nAutomobily s tímto pohonem jím jsou vybaveny pro výrazné zlepšení trakčních schopností vozu, tedy přenosu síly motoru na povrch, po kterém se automobil pohybuje. Typické je použití u terénních automobilů (osobní i nákladní), které jsou předurčeny pro jízdu na površích se sníženou přilnavostí (bahno, písek, šotolina, sníh) a obtížným terénem (prudká stoupání, terénní zlomy, vodní brody). Z prvého důvodu je tímto pohonem vybavena i celá řada „silničních“ osobních automobilů. Některé automobilky si právě na tomto pohonu postavily svoji image a produkují auta téměř výhradně s pohonem všech kol (Audi, Jeep, Subaru, Suzuki, Land Rover).\n\nPohon všech kol může být vyroben podle několika konstrukcí. Každá má ale vždy oba nápravové diferenciály. U terénních automobilů se rozeznávají dvě nejtypičtější, ne však jediné konstrukce – AWD a 4WD. U AWD jde o přiřaditelný pohon předních kol, síla motoru putuje standardně na zadní nápravu a v případě nutnosti jsou ručně aktivovány přední náboje kol (případně jiná spojková konstrukce) a přední náprava je tak „natvrdo“ spojena se zadní. Ve většině případů lze přední nápravu připojit za jízdy. Výhodou je jednodušší konstrukce a nižší spotřeba paliva, pevně daný přenos síly na obě nápravy je výhodou v těžkém terénu. Nevýhodou je naopak nutnost volit pohon ručně, nemožnost provozu na suchých pevných površích bez poškození pohonu. U některých značek je však primárně poháněna přední náprava a pokud vozidlo zjistí prokluz kol, automaticky pomocí spojky Haldex připojí zadní nápravu.\n\nPro maximalizaci průchodnosti terénem bývá nemalá část terénních vozů vybavena také uzávěrkou zadního nebo mezinápravového diferenciálu. U opravdu extrémních vozů (Jeep Wrangler Rubicon, Mercedes-Benz G, UniMog) jsou pak přítomny uzávěrky všech tří diferenciálů (u nákladních automobilů může být počet vyšší). Protože se při aktivaci závěrky nuceně točí příslušná kola stejnou úhlovou rychlostí (nemusí však přitom přenášet stejnou hnací sílu), používá se závěrka až v kluzkém terénu. Na suché asfaltové silnici by s takto nastaveným vozem nešlo prakticky zatáčet a pohonné ústrojí by bylo zároveň značně silově namáháno, protože systém nerespektuje rozdílné dráhy kol a rozdíly v jejich valivých průměrech. Pro použití na silnicích je proto místo úplné uzávěrky mnohem vhodnější diferenciál s omezenou svorností, který se sice také snaží sjednotiti úhlovou rychlost kol, ale zároveň za určitých podmínek dovolí její odchylky takže vozidlo lze normálně řídit a nedochází k přetěžování převodů.\n\nKlasickými zástupci vozidel s pohonem všech kol jsou Nissan Patrol, Volkswagen Tiguan, Subaru Forester, naprostá většina terénních pick-upů. Pohon AWD má však například i Mitsubishi Lancer Evolution, BMW 335i xDrive či Audi R8 Spyder. Pohon všech kol využívají také závodní vozy, traktory, vojenská vozidla, stavební stroje a jiné speciální stroje, jako byl například Lunar Rover.\n\n"}
{"id": "413174", "url": "https://cs.wikipedia.org/wiki?curid=413174", "title": "Pohon 4 × 4", "text": "Pohon 4 × 4\n\nPohon 4 × 4 nebo pohon obou náprav, kráceně 4 × 4 či 4WD (z anglického \"four-wheel drive\"), je systém pohonu všech čtyř kol automobilu. Hnací agregát přitom může být umístěn v přední či zadní časti vozidla. Pohon může být stálý nebo přiřaditelný k jedné z náprav, zatímco druhá má pohon trvale přiřazený. Je-li přiřaditelný, připojuje se pomocí páky, případně elektronicky. Trvalý pohon se rozděluje prostřednictvím mezinápravového diferenciálu rovnoměrně (50:50 anebo v určitém poměru (například 33:67–50:50). Pohon 4 × 4 může být redukovaný zařazením převodovky, která sníží rychlost otáčení kol, ale zároveň zvýší krouticí moment, který přenáší. Redukovaným pohonem disponují především terénní automobily. Vozy určené skutečně do terénu umožňují uzamknout zadní, případně střední diferenciál (výjimečně i přední), čímž se zvýší průchodnost vozidla terénem.\n\nFour-wheel drive – Za běžných podmínek pohání vůz pouze jedna, většinou zadní, náprava. V případě potřeby zapne pohon na všechna čtyři kola sám řidič. Při 4WD pohonu nemá vůz středový diferenciál. Přední a zadní hnací hřídele tak nespolupracují. Přední náprava tak nemůže jet rychleji, než zadní. Tzv. part time 4WD je vhodný na mokrý povrch.\n\nFull four-wheel drive – Pohon pomocí mezinápravového diferenciálu, který doplňuje přední a zadní nápravové diferenciály. Síla motoru je tak distribuována na všechna kola současně a neustále. V těžkém terénu se \"provozní nevýhoda\" mezinápravového diferenciálu eliminuje jeho uzávěrkou.\n\nMá pohon všech kol k dispozici neustále a je schopný jeho provozu i na suchých pevných podkladech, kde by se přiřaditelný pohon předních kol poškodil. Pohodlnější bez nutnosti ruční obsluhy.\n\nVyšší konstrukční náročnost, cena a spotřeba paliva. \"Provozní nevýhoda diferenciálu\": pokud se jedno z kol nápravy dotýká povrchu podkladu s nízkým koeficientem tření (např. led nebo i voda, jemný štěrk, prach) a druhé kolo nápravy se dotýká podkladu s vyšším třecím koeficientem (např. asfalt, beton), dojde při rozjedu k situaci, kdy kolo \"na ledě\" se začne protáčet a kolo \"na asfaltu\" zůstane stát. Protáčející se kolo se točí dvakrát rychleji. Trakční síla kola s nižším koeficientem tření se sníží a tím se dle zákona akce a reakce sníží i moment působící na dotyčné kolo. Protože diferenciál udržuje oba výstupní momenty stále shodné, sníží se tím zároveň o stejnou hodnotu i moment a trakční síla opačného, neprokluzujícího kola. A v případě pohonu všech kol se třemi diferenciály budou takto ovlivněna všechna ostatní hnací kola. Tj. poklesem tažné síly jednoho kola se celková tažná síla auta s pohonem jedné nápravy zmenší prakticky dvojnásobně a u auta s pohonem obou náprav vybeveného třemi diferenciály dokonce čtyřnásobně. Podmínky pro rozjezd vozidla se tím výrazně zhorší. Zde je proto vhodné činnost mezinápravového diferenciálu eliminovat jeho uzamčením. Takřka všechny terénní vozy s mezinápravovým diferenciálem uzávěrku mají. Některé vozy jsou vybaveny tzv. samosvorným mezinápravovým diferenciálem, kde není nutné obsluhovat uzávěru ručně (diferenciál se uzavírá automaticky díky jeho konstrukci), typicky mají tento typ například automobily Audi.\n\nLand Rover Defender, Jeep Grand Cherokee, Lada Niva\n\n"}
{"id": "413187", "url": "https://cs.wikipedia.org/wiki?curid=413187", "title": "SM-liiga 1986/1987", "text": "SM-liiga 1986/1987\n\nSezóna 1986/1987 byla 12. sezonou Finské ligy ledního hokeje. Mistrem se stal tým Tappara Tampere.\n\n\n\n"}
{"id": "413191", "url": "https://cs.wikipedia.org/wiki?curid=413191", "title": "Miroslav Plesinger-Božinov", "text": "Miroslav Plesinger-Božinov\n\nMiroslav Plesinger-Božinov (8. června 1883, Lobkovice – 17. ledna 1963, Praha) byl český legionář, politik a diplomat, který se významně zasloužil o vznik a rozvoj prvorepublikového Československa.\n\nNarodil se v chudé rodině rolníka Josefa Plesingera a jeho ženy Marie, rozené Janouškové a ovdovělé Roškotové v Lobkovicích. Vystudoval Českou vysokou školu technickou v Praze, obor stavebního inženýrství. Již za studií přispíval do Časopisu pokrokového studentstva a do Samostatnosti.\nV roce 1915 vyslal dr. Edvard Beneš tajně Miroslava Plesingera do Švýcarska za Tomášem G. Masarykem a vybavil jej pasem na jméno bulharského hudebního skladatele Vasil Atanas Božinov.\nPod tímto jménem Plesinger později vystupoval i v rámci dalších zahraničních aktivit, až si v roce 1923 dal bulharské příjmení úředně připojit ke svému původnímu jménu jako \"Miroslav Plesinger-Božinov\"..\n\nPo kariéře politika byl vyslán k diplomatické službě nejprve do Nizozemí a roku 1925 do Dánska. Roku 1912 se oženil s Annou Cerhovou (1883–1977), která patřila k prvé generaci malířek – studujících v dámské škole pro kreslení a malbu Uměleckoprůmyslové školy v Praze (1898–1899); měli pět dětí. Nejmladší dcera Zora Plesingerová (1926–2012) byla herečkou divadla F. X. Šaldy v Liberci. Anna Plesingerová-Božinová se ve své tvorbě věnovala především krajinomalbě z cest (jižní Čechy, Slovinsko, Nizozemí), ztvárněné technikami akvarelu nebo olejomalby.\n\nPo komunistickém převratu v roce 1948 byl Plesinger v 50. letech 20. století zatčen a v roce 1953 odsouzen na 1 rok a 9 měsíců za napomáhání útěku Karlu Erbanovi z Československa. Vazba ve věznici na Pankráci mu podlomila zdraví.Zemřel 17.1.1963 a byl pohřben na hřbitově v Neratovicích.\n\n\nObrazy Anny Plesingerové-Cerhové se dostaly do Oblastní galerie v Liberci.\nVětší soubor předmětů historické nebo umělecké hodnoty zakoupilo Národní muzeum v Praze v roce 2016 z dědictví po Plesingerově dceři.\n"}
{"id": "413194", "url": "https://cs.wikipedia.org/wiki?curid=413194", "title": "Národní park Kluane", "text": "Národní park Kluane\n\nNárodní park Kluane se nachází v Pohoří svatého Eliáše v kanadském teritoriu Yukon mezi Britskou Kolumbií a Aljaškou. Národním parkem je od roku 1972. Jeho rozloha je 22 015 km². Na této ploše žije největší množství savců v Severní Americe. Společně s okolními parky (Wrangell-St. Elias, Glacier Bay a Tatshenshini-Alsek) je součástí světového přírodního dědictví UNESCO pod společným názvem Kluane / Wrangell–St. Elias / Glacier Bay / Tatshenshini-Alsek.\n\nNa území národního parku více než tisíc let žili Čučoni – příslušníci Prvních národů. Za tuto dobu se dokázali vypořádat s extrémními podmínkami zdejší přírody. Získané znalosti se předávaly po mnoho generací a jejich kultura je živá i dnes.\nJezero Kluane (v jazyce Čučonů Lu’An Mün – „jezero s mnoha rybami“), po kterém se park jmenuje, je největší v Yukonu. Čučoni nejdříve obchodovali s dalšími příslušníky Prvních národů Tinglity, později s Evropany. Ti sem přicházeli především hledat bohatství, které přinášely kožešiny a nerosty – hlavně zlato. Toho však bylo málo a většina zlatokopů odešla na Klondike.\nZa druhé světové války byli Američané nebezpečím invaze přinuceni zaplatit v roce 1942 za stavbu proslulé Aljašské dálnice.\n\nPohoří sv. Eliáše sousedí s největšími pevninskými ledovci jižně od polárního kruhu. Vlhký vzduch z Tichého oceánu přináší množství srážek na ledovce. Ty se posunují z kopce dolů, většinou pět až deset metrů ročně – občas se však mohou posunout až o kilometr.\nKolem roku 1725 se Lowellův ledovec, dlouhý 65 km, sesul dolů a zablokoval údolí řeky Alsek. Vznikla tím ledová přehrada s obrovským jezerem. V těchto místech dnes leží město Haines Junction. Tato přehrada po 125 letech povolila a jezero vyteklo během dvou dnů. Následky této záplavy jsou na krajině vidět dodnes – oblast tehdy dle odhadů zaplavilo 41 km³ vody.\nNa úpatí Lowellova ledovce je dodnes „poněkud menší“ jezero.\n\nMezi další ledovce patří ledovec Kaskawulsh, jehož čelo se tyčí na pomezí dvou údolí. Jedním protéká řeka Slims, které je součástí povodí Yukonu (Beringovo moře), druhým údolím protéká řeka Kaskawulsh (povodí řeky Alsek, potažmo Aljašského zálivu). Ve svém nejširším místě má až 6 km široký. Až do roku 2016 drtivá většina vody z tajícího ledovce směřovala do řeky Slims. V roce 2016 však čelo ledovce ustoupilo a průtok vody se přesměroval do řeky Kaskawulsh. Tento hydromorfologický úkaz je formou pirátství vodních toků. V následku přesměrování vody výzkumníci očekávájí, že se jezero Kluane na řece Slim postupem času stane bezodtokovým jezerem.\n\nDíky své poloze a vlivu Tichého oceánu má Kluane větší rozmanitost rostlin a zvířat než jinde na kanadském severu. Mezi listnatými stromy převažují topoly, z jehličnanů je nejčastější smrk bílý. Nad úrovní lesa roste více než 200 typů alpínské vegetace.\nV Národním parku Kluane žije mnoho druhů velkých savců. Nejběžnější jsou ovce aljašské, v horách žijí také kamzíci běláci. V nižších polohách u vod žijí losi, zdejší poddruh je největší na světě. Na loukách a v údolích žijí medvědi grizzly, v lesích baribalové. Dále zde žijí například rosomák sibiřský, svišť brýlový, vydra říční a sysel Parryův. Z ptáků zde hojně žijí orel skalní, bělokur běloocasý či raroh lovecký.\nJedním z vážných problémů je zde pytláctví. S ním také souvisí snaha pouštět návštěvníky dále od hlavních přístupových cest.\n\n"}
{"id": "413195", "url": "https://cs.wikipedia.org/wiki?curid=413195", "title": "Lisette Modelová", "text": "Lisette Modelová\n\nLisette Modelová (anglicky Lisette Model, 10. listopadu 1901, Vídeň – 30. března 1983, New York) byla americká fotografka rakouského původu.\n\nLisette Modelová, rozená \"Elise Amelie Felicie Sternová\", od roku 1903 \"Seybertová\", začala studovat v roce 1920 teorii hudby u Arnolda Schönberga. Po smrti otce opustila roku 1926 se svou matkou a sestrou Vídeň a střídavě pobývala v Paříži a jižní Francii. V Paříži pokračovala ve studiu hudby, avšak kolem roku 1933 se od hudby zcela odvrátila a věnovala se fotografii.\n\nBěhem jedné cesty do Nice se seznámila se svým budoucím manželem, malířem Evsou Modelem. V roce 1937 se stala žákyní surrealistické fotografky Florence Henriové.\n\nRoku 1938 emigrovala se svým manželem do Spojených států. Tam se dostala do kontaktu s vlivnými osobnostmi, jako Alexej Brodovič, legendárním uměleckým ředitelem \"Harper's Bazaar\", a fotografy Anselem Adamsem a Berenice Abbottovou. Lisette Modelová fotografovala newyorské hotely, bary a noční podniky v Lower East Side a v lázeňské části Coney Island.\nKe známým osobnostem, které portrétovala, patřili Frank Sinatra a Georges Simenon. V roce 1952 zahájila fotografickou sérii o jazzu. Kromě jiných fotografovala Louise Armstronga a Ellu Fitzgeraldovou. Od roku 1957 učila fotografii na New School for Social Research. Její nejznámější žákyní byla Diane Arbusová.\n\nJe řazena k takzvané „Newyorské škole fotografie“, která s oblibou od 30. do 70. let dvacátého století využívala různé druhy neostrosti. Nebyla to instituce v pravém slova smyslu, ale šestnáct autorů (narozených od 1898-1934) žijících a tvořících v New York City. Jednalo se o fotografy, jejichž jména jsou dnes již legendami: Diane Arbus, Alexey Brodovitch, Ted Croner, Bruce Davidson, Don Donaghy, Louis Faurer, Richard Avedon, Sid Grossmann, William Klein, Saul Liter, Leon Levinstein, Helen Levitt, Robert Frank, David Vestal a Weegee.\n\n\n"}
{"id": "413196", "url": "https://cs.wikipedia.org/wiki?curid=413196", "title": "František Polák", "text": "František Polák\n\nFrantišek Polák (27. prosince 1889, Hostomice – říjen 1971, Coxsackie stát New York, USA) byl hrdina I., II. i III. odboje.\n\nPo účasti v československých legiích se za první republiky živil jako komunistický advokát. V roce 1939 odešel do Polska. Dne 3. listopadu 1939 bylo v sovětském zajetí zahájeno jeho stíhání za protisovětskou činnost. Byl odsouzen k 8 letům žaláře. Dne 17. ledna 1942 byl propuštěn na základě československo-sovětské dohody o amnestii pro čs. občany.\n\nNa konci roku 1942 byl opět odsouzen za protisovětskou činnost, tentokrát k 5 letům. Propuštěn byl 5. prosince 1947. V září 1948 emigroval do západního Německa, kde seznámil světovou veřejnost se sovětskými tábory nucené práce. V dubnu 1951 se odstěhoval do USA. V roce 1953 žaloval SSSR a jeho satelity za nucenou práci. Výsledkem bylo, že OSN odsoudila používání nucené práce.\n\n\nV roce 2014 mu byla udělena Cena Václava Bendy (in memoriam).\n\n"}
{"id": "413202", "url": "https://cs.wikipedia.org/wiki?curid=413202", "title": "Museum of the Rockies", "text": "Museum of the Rockies\n\nMuseum of the Rockies je svým zaměřením především paleontologické muzeum, nacházející se ve městě Bozeman na jihozápadě státu Montana (USA). Jde o jednu z předních institucí, podílejících se na výzkumu a rekonstrukci pozůstatků dinosaurů ze svrchnokřídového souvrství Hell Creek (ale i některých jiných).\n\nV majetku muzea se nachází také jedna z největších sbírek fosílií dinosaurů v celých Spojených státech (a tím vlastně i na světě). Mimo jiné hostí budova muzea a její depozitáře také nejvíc jedinců populárního tyranosaura (včetně jedné z největších dochovaných lebek o délce asi 134 cm s katalogovým označením MOR 008). Součástí expozice je také exemplář tyranosaura \"Big Mike\" (MOR 555), první kostra objevená i se zachovanými předními končetinami. Podle výzkumu z roku 2009 vážil tento menší exemplář zaživa zhruba 6072 kilogramů.\nMuzeum vlastní unikátní kolekci fosílií z posledních 500 milionů let vývoje života na Zemi. Dalšími zajímavostmi jsou například indiánské předměty a folklór nebo rekonstrukce domu z počátku 18. století (období dobývání amerického Západu). Kurátorem paleontologických sbírek je slavný Jack Horner, známý například jako odborný poradce filmařů z natáčení populárního snímku \"Jurský park\".\n\n"}
{"id": "413206", "url": "https://cs.wikipedia.org/wiki?curid=413206", "title": "Moritova terapie", "text": "Moritova terapie\n\nMoritova terapie (1920), je metoda klinické psychologie silně ovlivněná Zen Buddhismem. Metodu v ČR propagoval psychoterapeut Stanislav Kratochvíl.\n\nMorita Masatake, jinak známý také jako Morita Shoma (1874 – 1938) (森田 正馬), byl současník Sigmunda Freuda a vedoucí psychiatr na Jikei University's School of Medicine v Tokiu.\n\nMorita začal vyvíjet tuto metodu při práci s klienty trpícími shinkeishitsu, neboli úzkostnými poruchami s hypochondrickým základem.\n\nShinkeishitsu zahrnuje tři typy neuróz:\n\nMoritova terapie vychází z přesvědčení, že všechny typy mají tentýž základ a léčí je všechny tímtéž způsobem.\n\nPodle Mority to, co člověk cítí, je důležité jako doprovod přítomného dění, nedá se však kontrolovat: nevytváříme pocity, ale pocity se nám dějí. Protože pocity nejsou příčinou našeho chování, musíme se naučit s nepříjemnými pocity koexistovat, zatímco se chováme a jednáme konstruktivně.\n\nZáklad Moritovy metody může být shrnut do tří pravidel: Přijmout své pocity, znát jejich účel a dělat, co má být uděláno. Jednou se ho zeptali, co mají dělat stydliví lidé, a Morita odpověděl: „Potit se.“\n\n\nNa užitečnost principů této terapie upozornili američtí psychologové Karen Horneyová a Abert Ellis . Nejznámější jeho pokračovatel je David K. Reynolds, který udělal syntézu částí Moritovy terapie a spolu s Naikan ji uvedl do praxe jako výukovou psychoterapeutickou metodu pro anglicky mluvící země pod názvem Constructive Living. Je ironií, že Constructive Living se stalo velmi populární v Japonsku.\n\nLéčba vyžaduje hospitalizaci a skládá se ze 4 fází:\nPro každou z prvních tří fází se počítá se 3 dny až jedním týdnem, čtvrtá fáze trvá týden až 14 dnů. \n\nTokijští psychiatři Kora a Kondo uvádějí značné úspěchy této terapie při průměrné 40 denní hospitalizaci zejména u neurastenií, nutkavých a fobických neuróz.\n\n\n"}
{"id": "413207", "url": "https://cs.wikipedia.org/wiki?curid=413207", "title": "Ashley Robertsová", "text": "Ashley Robertsová\n\nAshley Robertsová (* 14. září 1981, Phoenix, Arizona, rodným jménem \"Ashley Maria Roberts\") je americká tanečnice, zpěvačka nejznámější svým působením v dívčí kapele Pussycat Dolls, z které odešla v roce 2010.\n\nNarodila se ve Phoenixu v Arizoně a chodila na školu Shadow Mountain High School. Ve třech letech začala tancovat a zpívat začala, už když jí bylo osm let. Její otec byl bubeník v kapele The Mamas and the Papas a později pracoval jako prodavač aut. Během středoškolských prázdnin jezdívala na západní pobřeží, kde studovala moderní tance. Po střední škole se přestěhovala do Los Angeles.\n\nŠest měsíců po svém přestěhování do Los Angeles se přidala ke skupině Pussycat Dolls. Po třech letech v Pussycat Dolls začala konečně nahrávat písně spolu s dalšími členkami kapely Nicole Scherzingerovou, Melody Thorntonovou, Jessicou Suttaovou a Kimberly Wyattovou.\nPo svých prvních úspěších podepsaly spolupráci s nahrávací firmou Interscope Records.\nAshley dostala od nejvěrnějších fanoušků přezdívku \"Barbie doll\", ale kvůli autorským právům firmy Mattel na výrobu stejnojmenných panenek jí byla dána nová přezdívka \"Angel Doll\". Její nejlepší kamarádkou je její kolegyně z kapely Kimberly Wyattová.\n\nSvůj filmový debut si Robertsová odbyla ve filmu \"Make It Happen\". Jde o romantický film propojený s tancem. V \"Make It Happen\" si zahrála po boku herečky Mary Elizabeth Winsteadové a režisérem filmu byl Darren Grant. Premiéra se konala 8. srpna 2008 ve Velké Británii, názory na něj byly smíšené, ale spíše pozitivní. Výroba tohoto filmu trvala od 8. srpna 2007 do 17. září 2007.\n"}
{"id": "413208", "url": "https://cs.wikipedia.org/wiki?curid=413208", "title": "Lucian", "text": "Lucian\n\nLucian (variantou je Lucián) je mužské křestní jméno. Jméno má latinský původ, utvořeno bylo ze jména Lucius, to znamená nositel svetla„Luciův“.\n\nLucík, Luka, Lucianek, Lucianko, Lůca, Cian\n\nNásledující tabulka uvádí četnost jména v České republice a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky) je +4,4%, což svědčí o poměrně značném nárůstu obliby tohoto jména.\n\n\n"}
{"id": "413212", "url": "https://cs.wikipedia.org/wiki?curid=413212", "title": "Gaston Rébuffat", "text": "Gaston Rébuffat\n\nGaston Rébuffat [\"gasto rebyfa\"] (7. května 1921, Marseille – 31. května 1985, Paříž) byl francouzský horolezec a horský vůdce, ale také režisér, fotograf a spisovatel.\n\nProtože pocházel z Marseille, lézt začínal nejprve na skalách v Calanques, na první „pořádný kopec“ se dostal v roce 1938 – Barre des Ecrins (cca 4100 m n. m.). \nV roce 1941 nastoupil u „Jeunesse et Montagne“ (Mládí a hory), absolvoval velké množství alpských výstupů (i provýstupů). Následující rok se stal horským vůdcem a roku 1944 instruktorem horolezectví. Ve stejném roce byla založena „École Nationale d’Alpinisme“, kde byl Rébuffat přijat jako učitel. Po přestávce zaviněné válkou opět školil ve znovuotevřené „École Militaire de Haute Montagne“. V roce 1945 společně s Eduardem Frendo jako druzí přelézlií Walkerův pilíř na Grandes Jorasses (prvovýstup 1938; Riccardo Cassin, Esposito, Tizzoni), o dva roky později se skupinou frekventantů přelezli Centrální pilíř.\n\nPozději se přestal živit jako instruktor a stal se samostatným horským vůdcem. O horách a výstupech na ně psal články, knihy a natáčel filmy. V roce 1947 se oženil s Francoise Darde, měl s ní dvě dcery a syna. \n\nV roce 1950 se zúčastnil expedice na Annapúrnu. Maurice Herzog a Louis Lachenal tehdy jako první lidé stáli na vrcholu osmitisícovky. Během sestupu udělali chybu a silně omrzli, Rébuffat a Lionel Terray jim pomáhali z posledního tábora zpět do údolí.\n\nOkolo roku 1975 se u něj objevila rakovina, bojoval s ní, stále lezl, dělal i prvovýstupy, publikoval a v roce 1984 dostal Řád čestné legie. Následujícího roku zemřel.\n\n\nVe fotografii i filmu ukazuje lidem krásu horolezectví, kdy horolezec v horách přestává být pouze měřítkem k velikosti horských scenérií. Touto jeho nejznámější inscenací je fotografie, ve které stojí s lanem v ruce na skalní jehle, ta patří také mezi několik předmětů, které NASA vyslala do vesmíru uvnitř sondy, jako poselství lidstva.\n\nNejen v České republice je nejznámější jeho kniha \"Hvězdy a bouře\" (\"Etoiles et tempêtes\", Arthaud, 1954; v ČR např. Trango, 1996), která kromě 6 významných výstupů severními alpskými stěnami (Grandes Jorasses, Piz Badile, Drus, Matterhorn, Cima Grande, Eiger) obsahuje i životopis a seznam Rébuffatovy tvorby a nejdůležitějších prvovýstupů.\n\n"}
{"id": "413213", "url": "https://cs.wikipedia.org/wiki?curid=413213", "title": "Jan Ságl", "text": "Jan Ságl\n\nJan Ságl (* 25. března 1942, Humpolec) je současný český fotograf. V současné době žije ve Středoklukách u Prahy.\n\nFotografii se věnuje od svých patnácti let – šlo o první pokusy se záměrným malováním do fotografie – ovlivněné surrealismem. Ale svůj první fotoaparát dostal již v šesti letech, kdy na první film exponoval své sourozence, druhý film byl však už plný různých detailů a abstrakcí. Rodinné snímky už pak nefotografoval.\n\nOd roku 1963 pracoval jako nezávislý fotograf. V šedesátých letech fotografoval pro časopisy \"Výtvarná práce\" a \"Výtvarné umění\". Byl členem SČVU. Fotografoval na výstavách a po ateliérech kolekce obrazů, jejichž tvorba je pro tuto dobu určující. Soustavné a časté fotografické zpracování zejména díla Václava Boštíka v Ságlovi vyhranila i jeho vlastní formulování vztahu k struktuře fotografické krajiny.\n\nKoncem 60. let začal spolupracovat s rockovými skupinami The Plastic People of the Universe a The Primitives Group, které koncipovaly své koncerty jako dějové a výtvarné události a jejich členové se pak zúčastňovali akcí v přírodě, které pořádala jeho manželka Zorka Ságlová, sestra Ivana Martina Jirouse. Tyto akce se staly součástí širšího proudu, měly svůj původ v happeningu, který radikálně měnil situaci umění 60. a 70. let. Zcela dominantní úlohu ve velké řadě akcí sehrála krajina.\n\nZorka Ságlová zvolila za výlučný prostor pro své akce krajinu. Krajina jako hlavní aktér se u ní však postupně proměňovala. Při první z akcí – \"Házení míčů do průhonického rybníka Bořín\" (duben 1969) byla kultivovaným místem pro realizaci principu hry, jehož možným výsledkem se stala proměnlivá plastika plovoucích barevných míčů. Akce vyvrcholila jakýmsi „pomíjivým land-artem“ a obojí se fotografovi nabízelo pouze k dokumentaci – byl součástí hry jako účastník. Sama akce byla rozvedením objektu, vystaveného na Nové citlivosti v roce 1968. „Dělala jsem objekty“, píše o tom autorka, „některé počítaly se spoluúčastí diváka“. Na Nové citlivosti si diváci s míčky buď nehráli, nebo hráli a hlídači jim v tom bránili. Poslední objekt jsem tedy rozebrala, přikoupila další míče, počkala na jaro, a naházeli jsme je do rybníka.“\n\nV roce 1970 došlo k realizaci dvou land-artových akcí. V březnu – \"Pocta Gustavu Obermanovi\" v Bransoudově u Humpolce, jejímž cílem měly být krátery vypálené ohněm na sněžné ploše, stopy zanechané rituálem na místě, k němuž měli Ságlovi svůj důvěrný vztah, a v květnu – \"Kladení plín u Sudoměře\", které revokovalo sice historickou událost, přírodní podmínky jí však daly neočekávaný průběh. Obě akce byly přihlédnutím k významu místa, fungovaly jako rituál, který jej obnovoval. V obermanovské akci to byl oheň, který byl vždy z hlavních instrumentů mystérií.\n\nJan Ságl se akcí své ženy účastnil v roli aktéra a dokumentátora. Fotografický snímek v těchto případech byl jediným trvalým „výsledkem“ činnosti, později se stal součástí knih, má svoje místo v galeriích současného umění, skrze něj získávala demonstrace trvání. Rituálem se však nevyvolávala jenom lidská účast na mystériu, měnila se jím v tom okamžiku i krajina, stávala se místem ožívajícím novou skutečností. Pro fotografický obraz ji předurčoval oheň, jeho světlo, dávající místu novou podobu. Až do tohoto okamžiku byla součinnost fotografova vedena snahou dokumentovat, nevytvářet artefakty, světlo ohně tuto situaci měnilo – dokumentoval akci s ohni, ale oheň se ve snímku stával světlem. Začala tu tak nepřímo řada snímků “krajin se světlem“, v nichž byl později oheň stavební částí. O něco později fotografoval vesnickou slavnost pálení čarodějnic v Křížově pod Blaníkem, kde patrně své ohně kdysi zapalovali Keltové, ale nefotografoval lidi, jejich činnost, ale fotografoval světlo.\n\nJak byla 60. léta výtvarně plodná a svobodná, tak 70. léta pro Jana Ságla a hlavně jeho ženu, která měla zakázáno vystavovat dalších 20 let, velmi neradostná. Bylo to období, kdy Ságlovi uvažovali o emigraci. Po ukončení spolupráce s The Plastic People of The Universe mohl Jan Ságl díky dobrému příteli sebe a svoji rodinu živit fotografováním pohlednic. Tato práce Jana Ságla z pochopitelných důvodů netěšila, ale byl vděčný, že se v době normalizace, kdy se řada přátel živila porůznu, mohl věnovat fotografii alespoň po stránce technické. V jednom rozhovoru prohlásil, že i když to byly většinou nesmyslné zakázky poplatné době (například snímek vesnice s podmínkou bez kostela), byla to dobrá škola ohledně fotografického řemesla.\n\nV roce 1973 vznikl soubor \"Domovní prohlídka\", ve kterém šlo o nearanžovaná nalezená zátiší pořízená velkoformátovým přístrojem. Byla to důležitá výpověď nejobyčejnějších věcí z domova, v době, kdy každým dnem hrozila domovní prohlídka a případně i kriminál. Ságl tak zachytil, jak bylo v této totalitní době důležité mít aspoň kousek domova pro sebe, který ale už další den může zmizet… V tvorbě Jana Ságla se objevují i cykly, které lze chápat jako konceptuální projekty. Mezioborovým fenoménem se staly \"Vlaštovky\" (1975), kdy programově měnil seskupení ptáků na telegrafních drátech, které v pozdější době zhudebnila a koncertně prováděla Eva Jedlická.\n\nV letech 1974 – 77 vytvořil obsáhlý cyklus fotografií z Jižní Moravy, Slovenska a Polska, kam se vydal hledat místa ušetřena letitého tlaku změn. Našel lokality, kde život plynul v hradbách rustikálních dřevěných stavení. Jejich obyvatelé, pastevci a zemědělci, žijí v bezprostředním kontaktu s přírodou, zvířaty a tradičně prostými předměty domácí potřeby. Bylo to setkání se světem, který byl svými postoji odsuzován k zániku. Ságl ho vtělil do jemně strukturovaného, celistvého a provokativně přeludného obrazu.\n\nZlom 60. a 70.let podstatně zredukoval také Ságlův nárok na svět, Jeho výpověď o světě se začala odehrávat na nejmenším půdorysu zkušenosti jedince, zkušenosti, kterou odcházel nabývat do přírody, nebo do součinnosti s ní. Jeho volba byla v tomto okamžiku jen hlubším vymezením a definitivním přenesením všech otázek do krajiny. Dlouhodobý a věrný vztah k tématu krajiny se v roce 1979 (tehdy končil s černobílou fotografií) stal zároveň i vstupním tématem v nově vzniklé situaci. Začal pracovat s barvou. S materiálem Cibachrome se stabilizovanou barevností, který byl velmi nákladný a obtížně se získával. Kromě toho nebyl spokojen s laboratorním zpracováním a začal si vyvolávat snímky sám – obtížně, zdlouhavě (chemikálie zdravotně závadné) – ale výsledek byl uspokojivý.\n\nPrvní publikace fotografií Jana Ságla – \"Jihočeská krajina\" – vyšla v roce 1984 v nakladatelství ČTK-Pressfoto. I když snímky nebyly původně určeny ke knižnímu vydání, měla tato kniha velký úspěch (300 000 prodaných výtisků). Kniha je plná poutavých fotografických obrazů krajiny nám známé, ale snímků netypických i typicky pohlednicových, však bez přítomnosti kýčovitě líbivých pohledů. Hlavním pojítkem je barevné poskládání a zajímavé výřezy. Asi není náhoda, že si Ságl vybral tuto oblast pro svoji tvorbu, neboť zde strávil kus svého života – jsou to místa jemu velmi blízká a pro něho důležitá až magická.\n\nV úvodním textu knihy Pavel Vrba napsal: \"„Každý z nás se dívá na všechno svýma očima, tedy i na Jihočeskou krajinu. Je to dáno tím, jestli jsme se v ní narodili a žijeme s ní, nebo jí jenom procházíme. Náš pohled na ni je také určován mimo jiné, co tam hledáme... My jsme si vypůjčili oči tuláka fotografa, který touží zachytit neopakovatelnou duši okamžiku krajiny tak, jak se mění od jednoho podzimu k druhému...“\"\n\nDruhá v pořadí je kniha \"Severozápadní Čechy\" – text PhDr. E. Jůzlová, fotografie Jan Ságl (Panoram r. 1984). Tato publikace je jedním z edičních svazků řady oblastních průvodců, jejichž zaměření udává podtitul \"Historie, památky, příroda\". Velká pozornost je věnována lidovým stavbám a technickým památkám, není opominuta ani literatura a hudba v minulosti. Severozápadní Čechy existují v povědomí veřejnosti jako oblast průmyslové výroby a těžby uhlí (dnes je myšlení více ekologické. Publikace přece jenom vznikla v 80. letech, tedy má i zajímavý historický podtext) – tato kniha ukazuje, že i zde je velké množství kulturních památek. Fotografie Jana Ságla jsou v knize převážně černobílého provedení, výjimku tvoří barevné fotografie skla, porcelánu, fresek, detailů dobových šperků a i několik snímků krajin. Fotografie jsou profesionálně provedené, však jen na úrovni informační – chybí zde Ságlův autorský výtvarný rukopis, což je pochopitelné u knihy, která má hlavně informační charakter. Na svoji dobu to byla velmi zdařilá a poučná kniha.\n\nZačátkem 80. let bylo Janu Ságlovi a jeho ženě Zorce opět umožněno vyjet za hranice. Opakované pobyty ve Francii (1982, 1983) znamenaly příjem nových informací a objevení netušených světelných hodnot. Kvalita světla má jiné parametry a je přímým impulsem ke vzniku cyklu \"Zrcadlení\", \"Katedrály\" i živých civilizačních snímků pařížských ulic. \"Když situaci potkám, tak ji vidím\", řekl k Francii Jan Ságl – ferrari se zrcadlící se architekturou, obraz vlámské karetní společnosti v symbióze s realitou ulice, fotografie poznamenané místním koloritem různých francouzských lokalit s historickým obsahem. Fenomén světla je zde zastoupen nejméně ve dvojí podobě: jako fyziologický zdroj záření i jako výtvarný prvek, jehož prostřednictvím se autor blíží hledanému cíli. Nastupují nové atmosférické problémy – světlo katedrálních větrají, fluorescentní záření a různé druhy reflexe, chvějivé materiálové záření, jehož účinek nematerializuje předměty a dodává jim zvláštní fluidum. Světelný prvek, který kreslí přesnou linii a dává řád a je velice konkrétní s jasným záměrem a formulací. Pomocí světla se Ságlovi daří vytvářet obsahově působivý prostor. Cyklus Galerií a katedrál odráží prostor našeho života v odlišné situaci. Tématem je tu umělecké dílo a prostor jeho působení. Nemusí jít přitom vždy jen o galerii nebo o skutečné umělecké dílo. I jednání lidí nebo obrazy běžné sociální komunikace jako je plakát, reklama, symboly svou třeba jen náhodnou kompozicí k umění poukazují a Ságlovi jde o prostupnost, transparentnost všech obrazů. Koneckonců jsou tyto fotografie hlavně formou interpretace životní reality. Zachytit „pravdu“ uměleckého díla je stejně problematické jako zachytit „pravdu“ krajiny nebo lidské podoby. Žijí v tolika odlescích, zjevují se nám v tolika iluzivních obrazech, že při fotografování jejich pravdivé podoby nefotografujeme vlastně nic skutečného. Ságl se přitom vzdává vědomě emocionálního přístupu ve prospěch zdánlivě vnějšího, objektivnějšího pohledu, jak se o to pokouší umění 80. let v nejrůznějších variantách. Jeho fotografie jsou obrazem toho, jak se dnes umění může potkat se životem. V optice autora se obě sféry překrývají, přeinterpretují, rozrušují navzájem své hranice. Je to pohled na umění „přes“ život, který se kolem něj odvíjí a doprovází je na ulicích i v galeriích a současně pohled na život „přes“ iluzivní prostor umění, které jsme umístili do galerií a veřejných prostor města a v neposlední řadě i pohled na umění „přes“ umění. Musíme si stále odpovídat na otázky, které si klade i autor fotografií: Je nutné hledat nová a nová média a nová témata, nebo se raději vrátit tam, kde už umění je a novým způsobem ho uvidět? Je možné, aby se umění stalo samo předmětem zobrazení? Jak proměnila moderní média, fotografie, reklama, televize způsob našeho vnímání vůbec a způsob vnímání uměleckého díla speciálně? Není obtížné vést paralely Ságlových fotografií s novými přístupy v umění a s mentalitou řekněme postmoderního člověka, který se vrací k historii, cituje ji a volně zachází s fragmenty starých i nových obrazů.Ságlova fotografie vedle svých vlastních uměleckých kvalit napomáhá vnímání současného umění. Zachycuje velmi názorně neuchopitelnost reality, jedno z hlavních témat současnosti. Autor poukazuje na to, jak silný umělecký zážitek vzniká v meziprostoru, v prostoru mezi původním klasickým médiem umění a nově zvoleným interpretačním jazykem, v tomto případě fotografií. V Galeriích je objektem Ságlových fotografií moderní výtvarné umění. Jan Ságl nevnímá umělecké dílo izolovaně, ale v souvislosti s okolním děním a jeho existencí v určitém prostoru. Přímý kontakt s výtvarným dílem a jeho prostředím jej inspiruje k subjektivní interpretaci, dochází tak přitom k prolínání dvou poloh autorských aktivit. Ságlovy fotografie výtvarných objektů reagují nejen na prostředí, ale i na návštěvníky galerií, na propagaci, která s prezentací výtvarného umění přímo souvisí. Tak vznikají fotografické imprese autorových vizuálních dojmů, vycházející z inspirace prostředím a momentálními situačními aspekty.\n\nV cyklu Katedrály světelné paprsky podtrhují monumentální účinek vznosných katedrál gotické architektury ,její odhmotněnou strukturu i transcendentální účinek. Fotografie zachycují kontrasty měkce chvějivých odlesků barevných vitráží a strohého tvarosloví kamenných chrámových interiérů.\n\nLondýn 1985: Jan Ságl se účastnil jako jeden z dvaceti sedmi fotografů výstavy současné československé fotografie. Záznam výpovědi v osobním medailonu přiblíží jeho postoj i způsob zacházení s realitou : „Domnívám se, že místo fotografie, která je vázána na ilusivní zobrazení ,je společně s vizuální poezií někde na rozhraní výtvarného umění a literatury .Fotografie, která se ochuzuje o literární aspekt, se zbytečně pokouší dosáhnout toho, čeho výtvarné umění již dosáhlo. Zajímá mě dialog, ne napodobování “Odrazem toho je i vystavený soubor fotografických esejí (1980–85) a cyklus 1984 s několika dějovými asociacemi. Příběh s otevřeným koncem, s nenápadnými interpretačními posuny.\n\nV roce 1987 vyšla další publikace fotografií Jana Ságla s názvem \"A co Paříž? Jaká byla?\", kterou vydalo nakladatelství ČTK – Pressfoto. Je to kniha obrazů Paříže a jejího života, jak je autor viděl a fotografoval v letech 1982–86. Úvodní slovo napsal Jan Řezáč a textový doprovod k fotografiím vybral J. Kořán.\n\nBarevné fotografie, které Jan Ságl přivezl z Paříže našich dní, bezpochyby zaujmou všechny zvědavce, kteří v tomto městě byli – nezáleží na tom, kdy a jak dlouho. Dále, že vzruší všechny zájemce, kteří nepřestávají snít o tom, že někdy v budoucnu je postihne to nesnadné štěstí Paříž uvidět a zažít – přejme jim, ať jich není málo. Konečně, že potěší všechny ty, a těch je vždycky většina, kdo ji nikdy na vlastní oči nespatří. Nemusíme je přesmíru litovat. Tak jako ostatní, zásluhou výsostně moderních snímků autora této knihy, bez milosti propadnou stejné uhrančivé nostalgii. Bude je tlačit imaginární noční můra s nádherně barevnými křídly. Pro všechny tyto zasvěcence bez rozdílu bude Paříž Paříží, městem jedinečným a tajuplně přitažlivým... Posláním této knihy není turistická informace o historických pamětihodnostech a památkách či o uměleckých sbírkách proslulých všude po světě, a tedy obecně známých. Nemusíme proto věnovat pozornost „Eiffelce“, Louvru, Notre-Dame, Montmartu nebo Montparnasu... V místech s novou „zástavbou“ začíná svou práci Ságl, umělec s výtvarným nadáním pro barevnou fotografii. Odvedl ji daleko od propasti barvotisků do bezpečí specificky vynalézavé barevnosti, jež zcela autonomně konkuruje moderní malbě. Divákův údiv a úžas provázejí jeho tvorbu, když mu nabízí obraz věcí, které jinak bez barvy „nestojí za pohled“.\n\nSvé schopnosti prokázal autor dávno před touto knihou na fotografiích z domácího prostředí. Navíc má za sebou řádku let, v nichž obětavě a náročně reprodukoval moderní artefakty. Odhalil tím pro sebe nejedno tajemství komplikovaného tvůrčího procesu. Ságlovy barevné kompozice pařížského prostředí vzbuzují dojem naprosté nenahodilosti. Autorův výběr skutečnosti a jeho osobité estetické vyjádření vytvořily galerii samostatných obrazových básní. Jako celek vypovídají o Paříži jako o městě, které vídáme ve snách. Soubor těchto fotografií není samozřejmě encyklopedickou výpovědí či souhrnnou informací. Námětově nejde o široký záběr, okruh snímků je určen mezi jiným též rozsahem publikace. Zato pokud jde o vlastní zpodobení Paříže, v jejímž každodenním životě se organicky prolínají nejrůznější komponenty, o nichž byla řeč, včetně nepopiratelného vlivu moderního umění, je to kniha mimořádná. Dokládá moudré tvrzení, že když se v naší době neobejde bez fantazie ani věda, neobejde se ani obyčejný život bez umění, jež by mělo vesele a svižně vstoupit do ulic velkoměst. Paříž nám v tom směru napovídá. Co je fantazie chodce? Absolutní uvolnění: bloudit, bloumat... a hledat sebe... (J. Řezáč)\n\nOd roku 1984 začal Jan Ságl spolupracovat s obrazovou agenturou ve Vídni, Paříži, Miláně a také spolupracoval s časopisy: \"Geo, Geo Saison, Smithsonian Magazine, Merian,\" \"Zeit Magazin\", \"The New York Times\", \"Nationa Geographic\".\n\nNa jaře roku 1989 založilo sdružení fotografů ve složení Pavel Baňka, Jaroslav Beneš, Jan Ságl, Jaroslav Bárta, Josef Moucha a Ivan Pinkava Prague House of Photography (PHP) – Pražský dům fotografie. PHP je v rámci České republiky unikátní, neziskovou kulturní institucí specializující se na médium fotografie. Sdružení fotografů kolem sebe tehdy sdružovalo přední reprezentanty oboru, umělecky aktivní fotografy a renomované teoretiky.\n\nV listopadu 1989 Jan Ságl zachytil jako jeden z mnoha fotografů Sametovou revoluci. Pro Ságla a jeho ženu Zorku tak definitivně skončila „doba temna“, která jim změnila jak soukromý život, tak umožnila umělecký rozlet.\n\nV roce 1995 vychází Janu Ságlovi další kniha, tentokrát má název \"Krajina\" a vydalo ji nakladatelství Kant.\n\nV předmluvě knihy Jan Rous píše: Východiskem, z něhož Jan Ságl vnímá svět, je krajina. Není to však krajina v nejširším výměru jako příroda, jako živel, v němž je čitelný obecný řád univerza, ale krajina přetvořená. Krajina,která je z přírody vymezena lidským zásahem, vzniká nebo trvá jako vědomě budované lidské osvětí, tedy svět člověkem stvořený k potřebě a někde v hloubi i k jeho obrazu. V tomto smyslu lze chápat i město, jež Ságl zpodobuje, protože i ono je do určité míry souhrnem projekcí jednak základní lidské potřeby budovat a jednak smyslu pro krásu, s nímž tuto potřebu realizuje, vytvářejíc prostor jako kulturní areál. Kamenné menhiry bretaňského Carnacu, pálením čarodějnic oživená krajina Křížova pod Blaníkem – zrovna tak jako Paříž. jsou pro Ságla – prostory, v nichž jsou patrné stupně lidské civilizace, konstituované od počátku jako kultura.\n\nSágla zajímá krajina s čitelnými dějinami člověka, v nichž se člověk se světem a přírodou harmonizoval. Je to něco, co si v podstatě již ani neuvědomujeme, když krajinou procházíme – už jenom cesta, jako jedna ze základních složek struktury krajiny, co všechno odkrývá z hlubokých vrstev budování lidské pospolitosti a potřeby lidské komunikace. Není jen spojnicí mezi obcemi či jednotlivými obydlími, ale propojuje širší a významem hlubší dohlednosti, odkazující však stále znovu a znovu ke kultuře. Kultura je nástrojem hlubšího pronikání do světa, základnou snahy pochopit jeho zákonitosti a potřebou a nutností vrátit je pojmenované do celku světa. Domníváme-li se, že se pohybujeme v jakési panenské čistotě přírody, člověkem jakoby ještě nezasažené, podstatně se mýlíme. Jako si člověk ke komunikaci vytvořil řeč, a tím i kulturní paměť, jazyk, v němž je svět pojmenován a teprve v něm smysluplně existuje, stvořil krajinu, aby v ní z širého světa, chaosu přírody, vydobyl prvotně domov. Činí to krajně individualizovaně odlišitelně v různých krajích světa. Této odlišnosti, mnohosti se ostatně řadou snímků Jan Ságl dotýká. Některé z nich, konkrétně snímky z Tamerzy, dokládají zápolení člověka s přírodou, jež vydobývá nepatrná místa zeleně v rozlehlých pouštích, která pak vtiskují přírodě charakter prostoru k existenci. Přesně je také tento proces nazýván kultivací. I krajinu se zdánlivým minimem stop lidského zásahu chápe Ságl bez atributů národního či folklorního specifika jako krajinu domova, prostor nejhlubší důvěrnosti lidské existence. Zmíněným specifikujícím atributům se fotograf záměrně vyhýbá, cítí jejich přílišnou estetickou poddajnost a vstřícnost nejen sentimentu, ale i častému povrchnímu zkreslení zdánlivou typičností místa, architektury či věcí...\n\nOd roku 2000 Jan Ságl používá digitální fotoaparát, neboť se díky němu může i vracet ke starým fotografiím, které znovu zpracovává, protože mu to umožňuje „udělat“ je takové, jak tenkrát chtěl…..\n\nV knize z roku 2007 soustředil uhrančivé snímky téměř beze zbytku dokládající vášeň pro zmíněné stopy lidského konání v blízkých i exotických koutech české země. Tentokrát však nejde zdaleka jen o architekturu, či podobné stavby, nicméně je tu mnoho důkazů lidské kreativity, ale i zcela banálních zbytků naší přítomnosti které se v určitém rámci stávají pro něj výtvarnou událostí. Jsou to snímky, které by mohly mluvit pouze svou dokonalou kompozicí, barevnou harmonií či efektními světelnými momenty. To mu je však málo, a tak má každý záběr svůj bohatý příběh, nebo inteligentní a vtipnou pointu. Ve velké míře jej zajímá, kde a kdy se chováme kulturně a citlivě, a kde už překračujeme onu křehkou hranici, kdy své vlastní prostředí zraňujeme a zneužíváme. Od mládí se pohybuje uprostřed umění, a tak jej samozřejmě přitahuje prostředí galerií a významných historických staveb. Jeho velkou – ne však jedinou láskou je Francie, kde je kulturní přínos obzvlášť mohutný a pátraní je poměrně snadné a úspěšné. Na svých četných cestách za prací, kdy fotografuje na zakázku, zůstává stále ve střehu a pořizuje množství záznamů jen pro tuto svou soukromou zálibu v kontrole lidského činění, ať už je smysluplné či nikoliv. Někdy však přece jen bývá osamělou duší v opuštěné a jen málo dotýkané krajině, jako v Provence nebo na Kanárských ostrovech, kdy před objektivem defilují pouze barevné vzdušné hmoty v tonech odstupňovaných právě zapadajícím sluncem. Bývá naopak fascinován pravidelnou strukturou obdělaných polí, lhostejno zda v Bretani nebo Alsasku. Duny lávového písku na Lanzarote si však svou geometrií v ničem nezadají s úsilím zemědělců, a tak se přece jen občas konfrontují přirozená a kultivovaná krajina.\n\nKniha má svébytnou gradaci od volné přírody k detailům katedrál a interiérům kulturních stánků a končí symbolicky pomíjivým nápisem v písku kanárské pláže. Lidé, kteří procházejí ulicemi či galeriemi, jsou jen výjimečně samotným objektem jeho zájmu a pokud ano tak mají v kontextu stejnou roli jako okno nebo schodiště. Jen zřídka mu jde o situaci člověka, většinou se jedná o stav prostředí. Je to touha pochopit a zajmout do obrazu všechno co tvoří po staletí určitý kulturní organismus – to co je příznačné i to co je přízračné a zjeví se jen na okamžik, pohybovat se mezi archetypem na jedné straně a „pouhým“ podtextem na straně druhé. Ukazuje nám, kolik pokory musí být v člověku, aby opravdu nezůstal slepý ke svému okolí.\n\nV knize je i otisknut rozhovor Petra J. Neuberta s J. Ságlem „\"Mám rád svítání\"“. Z něho vyplyne, že se Ságl rozhodně není krajinář, zajímají jej stopy lidské aktivity v krajině, nemá nejmenší zájem vytvářet krásné fotky krajin. Krajině je pouze jednou částí jeho díla.\n\nZačal jako jeden z prvních v Čechách fotografovat barevně. I s rizikem, že bude na okraji sběratelského zájmu. Volil kinofilmový přístroj, což není obvyklé v české tradici fotografie krajiny a tím spíše neřadí Ságla do role skutečného krajináře. V jeho práci nehraje veristická dokonalost žádnou roli. „Fotografuje život“ a pro to je ten kinofilm nejvhodnější. Ságl má rád geometrii a krajinu, ve které lidská činnost vytváří řád, protože má sklon ke geometrii, ale zajímá jej příběh, co je za tím. V počátcích jej ovlivnili Wiškovský a Jeníček, velmi si váží systematické práce Karla Kuklíka, má také rád fotografie Markéty Luskačové a Pavla Diase.\n\nSágl ve svých dílech naznačil, že člověk má šanci žít jedině v harmonii s přírodou, jakmile se pustí do potýkání, prohrál. Nejde mu o fotografické popsání čehokoliv. Jde mu o snahu člověka přiblížit se bohům procesem tvoření v přírodě, architektuře a umění. Jeho fotografie se obrací spíše k podvědomí a archetypům. Vnímá převzetí božských privilegií člověkem jasně pozitivně, člověk podle něj nic jiného dělat nemůže, ale musí si uvědomit co že to dělá a dělat to ve vší pokoře. Odmítá často interpretovat svoje fotografie, kromě dvou:\n\nRecenze na výstavu Jana Ságla STARÉNOVÉ v Galerii Zlatá husa (16. března – 16. dubna 2007)\n\nByla zde zastoupena Ságlova tvorba od 60. let dodnes. Rok 2007 byl pro Jana Ságla jubilejní hned dvakrát. Jednak oslavil v březnu 65. narozeniny a zároveň završil půl století fotografické praxe. A to jsou dostatečné důvody k alespoň stručné rekapitulaci, kterou se rozhodl podstoupit navzdory vyčerpávající práci s vlastním archivem. Podrobil jej zevrubné analýze a ze zralých oliv své práce vymačkal nejhodnotnější surovinu. Navíc ji zpracoval znovu digitálně a vytiskl v nejvyšší dosažitelné kvalitě, která konečně odpovídá jeho specifickému cítění barev. Navzdory všem úskalím, kterými barevná fotografie přímo překypuje, vyhnul se pasti povrchního estetismu a našel výraz, který v sobě harmonizuje přednosti tohoto zrádného média s jeho vlastním viděním světa. Je přirozené, že jako spolupracovník výtvarných časopisů z šedesátých let nasál atmosféru této enklávy, s kterou po celý život neztratil kontakt. Svět ateliérů, galerií a muzeí byl pro něj nekonečným labyrintem s fascinujícími objevy na konci každé, byť i slepé uličky. Vychutnává s oblibou ovzduší nabité kulturními statky a nachází v něm skvostné detaily, které naše oči snadno přehlédnou, avšak na jeho snímcích je z nich půvabná metafora či erbovní znamení onoho vzácného místa.\n\nJan Ságl fotografuje zřídka události, upřednostňuje stav. Nejde však o konstantu, zvěčnění, ale o momentální kvalitu, která je založena na uhrančivé souhře světla a barev. Jeho prostředím je krajina nesoucí viditelné známky či pozůstatky lidské přítomnosti. Divoká příroda se mu musí postavit do cesty, jinak ji nevyhledává. Je soustředěn spíše na výsledky, které lidstvo a jeho inteligence do prostředí vnesli, než na člověka samotného. I na místech vysoké koncentrace obyvatelstva jsou jeho zástupci spíše osamělými poutníky, stíny a odrazy svých skutečných podob. Jeho permanentním zdrojem radosti je Francie, ale žádné kultivované místo s bohatou historií jej nenechává chladným. Četné fotografické studie architektury, kterými se plní jeho pracovní archiv, zvyšují stále citlivost jeho oka ke ztepilým stavbám minulosti i současnosti, proto dnes dokáže předestřít ducha i té nejmonumentálnější katedrály v impozantní zkratce. Za hranicemi aglomerací pozoruje s nadšením zemědělskou činnost, která mu instaluje do záběrů rozlehlých končin pravidelné struktury a linie rozmanitých odstínů. To vše spolu ladí jako desén vzácné tkaniny s povrchem lákajícím k doteku.\n\nPři pohledu zpátky najdeme v análech také fotografické cykly, které jsou v zásadě konceptuálními projekty. \"Vlaštovky\" z roku 1975, kdy programově zaznamenal jejich měnící se seskupení na telegrafních drátech, se později staly dokonce mezioborovým fenoménem. Eva Kerlická je zhudebnila a při různých příležitostech několikrát koncertně provedla. K legendám už dnes náleží patřičně mystické portréty protagonistů skupiny Plastic People of the Universe z roku 1969. Na konceptuálním půdorysu vznikl i pozdější soubor obrazů, které jsou několikanásobnou vrstvenou expozicí mramorových helénistických portrétu z Pergamonského muzea v Berlíně.\n\nV kontextu současného vizuálního umění, jehož hranice pozbyly exaktního vymezení a tradičních kategorizací, fotografie nesleduje jen objektivní a bezprostřední zobrazení reality tak, jak se jeví, ale dosahuje výraznější autonomie. Obdobně jako v jiných oborech výtvarného umění, i u fotografie není stimulující námět samotný, ale určující je fotografův individuální přístup k jeho interpretaci. Tento princip charakterizuje i fotografie Jana Ságla – jsou subjektivní výpovědí o autorových prožitcích a jeho vidění současného světa, akcentují některé jeho fenomeny ryze fotografickými prostředky. Soustřeďuje se jenom na určité momenty a náměty, což přímo souvisí s impulsy, motivujícími vlastní vznik jeho fotografií.\n\nDůležitost motivace byla příčinou námětových proměn Ságlovy tvorby: po reportáži začal fotografovat krajinu, nejdřív většinou místa, která znal a měl k nim vztah. Změna námětu byla spojena i s užíváním jiných výtvarných prostředků než dosud, Jan Ságl začal pracovat s barvou, která je potom pro jeho další tvorbu již neodmyslitelná. Krajina jej inspirovala, nacházel v ní možnosti vyjádřit svoje pocity .Znamenala pro něj autentické prostředí, stávala se symbolem harmonie a nadčasových hodnot i synonymem aktuální přítomnosti. Vnímal ji i v souvislosti s úvahami o lidské existenci, v kontextu dobového dění a ideologie. V tomto smyslu ji nezobrazoval jen jako výsek přírody, ale v jednom ze svých cyklů jejím prostřednictvím vyjadřoval motiv imaginární vertikály, symbolizující propojení sféry pozemské a transcendentální. Krajina je jedním z témat, ke kterému se Jan Ságl stále vrací. Fotografuje místa, která zná a sleduje je v jejich proměnách a obdobích, přitahující jej svou náladou a světelnou atmosférou, i krajiny, které vyhledává podle toho, jak jej zaujaly svou barevnou a tvarovou skladbou a rytmem. Má smysl pro podstatné rysy přírodního motivu, velmi citlivě přistupuje k modulaci barevných odstínů světlem.\n\nSágl se krajinou zabývá přes třicet let. Na samotným počátku jeho tvorby stojí sice ambice dělat fotografické obrazy technologickou manipulací, tvoří dekalky uhranuté surrealismem, ty jsou však krátkou epizodou. Za skutečný vstup do fotografie považuje Ságl setkání s dílem Eugena Wiškovského, publikovaným v souborech od konce 50. let a monograficky představeným v roce 1964. V této době se již Jan Ságl také dostatečně orientuje v dějinách fotografie, a přestože se zdá být blíže jiným osobnostem, je to právě Wiškovského práce s námětem, která je pro Ságla podstatným poučením. Wiškovský je mu blízký tím, že akcentuje „obrazovost“ fotografie, koncipuje však fotografický obraz jako metaforu, směřuje k záměně. Záběr sice obnažuje stavební prvky krajiny, ty ale povyšuje do jiného řádu. Zákonitě tu rezonuje se svou dobou, v níž konstruktivismus a funkcionalismus vidí svět v základních tvarech a v jejich funkčním spojení.\n\nByl-li Wiškovský konstruktérem a metaforikem – Ságl je spíše jakýmsi archeologem skrytých kulturních vrstev krajiny, hledačem stop člověka budujícího svůj okolní svět jako vlastní životní prostor. Maximálně promyšleným využitím ryzích fotografických prostředků se mění Ságlovy krajiny v otevřený odkaz k hlubším významovým vrstvám. Například neostré popředí se v některých případech může stát jakýmsi barevným transparentním světlem a vytvořit tak magickou situaci: skrze pevný předmět prohlédneme k dalším prostorovým plánům krajiny poznamenaným novou barevnou skutečností, kterou může stvořit jen fotografie. Přitom jde o využití neostrosti jednoho prostorového plánu jako do jisté míry neschopnosti optiky. Dosažená barevnost znovu upozorňuje na Ságlův vztah k malbě, přesněji řečeno k významu plnosti barvy a její prezentaci.\n\nSáglovými fotografiemi krajin jsou diváci zároveň účastníky jakési záchranné akce. I když jejich záměrem není varovný kulturně ekologický čin. Snímky registrují totiž harmonizaci člověka a světa s ostnem strachu a zachování aspoň několika lidských stop ve velkolepém areálu krajiny.\n\nNa svých pracovních cestách napříč starým kontinentem stále živě sleduje rezidua lidského tvoření všeho druhu. Člověk sám však v těchto případech do jeho zorného úhlu spíše zabloudí. Není však nevítán a nejčastěji se stává atomizovanou součástí organismu některé z významných uměleckých či kulturních institucí. Vybíral si je a dále je vyhledává jako předmět dvojího zájmu – o jejich nabídku a o jejich atmosféru.\n\nVedle rovněž oblíbených katedrál jsou muzea a galerie pro něj nanejvýš klíčová jako místa silné koncentrace tvůrčích schopností člověka. Architektura a městská příroda jej přitahují jako dějiště s častým výskytem ušlechtilých detailů, které za přispění příslušné iluminace mění svá skupenství a stávají se z nich éterické symboly a archetypy. Na druhé straně sleduje i krachy a propady na burze lidského jednání. Je schopen s inteligencí a odstupem konstatovat i tyto neblahé skutečnosti, aniž by poučoval či „burcoval“.\n\nTvorbu Jana Ságla charakterizuje několik základních rysů: opakované motivace se snahou zdůraznit významově důležité momenty. Střídmá barevnost – a pokud zazní výraznější barevnostní akcent, programově sleduje myšlenkovou vlnu. Snad až příliš nápadité vizuální postřehy. Ságl vyhledává situace statické v klasickém kánonu konstatování reality i dynamiku okamžiku, záznam situace. Se svou hřivnou nezachází marnotratně, zná svá témata a jejich variace a na této jistotě buduje: dílčí part se stává součástí vícehlasého opusu. Vizuální svět se rozkládá ve své rozmarné a štědré podobě před námi. Aby bylo možno jej správně vidět, je třeba jej i citlivě vnímat. To je předpoklad. Pak nastane vědomí, že nezbytnou součástí, bez ohledu na způsob materiální realizace – a jádrem každého uměleckého díla se podílí záměrně anebo nevědomky řada faktorů a bylo by pošetilé se snažit všechny z nich identifikovat.\n\n\n\nZískal Grant primátora Prahy v soutěži Czech Press Photo 96.\n\n\n\nJe zastoupen ve významných světových sbírkách fotografií.\n\n\n"}
{"id": "413215", "url": "https://cs.wikipedia.org/wiki?curid=413215", "title": "Ctibor Tovačovský z Cimburka", "text": "Ctibor Tovačovský z Cimburka\n\nCtibor Tovačovský z Cimburka (asi 1438 – 26. červen 1494) byl moravský šlechtic, právník a politik. V letech 1464–1469 vykonával funkci zemského sudího na Moravě, od roku 1469 až do své smrti byl moravským zemským hejtmanem a v letech 1471–1479 zároveň i nejvyšším kancléřem Království českého.\n\nPřesné datum narození Ctibora Tovačovského z Cimburka není známo, odhaduje se, že to bylo v roce 1437 nebo 1438. Jeho otcem byl Jan Tovačovský z Cimburka, matkou Žofie z Kunštátu. První zmínka o Ctiborovi pochází z roku 1447, kdy otec jemu a jeho bratru Janovi ustanovuje za poručníka Jiřího z Poděbrad, muselo mu tedy v té době být méně než šestnáct let. Protože rod pánů z Cimburka náležel k utrakvistům, získal Ctibor vzdělání od husitských kněží, pravděpodobně z nedaleké Kroměříže, získal tak velké znalosti Bible, ale dobré znalosti latiny nedosáhl.\n\nV roce 1452 byl Ctibor členem poselstva vyslaného na svatomartinský sjezd do Vídně, kde se jednalo o nástupu Ladislava Pohrobka na český trůn.\n\nCtibor Tovačovský se asi roku 1458 oženil s Eliškou rozenou z Melic, z Náměšti, z Prus. Sídlili spolu na jejím statku v Náměšti, do Tovačova se přestěhovali po smrti jeho otce v roce 1464.\n\nVe stejném roce začala jeho veřejná kariéra, král ho jmenoval dvorským sudím na Moravě, úřad zastával do roku 1469. Zemské právo tehdy bylo nálezové, jeho znalost se získávala sledováním pří vedených před soudem.\n\nCtibor byl stoupencem Jiřího z Poděbrad v bojích s katolíky a s Matyášem Korvínem. Roku 1466 vedl vojenskou výpravu do Slezska proti vzbouřené Vratislavi. Byl poražen, ale o rok později vedl spolu s knížetem Viktorínem proti vzbouřencům další, tentokrát úspěšnou, výpravu. Na sklonku roku 1466 prohlásil papež Pavel II. Jiřího z Poděbrad za zbaveného trůnu a vyhlásil proti němu křížovou výpravu, česká katolická šlechta sdružená v Jednotě zelenohorské vypověděla králi boj. Na stranu papeže proti králi se přidal i olomoucký biskup Tas z Boskovic, Ctibor jeho rozhodnutí neschvaloval a napsal mu list, ve kterém Tasovi jeho čin vyčítá. Tas se v odpovědi odvolává na povinnost poslušnosti vůči papeži, Ctibor však v dalším listě oponuje, že poslušnost králi je na prvním místě.\n\nRoku 1468 bylo královské vojsko pod vedením Ctibora Tovačovského poraženo u Olomouce. Následujícího roku se v dubnu konal v Olomouci sněm, kde se mělo jednat o ukončení bojů, místo toho však katolíci zvolili českým králem Matyáše Korvína. Zároveň začíná Jiří z Poděbrad hledat svého nástupce na českém trůně, protože jeho synové byli z nástupnictví vyloučeni. Na sněmu v Praze byl vybrán Vladislav Jagellonský syn polského krále Kazimíra IV. Ctibor byl členem poselstva, které o nástupnictví v polské Radomi vyjednávalo.\n\n2. července 1469 byl vojskem Matyáše Korvína zajat syn Jiřího z Poděbrad moravský hejtman kníže Viktorín. Místo něho byl hejtmanem Markrabství moravského jmenován Ctibor Tovačovský z Cimburka.\n\nPo smrti krále Jiřího 22. března 1471 odjel znovu do Polska získat konečné rozhodnutí Kazimíra IV. Patřil k hlavním stoupencům kandidatury Jagellonců na český trůn, byl i členem poselstva, které vezlo do Polska volební kapitulaci, a doprovázel nového krále do Prahy. Odměnou za jeho služby ho Vladislav potvrdil v úřadu moravského hejtmana a jmenoval ho kancléřem Království českého. Také dostal od krále panství Kralice. V té době vlastnil též tvrz Tovačov, město stejného jména, vesnice Tovačovec, Věrovany, Ivaň, Oplocany, Výkleky a další pozemky.\n\nCtibor zastupoval Vladislava při jednáních o smíru s Matyášem Korvínem usilujícím o vládu v českých zemích a byl jmenován jedním z opravců, kteří měli na Moravě dohlížet na urovnání sporů mezi oběma stranami. V roce 1473 se Ctibor stal jedním ze čtyř zemských ředitelů na Moravě, zemští ředitelé měli spravovat jednotlivé země koruny, dokud se nerozhodne spor o moc mezi Vladislavem a Matyášem. Toho se ale nedařilo dosáhnout, Matyáš odmítal ustoupit ze svých požadavků, Vladislav nedokázal Matyáše porazit ani s pomocí od svého otce Kazimíra IV, boje pokračovaly. Roku 1475 byl Ctibor se souhlasem obou znesvářených stran opět zvolen moravským hejtmanem, úřad zemských ředitelů zřejmě zanikl.\n\nCtibor se také výrazně podílel na jednáních mezi Vladislavem Jagellonským a Matyášem Korvínem v roce 1478, která konečně vedla k uzavření míru podpisem Olomoucké smlouvy, tímto mírem připadly vedlejší země Koruny české, včetně Moravy, doživotně Matyáši Korvínovi. I za vlády Matyáše zůstal Ctibor dál moravským hejtmanem.\n\nV zemi konečně zavládl mír, po více jak deseti letech byly v roce 1480 znovu otevřeny zemské desky a mohly se konat řádné soudy. Zásluhou Ctiborovou byla toho roku do Moravských zemských desk zavedena místo latiny čeština. Za dlouhých let bojů však zmizelo povědomí o obyčejích a řádech na sněmu a při zemském soudě, proto byl Ctibor, který si je pamatoval, požádán, aby vše sepsal. Tak vznikla tzv. Kniha tovačovská nastiňující systém moravského práva a rozdělení společnosti, první díl v roce 1482, druhý v letech 1486–1490. Postaral se o narovnání s Opavským vévodstvím a s Matyášem, stejně jako dohodu mezi šlechtou a městy o vlastnictví nemovitostí a z toho plynoucích právních povinností. Zastal se členů Jednoty bratrské, když je chtěl Matyáš vypovědět ze země. Roku 1492 byl k zemskému soudu připuštěn i rytířský stav.\n\nCtibor byl i významným stavebníkem, provedl přestavbu tovačovské tvrze, roku 1492 byla dokončena věž nazývaná „Formosa\" – Spanilá, renesanční věž s portálem je nejstarší renesanční stavbou na sever od Alp. Už dříve založil tovačovské Nové město, které představuje nejstarší renesančně pojaté urbanistické založení v českých zemích.\n\nCtibor umírá 26. června 1494, Eliška zemřela o čtyři roky dříve než její manžel, jejich manželství zůstalo bezdětné. Ctiborový dědicem se tak stal jeho synovec Adam z Cimburka, jehož smrtí v roce 1502 rod pánů z Cimburka vymřel.\n\nCtibor Tovačovský z Cimburka je historiky vysoko hodnocen jako státník, právník, literát i budovatel. V neklidných dobách byl téměř svrchovaným vládcem na Moravě a této své moci využíval k jejímu prospěchu, jeho Kniha tovačovská bývá označována za moravskou ústavu.\n\n\nBrandl, Vincenc: \"Kniha Tovačovská, aneb, Pana Ctibora z Cimburka a z Tovačova Paměť obyčejů, řádů, zvyklostí starodávných a řízení práva zemského v Markrabství moravském\", Brno 1868\n\n\n\n"}
{"id": "413217", "url": "https://cs.wikipedia.org/wiki?curid=413217", "title": "Augusta (Georgie)", "text": "Augusta (Georgie)\n\nAugusta je město ve Spojených státech amerických, ve státě Georgie. Jde o druhé největší město tohoto státu a podle údajů z července 2007 mělo 528 519 obyvatel (údaje za celou aglomeraci).\n\nV roce 1996 byla administrativní správa města sloučena se správou přilehlého okresu Richmond.\n\nV Augustě se každé jaro koná golfový turnaj Masters Tournament. Vyrůstal zde zpěvák, skladatel a vydavatel James Brown.\n\nAugusta byla původně využívána indiány jako brod přes řeku Savannah. V roce 1735, krátce po založení města Savannah, nechal zakladatel Georgie James Oglethorpe vystavět podél splavného místa řeky obydlí. Ta měla sloužit jako obranná linie proti Španělům a Francouzům. Oglethorpe pojmenoval město po princezně Augustě, snaše britského krále Jiřího II. a matce Jiřího III. V letech 1785–1795 byla Augusta hlavním městem Georgie.\n\n\n\n"}
{"id": "413227", "url": "https://cs.wikipedia.org/wiki?curid=413227", "title": "Nõva", "text": "Nõva\n\nNõva je vesnice v estonském kraji Läänemaa, samosprávně patřící do obce Nõva, jejímž je správním centrem.\n\n"}
{"id": "413231", "url": "https://cs.wikipedia.org/wiki?curid=413231", "title": "Nõva (rozcestník)", "text": "Nõva (rozcestník)\n\nNõva může být:\n\n\n"}
{"id": "413234", "url": "https://cs.wikipedia.org/wiki?curid=413234", "title": "Delia", "text": "Delia\n\nDelia je ženské křestní jméno řeckého původu.\n\nSvátek 20. listopad či 6. června. Delia je přezdívka řecké bohyně Artemis jako patronkou ostrova Delos.\n\nDel, Delinka, Lia, Delina, Delos\n\n\n"}
{"id": "413236", "url": "https://cs.wikipedia.org/wiki?curid=413236", "title": "Šibík", "text": "Šibík\n\nŠibík je podzemní důlní podpovrchová šachta respektive svislé důlní dílo, které ve svislém směru propojuje jednotlivá důlní patra v hlubinném dole aniž by mělo jakékoliv vyústění na zemském povrchu. Slouží k usnadnění těžby, k dopravě materiálů mezi jednotlivými důlními patry nebo k větrání dolu. Z bezpečnostních a provozních důvodů jsou všechny šibíky v rámci příslušného revíru očíslovány, některé z nich mají i své hornické přezdívky.\n\n"}
{"id": "413237", "url": "https://cs.wikipedia.org/wiki?curid=413237", "title": "Nova (rozcestník)", "text": "Nova (rozcestník)\n\nNova může být:\n\n\n"}
{"id": "413238", "url": "https://cs.wikipedia.org/wiki?curid=413238", "title": "Války v Tichomoří", "text": "Války v Tichomoří\n\nVálky v Tichomoří představují ozbrojené konflikty v oblasti Tichého oceánu.\n\n"}
{"id": "413244", "url": "https://cs.wikipedia.org/wiki?curid=413244", "title": "Seznam guvernérů Nového Mexika", "text": "Seznam guvernérů Nového Mexika\n\nJako guvernéra Nového Mexika lze označit osoby v čele provincie Nové Mexiko (1592–1846), teritoria Nové Mexiko (1846–1912) a státu Nové Mexiko (od 1912). Současným guvernérem státu je Bill Richardson.\n\nDva muži se stali guvernérem Nového Mexika třikrát: Manuel Armijo, který byl guvernérem mexické provincie Nové Mexiko v letech 1827–9, 1838–44 a 1845–6, a demokrat Bruce King, který byl guvernérem státu Nové Mexiko v letech 1971–5, 1979–83 a 1991–5.\n"}
{"id": "413248", "url": "https://cs.wikipedia.org/wiki?curid=413248", "title": "Prima Cool", "text": "Prima Cool\n\nPrima Cool je česká televizní stanice. Jde o druhý kanál FTV Prima. Vysílání je zaměřeno převážně na mladou generaci ve věku 13 až 40 let.\n\nStanice vysílá v digitálním pozemním vysílání v multiplexu 2 Českých radiokomunikací, lze ji naladit také pomocí satelitního nebo kabelového příjmu na části území České republiky.\n\nV době spuštění se stanice dělila o vysílání se stanicí R1, jež představuje regionální vysílání TV Prima. R1 vysílala v dopoledních hodinách, Prima Cool v odpoledních a večerních. V tuto chvíli již Prima Cool vysílá stále.\n\nDlouho očekávaný druhý kanál společnosti FTV Prima \"Cool TV\" (dnes \"Prima Cool\") začal vysílat 1. dubna 2009 v 18.00. Jednalo se o jeden z prvních českých tematických kanálů. Vysílání bylo započato krátkým filmem Narození nové televize. Poté následovaly seriály Futurama, , sitcom Chuck a celovečerní film. Televize se již od začátku těšila velké oblibě. Vysílala premiérově zahraniční seriály, které předtím byly v Česku dostupné pouze na internetu, jako Futurama, Teorie velkého třesku, Kancl, Frasier a další, uvedla také pořad o automobilech britské BBC Top Gear, ze stanic České televize sem přešel i kultovní americký seriál Simpsonovi, filmy a živé fotbalové přenosy z Premiere League (poznámka: původně měla být druhá stanice FTV Prima kanál \"Prima Klub\" určený ženám, z projektu však bylo upuštěno a později byl obnoven jako Prima Love). \n\nV roce 2011 začal na obrazovkách Prima Cool vysílat herní pořad Re-Play, což byla první původní tvorba televize. Později, v roce 2014, začal vysílat COOL Train a stanice začala být na skylinku dostupná v HD kvalitě, v roce 2015 pořad o youtuberech Hrajeme s Alim. Prima Cool nabízí i další původní tvorbu (viz Program a Programy vysílané na Prima Cool).\n\nProgram stanice je zaměřen především na premiéry amerických seriálů. Vysílané filmy jsou na rozdíl od seriálů často starší a méně známé. Vysílá i některé zahraniční reality show (Faktor strachu, Ninja faktor, Mistři demolice, Kdo přežije nebo Bořiči mýtů). Na Prima Cool mohou diváci sledovat od roku 2012 Ligu mistrů UEFA.\n\nPrima Cool nabízí také původní vlastní pořady, patří mezi ně např. Re-Play (zaměřený na novinky ze světa počítačových her) nebo Pekelná výzva (moderuje Iva Pazderková).\n\nPísmeno P značí premiérové díly. \n\n\nSoučasný\n\n\n"}
{"id": "413253", "url": "https://cs.wikipedia.org/wiki?curid=413253", "title": "Asociace profesionálních klubů ledního hokeje", "text": "Asociace profesionálních klubů ledního hokeje\n\nAsociace profesionálních klubů ledního hokeje ČR (ve zkratce APK či APK LH), IČ 60456892, je uskupení, které řídí Extraligu ledního hokeje v České republice, tedy zdejší nejvyšší hokejovou soutěž. Jejími členy jsou zástupci jednotlivých klubů, které tuto soutěž hrají. V čele stojí prezident. Vlastní Extraligu pak řídí její předseda, kterým v současné době je Stanislav Šulc.\n\nAsociace rozhoduje například o termínové listině Extraligy, o uzavření Extraligy (ze soutěže by se tak nesestupovalo do nižší soutěže) či o vyloučení některého z týmů z Extraligy. Rozhoduje též o jednotlivých úpravách pravidel ledního hokeje.\n\nVýznamná je také její úloha při volbě předsedy Českého svazu ledního hokeje, kdy navrhuje jednoho z kandidátů. Zástupce Asociace je navíc členem výkonného výboru Českého svazu ledního hokeje.\n\nV čele Asociace profesionálních klubů ledního hokeje je čtyřčlenné představenstvo volené Valnou hromadou na čtyřleté funkční období. Rozhodující záležitosti se řeší na valné hromadě, méně významné věci na předsednictvu. Valná hromada se musí dle stanov sejít minimálně třikrát do roka. V rámci Asociace dále působí tři komise:\n\nBěhem roku se Asociace schází na zasedáních na řadě míst České republiky. Její setkání například probíhala ve Velké Bíteši, ve Štiříně, Mladé Boleslavi nebo v Českých Budějovicích.\n\n\nSoučasné složení Asociace profesionálních klubů ledního hokeje platné od 21. června 2008:\n\nPředsednictvo:\n\nKomise pro média, marketing, pro právní a hospodářskou oblast:\n\nSportovní komise:\n\nDisciplinární komise:\n\n"}
{"id": "413256", "url": "https://cs.wikipedia.org/wiki?curid=413256", "title": "Extraligové kluby", "text": "Extraligové kluby\n\nExtraligu ledního hokeje, tedy nejvyšší soutěž v České republice, hrálo zatím celkem 24 klubů.\n\nKluby, které hrály českou nejvyšší soutěž v ledním hokeji:\n\n\nDo následující tabulky jsou započítány výsledky všech soutěžních zápasů Extraligy ledního hokeje, tedy všechny zápasy základní části, skupiny o udržení a play-off, včetně zápasů o konečné umístění.\n\n\"Stav před sezónou 2019/2020.\"\nPoznámky\n\n\n"}
{"id": "413258", "url": "https://cs.wikipedia.org/wiki?curid=413258", "title": "Tupac Shakur", "text": "Tupac Shakur\n\nTupac Amaru Shakur (známý též jako 2Pac, Makaveli či Pac; 16. června 1971 New York – 13. září 1996 Las Vegas) byl americký rapper, básník a herec. \"Guinessova kniha rekordů\" jej uvádí jako nejúspěšnějšího rappera historie se 75 miliony prodaných hudebních nosičů.\n\nNarodil se v newyorském Harlemu. Jeho matka Afeni Shakur a otec Billy Garland byli aktivními členy kontroverzního hnutí Černí panteři. Svého syna pojmenovali podle historického vůdce hnutí odporu proti španělským conquistadorům v Peru - \"José Gabriela Túpaca Amaru\". Jeho rodné jméno bylo Lesane Parish Crook, to mu však matka již po roce nechala změnit. Během Tupacova mládí byli jeho příbuzní stále vyšetřováni policií, např. jeho kmotr Elmer Pratt byl uvězněn za vraždu a spolupráci s Černými pantery, jeho nevlastní otec Mutulu Shakur byl dokonce v roce 1982 na seznamu „deseti nejhledanějších uprchlíků“ FBI, kam se dostal poté, co pomohl své sestře utéct z věznice, kde měla strávit zbytek života.\n\nPoté, co byl Mutulu Shakur v roce 1986 uvězněn, se rodina přestěhovala do Baltimoru v Marylandu. Po dvou letech na veřejné střední škole přestoupil na Baltimorskou školu umění, kde studoval herectví, poezii, jazz a balet. Zde vystupoval v několika divadelních hrách. Později se začal věnovat rapu a beatboxu. Roku 1988 se ovšem rodina přestěhovala do Marin City, Kalifornie, kde dostudoval ve třídě zaměřené na poezii. Jedno ze školních hudebních vystoupení jej vedlo k jeho přijmutí do hudebního uskupení Digital Underground.\n\nNa začátku kariéry byl jako doprovodný tanečník a MC skupiny Digital Underground, poté se objevil na EP skupiny Digital Underground - \"This Is an EP Release\" (1991) a ve stejném roce i na albu \"Sons of the P\". Ke konci roku vydal svůj sólový debut \"2Pacalypse Now\", o jehož distribuci projevila zájem i společnost Interscope Records. V textech řeší politiku, rasismus, špatné sociální situace apod. Později mnoho slavných rapperů jako Nas, 50 Cent nebo Eminem přiznali, že z tohoto alba často čerpali inspiraci. Album ve své době dosáhlo ocenění zlatá deska.\n\nDruhé album \"Strictly 4 My N.I.G.G.A.Z.\" (1993) se sice věnuje stejně kontroverzním tématům, ale zaznamenalo ještě větší úspěch. Později téhož roku založil hudební skupinu Thug Life, která vydala své jediné album o rok později, jmenovalo se \"Thug Life: Vol. 1\".\n\nV té době byl také obviněn z několika přečinů jako sexuální obtěžování apod.\n\nV listopadu 1994 byl dvěma muži postřelen a okraden když chtěl navštívit Quad studio na Manhattanu, později obvinil Seana Combse a Biggieho, že stáli za tímto incidentem. Ovšem ani jednomu se spojitost s případem nikdy neprokázala. Později byl Tupac obviněn svou fanynkou ze znásilnění, které popíral. Za pravdu mu dala lékařská zpráva, která jakýkoliv pohlavní styk osudné noci vylučovala. Dotyčná tedy změnila svou výpověď a tvrdila, že ji sexuálně obtěžoval, což bylo shledáno jako sexuální napadení. Ač byla důvěryhodnost této svědkyně velmi podryta, 2pac byl nakonec stejně shledán vinným ze tří z devíti bodů obžaloby a poslán do vězení až na čtyři a půl roku. K této události přispělo i to, že byl často vnímán jako veřejný nepřítel. Po jedenácti měsících byl však propuštěn na kauci 1,5 milionu dolarů, kterou zaplatil manager a současně šéf Death Row Records Suge Knight, výměnou za smlouvu s 2Pacem. Během svého uvěznění vyšla jeho třetí deska \"Me Against the World\", která se stala multi-platinovou a Tupaca nadlouho označila za jediného umělce, jehož deska se umístila na prvním místě hitparády Billboard 200. Během svého uvěznění si také vzal dlouholetou přítelkyni Keishu Morris, se kterou se ovšem do roka rozvedl.\n\nPo propuštění z vězení založil novou skupinu nazvanou \"Outlaw Immortalz\" a podepsal smlouvu s labelem Death Row Records, se kterým později vedl „válku“ proti labelu Bad Boy Records z východního pobřeží USA. U Death Row vydal své nejúspěšnější dílo, vůbec první rapové dvojalbum \"All Eyez on Me\", kterého se prodalo okolo 4,5 milionů jen v USA. Tupac, který se vyhýbal označení gangster a tvrdil, že s gangy nemá nic společného, se pod vlivem okolností změnil a svůj rap přiblížil ke stylu, který mnozí nazývají „gangsta rap“. Přesto dále říkal: „gangsta rap neexistuje, nejsem gangsta rapper, jenom rapper“. Také je důležité zmínit, že během svého působení u Death Row Records nahrál stovky písní.\n\nDne 4. července 1996 se Tupac účastnil svého posledního vystoupení v \"House of Blues\", kde vystoupili mimo něj i Snoop Dogg a Tha Dogg Pound a další.\n\nBěhem svého pobytu ve vězení studoval díla Machiavelliho, podle nějž si zvolil svůj nový pseudonym \"Makaveli\", pod nímž se chystal vydat své další album \"\". Zajímavostí je, že texty písní i jejich nahrání stihl za tři dny, další studiové úpravy trvaly čtyři dny, album tedy bylo hotové za sedm dní. Také plánoval založit vlastní nahrávací společnost \"Makaveli Records\", ovšem to již nestihl.\n\nV noci 7. září 1996 v Las Vegas odcházel s ostatními členy Death Row ze zápasu Mika Tysona. V hale hotelu MGM Grand napadl Orlanda Andersona, člena gangu Southside Crips, který dříve okradl jiné zaměstnance Death Row Records. Vše zachytila hotelová kamera. Později, když jeli se Suge Knightem do jeho Clubu 662 a zastavili na křižovatce ulic Flamingo-Koval, přiblížil se k nim bílý cadillac, ze kterého někdo několikrát vystřelil na auto, v němž jel Tupac a Suge Knight. Tupac byl zasažen čtyřmi ranami a na následky svého zranění o šest dní později zemřel (13. 9. 1996). Suge Knight byl poraněn do hlavy zásahem šrapnelu. Tupac byl zpopelněn v pátek 13. září 1996. Trochu jeho popela bylo údajně smícháno s marihuanou a vykouřeno členy Outlawz týmu.\n\nJeho styl, vystupování a obsah textů byl inspirován řadou afrických a afroamerických hnutí, např. Stranou černých panterů nebo Černými nacionalisty. Dále rovnostářstvím a svobodou. Na svém prvním albě \"2Pacalypse Now\" z roku 1991 kritizoval sociální systém USA, který považoval za nespravedlivý. Také se věnoval tématu policejní brutality. V této době propagoval afrocentrismus.\n\nStyl změnil až pod vedením Death Row Records, kde roku 1996 vydal své čtvrté album \"All Eyez on Me\". V textech se sice zachovala sociální tematika, ale písně byly více tvořeny pro rádia a do klubů.\n\nUSA, i v New Yorku mu vzdávali hold. Odkaz svého syna se rozhodla budovat i jeho matka Afeni, když založila nadaci Shakur Family Foundation (později zvanou Tupac Amaru Shakur Foundation), která podporuje mladé nadané umělce.\n\nŘada autorů se později zabývala Tupacovým životem, smrtí a přínosem. Univerzitní profesor Mark Anthony Neal zabývající se černošskou populární kulturou vydal na Univerzitě v Buffalou studii \"Thug Nigga Intellectual: Tupac as Celebrity Gramscian\", v které popsal Tupaca jako přirozeného intelektuála, který měl schopnost mluvit k masám a být jejich uznávaným reprezentantem. Profesor Murray Forman z Northeastern University ve své studii \"Tupac Shakur: O.G. (Ostensibly Gone)\" popsal symbolismus a mytologii v Tupacově životě a smrti. Například tvrdil, že se Tupacovým fanouškům podařilo vzkřísit jistou vlastní živoucí entitu - Tupacův odkaz. Tamní profesor hudby Emmett Price ve své studii \"From Thug Life to Legend: Realization of a Black Folk Hero\" označil Tupaca za součást afroamerického folklóru.\n\nUniverzita University of California, Berkeley nabízí studentům kurz „History 98: Poetry and History of Tupac Shakur“.\n\nRoku 2003 jeho matka Afeni založila oděvní značku „Makaveli Branded Clothing“. O rok později byla vydána oficiální biografie Tupaca nazvaná \"Tupac Shakur Legacy\", napsal ji Jamal Joseph.\n\nMagazín Forbes uvedl, že Tupacova pozůstalost vydělala za rok 2008 až 15 milionů dolarů, čímž je stále jedním z nejvýdělečnějších mrtvých umělců.\n\nV roce 2010 byla Tupacova píseň „Dear Mama“ uložena do národního archivu v Knihovně Kongresu USA, jakožto teprve třetího rappera.\n\nV dubnu 2012 byl vytvořen Tupacův „hologram“ (technicky 2D projekce), který předvedl „Hail Mary“ a „2 of Amerikaz Most Wanted“ na festivalu Coachella. „Hologram“ byl vytvořen optickou iluzí zvanou Pepperův duch.\n\n\n\n\n\n"}
{"id": "413261", "url": "https://cs.wikipedia.org/wiki?curid=413261", "title": "Václav Hrabě", "text": "Václav Hrabě\n\nVáclav Hrabě (13. června 1940 Příbram – 5. března 1965 Praha) byl český básník a částečně prozaik, jeden z významných představitelů tzv. beat generation v Československu, která se jinak rozmohla především v zemi svého vzniku, v USA.\n\nHrabě se narodil v Příbrami jako syn železničáře Jana Hraběte a Magdaleny rozené Kalinové. Měl o jedenáct let starší sestru Jarmilu. Dětství prožil v Lochovicích poblíž Berouna. Na gymnázium chodil v Hořovicích, maturoval v roce 1957. Dále studoval český jazyk a dějepis na Pedagogickém institutu v Praze, který absolvoval v roce 1961. Po absolutoriu nastoupil základní vojenskou službu v Horšovském Týně. Protože po odchodu do civilu nemohl sehnat v Praze zaměstnání (odmítl umístěnku na pedagogické místo do pohraničních Kraslic), pracoval jako pomocný dělník, vychovatel v učňovském internátě, knihovník v Městské lidové knihovně v Praze a také jako lektor poezie v časopise \"Tvář\". Teprve v říjnu 1964 našel Hrabě uplatnění ve vystudovaném oboru, a to jako zastupující učitel na ZDŠ v Praze 5-Košířích. V roce 1960 se seznámil se svou budoucí manželkou Olgou, v únoru 1962 se vzali a v srpnu se jim narodil syn Jan. V roce 1964 se však manželé rozvedli.\n\nTvorba Václava Hraběte, stejně jako ostatních beatniků, úzce souvisela s jazzovou a bluesovou hudbou. Sám autor se učil hrát na několik hudebních nástrojů, mezi nimi klarinet a saxofon, a koncertoval se studentskými kapelami.\n\nOsobně se setkal s americkým básníkem Allenem Ginsbergem a napsal s ním rozhovor (v roce 1965 u příležitosti jeho vystoupení v Praze).\n\nHrabětovy básně se za jeho života nedočkaly knižního vydání, všechny soubory vycházely až posmrtně, protože autor tragicky zemřel v necelých pětadvaceti letech, když se nešťastnou náhodou otrávil oxidem uhelnatým. Pohřben je v Lochovicích.\n\nKromě básní a menších próz napsal i jednu divadelní hru, ta se však ztratila. Z jeho prozaických děl se dochovala pouze povídka \"Horečka\".\n\nAutor debutoval roku 1962 v časopise \"Univerzita Karlova\" a ve vojenském periodiku \"Zápisník\". Básněmi a publicistikou také přispíval do \"Tváře\", kterou redigoval. Zásadní význam pro udržení Hraběte v čtenářském povědomí měla vytrvalá publikační pozornost, kterou mu věnoval polooficiální literární časopis \"Divoké víno\" (Ludvík Hess, Petr Cincibuch).\n\nV letech 1965–1967 se v litvínovském \"Docela malém divadle\" jeho básně staly podkladem pro poetické pásmo Stop-time (v roce 1967 vyšlo knižně) a některé byly i zhudebněny, například Vladimírem Mišíkem (deska \"Pár tónů, které přebývají\" z roku 1989).\n\nVerše působí velmi autenticky, k čemuž přispívá i volný verš, kterým jsou psány.\n\nV roce 1983 začal básníkův syn Jan Miškovský pátrat po osudu otcovy literární pozůstalosti, nezvěstné od konce 60. let. Cesty vedly většinou za železnou oponu. V roce 1985 vyšel v Mnichově nákladem 350 výtisků výbor Hrabětovy poezie \"Černé nebe nad městem\". Dvacet let pohřešovaná literární pozůstalost Václava Hraběte se do rukou jeho syna vrátila až v roce 1986.\n\nPróza (chronologicky)\n\nPoezie (chronologicky)\n\nDrama: \"Královna Margot\" (někdy uváděno \"Margot\") – divadelní hra, jejíž rukopis se později ztratil.\n\nVáclav Hrabě byl sám muzikantem a jeho básně, jak napsal Michal Bystrov, přímo vybízejí k hudebnímu doprovodu. Přesto ho pro českou hudební scénu objevil až Vladimír Mišík na přelomu 70. a 80. let 20. století, kdy vyšly na jeho druhém albu se skupinou Etc... s názvem „\"Etc...2“\" (1980) tři Mišíkem zhudebněné Hrabětovy básně \"Variace na renesanční téma\", \"Ty II.\" a \"Jam Session\". K Hrabětovi se Vladimír Mišík pak ještě několikrát vrátil (\"Tma stéká do kaluží\" na albu \"Etc...3\" a \"Kdybych už měl umřít\" na albu \"Umlkly stroje\"). Později Hraběte zhudebňoval také písničkář Vladimír Veit. Na albu \"Jménem poezie\" jsou básně \"Déšť\", \"Variace na renesanční téma\", \"Jednou\", \"Jam Session\" a \"Noční obraz\", Veitovo album \"Variace na renesanční téma\" (2004) je celé složené z Hrabětových básní. Čas od času zhudební některou báseň některá z českých folkových či rockových kapel (viz seznam).\n\n\nV Hořovicích se, počínaje rokem 1994, každý sudý rok koná literární soutěž \"Hořovice Václava Hraběte\". V témže městě je po Hraběti pojmenováno gymnázium.\n\n"}
{"id": "413268", "url": "https://cs.wikipedia.org/wiki?curid=413268", "title": "Kostel svaté Kateřiny (Staré Město)", "text": "Kostel svaté Kateřiny (Staré Město)\n\nKostel svaté Kateřiny ve Starém Městě (okres Svitavy). Původně pozdně gotický, přestavěn pozdně barokně na konci 18. století. Obdélníková jednolodní stavba s presbytářem a přistavěnou sakristií. Loď zaklenuta valenou klenbou. Věž pochází z původního kostela, postavena v roce 1563, podně goticko - renesanční. Vnitřní výzdoba je novorenesanční. Na hlavním oltáři je rokokový obraz svaté Kateřiny od J. T. Suppera z druhé poloviny 18. století. Jedná se o registrovanou památku číslo 27764/6-3329 \n\n"}
{"id": "413269", "url": "https://cs.wikipedia.org/wiki?curid=413269", "title": "Little Joe 1", "text": "Little Joe 1\n\nLittle Joe 1 měl být první testovací let rakety Little Joe k prověření únikového systému kabiny programu Mercury. Podle plánu měl proběhnout test únikového systému pod silným dynamickým tlakem, ale 30 minut před startem se stala nehoda.\n\nPřibližně půl hodiny před startem se ozvala exploze, vylétly jiskry a odpalovací rampa se zahalila do oblaku kouře a zplodin. Po rozptýlení kouře personál zjistil že raketa je stále na svém místě, držáky spojující startovací věž s raketou byly také neporušeny, avšak maketa modulu Mercury byla pryč. Kabina byla nalezena v moři, asi 3 kilometry od místa startu. Původně se předpokládalo, že nehodu způsobil výboj statické elektřiny, který odpálil rakety ve věži únikového systému, pravá příčina byla odhalena později.\n\nPřibližně 35 minut před startem byla odpalovací rampa vyklizena a začalo se s přípravami na vypuštění. Mezi předletovými úkony bylo mimo jiné i nabíjení baterií, napájejících elektroniku únikového systému. Baterie byly dováženy z Británie vybité a nabíjeny byly až těsně před startem. Když byly baterie zčásti nabity, sepnul únikový systém, který logicky detekoval nedostatečnou výšku a aktivoval motory v únikové věži. Kabina byla vynesena do výšky 600 metrů, ale tou dobou už byly baterie opět vybité a neměly již potřebné napětí k odpálení záchranné věže a vystřelení padáku a kabina se zřítila volným pádem do moře. Chyba byla odhalena v elektronickém schématu a byla opravena.\n\n\n"}
{"id": "413271", "url": "https://cs.wikipedia.org/wiki?curid=413271", "title": "Hlavní věta", "text": "Hlavní věta\n\nHlavní věta je věta v souvětí, která není závislá na jiné větě a může tedy stát i samostatně mimo souvětí jako věta jednoduchá. Každé souvětí musí obsahovat alespoň jednu hlavní větu. \n\nHlavní věta může být rozvíjena závislou vedlejší větou nebo souřadně spojena s jinou hlavní větou. Pro souřadné spojení hlavních vět rozlišujeme následující vztahy:\n\nJako nepravé věty vedlejší označujeme věty, které jsou formálně vedlejší, ale významově jsou souřadně spojené s větou hlavní a napojovací výraz je zde kvůli ozvláštnění větné konstrukce nebo z nedbalosti mluvčího.\n\n"}
{"id": "413274", "url": "https://cs.wikipedia.org/wiki?curid=413274", "title": "Ruské sedlo", "text": "Ruské sedlo\n\nRuské sedlo (polsky \"Przełęcz nad Roztokami Górnymi\") je horské sedlo v Bukovských vrších na slovensko-polské hranici. Leží v nadmořské výšce 801 m.\n\nZe slovenské strany vede do sedla neasfaltovaná cesta z bývalé osady Ruské. Na slovenské straně blízko sedla též pramení řeka Cirocha. Z polské strany vede asfaltovaná silnice do osady Roztoki Górne. Přes sedlo vedla stará obchodní cesta, spojující Uhry s Haličí.\n"}
{"id": "413281", "url": "https://cs.wikipedia.org/wiki?curid=413281", "title": "Lukáš Krbeček", "text": "Lukáš Krbeček\n\nLukáš Krbeček (* , Cheb) je český fotbalový brankář, od července 2014 hráč 1. FK Příbram. Od jara 2016 hostuje v MFK Vítkovice.\n\nSvoji fotbalovou kariéru začal v TJ Agro Cheb, odkud přestoupil ještě jako dorostnec nejprve do Zlína a posléze do Teplic a Plzně. V týmu se postupně propracoval do prvního mužstva. V něm ale nastupoval sporadicky a hrál spíše za B-tým nebo hostoval v jiných klubech. V letech 2008-2010 v Příbrami, na jarě 2011 ve Zbrojovce Brno, v sezoně 2011-2012 v Baníku Ostrava, podzimní část ročníku 2012/2013 v Chomutově, na jaře téhož ročníku v FK Bohemians Praha. Před sezonou 2013/14 odešel na hostování do Baníku Sokolov. V červenci 2014 Plzeň definitivně opustil a vrátil se na přestup do Příbrami, kde se sešel se svým dvojčetem Tomášem.\n\n8. července 2010 nastoupil v dresu Plzně k historicky prvnímu zápasu Českého Superpoháru, který sehrávají mistr ligy a vítěz národního poháru uplynulého ročníku.\n\n"}
{"id": "413283", "url": "https://cs.wikipedia.org/wiki?curid=413283", "title": "Luleå HF", "text": "Luleå HF\n\nLuleå HF je profesionální švédský hokejový tým. Byl založen v roce 1977.\n\n\n"}
{"id": "413284", "url": "https://cs.wikipedia.org/wiki?curid=413284", "title": "Little Joe 6", "text": "Little Joe 6\n\nLittle Joe 6 byl testovací let rakety Little Joe, jehož úkolem bylo ověřit funkčnost únikového systému kosmické lodi Mercury. Maketa lodi byla vynesena na suborbitální balistickou trajektorii s apogeem téměř 60 kilometrů a do vzdálenosti 127 kilometrů. Maximální dosažená rychlost byla 4949 km/h, zrychlení dosáhlo 58 m/s² (5,6 g). Hmotnost makety lodi byla 1134 kg. Konfigurace motorů rakety Little Joe byla: 4x pomocný motor Recruit a 4x hlavní motor Polux.\n\n"}
{"id": "413285", "url": "https://cs.wikipedia.org/wiki?curid=413285", "title": "Užocký průsmyk", "text": "Užocký průsmyk\n\nUžocký průsmyk, též Užocké sedlo (, , ), je průsmyk na pomezí Zakarpatské a Lvovské oblasti Ukrajiny, spojující údolí Dněstru s údolím Uhu. Leží blízko ukrajinské hranice s Polskem, v nadmořské výšce 853 metrů.\n\nSeverně od průsmyku se nachází pramen řeky San, jižně pramen řeky Uh. Přes průsmyk vede silnice spojující Lvov a Užhorod. V roce 1872 byla přes průsmyk položena strategicky důležitá železnice, spojující Budapešť s východní Haličí (průsmyk ležel na zemské hranici Uher a Haliče v rámci Rakouska-Uherska).\nBěhem první světové války byl průsmyk dějištěm krvavých bojů, které připomíná vojenský hřbitov. Na přelomu let 1914 a 1915 průsmyk s několikerým přerušením držela ruská vojska, posléze byl znovu obsazen rakousko-uherským vojskem.\n\nPo skončení první světové války se v průsmyku nacházela československo-polská hranice, v roce 1930 byla v průsmyku postavena nová budova československého celního úřadu. Po maďarské anexi Podkarpatské Rusi se v průsmyku nacházela hranice maďarsko-polská. Dva dny po této anexi se 20. března 1939 v průsmyku konala oslava znovuobnovení společné hranice obou těchto států.\n\nO průsmyk se vedly prudké boje i v době druhé světové války. Po jejím skončení anektoval Podkarpatskou Rus Sovětský svaz a průsmyk se nacházel na jeho území. Po rozpadu Sovětského svazu koncem roku 1991 se průsmyk nachází na území Ukrajiny a vede přes něj hranice Zakarpatské a Lvovské oblasti Ukrajiny.\n\n"}
{"id": "413288", "url": "https://cs.wikipedia.org/wiki?curid=413288", "title": "Jakub Štochl", "text": "Jakub Štochl\n\nJakub Štochl (* 2. února 1987, Československo) je český fotbalový obránce, momentálně působí v druholigovém klubu FC Sellier & Bellot Vlašim.\n\nS fotbalem začínal v Hořovicích, kde působil až do roku 2006, poté přestoupil do Příbrami. Tam nastupoval zprvu za B-tým, pak si ho ale vytáhl trenér Massimo Morales do A-týmu, kde působil do roku 2011. V létě 2011 přestoupil do Jablonce.\n\n17. května 2013 získal s Jabloncem český fotbalový pohár, finálové utkání Poháru České pošty 2012/13 proti Mladé Boleslavi se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2). Jakub do utkání nezasáhl.\n\n"}
{"id": "413290", "url": "https://cs.wikipedia.org/wiki?curid=413290", "title": "Vlastimil Ševr", "text": "Vlastimil Ševr\n\nVlastimil Šefr (* 23. květen 1986, Československo) je český fotbalový záložník, do roku 2017působící v prvoligovém týmu 1. FK Příbram.\n\nFotbalově byl vychován v Milíně, kde působil až do roku 2006, kdy si ho vyhlédla Příbram. V tomto týmu začínal v třetiligové rezervě, než si ho do týmu A povolal trenér Morales. Na prvoligovou premiéru zatím stále čeká. Karieru již ukončil, a stal se vedoucím Městského kulturního centra v Příbrami.\n\n"}
{"id": "413300", "url": "https://cs.wikipedia.org/wiki?curid=413300", "title": "Little Joe 1A", "text": "Little Joe 1A\n\nLittle Joe 1A byl testovací let rakety Little Joe, jehož úkolem bylo ověřit funkčnost únikového systému kosmické lodi Mercury při maximálním aerodynamickém tlaku. Tlakový senzor měl zaznamenávat tlak a spustit test po dosažení požadovaných podmínek. Podle očekávání k tomu mělo dojít přibližně 30 sekund po startu. Senzor pracoval jak měl a při dosažení stanoveného tlaku vydal pokyn k odpálení výbušných šroubů, které oddělili maketu modulu Mercury od zbytku rakety. Signál tlakového senzoru měl také zažehnout motory v únikové věži, ty sice zažehnuty byly, ale trvalo několik sekund, než dosáhly plného výkonu. Kvůli tomuto prodlení raketa minula oblast určenou pro test a ten musel být opakován. Všechny ostatní procedury proběhly hladce, raketa vystoupala do výšky 14,5 km, uletěla 18,5 km a dosáhla rychlosti 3254 km/h. Hmotnost nákladu byla 1007 kg, raketa Little Joe měla konfiguraci motorů: 2x hlavní motor Polux a 4x pomocný motor Recruit.\n\n"}
{"id": "413304", "url": "https://cs.wikipedia.org/wiki?curid=413304", "title": "Little Joe 2", "text": "Little Joe 2\n\nLittle Joe 2 byl testovací let rakety Little Joe modulu kosmické lodi Mercury. Na palubě modulu byl první americký živý tvor, vyslaný na hranici vesmíru. Kosmonautem byl makak Sam, pocházející ze Školy letecké medicíny San Antoniu v Texasu. Měl posloužit jako testovací subjekt ke studiu účinků kosmického letu na živý organismus. Modul byl vynesen na suborbitální balistickou trajektorii s apogeem 88 kilometrů a do vzdálenosti 312 kilometrů. Maximální dosažená rychlost byla 4466 km/h, zrychlení dosáhlo 145 m/s² (14,8 g). Hmotnost makety lodi byla 1007 kg. Konfigurace motorů rakety Little Joe byla: 4x pomocný motor Recruit a 4x hlavní motor Polux. Kosmonaut Sam přežil bez úhony a byl vyloven z vod Atlantského Oceánu torpédoborcem USS Borie.\n\n"}
{"id": "413306", "url": "https://cs.wikipedia.org/wiki?curid=413306", "title": "Michal Neuvirth", "text": "Michal Neuvirth\n\nMichal Neuvirth (* 23. březen 1988, Ústí nad Labem, Československo) je český hokejový brankář, momentálně působící v soutěži Extraliga ledního hokeje v týmu HC Sparta Praha. Jeho současná partnerka je Karolina Gudasová, sestra spoluhráče z Philadephie Flyers Radka Gudase, se kterou má dceru Emily.\n\n\nrekord držel brankář Frédéric Cassivi který měl (2.10) POG\n\nNeuvirth byl draftován v roce 2006 jako 34. v pořadí, týmem Washington Capitals. Sezonu začal v týmu ECHL South Carolina Stingrays, v této soutěži se zúčastnil i utkání All-stars. Poté byl různě vyměňován do týmů Oshawa Generals, Plymouth Whalers nebo Hershey Bears, na úvod sezony 2008 se dokonce vrátil zpět do Česka, konkrétně do Třince. Nakonec se usadil v Hearshey a začátkem roku 2009 se dočkal premiéry v NHL. V dresu Washingtonu nastoupil proti Tampa Bay Lightning a hned vychytal výhru 5:1 pomocí 31 zákroků. Do zápasů NHL nastoupil ještě 4x, dvakrát vítězně, jednou s porážkou, dvakrát střídal v průběhu zápasu. V březnu toho roku byl poslán zpět do týmu Hershey Bears, když se uzdravil golman Semjon Varlamov.\n\nV dresu Hershey Bears slavil ve své první sezoně 2008/09 s týmem zisk Calder Cupu a sám byl oceněn Jack A. Butterfield Trophy pro nejlepšího hráče playoff. I v sezoně 2009/10 vychytal Hershey prvenství v soutěži. V průběhu výluky NHL 2012/13 chytal v týmu HC Sparta Praha. V průběhu sezóny 2013/14 nedostával ve Washingtonu tolik příležitostí a chtěl z klubu odejít, což se mu splnilo 5. března 2014, při posledním přestupovém dnu NHL, kdy byl spolu s Rostislavem Kleslou vyměněn do Buffala Sabres za Jaroslava Haláka a výběr ve třetím kole draftu 2015. 2. března byl vyměněn z Buffala (nejhoršího týmu celé NHL) za Chada Johnsona do New Yorku Islanders, kde vytvořil brankářskou dvojici se Slovákem Jaroslavem Halákem.\n\n1.7 2015 podepsal jako volný hráč dvouletou smlouvu s Philadelphií Flyers.\n\nNeuvirth prošel postupně všemi mládežnickými výběry. V sezoně 2003/04 odchytal čtyři utkání za reprezentační výběr do 16 let, další sezonu stejný počet zápasů absolvoval i v \"sedmnáctce\". V sezoně 2005/06 se 14x objevil v brance reprezentace do 18 let. V roce 2008 se zúčastnil Mistrovství světa juniorů, které se konalo v České republice. V reprezentaci do 20 let nastoupil celkem 6x (z toho 4x na zmíněném šampionátu).\n\n2.3.2016 byl nominován na Světový pohár, jedná se o jeho první pozvánku do reprezentace. Odchytal přípravný zápas s Ruskem, kde Česko vyhrálo na nájezdy (2:1). V přípravném zápase s týmem Severní Ameriky po 30 minutách střídal Petra Mrázka, chytil 25 střel a dochytal výhru 3:2. Na Světovém poháru odehrál jeden zápas, a to s Kanadou, který Česko prohrálo vysoko 6:0.\n\n"}
{"id": "413309", "url": "https://cs.wikipedia.org/wiki?curid=413309", "title": "Deutsche Eishockey Liga 2006/2007", "text": "Deutsche Eishockey Liga 2006/2007\n\nSezóna 2006/2007 byla 59. sezonou Německé ligy ledního hokeje. Vítězem se stal tým Adler Mannheim.\n\nhráno na 3 vítězná utkání.\n"}
{"id": "413310", "url": "https://cs.wikipedia.org/wiki?curid=413310", "title": "Anna Marie Sforza", "text": "Anna Marie Sforza\n\nAnna Marie Sforza (19. července 1473, Miláno – 30. listopadu 1497, Ferrara) byla milánská vévodská dcera a provdaná ferrarská princezna.\n\nNarodila se jako nejmladší dítě z manželství milánského vévody Galeazza Marii z rodu Sforzů s Bony Savojské. Měla bratry Giana Galeazza (1469 - 1494), Ermese Mariu (1470 - 1503) a sestru Blanku Marii (1472 - 1510). Otec se ujal vlády nad milánským vévodstvím jako druhý Sforza a vládl pouhých deset let, protože v roce 1476 se stal obětí vrahů. Regentství za jejího bratra se ujala nejprve jejich matka Bona a posléze strýc, barijský vévoda Lodovico.\nStejně jako její starší sestra Blanka vyrostla i Anna na přepychovém dvoře strýce Lodovica a stala se předmětem strýcovy sňatkové politiky v honbě za zlepšením jeho postavení.\nV roce 1477 byl dohodnut sňatek mezi ní a budoucím ferrarským vévodou Alfonsem I., čímž se měl snížit tlak ze strany sousedního Neapolského království, protože Alfonsovým dědečkem z matčiny strany byl král Ferdinand I. Ferrante. Upevnění svazku mezi zeměmi dovršilo dohodnutí druhého sňatku, a to Lodovica samotného s Alfonsovou sestrou Beatricí. Slavná svatba proběhla 17. ledna 1491.\n\nAnna zemřela v čtyřiadvaceti letech při porodu syna Alexandra.\n\n"}
{"id": "413311", "url": "https://cs.wikipedia.org/wiki?curid=413311", "title": "Little Joe 1B", "text": "Little Joe 1B\n\nLittle Joe 1B byl testovací let rakety Little Joe, za účelem ověření funkčnosti únikového systému kosmické lodi Mercury. Na palubě modulu byla samice makaka Miss Sam. Stejně jako její předchůdce Sam při předchozím letu, měla posloužit jako testovací subjekt ke studiu účinků kosmického letu na živý organismus. Modul byl vynesen na suborbitální balistickou trajektorii s apogeem 15 kilometrů a do vzdálenosti 19 kilometrů. Maximální dosažená rychlost byla 3307 km/h, zrychlení dosáhlo 44 m/s² (4,5 g). Hmotnost makety lodi byla 1007 kg. Konfigurace motorů rakety Little Joe byla: 4x pomocný motor Recruit a 2x hlavní motor Polux. Pasažérka Miss Sam přežila bez úhony a byla vylovena z vod Atlantského oceánu helikoptérou námořnictva.\n\n\n"}
{"id": "413312", "url": "https://cs.wikipedia.org/wiki?curid=413312", "title": "Deutsche Eishockey Liga 2005/2006", "text": "Deutsche Eishockey Liga 2005/2006\n\nSezóna 2005/2006 byla 58. sezonou Německé ligy ledního hokeje. Vítězem se stal tým Eisbären Berlín.\n\nhráno na 4 vítězná utkání.\n"}
{"id": "413313", "url": "https://cs.wikipedia.org/wiki?curid=413313", "title": "Tomb Raider: The Angel of Darkness", "text": "Tomb Raider: The Angel of Darkness\n\nTomb Raider: The Angel of Darkness je šestá videohra v sérii \"Tomb Raider\" a je pokračováním hry \"\". Vyvinula ji společnost Core Design a vydala Eidos Interactive. Hra byla původně vydána v roce 2003 pro PlayStation 2 a PC. Děj provází Laru Croft, která se pokouší očistit své jméno, zatímco je štvaná přes celou Evropu, obviněná z vraždy jejího bývalého učitele Wernera Von Croye.\n\nObviněná z vraždy svého bývalého učitele, Wernera Von Croye, je Lara přinucena se skrývat. Sledujíce poznámky napsané v deníku Von Croyem, Lara spěchá, aby získala pět utajených maleb, dříve než tajná organizace s pomocí starověké biblické rasy známé jako Nephilim získá světovou nadvládu a nesmrtelnost.\n\nPieter Van Eckhardt je hlavní záporná postava hry Tomb Raider: The Angel of Darkness. Obyčejný alchymista 15. století, který byl kontaktován za svého smrtelného života Nephilimem a uzavřel s ním krvavou dohodu výměnou za nesmrtelnost, byl pověřen vytvořením mocné zbraně, známe jako Sanglyph (doslova 'krvavý-kámen'). Aby uchoval Sanglyph v bezpečí, rozdělil jej Eckhardt do pěti částí a schoval každou část za jednu z pěti maleb, které vytvořil.\n\nPostupem času v Eckhardtovi stále více rostla síla a moc a nakonec ze skupiny známé jako Cabala vybral čtyři jedince, které spojovala stejná touha – být nesmrtelný. Aby dosáhli této nesmrtelnosti, Cabala se připravovala vzkřísit vyhynulou rasu známou jako Nephilim (výsledek vztahů mezi padlými anděly a lidmi). Eckhardt věřil, že použitím Nephilim by mohl dosáhnout nesmrtelnosti a nakonec vládnout nadevším. Avšak řád, který rozštěpil Řád templářů v 15. století, nazývaný Lux Veritatis (latinsky 'Světlo pravdy') byl schopen zhatit Eckhardtovy plány. Lux Veritatis získal tři starověké zbraně světla, nazývané Úlomky amuletu. Vedeni Bratrem Obscurou je použili, aby zapečetili Eckhardta v hluboké jámě. Pečeť na Eckhardtovi by mohla vydržet pouze, když se tři Úlomky amuletu spojí. Bratr Obscura, který zabavil pět maleb, které obsahovaly části Sanglyphu, přemaloval původní odporné kresby novými náboženskými kresbami. Tyto byly ukryty po celé Evropě v místech známé pouze Lux Veritatis a byly pokřtěny jako Obscurovy obrazy. Byly vytvořeny kopie každé z nich a byly označovány jako Obscurovy rytiny. Každá rytina obsahuje zakódovanou mapu k místu s originální malbou.\n\nV roce 1945 se něco stalo a jeden ze střepů se oddělil od dalších dvou. Eckhardt unikl z jámy a slíbil pomstu Lux Veritatis, pak zakládá oživený spolek Cabala mimo Prahu. Nová Cabala se oddala lovu všech členů Lux Veritatis. Eckhardtovi se také podařilo získat amulet od Lux Veritatis. Ukryl tyto střepy ve své staré laboratoři, hluboko pod zemí, pod Strahovem, velitelstvím Cabaly. Eckhardt a Cabala se vydali znovu získat pět Obscurových obrazů k tomu, aby získali Sanglyph. Než Lara pronikla do spiknutí, Cabala již získala tři z pěti obrazů. Eckhardt pak pronajal Wernera Von Croye, aby našel poslední dva; Von Croy se dozvěděl o umístění čtvrté malby, pod Louvre, z Obscurovych rytin, ale nikdy neinformoval Eckhardta. Von Croy pak chtěl požádat Laru Croft, aby mu pomáhala při nalezení obrazů, krátce před jeho vraždou.\n\nLara našla dva zbývající obrazy v Paříži a Praze, ačkoli je Eckhardt získal od ní před návratem do jeho staré laboratoře, kde začal s oživováním rasy Nephilim. Cabala získal poslední vzorek Nephilim z Turecka: tělo Nephilim, které bylo pojmenované „Sleeper“ (Spáč). Během závěrečné konfrontace s Larou začíná Eckhardt proces oživování Sleepera. Bojuje s Larou používajíce Sanglyph, ale nakonec je zabit Karlem, jeho pravou rukou, který bodá Eckhardta třetím střepem amuletu. Karel zjistil, že je sám posledním žijícím Nephiliem a že všichni lidé, kteří pomohli Laře, zemřeli jeho rukou proto, aby unikli zničení Sleeperem. On pak nabízí Larě šanci připojit se k němu v jeho zmrtvýchvstání. Lara odmítá a rozhodne se vše ukončit použitím Sanglyphu na Sleepera, čímž zničí jeho i Karla.\n\nKurtis Trent\nDruhá z postav, kterou lze v druhé části hry AOD hrát. V této druhé části se postava Lary s Kurtisem automaticky dle děje zamění a ovládáte tuto postavu. Kurtis Laře pomáhá až do doby, kdy ho (ne)zabije příšera, která vylezla z těla mrtvé Boaz. (Kvůli otevřenému konci se neví, jestli boj s Boaz přežil.) Ještě před dějem TR: AOD pracoval pod vedením Martena Gundersona.\n\nPieter Van Eckhardt\n\nZáporná postava, bláznivý génius čtrnáctého století známý jako „Černý alchymista“. Po 500 letech vězení uprchá a plánuje vzkříšení biblické rasy známé jako „Nelphilim“. Lara s ním bude bojovat na konci hry.\n\nMargot Carvier\n\nSetkání s ní se odehrává hned na začátku, je to Wernerova přítelkyně. Vyptává se Lary a myslí si, že Von Croye zabila Lara. Sice Laře poskytne jeho deník, ale hned potom na Laru zavolá policii.\n\nThomas Luddick\n\nReportér, který má informace o aktivitách Pražské mafie. Lara ho v Praze a poskytne jí pár informací. Později ho zabije Eckhardt.\n\nDr. Grant Müller\n\nVedoucí botanického výzkumu, firmy sídlící na Strahově v Praze. Po rozhovoru Laru omráčí jakýmsi plynem a uteče. Později je předhozen spolu s Larou a Kurtisem zmutované Boaz.\n\nKristina Boaz\n\nVedoucí chirurgického oddělení v psychiatrickém ústavu v Praze. Později zklame Eckhardta a on ji nechá proměnit v nějakou příšerou.\n\nMarten Gunderson\n\nVedoucí agentury zabývající se najímáním žoldáků. Spolupracuje s Eckhardtem.\n\nLouis Bouchard\n\nŠéf pařížského podsvětí a vlastník nočního klubu „Le Serpent Rouge“ v Paříži. Později je zabit.\n\nDaniel Rennes\n\nSpecialista v oblasti ilegálních dokumentů, znalý pyrotechniky a výbušnin díky předešlým aktivitám ve francouzské armádě. Je majitelem zastavárny v Paříži, kde je později zabit Eckhardtem.\n\nWerner von Croy\n\nLařin přítel a archeolog, který doprovází Laru na prvních objevitelských výpravách. Později je zavražděn a Lara je toho svědkem.\n\nJanice\n\nPařížská prostitutka znalá ulic Paříže a Pařížského ghetta. Poradí Laře pár informací.\n\nLara se setkává s Wernerem v jeho pařížském bytě dříve, než je přímo před ní zavražděn. Nyní jako hlavní podezřelá se Lara vrací do zadních uliček, kde nachází dobrodružství na velmi pochybných místech: noční klub zvaný Le Serpent Rouge a slavná galerie Louvre.\n\nLara pátrá po stopách v apartmá zámožného prodejce umění, známého jako Mathias Vasiley, který byl nedávno zavražděn Monstrem. Strahov je pevností organizace zla stojící za zabíjením Monstra, která je umístěná v Praze. Lara získává přístup skrz hloupě chybujícího novináře, všehoschopného k tomu, aby odkryl organizaci. Strahov je pevnost vytvořená z různých oblastí, včetně biovýzkumného zařízení, podmořského výzkumného zařízení, psychiatrického ústavu (jediné oblasti, která je hraná z pohledu jiné osoby) a tajné hrobky nazvané Vault of Trophies. Fyzicky to je velký průmyslový komplex a zdá se, že jako zástěrka slouží nějaký druh dopravní činnosti.\n\n"}
{"id": "413315", "url": "https://cs.wikipedia.org/wiki?curid=413315", "title": "Deutsche Eishockey Liga 2004/2005", "text": "Deutsche Eishockey Liga 2004/2005\n\nSezóna 2004/2005 byla 57. sezonou Německé ligy ledního hokeje. Vítězem se stal tým Eisbären Berlín.\n\nhráno na 4 vítězná utkání.\n"}
{"id": "413319", "url": "https://cs.wikipedia.org/wiki?curid=413319", "title": "Little Joe 5", "text": "Little Joe 5\n\nLittle Joe 5 byl testovací let rakety Little Joe, za účelem ověření funkčnosti únikového systému kosmické lodi Mercury.\n\nHmotnost makety lodi byla 1141 kg. Konfigurace motorů rakety Little Joe byla: 4x pomocný motor Recruit a 2x hlavní motor Polux.\n\nModul byl vynesen 8. listopadu 1960 na suborbitální balistickou trajektorii s apogeem 16,2 kilometrů a do vzdálenosti 22,5 kilometrů. Maximální dosažená rychlost byla 2873 km/h, zrychlení dosáhlo 58,8 m/s² (6 g). Test nebyl úspěšný a modul byl zničen.\n\n"}
{"id": "413323", "url": "https://cs.wikipedia.org/wiki?curid=413323", "title": "Spárovka", "text": "Spárovka\n\nSpárovka je označení pro slepené hranolky dřeva. Jedná se o nejušlechtilejší aglomerovaný výrobek na bázi dřeva.\n\nJe složena z hranolků nebo lišt ze dřeva. Hranolky se skládají vedle sebe, aby každá strana byla proti sobě (levá a pravá). Lepí se klihem, močovinoformaldehydovými, polyvinylacetátovými lepidly apod.. Spárovka muže být opatřena svlakem proti prohnutí a vlhkostního pracování dřeva. Svlak je vsunut do rybinové drážky (má menší úkos tvar klínu).\n\nSpárovka se používá při výrobě nábytku (stolová deska), schodišť (stupně a podstupně) a dalších interiérových prvků. \n"}
{"id": "413324", "url": "https://cs.wikipedia.org/wiki?curid=413324", "title": "Little Joe 5A", "text": "Little Joe 5A\n\nLittle Joe 5A byl testovací let rakety Little Joe, za účelem ověření funkčnosti únikového systému kosmické lodi Mercury. Použitý modul již nebyl maketa, ale sériový kus.\n\nModul byl vynesen na suborbitální balistickou trajektorii s apogeem 12,4 kilometrů a do vzdálenosti 29 kilometrů. Maximální dosažená rychlost byla 2869 km/h, zrychlení dosáhlo 78 m/s² (8 g). Hmotnost makety lodi byla 1141 kg. Konfigurace motorů rakety Little Joe byla: 4x pomocný motor Recruit a 4x hlavní motor Polux. Test dopadl stejně jako předchozí test Little Joe 5 a musel být opakován. Modul Mercury z testu LJ5A je nyní vystaven ve Virginia Air and Space Center, Hampton, Virginie.\n\n"}
{"id": "413325", "url": "https://cs.wikipedia.org/wiki?curid=413325", "title": "Deutsche Eishockey Liga 2003/2004", "text": "Deutsche Eishockey Liga 2003/2004\n\nSezóna 2003/2004 byla 56. sezonou Německé ligy ledního hokeje. Vítězem se stal tým Frankfurt Lions.\n\nhráno na 4 vítězná utkání.\n"}
{"id": "413327", "url": "https://cs.wikipedia.org/wiki?curid=413327", "title": "Pochod", "text": "Pochod\n\nPochod může být :\n\n\n\n\n"}
{"id": "413329", "url": "https://cs.wikipedia.org/wiki?curid=413329", "title": "EHC Freiburg", "text": "EHC Freiburg\n\nEHC Freiburg (celým názvem: Eishockeyclub Freiburg) je německý klub ledního hokeje, který sídlí ve městě Freiburg im Breisgau ve spolkové zemi Bádensko-Württembersko. Založen byl v roce 1961 pod názvem ERC Freiburg. Svůj současný název nese od roku 2011. Německý pohár vyhrál v roce 1984. Od sezóny 2015/16 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou modrá, bílá a červená.\n\nSvé domácí zápasy odehrává v Franz-Siegel-Halle s kapacitou 4 999 diváků.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "413331", "url": "https://cs.wikipedia.org/wiki?curid=413331", "title": "Lineární taktika", "text": "Lineární taktika\n\nLineární taktika byla taktika boje vojsk, bojujících v semknuté sestavě, využívaná především v 18. století. Zavedl ji a úspěšně využil pruský král Fridrich II. Veliký během sedmileté války (1756 – 1763). Poskytovala nejlepší podmínky pro palbu salvou, jednotky seřazené do lineární formace však byly málo pohyblivé a zranitelné útoky jízdy. Později ji doplnila a překonala taktika kordonů a kolon.\n\nVojsko se před bitvou rozvinulo do dvou až tří sledů, z nichž každý se skládal ze tří až šesti řad. Nejčastěji měl sled 3 řady, které stály asi půl metru od sebe, vojáci v nich byli vedle sebe poměrně blízko, ale jen natolik, aby měli dostatek místa na nabíjení zbraně. Nejsouvislejší byl první sled, zatímco další měly zaplnit mezery, vysunout se na křídla nebo chránit týl.\n\nVzdálenost mezi jednotlivými sledy představovala 150 - 300 kroků. Pokud armáda útočila, těžké dělostřelectvo stálo před prvním sledem a na křídlech, pokud šlo o obranný boj, obvykle děla stála za prvním sledem. Lehké dělostřelectvo krylo mezery mezi prapory. V centru bojové sestavy byla pěchota, na křídlech jízda. Boj se začínal zpravidla dělostřeleckou přípravou. Pěchota postupovala v dlouhých řadách rovnoměrným krokem proti nepříteli. Když se dostala na účinný dostřel, na povel spustily palbu celé prapory nebo čety tak, že nejdříve střílely liché čety postupně od první po sedmou, potom je na rozkaz předběhly sudé čety a vše se opakovalo. Takto se palba prolínala podél celé útočné linie. Pěší prapory při útoku stále vyrovnávaly řady a udržovaly krok. Nesměly je narušit ani když se jim pod nohy přikutálel granát. Tato strnulost sice umožňovala zachovat bojovou sestavu, zpomalovala však její pohyb a vázala ji na rovný nečlenitý terén. Když se pěchota přiblížila k nepříteli, podnikla bodákový útok. K boji na bodáky však docházelo zřídka, neboť bránící se strana často zvolila raději ústup, protože boj zblízka měl za následek velké ztráty. Ze stejného důvodu obvykle pěchota nepronásledovala nepřítele, protože by tím narušila svou sestavu a vystavila se neočekávanému útoku protivníkovy jízdy. Boj tedy rozhodla účinnost a sila palby, ne boj zblízka, jak bylo běžné v minulosti.\n\nAplikace lineární taktiky vyžadovala dobrou koordinaci a především dlouhý výcvik jednotlivých vojáků, kteří museli znát své místo ve formaci, což vyžadovalo častá cvičení.\n"}
{"id": "413337", "url": "https://cs.wikipedia.org/wiki?curid=413337", "title": "Deutsche Eishockey Liga 2002/2003", "text": "Deutsche Eishockey Liga 2002/2003\n\nSezóna 2002/2003 byla 55. sezonou Německé ligy ledního hokeje. Vítězem se stal tým Krefeld Pinguine.\n\nhráno na 4 vítězná utkání.\n"}
{"id": "413339", "url": "https://cs.wikipedia.org/wiki?curid=413339", "title": "Kova", "text": "Kova\n\nKova ( ) je řeka v Irkutské oblasti a v Krasnojarském kraji v Rusku. Je dlouhá 452 km. Plocha povodí měří 11 700 km².\n\nNa středním toku a nedaleko ústí vytváří těžko průchodné peřeje. Ústí zleva do Angary (povodí Jeniseje).\n\nZdrojem vody jsou dešťové a sněhové srážky. Průměrný roční průtok vody ve vzdálenosti 66 km od ústí činí 45 m³/s.\n"}
{"id": "413342", "url": "https://cs.wikipedia.org/wiki?curid=413342", "title": "Schwenninger Wild Wings", "text": "Schwenninger Wild Wings\n\nSchwenninger Wild Wings je německý klub ledního hokeje, který sídlí ve městě Villingen-Schwenningen ve spolkové zemi Bádensko-Württembersko. Založen byl v roce 1904 pod názvem SEC Schwenningen. Svůj současný název nese od roku 1994. V roce 2013 byla odkoupena DEL licence od krachujícího klubu Hannover Scorpions. Od sezóny 2013/14 působí v Deutsche Eishockey Lize, německé nejvyšší soutěži ledního hokeje. Klubové barvy jsou tmavě modrá a bílá.\n\nSvé domácí zápasy odehrává v Helios Areně s kapacitou 6 300 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "413348", "url": "https://cs.wikipedia.org/wiki?curid=413348", "title": "Letitia Christian Tylerová", "text": "Letitia Christian Tylerová\n\nLetitia Christian Tylerová (12. listopadu 1790, Virginie – 10. září 1842, Bílý dům, Washington, D.C.) byla manželkou 10. prezidenta USA Johna Tylera a až do své smrti vykonávala funkci první dámy USA.\n\nPříliš se o výkon úřadu nezajímala a často se nechávala zastupovat jinými členkami rodiny.\n\nPo její smrti funkci vykonávaly její dcera Letitia Tylerová Sempleová a hlavně její snacha Priscilla Cooperová Tylerová.\n"}
{"id": "413349", "url": "https://cs.wikipedia.org/wiki?curid=413349", "title": "Západoněmecká liga ledního hokeje 1948/1949", "text": "Západoněmecká liga ledního hokeje 1948/1949\n\nSezóna 1948/1949 byla historicky 1. sezonou Západoněmecké ligy ledního hokeje. Prvním mistrem Západního Německa se stal tým EV Füssen.\n"}
{"id": "413351", "url": "https://cs.wikipedia.org/wiki?curid=413351", "title": "Západoněmecká liga ledního hokeje 1949/1950", "text": "Západoněmecká liga ledního hokeje 1949/1950\n\nSezóna 1949/1950 byla 2. sezonou Západoněmecké ligy ledního hokeje. Mistrem se stal tým SC Riessersee.\n"}
{"id": "413353", "url": "https://cs.wikipedia.org/wiki?curid=413353", "title": "Priscilla Tylerová", "text": "Priscilla Tylerová\n\nPriscilla Cooperová Tylerová (14. června 1816, New York – 29. prosince 1889, Montgomery) byla snachou 10. prezidenta USA Johna Tylera a po smrti své tchyně Letitie Christian Tylerové vykonávala funkci první dámy do doby, než se funkce ujala nová Tylerova manželka Julia Gardiner Tylerová.\n"}
{"id": "413356", "url": "https://cs.wikipedia.org/wiki?curid=413356", "title": "Západoněmecká liga ledního hokeje 1950/1951", "text": "Západoněmecká liga ledního hokeje 1950/1951\n\nSezóna 1950/1951 byla 3. sezonou Západoněmecké ligy ledního hokeje. Vítězem se stal tým Preußen Krefeld.\n\n\n"}
{"id": "413358", "url": "https://cs.wikipedia.org/wiki?curid=413358", "title": "Julia Gardiner Tylerová", "text": "Julia Gardiner Tylerová\n\nJulia Gardiner Tylerová (23. července 1820, Long Island, New York – 10. července 1889, Richmond) byla druhou manželkou 10. prezidenta USA Johna Tylera a po svatbě vykonávala funkci první dámy USA.\n"}
{"id": "413365", "url": "https://cs.wikipedia.org/wiki?curid=413365", "title": "Okrúhle pleso", "text": "Okrúhle pleso\n\nOkrúhle pleso je ledovcové jezero, které patří mezi menší plesa v Mlynické dolině. Má rozlohu 0,718 ha. Je dlouhé 110 m a široké 85 m. Dosahuje maximální hloubky 8,5 m. Jeho objem činí 39 627 m³. Leží v nadmořské výšce 2 105 m.\n\nPleso se nachází v nejhornější části doliny v kotlině jihozápadně od Štrbského sedla. Na západě se tyčí Štrbský štít a na východě Veža nad Okrúhlym plesom, Hrubý vrch (Vysoké Tatry) a Furkotský štít, z nichž poslední dva jsou oddělené Furkotskou priehybou. Je viditelné z Bystrého sedla, přes které do roku 1993 vedla žlutá turistická značka i s Bystré lávky, přes kterou tato značka vede pod roku 1993.\n\nDo plesa nepřitéká ani z něj nevytéká žádný potok. Bývá zamrzlé i v letních měsících.\nPleso je přístupné pěšky v období od 16. června do 31. října.\n\n\n"}
{"id": "413370", "url": "https://cs.wikipedia.org/wiki?curid=413370", "title": "James Bradley", "text": "James Bradley\n\nJames Bradley (7. března 1693 – 13. července 1762) byl anglický astronom a kněz, který objevil aberaci světla (1727) a nutaci (1748). Byl profesorem astronomie na univerzitě v Oxfordu (od roku 1721), ředitelem Královské greenwichské observatoře (od roku 1742). Zúčastnil se řady expedic za zatměními Slunce. Od roku 1742 byl královským astronomem.\n\nJe po něm pojmenována měsíční hora Mons Bradley ležící v pohoří Montes Apenninus.\n\nNarodil se ve vesnici Sherborne v Anglii. Studoval na Balliolově koleji v Oxfordu, zde v roce 1714 získal titul Bachelor of Arts (bakalář umění) a v roce 1714 titul Master of Arts (magistr umění). 6. ledna 1718 byl zvolen členem Královské společnosti, a to na doporučení astronoma Edmonda Halleyho. V roce 1719 se stal vikářem ve vsi Bridstow v Anglii. Z pozice vikáře odstoupil v roce 1721, když byl jmenován saviliánským profesorem astronomie na univerzitě v Oxfordu. Od té doby se již plně věnoval astronomii.\n\nReference\n"}
{"id": "413372", "url": "https://cs.wikipedia.org/wiki?curid=413372", "title": "KF Apolonia Fier", "text": "KF Apolonia Fier\n\nKF Apolonia Fier (Klubi i Futbollit Apolonia Fier) je albánský fotbalový klub hrající nejvyšší albánskou fotbalovou soutěž.\n\nKlub Apolonia Fier jednou zvítězil v národním poháru, když v roce 1998 ve finále porazil svého rivala KS Lushnja 1:0. V evropských pohárech se tento tým objevil dvakrát. Poprvé v roce 1989 vypadl v prvním kole Poháru UEFA s francouzským AJ Auxerre po výsledcích 0:3 a 0:5, v roce 1998 pak vypadl v předkole PVP s belgickým KRC Genk po výsledcích 1:5 a 0:4.\n\n\n\n"}
{"id": "413373", "url": "https://cs.wikipedia.org/wiki?curid=413373", "title": "Florida State University", "text": "Florida State University\n\nFlorida State University (krátce FSU nebo \"Florida State\") je státní univerzita v americkém státě Florida. Sídlí v jejím hlavní městě Tallahassee v blízkosti Florida State Capitolu. Univerzita byla založena roku 1851.\n\nV současnosti je zde zapsáno okolo 40 000 studentů.\n\nŠkolní sportovní týmy se nazývají \"Florida State Seminoles\".\n\n\n"}
{"id": "413377", "url": "https://cs.wikipedia.org/wiki?curid=413377", "title": "Střední Franky", "text": "Střední Franky\n\nStřední Franky \"(německy: Mittelfranken)\" jsou jeden ze sedmi vládních obvodů Svobodného státu Bavorska v Německu. Nachází se zde pět městských okresů a sedm zemských okresů.\n\nSprávní obvod Mittelfranken zahrnuje pět městských okresů a sedm zemských okresů:\n\n\n\n"}
{"id": "413379", "url": "https://cs.wikipedia.org/wiki?curid=413379", "title": "Jan Novák (lední hokejista)", "text": "Jan Novák (lední hokejista)\n\nJan Novák (* 9. února 1979 v Havlíčkově Brodě) je český hokejový obránce. V současné době působí jako kapitán týmu HC Slavia Praha.\n\n\nStatistiky reprezentace:\n"}
{"id": "413383", "url": "https://cs.wikipedia.org/wiki?curid=413383", "title": "Kim Čong-un", "text": "Kim Čong-un\n\nKim Čong-un (korejsky: 김정은; hanča: 金正恩; anglicky: Kim Jong-un; * 8. ledna 1984 Pchjongjang, Severní Korea) je vůdcem Korejské lidově demokratické republiky (KLDR), třetím a nejmladším synem Kima Čong-ila, bývalého nejvyššího představitele Severní Koreje. Jako vnuk zakladatele KLDR Kima Ir-sena je třetím vládcem této země z tzv. dynastie Kimů.\n\nOd května 2016 je předsedou Strany práce, když tato funkce nahradila na 7. stranickém sjezdu úřad prvního tajemníka strany, jenž zastával v letech 2012–2016. Od června 2016 je také předsedou Výboru pro státní záležitosti, který se stal nástupcem Výboru národní obrany KLDR, v jehož čele stál během téhož čtyřletého období. Od roku 2011 mu přísluší titul nejvyššího velitele Korejské lidové armády, v dubnu 2012 se stal předsedou ústřední vojenské komise Strany práce a v červenci téhož roku mu byla udělena maršálská hodnost.\n\n12. června 2018 se Kim sešel v Singapuru s americkým prezidentem Donaldem Trumpem. Spolu uzavřeli úmluvu, která by mohla přispět k mírovému uspořádání v celé Koreji, kde dosud panuje pouze příměří.\n\n27. a 28. února 2019 se konalo další setkání Kima a Donalda Trumpa. Tentokrát se sešli ve vietnamském hlavním městě Hanoji.\n\nNarodil se jako syn Kima Čong-ila a jeho milenky, podle jiných zpráv třetí manželky a bývalé tanečnice Ko Jong-hui, narozené jako Korejka v japonském městě Ósaka. Ko zemřela v roce 2004 na rakovinu. Je nejmladším ze tří bratrů.\n\nPodle původně japonských zpráv pobýval Kim Čong-un ve svém dětství a mládí, a to nejméně v letech 1993 až 1998, ve Švýcarsku pod falešnými jmény. Nejprve navštěvoval mezinárodní školu v Gümligenu blízko Bernu. Byl vcelku dobrým žákem a naučil se mluvit a psát německy a do jisté míry i anglicky a francouzsky. Ačkoliv byl dost nesmělý, vycházel dobře se svými spolužáky. Měl rád basketbal. Byl stále doprovázen starším korejským chlapcem, který byl pravděpodobně jeho tělesným strážcem.\n\nPozději vyšlo najevo, že Kim Čong-un v letech 1998-2000 pravděpodobně navštěvoval, pod krycím jménem Pak-un coby syn zaměstnance severokorejského velvyslanectví ve Švýcarsku, ještě i veřejnou školu \"Liebefeld Steinhölzli\" v obci Köniz u Bernu. Absolvoval tam sedmou a osmou třídu a část dalšího školního roku, ale pak se náhle se školou rozloučil. Jeden z jeho spolužáků prohlásil, že onen Pak-un mu tehdy prozradil svou pravou identitu coby syn severokorejského vládce. Jeho teta, sestra jeho matky, tehdy žila jako japonská státní občanka v USA, ale pobývala často ve Švýcarsku a  navštěvovala Kima, přičemž se vydávala za jeho matku.\n\nPo školní docházce ve Švýcarsku se Kim Čong-un vrátil zpět do Severní Koreje a nastoupil na vojenskou akademii. Posléze byl v letech 2002-2007 studentem Kim Ir-senovy univerzity v Pchjongjangu.\n\nPo dostudování vojenské akademie zasedl od dubna 2009 v Komisi národní obrany, kde se měl seznámit s nástroji moci. Dne 10. června 2009 navštívil v utajení jako zvláštní vyslanec poprvé Čínu, kde jednal o potravinové pomoci pro KLDR. Ve své vlasti začal být Kim Čong-un tehdy titulován jako \"vynikající soudruh\".\n\nNěkteří analytici dopředu předpovídali, že Kim Čong-un v září 2010 během sjezdu Korejské strany práce dostane posty zaručující jeho nástupnictví po otcovi jako vůdce KLDR. Dne 27. září byl skutečně nejdříve jmenován do hodnosti čtyřhvězdičkového generála bez zveřejnění dalších okolností. Následujícího dne proběhlo jeho jmenování za tajemníka Ústřední vojenské komise Korejské strany práce a stal se i členem ústředního výboru strany. Tyto posty mu zajistily nástupnictví v nejvyšším vedení Severní Koreje po tehdy již očekávaném úmrtí jeho otce.\n\nKim Čong-il svého nejmladšího syna podle jihokorejského tisku vybral za svého nástupce, protože se nemohl spoléhat na své dva starší syny. Agentura AP 8. října 2010 s odkazem na náměstka předsedy stálého výboru Nejvyššího lidového shromáždění KLDR Jang Hjong-sopa oznámila, že se Kim Čong-un stane novým severokorejským vůdcem. V souvislosti s přípravou na jeho převzetí moci se objevily spekulace, že prodělal plastickou operaci, aby se podobal svému dědovi, Kim Ir-senovi.\n\nPo smrti svého otce Kima Čong-ila dne 17. prosince 2011 se Kim Čong-un stal faktickým vůdcem Severní Koreje. V prosinci 2013 nechal popravit svého strýce Čang Song-tcheka, což ve světě vzbudilo negativní reakce. Tehdy ještě byly v Japonsku šířeny spekulace, že Severní Koreu ve skutečnosti může řídit pět mužů v pozadí.\n\nV době vlády Kima Čong-una vyrobila KLDR několik atomových pum a vyvinula rakety se středním a údajně i dalekým doletem. To znepokojilo světovou veřejnost a hlavně Jižní Koreu a Japonsko. Rada bezpečnosti OSN uvalila v důsledku toho na KLDR velmi přísné sankce, omezující např. dodávky ropy a pohonných hmot na úplné minimum. V průběhu roku 2018 navštívil Kim dvakrát vlakem Čínu, která rovněž hlasovala pro ony sankce, je ale jinak jediným spojencem KLDR. Jednal tam s prezidentem Si Ťin-pchingem. Tyto návštěvy mu nijak podstatně nepomohly, a proto přistoupil na komplikovaná mnohostranná diplomatická jednání počínaje obdobím konání Zimních olympijských her 2018 v Jižní Koreji. Přijel také do Soulu, kde byl jeho hostitelem jihokorejský prezident Mun Če-in. Při těchto jednáních jej často zastupovala nebo doprovázela jeho oblíbená sestra Kim Jo-čong. Jako pozornost hostovi byly v Soulu při recepci podávány švýcarské speciality \"rösti\" (cmunda) a bernská tvarohová buchta.\nDne 12. června 2018 se konal v Singapuru summit, při kterém se Kim Čong-un setkal s prezidentem Spojených států Donaldem Trumpem. Oba politikové dospěli k závěrům, které by mohly dalekosáhle ovlivnit situaci v celé Koreji. USA budou dohlížet na plnění úmluvy o postupném atomárním a raketovém odzbrojení KLDR. Samy chtějí eventuálně zastavit společné manévry vojsk USA a Jižní Koreje. Je také možné, že dosavadní stav pouhého příměří v Koreji bude upraven mírovou smlouvou. Sankce uvalené Radou bezpečnosti OSN vůči KLDR však zůstanou v platnosti tak dlouho, dokud tato země nesplní všechna očekávání. KLDR by ráda navázala diplomatické styky s USA. Není vyloučeno, že Trump pozve Kima na návštěvu Washingtonu.\n\n26. února 2019 přijel Kim přes Čínu na hranice Vietnamu ve svém zvláštním vlaku. Poté pokračoval v cestě do hlavního města Hanoje ve svém obrněném automobilu značky Mercedes S 600 Pullman Guard. Tam se sešel s prezidentem USA Donaldem Trumpem. Bylo to druhé jejich setkání po Singapurském summitu v červnu 2018. Přes zčásti přehnaná očekávání ve světě však tato schůzka nepřinesla žádné hmatatelné výsledky. Kim nebyl ochoten přistoupit na úplné odzbrojení severokorejského atomového arzenálu, nýbrž nabízel pouze částečné odzbrojení výměnou za zrušení přísných hospodářských sankcí vůči svému režimu. To však Trump a americká vláda odmítli. Summit skončil o dvě hodiny dříve, než bylo plánováno. Trumpovo rozhodnutí skončit summit bez výsledku zhodnotil vůdce demokratické menšiny v Senátu USA Chuck Schumer pozitivně: „Prezident udělal dobře, že přerušil rozhovory a vzdal se dobré fotografie výměnou za špatný obchod.“\n\nJeho manželkou je od roku 2009 Ri Sol-ču, která se však po jeho boku začala objevovat až v červenci 2012. Pravděpodobně rovněž v roce 2012 Kimovi porodila dceru jménem Ču-e. Svět s tímto faktem seznámil bývalý americký basketbalista Dennis Rodman, který tak prozradil skutečnost, ke které se severokorejský režim nevyjadřuje. Nikdy nebylo oficiálně potvrzeno těhotenství Ri Sol-ču, a ani datum narození dítěte není známo.\n\nKim Čong-un má podle diplomatického zdroje z Pekingu zřejmě ještě jednu nemanželskou dceru, která se narodila v roce 2010.\n\n\n"}
{"id": "413386", "url": "https://cs.wikipedia.org/wiki?curid=413386", "title": "Švábsko (vládní obvod)", "text": "Švábsko (vládní obvod)\n\nŠvábsko \"(\"německy \"Schwaben)\" je jedním ze sedmi správních celků (Regierungsbezirk) německé spolkového země Bavorsko. Nachází se na jihozápadě této spolkové země. Tento správní celek vznikl z části historického území Švábska, která byla v roce 1803 anektována Bavorskem.\n\nSprávní obvod Švábsko zahrnuje 4 městské okresy a 10 zemských okresů:\n\n\n\n"}
{"id": "413389", "url": "https://cs.wikipedia.org/wiki?curid=413389", "title": "Milionář", "text": "Milionář\n\nPojem Milionář má více významů:\n\n\n"}
{"id": "413390", "url": "https://cs.wikipedia.org/wiki?curid=413390", "title": "Podjednotka", "text": "Podjednotka\n\nPodjednotka je v biochemii termín pro určitou molekulu proteinu, která se spolu s jinými proteiny podílí na stavbě bílkovinného komplexu, též označovaného jako oligomerní či dokonce multimerní (složený ještě z více podjednotek) protein. Jedná se o běžný jev, mezi oligomerní proteinové komplexy, tzn. molekuly složené z více podjednotek, patří např. hemoglobin, DNA polymerázy, nukleozomy; mezi multimerní patří například iontové kanály, mikrotubuly či další složky cytoskeletonu. Proteinový komplex ze dvou podjednotek se běžně označuje jako dimer.\n\nPodjednotky se obvykle pojmenovávají řeckými písmeny či římskými číslicemi. Například ATP syntáza má podjednotky α a β. \n"}
{"id": "413391", "url": "https://cs.wikipedia.org/wiki?curid=413391", "title": "Hry dámským pěšcem", "text": "Hry dámským pěšcem\n\nHry dámským pěšcem je skupina šachových zahájení, které se vyznačují tím, že začínají tahem 1. d4 na který černý odpovídá nejčastějšími odpověďmi 1... d5 nebo 1... Jf6 a bílý poté nehraje tah 2. c4 nebo ho hraje až mnohem později.\n\n\n\n"}
{"id": "413414", "url": "https://cs.wikipedia.org/wiki?curid=413414", "title": "Honker", "text": "Honker\n\nHonker (původně Tarpan Honker) je polský terénní pickup. Vyráběl se od roku 1988 do roku 2007. Nejvíce ho používá polská armáda nejen v tuzemsku, ale i např. v Iráku.\n\nPrototypy Honkeru byly vyrobeny v roce 1984 v Poznani. Byly založeny na starším vozidle Tarpan. V \nroce 1988 začala sériová výroba. Vyráběl se v několika variantách:\nNa koci roku 1996 byl Honker zakoupen firmou Daewoo, která se rozhodla ho vyrábět v Lublinu.Vůz byl trochu upraven a dostal název Daewoo Honker 2324. Plánovalo se vyrobit Honker II, ale byl upraven jen design a výroba pokračovala pod názvem Daewoo Honker 2000. Po bankrotu firmy Daewoo výrobu převzala Andoria-Mot a Intrall, který v roce 2004 vytvořil off road Honker MAX a pancéřovanou verzi Honker Skorpion 3 používanou v Iráku.\n"}
{"id": "413417", "url": "https://cs.wikipedia.org/wiki?curid=413417", "title": "Hannoverské království", "text": "Hannoverské království\n\nHannoverské království ( \"Königreich Hannover\") vzniklo v říjnu roku 1814 rozhodnutím Vídeňského kongresu. Britský král Jiří III. tak po napoleonských válkách získal zpět své hannoverské državy. Kongres rovněž rozhodl o územní výměně s Pruským královstvím, při níž se Hannoversko vzdalo Lauenburska výměnou za Východní Frísko.\n\nPersonální unie se Spojeným královstvím skončila s nástupem královny Viktorie (vnučky Jiřího III., dcery jeho čtvrtého syna Eduarda Augusta) na britský trůn v roce 1837. Zatímco podle tehdejšího britského následnického řádu nastupovala dědička na trůn v případě, že neměla žádné bratry, v Hannoversku se podle \"Lex Salica\" vztahoval přednostní nárok na trůn na širší okruh mužských příbuzných. Hannoverským králem se tak stal Ernst August I., pátý syn Jiřího III.\n\nKdyž se v roce 1866 schylovalo k prusko-rakouské válce, pokusilo se Hannoverské království zachovat neutralitu. Při hlasování v Německém spolku 14. června však podpořilo návrh na mobilizaci spolkových vojsk proti Prusku, což o den později vedlo k vyhlášení války ze strany Pruska. Hannoverská armáda ještě zvítězila v bitvě u Langensalzy 27. června 1866, ale o dva dny později však musela kapitulovat. Král Jiří V. byl zbaven trůnu a Hannoversko bylo připojeno k Prusku jako provincie.\n\n"}
{"id": "413420", "url": "https://cs.wikipedia.org/wiki?curid=413420", "title": "Pohár Intertoto 2000", "text": "Pohár Intertoto 2000\n\nV poháru Intertoto 2000 zvítězily a zároveň postoupily do poháru UEFA tři týmy Udinese Calcio, Celta de Vigo a VfB Stuttgart.\n\n"}
{"id": "413423", "url": "https://cs.wikipedia.org/wiki?curid=413423", "title": "Seznam vodopádů v Rakousku", "text": "Seznam vodopádů v Rakousku\n\nTento seznam uvádí dvanáct nejvyšších vodopádů v Rakousku\n"}
{"id": "413425", "url": "https://cs.wikipedia.org/wiki?curid=413425", "title": "Pohár Intertoto 1999", "text": "Pohár Intertoto 1999\n\nV poháru Intertoto 1999 zvítězily a zároveň postoupily do poháru UEFA tři týmy Montpellier HSC, Juventus FC a West Ham United FC.\n\n"}
{"id": "413427", "url": "https://cs.wikipedia.org/wiki?curid=413427", "title": "Mona Lisa (rozcestník)", "text": "Mona Lisa (rozcestník)\n\nMona Lisa má více významů:\n\n"}
{"id": "413431", "url": "https://cs.wikipedia.org/wiki?curid=413431", "title": "Bavilliers", "text": "Bavilliers\n\nBavilliers je francouzská obec v departementu Territoire de Belfort, v regionu Franche-Comté v severovýchodní Francii.\n"}
{"id": "413436", "url": "https://cs.wikipedia.org/wiki?curid=413436", "title": "Pohár Intertoto 1998", "text": "Pohár Intertoto 1998\n\nV poháru Intertoto 1998 zvítězily a zároveň postoupily do poháru UEFA tři týmy Valencia CF, SV Werder Bremen a Bologna FC 1909.\n\n"}
{"id": "413438", "url": "https://cs.wikipedia.org/wiki?curid=413438", "title": "Aukro", "text": "Aukro\n\nAukro je největší české online tržiště, který se orientuje na aukce i prodej a nákup za pevné ceny. V současnosti poskytuje své služby jak pro nejširší veřejnost, tak i profesionálním obchodníkům a firmám.\n\nSvou činnost zahájilo Aukro v srpnu 2003 a po prvním roce získalo zhruba 7 tisíc uživatelů. Podle údajů Aukra se v roce 2013 počet registrovaných uživatelů pohyboval okolo 3 milionů a během deseti let působení Aukra na českém trhu zde zákazníci utratili 24 miliard korun. Každou minutu se na Aukru prodá 22 položek. V roce 2018 pokořilo Aukro podle svých interních zdrojů 4 miliony registrovaných uživatelů. \nAukro.cz bylo založeno v roce 2003 ve Zlíně a od počátku je součástí polské skupiny Allegro, která provozuje stejnojmennou online obchodní platformu – Allegro.pl. U zrodu Aukra stál Václav Liška, který v letech 2003 – 2009 zastával funkci výkonného ředitele. Od roku 2013 je jednatelem Allegro Group CZ. V roce 2013 vede společnost Milan Kučera.\n\nOd roku 2011 spadá Aukro do portfolia skupiny Allegro Group CZ. Allegro Group patřila aukční společnosti Tradus, kterou v roce 2008 koupila jihoafrická společnost Naspers. Ta v roce 2016 prodala společnost zpět do českých rukou a 50% vlastníkem se stal mj. zakladatel Václav Liška. Mezi další podílové vlastníky patří společnost BDO Advisory a Agora Development.\n\nV roce 2019 se majoritním majitelem Aukra stává skupina Pale Fire Capital. Aukro se výrazně zjednodušuje, zaměřuje na zákazníka a úspěšný nákup.\n\nZa dobu svého působení na českém trhu získalo Aukro.cz několik ocenění.\n\nV anketě Křišťálová Lupa – Cena českého Internetu, která oceňuje nejoblíbenější a nejzajímavější projekty a služby českého internetu, se Aukro.cz pravidelně umisťuje již od roku 2008.\n\n1. místo v kategorii E-shop v roce 2008 – Aukro uspělo i navzdory tomu, že není klasickým eshopem. Aukční platforma nebyla nominována pouze kategorii E-shop, ale současně i ve dvou dalších – Projekt roku a Anticena.\n\n1. místo v kategorii Internetové obchodování v letech 2011, 2010, 2009\n\n2. místo v kategorii Internetové obchodování v roce 2012\n\n3. místo v kategorii Internetové obchodování v roce 2013\n\nAukro.cz získalo celkem čtyři ocenění v soutěži Obchodník roku.\n\n1. místo v kategorii Internetový obchod roku v letech 2011, 2010, 2009\n\n2. místo v kategorii Internetový obchod roku v roce 2012\n\nV letech 2019, 2013 získalo Aukro.cz získalo ocenění Superbrand, které je udělováno nejlepším značkám na trhu.\n21. června 2011 se Aukro (konkrétně reklama na něj) zařadila do série \"Koutek reklamní tuposti\" na serveru Britských listů, za reklamu ve formě papírové visačky, umísťované na kliky v předprázdninovém období.\n\n"}
{"id": "413442", "url": "https://cs.wikipedia.org/wiki?curid=413442", "title": "Limburg (nizozemská provincie)", "text": "Limburg (nizozemská provincie)\n\nLimburg je jedna z dvanácti nizozemských provincií, nacházející se na jihovýchodě Nizozemska. Na rozloze 2209 km² tu žije 1 122 702 obyvatel. Jde o část historické země Limbursko, dnes rozdělené mezi Nizozemsko a Belgii (belgický díl původního Limburska je o zhruba 210 km² větší.)\n\nProvincie Limburg se nachází v jižním Nizozemsku mezi Německem (západ) a Belgií, (jih a východ). Jižní výběžek Limburgu je vklíněn mezi obě sousední země a v nejužším místě u obce Roosteren měří pouhých 6 km. V místě Drielandenpunt (trojmezí) u Vaalsu se stýkají hranice Nizozemska, Belgie a Německa. Severní část Limburgu sousedí s nizozemskou provincií Severní Brabantsko a malou částí s provincií Gelderland. Západní hranice středního a severního Limburgu vede částečně slatinovou oblastí Peel, která vytváří přirozenou bariéru mezi Limburgem a západním Nizozemskem. Oblast Peel je v současné době zkulturněna.\n\nLimburg se rozprostírá od jihu až po sever podél řeky Mázy (\"Meuse\", \"Maas\"), která spojuje provincii s rotterdamským přístavem. Kopcovitá krajina v jižním Limburgu, zeleň a vodní plochy mázského údolí (\"Maasvallei\") ve středním Limburgu, a oblast Peel a rozsáhlé lesnaté a vřesové oblasti v severním Limburgu vytvářejí v Nizozemsku unikátní kombinaci rozličných oblastí vhodných pro turistiku a rekreaci.\n\n\nLimburg má mezi nizozemskými provinciemi zvláštní klimatologickou pozici. Písčitá půda na severu a ve střední oblasti a spraš na jihu, stejně tak jako vrcholy kopců, roviny a nížiny u řek a potoků mají svoje vlastní mikroklima, což často způsobuje velké rozdíly v povětrnostních podmínkách. Kromě toho se v Limburgu nachází také nejvyšší a zároveň na déšť a sníh nejbohatší vrchol Nizozemska, hora Vaalserberg (322 m nad NAP).\nJih Limburgu se nachází na severní straně Arden a za určitých okolností sem proudí fén, který způsobuje vyšší teploty. Oblasti středního Limburgu patří k jedné z nejsušších oblastní Nizozemska a panuje zde typické vnitrozemské podnebí.\n\nPro svou strategickou polohou byl Limburg po dlouhé věky spornou oblastí. U moci se tu vystřídali Římané, Španělé, Prusové, Rakušané a Francouzi.\n\nNavzdory svému názvu nenáležela žádná část dnešní provincie ke středověkému Limburskému vévodství, jež se rozkládalo v sousední Belgii a bylo pojmenováno podle města Limburg, jež se nachází u řeky Vesdre v Ardenách. Od vrcholného středověku náležela nejsevernější část k vévodství Kleve, značná část území náležela k vévodství Geldern jako tzv. Horní Geldry; ve střední části se rozkládalo hrabství Horn, říšské opatství Thorn, jakož i několik držav říšského města Kessenichu; jižní část byla rozdělena mezi vévodství Jülich, tzv. Zamází (náležející původně k Vévodství brabantskému) a hrabství Gronsveld. Zvláštní postavení mělo město Maastricht, jež bylo spravováno jako kondominium biskupství Lutyšského a Vévodství brabantského.\n\nVe druhé polovině 15. století zdejší Horní Geldry a Zámází připojilo ke svému území Burgundské vévodství. Od roku 1473 mělo Zamází a vévodství Limburg společnou správu. V Osmdesátileté válce (1568-1648), během níž se severní část Nizozemí osvobodila od španělské nadvlády a osamostatnila se jako Spojené nizozemské provincie, bylo území moderní provincie Limburg často dějištěm krvavých bojů. Při bitvě o Mookerhei (14. dubna 1574) přišli o život dva bratři prince Viléma I. Oranžského a tisíce holandských žoldnéřů. Roku 1579 byl Maastricht dobyt španělským vojskem pod vedením parmského vévody Alexandra Farneseho, který tak zajistil, že ve společné správě města bylo Brabantské vévodství na víc než 50 let nahrazeno Španělskem. Roku 1632 Maastricht dobyl Frederik Hendrik Oranžský a od té doby bylo město pod společnou správou Spojených nizozemských provincií a lutyšského biskupa. Roku 1661 Spojené nizozemské provincie připojily ke svému území polovinu území zdejšího Zamází jako Stavovské Zamází. V roce 1673 byl obléhán Maastricht francouzskými jednotkami pod osobním vedením Ludvíka XIV. (Při tomto obléhání přišel o život jeden z jeho adjutantů, hrabě Charles d'Artagnan, který se stal známý jako jeden ze tří mušketýrů ve stejnojmenném románu Alexandra Dumase). Roku 1713 se Spojené nizozemské provincie Utrechtským mírem účastnily rozdělení zdejších Horních Gelder, kdy získaly menší část jejich území jako Stavovské Horní Geldry, zatímco zbytek zdejších Horních Gelder připadl Prusku – tzv. Pruské Geldry a Habsburské monarchii – tzv. Rakouské Geldry.\n\nRoku 1794 oblast obsadila vojsko Napoleona Bonaparteho a k 1. říjnu 1795 celou oblast anektovalo Francouzské císařství jako součást nově zřízeného departementu Meuse-Inférieure. Po Napoleonově porážce připojily na základě Pařížského míru ze 30. května 1814 velmoci tuto oblast k novému Spojenému království Nizozemskému, k němuž patřila také Belgie; v roce 1815 tak král Vilém I. vytvořil z této země novou provincii, kterou pojmenoval po bývalém vévodství Limburg. Tato provincie pak po oddělení Belgie (1830) byla roku 1839 definitivně rozdělena mezi obě země.\n\nBěhem druhé světové válce bylo v Limburgu mnoho civilních obětí. Velký počet vesnic a měst byl zničen nálety a dělostřelectvem. Tuto černou stránku historie připomínají rozličné hřbitovy. Na čestném hřbitově u Margratenu je pochováno 8 400 amerických vojáků, kteří padli při osvobozování Nizozemska. Pro 31 000 německých padlých je zřízen centrální hřbitov v Ijsselsteijnu u Venray.\n\n13. dubna 1992 došlo v Limburgu k nejsilnějšímu zaznamenanému otřesu v historii Nizozemska. Zemětřesení dosáhlo síly 5,3.\n\nV minulosti byl Limburg jedinou niz. provincií bohatou na těžbu uhlí. Rozvoj uhelného průmyslu v jižním Limburgu od roku 1910 napomohl k rychlému rozvoji měst Heerlen, Kerkrade a Geleen. Až do doby po druhé světové válce byl Limburg hlavním dodavatelem uhlí pro potřeby nizozemské energetiky. V letech 1965–1975 byla těžba uhlí ukončena.\n\nV padesátých letech byly rozvinuty průmyslové programy pro vytvoření pracovních příležitostí v zemědělství. Střední a severní Limburg se staly centry intenzivního chovu dobytka a skleníkové výroby. V dnešní době je v Limburgu těžištěm průmyslu chemický a automobilový sektor, a kancelářské stroje. V současné době se také Limburg stal jednou z hlavních evropských křižovatek. Vedou zde dálnice A2, A67, A73 a A77, a rušný železniční spoj mezi Západním Nizozemskem a oblastí Rýna-Porůří, a centrální Evropou. Po řece Máze a Julianiným průplavem má vnitrozemská plavba přístup do velkých evropských přístavů. Pro hospodářskou infrastrukturu Limburgu je také velice důležité evropské oblastní letiště Maastricht-Aachen Airport, které tvoří důležitý článek pro pravidelnou přepravu cestujících, speciální turistické lety a pro mezinárodní nákladní dopravu.\n\nLimburg se vyznačuje svojí vlastní identitou, jejímž hlavním znakem je svébytný jazyk – limburština. Tímto jazykem hovoří zhruba 2 miliony lidí v Nizozemsku, Belgii i Německu. Nizozemská limburština se skládá z četných příbuzných regionálních dialektů. Krom toho je oficiálním jazykem nizozemština.\n\nLimburg je známý spoustou amatérských dechovek a dechových orchestrů, střeleckých spolků a kulinářskými specialitami jako je například limburský koláč. Limburg slaví také každý rok karneval a to několik dnů za sebou. Limburg se dále vyznačuje svými četnými pivovary z nichž jsou nejznámější např. \"Alfa\", \"Brand\", \"Lindeboom\", \"Gulpener\" a \"Hertog Jan\".\n\n\n\n"}
{"id": "413447", "url": "https://cs.wikipedia.org/wiki?curid=413447", "title": "Beaucourt", "text": "Beaucourt\n\nBeaucourt je francouzská obec v departementu Territoire de Belfort, v regionu Franche-Comté v severovýchodní Francii.\n"}
{"id": "413450", "url": "https://cs.wikipedia.org/wiki?curid=413450", "title": "Hesperonychus", "text": "Hesperonychus\n\nHesperonychus (v překladu \"západní dráp\") byl rodem velmi malého teropodního dinosaura, žijícího v období svrchní křídy (asi před 75 miliony let) na území dnešní provincie Alberty v Kanadě.\n\nFosilie tohoto drobného dromeosaurida byly objeveny již roku 1982 na několika lokalitách, včetně Dinosauřího provinčního parku. Podle dochovaných fosílií (části pánve, prstní kůstky a drápy) byla délka tohoto malého dinosaura odhadnuta na necelý 1 metr a hmotnost asi na 1,5 kg. Tím je \"Hesperonychus\" nejmenším dosud známým dravým teropodem z území Severní Ameriky. Posouvá také existenci podčeledi mikroraptorinů o 45 milionů let blíže současnosti.\n\nDruhové jméno drobného tvora je odvozeno od jména Dr. Elizabeth Nicholsové, paleontoložky, podílející se na objevu i výzkumu. Typový druh \"H. elizabethae\" byl popsán Nickem Longrichem a Philipem J. Curriem v roce 2009.\n\n\n"}
{"id": "413456", "url": "https://cs.wikipedia.org/wiki?curid=413456", "title": "Adeopapposaurus", "text": "Adeopapposaurus\n\nAdeopapposaurus byl rodem bazálního sauropodomorfa (plazopánvého dinosaura), žijícího na území severozápadní Argentiny (formace Caňón del Colorado). Fylogenetická pozice tohoto dinosaura napovídá, že byl sesterským taxonem k rodu \"Massospondylus\". Četné adaptace na lebce (včetně předpokládaného rohovitého zobáku) jsou dokladem býložravého způsobu života.\n\n\"Adeopapposaurus\" dosahoval délky kolem 3 metrů a hmotnosti asi 70 kilogramů. Podle paleontologa Thomase Holtze byl tento dinosaurus dlouhý asi 2,1 metru a dosahoval hmotnosti vlka (řádově několika málo desítek kilogramů).\n\n"}
{"id": "413472", "url": "https://cs.wikipedia.org/wiki?curid=413472", "title": "Coloborhynchus", "text": "Coloborhynchus\n\nColoborhynchus byl rod pterodaktyloidního ptakoještěra z čeledi Ornithocheiridae, který se vyskytoval v období rané křídy (asi před 140 až 100 miliony let) na území současné Evropy, Severní Ameriky, Jižní Ameriky a Afriky. Největší druh \"C. piscator\" z dnešní Brazílie mohl dosahovat v rozpětí křídel až úctyhodných 6 metrů a délka jeho lebky přesáhla 50 cm.\n\nMnoho druhů tohoto rodu bylo v minulosti nesprávně přiřazeno a v poslední době byla klasifikace opakovaně měněna a upravována. V říjnu roku 2018 byl popsán nový druh tohoto rodu, \"C. fluviferox\", ze souvrství Kem Kem na území Maroka. Tento exemplář z přelomu spodní a svrchní křídy dokládá, že rod \"Coloborhynchus\" byl nejspíš kosmopolitním taxonem a vyskytoval se po dlouhé období na území několika kontinentů. Fosilie čelistí zástupce tohoto rodu jsou známé také z vrstev geologického souvrství Kem Kem na území Maroka.\n\n\n"}
{"id": "413473", "url": "https://cs.wikipedia.org/wiki?curid=413473", "title": "Amanda Seyfried", "text": "Amanda Seyfried\n\nAmanda Seyfried (* 3. prosince 1985, Allentown, Pensylvánie, USA) je americká herečka, zpěvačka-skladatelka a bývalá dětská modelka. Svou hereckou kariéru zahájila v patnácti letech.\n\nV roce 2004 debutovala Amanda filmem \"Protivný sprostý holky\", ve kterém hrála Karen Smith. Její další role byly v nezávislých filmech \"Nine Lives\" a \"Alpha Dog\". Zahrála si také v televizním pořadu stanice UPN, \"Veronica Mars\" (2004–2006). Mezi léty 2006 až 2011 si zahrála v dramatickém seriálu Velká láska. Potom nastal průlom v její kariéře, když ztvárnila Sophie Sheridan v hudebním filmu \"Mamma Mia!\" i v pokračování s názvem \"Mamma Mia! Here We Go Again\". Její další úspěšné hlavní role byly například ve snímcích \"Pokušení\" (2010), \"Milý Johne\" (2010), \"Dopisy pro Julii\" (2010), \"Vyměřený čas\" (2011), \"Červená Karkulka\" (2011), \"Bídníci\" (2012), \"Lovelace\" (2013), \"Méďa 2\" (2015) a \"Trable o Vánocích\" (2015).\n\nAmanda Seyfried se narodila v Allentownu v Pensylvánii dne 3. prosince 1985. Je německého původu. Matka Anne se živí jako pracovní terapeutka a otec Jack Seyfried je lékárník. Má starší sestru Jennifer, která je hudebnicí ve Filadelfii, kde řídí rockovou kapelu Love City. V roce 2003 absolvovala na univerzitě Allentown's William High School. \n\nTrpěla úzkostí a panickými záchvaty. Měla trému ,a proto si až do dubna 2015 nezahrála v divadelním předtsavení.\n\nNějaký čas chodila se svým kolegou z Mamma Mia!, Dominicem Cooperem. Od roku 2013 do roku 2015 chodila s hercem Justinem Longem. V roce 2016 začala chodit s hercem Thomasem Sadoskim. Pár oznámil zasnoubení 12. září 2016, v březnu 2017 uzavřeli sňatek. 24. března 2017 bylo oznámeno, že se páru narodila první dcera Nina Seyfried Sadoski.\n\nJako modelka se objevila spolu s herečkou Leighton Meester v tištěné reklamě na oblečení firmy Limited Too. S modelingem přestala v 17 letech a začala pracovat jako servírka v domově pro seniory. Amanda chodila na hodiny zpěvu, studovala operu a v mládí ji vyučoval broadwayský učitel. \n\nV roce 2003 se pokoušela zahrát roli Reginy George v Mean girls, kterou nakonec ztvárnila Rachel McAdamsová. Úplně původně měla hrát hlavní roli Cady Heron, ale producenti ji nakonec obsadili jako hloupoučkou kamarádku Reginy. Film měl obrovský úspěch a vydělal v kinech US$ 129. Spolu s herečkami získala za film ocenění MTV Movie Award v kategorii \"Best On-Screen Team\". Zahrála si titulní roli v seriálu televize UPN Veronica Mars. Po čase roli ztvárnila Kristen Bell. Amanda později hrála zavražděnou Veroničinu kamarádku Lilly Kane. Její postava se ukázala jen v retrospektivách. Režisér a scénarista usoudil, že se v seriálu moc neukázala, a proto se objevila víckrát než bylo plánováno. Amanda byla k vidění v deseti epizodách v letech 2004 až 2005. \n\nV roce 2005 hrála hlavní roli Samanthy. Role byla napsána přímo pro ní režisérem Rodrigem Garcíem určená pro jednu z devíti částí filmu Nine Lives, protože se skládá z devíti krátkých filmů s různými tématy a jiným hereckým obsazením. Za svůj herecký výkon vyhrála společně s ostatními herečkami hlavních rolí na festivalu Locarno International Film Festival cenu nejlepší herečka. Ve stejném roce hrála vedlejší roli Mouse v nezávislém seriálu American Gun. V roce 2006 se objevila v pěti dílech Wildfire jako Rebeka a hrála hlavní roli v krátkém filmu \"Gypsies, Tramps & Thieves\" režiséra Andrea Janakas. Přispěla svojí vedlejší rolí Julie Beckley v Alpha Dog. \n\n"}
{"id": "413477", "url": "https://cs.wikipedia.org/wiki?curid=413477", "title": "SEAT Cordoba", "text": "SEAT Cordoba\n\nSeat Cordoba je malý automobil, který vyráběla v letech 1993–2009 španělská automobilka Seat. První generace byla vyráběna ve variantách sedan, kombi a kupé, a to do roku 2002. Vozidlo bylo odvozeno od modelu Ibiza druhé generace. Od roku 2002 se vyráběla Cordoba druhé generace již pouze jako sedan odvozený od modelu Ibiza třetí generace.\n\nSedan první generace byl představen v létě 1993. Design navrhl Giorgetto Giugiaro. V roce 1996 prošly modely Ibiza/Cordoba menší modernizací. Hlavní změnou byly celoplastové nárazníky, které se nyní dodávaly vždy v barvě karoserie. Od roku 1996 se prodávaly taktéž verze kombi a kupé. Kupé se prodávalo pod názvem Cordoba SX. Automobilka Seat homologovala tento typ pro závody v kategorii WRC. Na Cordobě byl také založen sedan a kombi třetí generace Volkswagenu Polo. V roce 1996 se Cordoba prodávala i v Číně pod názvem Volkswagen City Golf a v Mexiku pod názvem Volkswagen Derby. V roce 2000 prošel model faceliftem a přestalo se vyrábět kupé.\n\n\n\nV Evropě se vyráběla od roku 2002 do roku 2009 již pouze v provedení sedan. Design byl sjednocen s třetí generací Ibizy. Podvozková platforma je společná s VW Polo IV a Škodou Fabia I. Po ukončení výroby v Evropě se druhá generace vyrábí stále v Mexiku.\n\n\n\nCordoba WRC byla poprvé do závodů nasazena na Finské rallye 98. Továrními jezdci byli francouz Didier Auriol a finové Toni Gardermeister a Harri Rovanpera. Při testování byly komponenty umístěny do stávajícího vozu Ibiza Kit Car. Vůz nevyhrál ani jeden podnik ale třikrát se umístil na stupních vítězů. V roce 1999 Gardermeister na Rallye Nový Zéland a Rovanpera na britské rallye a o rok později Auriol na Safari rallye. Projekt Cordoba WRC byl ukončen po sezoně 2000.\n\nVůz poháněl motor o objemu 1995 cm³, který dosahoval výkonu 221 kW a točivého momentu 470 Nm. Agregát měl rozvod DOHC a byl přeplňovaný turbodmychadlem Garett. Převodovka byla šestistupňová sekvenční. Automobilka používala pneumatiky Pirelli\n\n\nModernizovaná Cordoba poprvé startovala na Finské rallye 99. Upraven byl vzhled podle faceliftovaného modelu. Upravený motor nyní dosahoval točivého momentu 500 Nm. Délka byla zvětšena na 4172 mm.\n\nFinská rallye 2000 byla první soutěží pro třetí evoluci vozu Cordoba WRC. Vůz měl nový systém chlazení a elektroniku převodového ústrojí. Točivý moment vzrostl na 510 Nm. Po rozhodnutí koncernu Volkswagen byla účast továrního týmu Seat Sport zrušena a v Mistrovství světa měl koncern zastupovat nadále jen tým Škoda Motorsport.\n\n"}
{"id": "413479", "url": "https://cs.wikipedia.org/wiki?curid=413479", "title": "KS Kastrioti Krujë", "text": "KS Kastrioti Krujë\n\nKS Kastrioti Krujë je albánský fotbalový klub z Krujë. Klub byl založen roku 1926 ve městě Krujë. Domovským stadionem je Stadiumi Kastrioti s kapacitou 8 500 diváků. Současným trenérem je Rramazan Ndreu.\n"}
{"id": "413482", "url": "https://cs.wikipedia.org/wiki?curid=413482", "title": "KF Partizani", "text": "KF Partizani\n\nKF Partizani je albánský fotbalový klub z města Tirana. Klub byl založen roku 1946 ve městě Tirana. Domovským stadionem je Qemal Stafa stadium s kapacitou 27 529 diváků. Současným trenérem je Shpëtim Duro.\n\n\n"}
{"id": "413487", "url": "https://cs.wikipedia.org/wiki?curid=413487", "title": "Gnathosaurus", "text": "Gnathosaurus\n\nGnathosaurus (\"plaz s čelistmi\") byl rodem pterodaktyloidního ptakoještěra z čeledi Ctenochasmatidae, v současnosti známého z jediného platného druhu \"G. subulatus\". Rozpětí křídel tohoto létajícího plaza činilo asi 1,7 metru, samotná lebka měřila kolem 28 cm na délku. V čelistech se nacházelo kolem 130 špičatých a ostrých zubů. Ty mohly být používány při \"prosévání vody\" během pátrání po kořisti.\n\nPrvní fosílie gnatosaura (fragmenty čelisti) byly objeveny již v roce 1832 na slavné německé lokalitě Solnhofen svrchnojurského stáří. Původně byly zaměněny s pozůstatky krokodýla a popsány jako \"Crocodylus multidens\". Teprve s objevem kompletní lebky v roce 1951 byl rozeznán tento omyl.\n\n\n\n"}
{"id": "413488", "url": "https://cs.wikipedia.org/wiki?curid=413488", "title": "KS Shkumbini", "text": "KS Shkumbini\n\nKS Shkumbini je albánský fotbalový klub z Peqin. Klub byl založen roku 1924 ve městě Peqin. Domovským stadionem je Stadiumi i Qytetit s kapacitou 5 000 diváků. Současným trenérem je Gugash Magani.\n\n"}
{"id": "413493", "url": "https://cs.wikipedia.org/wiki?curid=413493", "title": "KF Skënderbeu Korçë", "text": "KF Skënderbeu Korçë\n\nKF Skënderbeu Korçë je albánský fotbalový klub založený roku 1909 ve městě Korçë. Domovským stadionem je Stadiumi Skënderbeu s kapacitou 12 000 diváků.\n\nV sezóně 2011/12 klub vedl český trenér Stanislav Levý a dovedl jej do finále národního poháru a k vítězství v nejvyšší albánské lize.\n\nK 4. 7. 2017\n\n"}
{"id": "413498", "url": "https://cs.wikipedia.org/wiki?curid=413498", "title": "KS Teuta Durrës", "text": "KS Teuta Durrës\n\nKS Teuta je albánský fotbalový klub z Durrës. Klub byl založen roku 1920 ve městě Durrës. Domovským stadionem je Stadioni Niko Dovana s kapacitou 13.000 diváků. Současným trenérem je Gentian Begeja\n\n\n"}
{"id": "413502", "url": "https://cs.wikipedia.org/wiki?curid=413502", "title": "KF Vllaznia", "text": "KF Vllaznia\n\nKF Vllaznia je albánský fotbalový klub, byl založen roku 1919 ve městě Skadar. Letopočet založení je i v klubovém emblému. Domovským stadionem je Loro-Boriçi Stadium s kapacitou 16 000 diváků.\nKlubové barvy jsou modrá a červená.\n\n\n"}
{"id": "413504", "url": "https://cs.wikipedia.org/wiki?curid=413504", "title": "Lístek (rozcestník)", "text": "Lístek (rozcestník)\n\nLístek může být:\n\n"}
{"id": "413505", "url": "https://cs.wikipedia.org/wiki?curid=413505", "title": "Škoda Joyster", "text": "Škoda Joyster\n\nŠkoda Joyster je koncept automobilu, který představila Škoda Auto na Pařížském autosalonu v říjnu 2006. Škoda Joyster je třídveřový hatchback, který chce svým sportovním vzhledem přilákat hlavně mladší generaci zákazníků. Vůz má odsouvací střechu a rozkládací lavičku v dvoudílných dveřích zavazadlového prostoru. V roce 2007 byl koncept Joysteru zrušen.\n\nKoncept Joyster měl dostat do vínku benzínový motor 1,4 o výkonu 86 koní (jako základ). Další motorizací měly být naftové přeplňované motory TDI o výkonech 80 a 105 koní. Dokonce se uvažovalo o RS verzi, která by měla pod kapotou motor o výkonu 140 koní. Avšak ze všech těchto plánů sešlo a Škoda Joyster je v současné době v mladoboleslavském Škoda Muzeu.\n\n"}
{"id": "413509", "url": "https://cs.wikipedia.org/wiki?curid=413509", "title": "EV Füssen", "text": "EV Füssen\n\nEV Füssen (celým názvem: Eissportverein Füssen) je německý klub ledního hokeje, který sídlí v bavorském městě Füssen. Od sezóny 2017/18 působí v Eishockey-Bayernlize, čtvrté německé nejvyšší soutěži ledního hokeje. Klubové barvy jsou černá a žlutá.\n\nZaložen byl v roce 1922. V průběhu své existence zažilo EVF velké úspěchy, ale i pády. V prvním historickém období klub získal na domácí scéně šestnáct mistrovských titulů (poslední v roce 1973). Na mezinárodní scéně se klub zapsal ziskem dvou Spenglerových pohárů z let 1952 a 1964. Po těchto úspěších zažila celá organizace strmý pád z elitní ligové společnosti. Zažila dokonce dvojí vyhlášení insolvence (v letech 1983 a 2015) a to z důvodu neschopnosti splácet své závazky vůči věřitelům.\n\nSvé domácí zápasy odehrává v hale Bundesleistungszentrum für Eishockey und Curling.\n\nZdroj: \n\n\n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "413513", "url": "https://cs.wikipedia.org/wiki?curid=413513", "title": "Preussen Krefeld", "text": "Preussen Krefeld\n\nPreussen Krefeld (celým názvem: Krefelder Turn- und Sportverein Preussen 1855 e. V.) je německý sportovní klub, který sídlí ve městě Krefeld ve spolkové zemi Severní Porýní-Vestfálsko. Založen byl v roce 1855. Oddíl ledního hokeje byl založen v roce 1945. Největším úspěchem oddílu pak byl zisk mistrovského titulu z ročníku 1950/51. DEV-Pokal získal v roce 1958. Oddíl zanikl v roce 1971. Klubové barvy jsou černá a bílá.\n\nMimo zaniklý oddíl ledního hokeje má / měl sportovní klub i jiné oddíly, mj. oddíl fotbalu, badmintonu, plavání, stolního tenisu a gymnastiky.\n\n\nZdroj: \n\n\nZdroj: \n\n\n\n"}
{"id": "413514", "url": "https://cs.wikipedia.org/wiki?curid=413514", "title": "SM-liiga 1987/1988", "text": "SM-liiga 1987/1988\n\nSezóna 1987/1988 byla 13. sezonou Finské ligy ledního hokeje. Mistrem se stal tým Tappara Tampere.\n\n\n\n"}
{"id": "413518", "url": "https://cs.wikipedia.org/wiki?curid=413518", "title": "KooKoo", "text": "KooKoo\n\nKooKoo je profesionální finský hokejový tým. Byl založen v roce 1965. V roce 1987 vyhrál I-Divisioonu (druhou nejvyšší soutěž) a postoupil tak do SM-liigy. O tři roky později z ní sestoupil a do sezóny 2014/2015 hrál bez přerušení opět druhou nejvyšší soutěž (nyní známou jako Mestis). Největšího úspěchu v ní dosáhl v sezónách 2001/02 a 2014/2015, kdy se dostal až do finále play off. Pro sezónu 2015/2016 se klub vrací mezi elitu a bude startovat v nejvyšší soutěži.\n\n"}
{"id": "413522", "url": "https://cs.wikipedia.org/wiki?curid=413522", "title": "Smrčina (zámek)", "text": "Smrčina (zámek)\n\nZámek Smrčina (německy \"Sorg\") bylo sídlo 3 kilometry severně od města Aše, mezi obcemi Podhradí a Krásná, v okrese Cheb, kraji Karlovarském. Zámek byl zbourán v roce 1963.\n\nOsada Smrčina je poprvé zmiňována v roce 1290. Tehdy jí získal od Rudolfa Habsburského jako léno zemský soudce Otto Machwitz z Voigtlandu. Někdy poté zde byla postavena tvrz, která se zde nacházela patrně až do 17. století, kdy zchátrala a byla zbourána. Později se Smrčina stala majetkem Neubergů z nedalekého Podhradí. Od Neubergů získávají Smrčinu Zedtwitzové. Karel Josef Zedtwitz zde v roce 1690 postavil zámek, který se podle historických pramenů sestával povětšinou ze dřeva. Jednalo se o prostou obdélníkovou barokní budovu, která byla později zvednuta o jedno patro. Zedtwitzové z Podhradí využívali zámek jako letní sídlo. Okolo zámku bylo později vystavěno několik hospodářských budov a hospoda. V 18. století, během tzv. sedmileté války zde byly ubytovány císařské jednotky. Na přelomu 19. a 20. století byl zámek kompletně přestavěn do podoby jednokřídlové patrové budovy se třemi rizality. Prostřední rizalit byl na straně do zámeckých zahrad vybaven půlkruhovým balkonem.\n\nPočátkem 20. století, kdy se Zedtwitzové dostali do finančních problémů, začal zámek postupně chátrat. Proto ho v roce 1911 prodali bohatému ašskému průmyslníkovi, Wilhelmu Fischerovi, který zámek zrekonstruoval a revitalizoval zámecké zahrady a přilehlou oblast. V té době bylo sídlo také nazýváno „klenotem rodiny Fischerů“. Po roce 1945, kdy byl zámek Fischerům odebrán, začal pustnout. Později byl využíván státními statky jako kanceláře a závodní jídelna. Státní statky však zámek vůbec neudržovaly, a ten se v 60. letech ocitl v tak katastrofálním stavu, že musel být v roce 1963 z bezpečnostních důvodů stržen. Dnes není po zámku již ani památky, a na jeho místě se nachází silážní jáma.\n\n"}
{"id": "413527", "url": "https://cs.wikipedia.org/wiki?curid=413527", "title": "SM-liiga 1988/1989", "text": "SM-liiga 1988/1989\n\nSezóna 1988/1989 byla 14. sezonou Finské ligy ledního hokeje. Mistrem se stal tým TPS Turku.\n\n\n\n\n"}
{"id": "413529", "url": "https://cs.wikipedia.org/wiki?curid=413529", "title": "Mezinárodní Man Bookerova cena", "text": "Mezinárodní Man Bookerova cena\n\nMezinárodní Man Bookerova cena (anglicky: Man Booker International Prize) je mezinárodní literární cena pro žijícího spisovatele jakékoliv národnosti za beletrii publikovanou anglicky nebo běžně přístupnou v anglickém překladu. Je udělována od roku 2005 a představuje doplněk Man Bookerovy ceny. Původně byla cena udělována jednou za dva roky, od roku 2015 je udělována každoročně.\n\n\nNa Mezinárodní Man Bookerovu cenu byl z českých spisovatelek a spisovatelů nominován zatím pouze Arnošt Lustig, a to v roce 2009.\n\n"}
{"id": "413536", "url": "https://cs.wikipedia.org/wiki?curid=413536", "title": "SM-liiga 1989/1990", "text": "SM-liiga 1989/1990\n\nSezóna 1989/1990 byla 15. sezonou Finské ligy ledního hokeje. Mistrem se stal tým TPS Turku.\n\n\n\n\n"}
{"id": "413537", "url": "https://cs.wikipedia.org/wiki?curid=413537", "title": "Zdeněk Tyc", "text": "Zdeněk Tyc\n\nZdeněk Tyc (* 16. dubna 1956, Rokycany) je český filmový a televizní režisér a scenárista.\n\nV letech 1983 až 1990 vystudoval režii na FAMU. Debutoval v roce 1989 filmem \"Vojtěch, řečený sirotek\". V roce 1993 natočil film \"Žiletky\" a v roce 1995 film \"UŽ\", který získal negativní cenu Plyšový lev. Nejúspěšnější byl zatím snímek \"Smradi\" z roku 2002, který získal sedm nominací na cenu Český lev a řadu dalších ocenění. Roku 2009 se na obrazovkách České televize objevil snímek \"Šejdrem\" v hlavní roli s Ivanem Trojanem. V roce 2009 byl do kin uveden Tycův film \"El Paso\".\n\nV roce 2006 získal spolu s Markétou Bláhovou 3. místo v soutěži Sazky pro Nejlepší nerealizovaný scénář (\"Eldorádo\").\n\nSpolupracoval na řadě pořadů s Českou televizí, např. cyklus \"Cizí slovo poezie\" (ve spolupráce s Jiřím Dědečkem, cyklus \"Ještě jsem tady\" (ve spolupráci s Terezou Brdečkovou), dokumentární trilogie \"Ano, Masaryk\" (podle scénáře Zdeňka Mahlera) nebo dokument \"Dvořák v Americe\" (podle scénáře Zdeňka Mahlera). V rámci cyklu \"13. komnata\" vytvořil portréty Evy Holubové, Evy Pilarové a Jaroslava Hutky.\n\n\n"}
{"id": "413538", "url": "https://cs.wikipedia.org/wiki?curid=413538", "title": "Purkyňova vlákna", "text": "Purkyňova vlákna\n\nPurkyňova vlákna (lat. \"rami subendocardiales\") se nacházejí v srdečním svalu, konkrétně v komorách, jakožto poslední výběžky převodního systému srdečního. \n\nZ celého převodního systému byla tato vlákna objevena jako první Janem E. Purkyně, protože je lze na srdcích větších savců vidět ve formě světlé linky pod endokardem (vnitřní stěnou srdeční). Vlákna jsou složená ze svalových buněk (myocytů), která jsou typické pro Purkyňova vlákna. Často mají kontakt s pracovním myokardem.\n\nOriginální autorův popis znáí takto: \"Šňůrky příšedé, polouprůhledné, až na brdéčkovité svaly vystupující, ano i po trámcích přes záhyby přestupující. I ustanovil jsem se podle pohledu vnějšího co způsob svalový je považovati.\"\n\nPurkyňova vlákna jsou součástí převodního systému srdečního, který určuje srdeční činnost, tj. systolu a diastolu. Díky danému směru Purkyňových vláken se kontrakce šíří od hrotu srdce k bázi srdeční (místo, kde vstupují a vystupují cévy ze srdce), a to má za následek pumpování krve do aorty (srdečnice) a do truncus pulmonalis (kmenu plicnice), což způsobuje vyprázdnění (ejekci) levé i pravé komory srdeční.\n\n"}
{"id": "413540", "url": "https://cs.wikipedia.org/wiki?curid=413540", "title": "Smrčina (rozcestník)", "text": "Smrčina (rozcestník)\n\nSmrčina může být:\n\n\n"}
{"id": "413545", "url": "https://cs.wikipedia.org/wiki?curid=413545", "title": "Australian Open 2006 – mužská čtyřhra", "text": "Australian Open 2006 – mužská čtyřhra\n\nVítězi se stali první nasazení bratři Bob a Mike Bryanovi.\n\nV závorce je kolo, ve kterém hráči vypadli.\n\nPavouk na atpworldtour.com\n"}
{"id": "413546", "url": "https://cs.wikipedia.org/wiki?curid=413546", "title": "Jessica Suttaová", "text": "Jessica Suttaová\n\nJessica Lynn Suttaová (* 15. květen 1982, Miami, Florida) je americká tanečnice, zpěvačka a herečka lépe známá jako jedna z členek Pussycat Dolls.\n\nJessica se narodila na Miami na Floridě. Má katolicko-židovské rodiče s ruskými, polskými a irskými předky. Jessica má dva starší bratry, Kevina a Billa. Začala chodit na hodiny tance už když ji byly tři roky a když jí bylo čtrnáct let tak začala chodit do školy, kde se věnovala tanci \"New World School of the Arts\". Natrhla si vazy v obou kolenech, ale i tak se vrátila k tanci.\nV roce 1999 se přidala k tanečnímu týmu Miami Heat a v roce 2001 se stala kapitánkou týmu.\nV roce 2002 se Jessica přestěhovala do Los Angeles jako nezávislá tanečnice, zahrála si například v hudebních klipech pro Willa Smitha, Baby Bash, Craiga Davida nebo Glorii Estefan, ale i pro mnoho dalších.\nJessica se taky objevila ve filmech From Justin to Kelly a Bully.\n\nJessica se dostala do kapely Pussycat Dolls v roce 2002, kde dostala přezdívku \"Pin-up Doll\" kvůli jejímu skvělému stylu.\nJessica také nazpívala singl \"If I Was A Man\", ve kterém si střihla sólo, tuhle píseň můžete najít na albu Dolls Domination Deluxe Edition, producenty toho singlu jsou Smidi, Ron Fair a Stefanie Ridel.\nV roce 2008 změnila Jessica barvu vlasů z černých na červené.\n\nSuttaová se také objevila v singlu Paul van Dyka \"White Lies\", který dosáhl prvního místa v soutěži o nejoblíbenější taneční singl.\nObjevila se také v singlu Dave Auda \"Make It Last\", který měl shoot na MTV v roce 2007.\n"}
{"id": "413548", "url": "https://cs.wikipedia.org/wiki?curid=413548", "title": "SEAT Leon", "text": "SEAT Leon\n\nSeat Leon je automobil sportovního charakteru, který od roku 1999 vyrábí španělská automobilka Seat. Výroba probíhala ve španělském Martorellu. Vyrábí se jako pětidveřový hatchback.\n\nVyráběla se v letech 1999–2006. Technický základ přebírala z modelu Toledo druhé generace. Podvozková platforma byla z Volkswagenu Golf čtvrté generace . Jednalo se o nejprodávanější vůz značky Seat. Nejsportovnějším modelem byl typ Leon Cupra R. Pro některé trhy byla připravena verze s pohonem všech kol ovládaným spojkou Haldex. První generace Cupra R měla vypsané pohárové závody od roku 2003.\n\nVyrábí se od roku 2005. Platformu přebírá z páté generace Golfu. Design, který vytvořil Walter de Silva, vychází z MPV Altea.\n\n\nChybí doplnit\n\nBěhem roku 2005 bylo rozhodnuto, že nový León nahradí Toledo Cupra v závodech WTCC. Výkon závodního speciálu je 190 kW. Šampionátu se zúčastní 6 vozů. Dva další byly připraveny pro britskou obdobu šampionátu BTCC a další dva pro italskou obdobu. V roce 2008 vyhrál Yvan Muller titul mistra světa v cestovních vozech a dopomohl automobilce Seat k zisku poháru konstruktérů.\n\n"}
{"id": "413555", "url": "https://cs.wikipedia.org/wiki?curid=413555", "title": "Tavolníkovec", "text": "Tavolníkovec\n\nTavolníkovec (\"Sorbaria\"), nebo také jeřábník, je rod čítající asi 9 druhů kvetoucích rostlin. Jedná se o rostliny nápadné bílými květy, pěstované pro ozdobné účely, zaplevelující. Květy nepříjemně páchnou.\n\nTavolníkovec roste nejraději na výsluní, ale snese i zastínění. Na půdu není náročný, daří se mu i v náročných podmínkách a snese i sucho.\nBrzy raší a pozdní mrazíky jej mohou poškodit. Proto je doporučeno zakrýt spodní část keře listy nebo větvemi jehličnanů.\n\n\nNěkteré druhy tavolníkovce jsou považované za invazivní druhy.\n\n"}
{"id": "413558", "url": "https://cs.wikipedia.org/wiki?curid=413558", "title": "SM-liiga 1990/1991", "text": "SM-liiga 1990/1991\n\nSezóna 1990/1991 byla 16. sezonou Finské ligy ledního hokeje. Mistrem se stal tým TPS Turku.\n\n\n\n\n"}
{"id": "413559", "url": "https://cs.wikipedia.org/wiki?curid=413559", "title": "Aravane Rezaïová", "text": "Aravane Rezaïová\n\nAravane Rezaïová (* 14. března 1987 v Saint-Étienne, Francie) je současná francouzská profesionální tenistka.Ve své dosavadní kariéře vyhrála 2 turnaje WTA ve dvouhře.\n\n"}
{"id": "413567", "url": "https://cs.wikipedia.org/wiki?curid=413567", "title": "Osvětimské knížectví", "text": "Osvětimské knížectví\n\nOsvětimské knížectví (polsky \"Księstwo Oświęcimskie\", německy \"Herzogtum Auschwitz\") bylo jedním z mnoha slezských knížectví, které se rozkládalo kolem Osvětimi.\n\nVzniklo roku 1315 při dělení Těšínského knížectví a kníže Vladislav I. Osvětimský, z rodu Piastovců, byl jeho prvním vládcem. Roku 1327 kníže Jan I. Scholastik složil lenní hold českému králi Janu Lucemburskému a knížectví se stalo součástí Zemí Koruny české. Roku 1445 se z Osvětimska oddělilo Zátorské knížectví.\n\nRoku 1457 poslední osvětimský kníže Jan IV. Osvětimský prodal svou zemi Polsku za 50.000 kop pražských grošů, přičemž knížectví si zachovalo omezenou autonomii. Roku 1554 se knížectví stalo spolu se Zátorskem integrální součástí Polska. Roku 1772 při prvním dělení Polska se Osvětimsko stalo součástí habsburské monarchie, ale již nebylo vráceno k českým zemím, ale stalo se součástí Haliče.\n\nRoku 1815 se stalo součástí Pruska, nicméně již roku 1850 se vrátilo k Rakousku a po roce 1918 bylo včleněno do Polska.\n\nOd roku 1772 užívala titul knížete Osvětimského hlava habsburského rodu.\n\n"}
{"id": "413572", "url": "https://cs.wikipedia.org/wiki?curid=413572", "title": "Průmyslník", "text": "Průmyslník\n\nPrůmyslník je výraz pro osobu, která dosáhla výsadního postavení v průmyslu (nebo i ve více průmyslových odvětvích) a vlastní (kontroluje) velký objem kapitálu v průmyslu.\n\n\n\n\n\n\n"}
{"id": "413573", "url": "https://cs.wikipedia.org/wiki?curid=413573", "title": "SM-liiga 1991/1992", "text": "SM-liiga 1991/1992\n\nSezóna 1991/1992 byla 17. sezonou Finské ligy ledního hokeje. Mistrem se stal tým Jokerit Helsinky.\n\n\n\n\nTitul z Československé republiky získali: Otakar Janecký, Mojmír Božík\n"}
{"id": "413574", "url": "https://cs.wikipedia.org/wiki?curid=413574", "title": "Tianyulong", "text": "Tianyulong\n\nTianyulong (\"drak z muzea přírodní historie v Tchien-jü\") byl rod malého ptakopánvého dinosaura z čeledi Heterodontosauridae. Žil v období svrchní jury na území dnešní severovýchodní Číny (provincie Liao-ning). Jeho fosilie byly objeveny v sedimentech souvrství Tchiao-ťi-šan.\n\nHolotyp se skládá z neúplné kostry zřejmě nedospělého exempláře, dlouhého asi 75 cm a vážícího kolem 0,74 nebo 0,89 kilogramu. Přesná velikost dospělých jedinců však není známá. Nejvýznamnějším aspektem tohoto rodu jsou otisky vláknitých struktur, podobných proto-peří teropodních opeřených dinosaurů. Pokud jde skutečně o tyto struktury, jednalo by se o vůbec první doklad primitivního pernatého pokryvu těla u ptakopánvých dinosaurů. V takovém případě bychom museli předpokládat, že se jedná o mnohem rozšířenější znak v rámci vývojové linie neptačích dinosaurů.\n\n\n"}
{"id": "413575", "url": "https://cs.wikipedia.org/wiki?curid=413575", "title": "Jeřáboplodec", "text": "Jeřáboplodec\n\nJeřáboplodec (x \"Sorbaronia\") je označení pro křížence jeřábu (\"Sorbus\") a aronie (\"Aronia\"). Je to opadavý strom nebo keř, dosahující výšky od dvou do pěti metrů. Listy jsou dlouhé 3–8 cm, vykrajované, různě laločnaté či pilovité, většinou plstnaté. Kvete bíle, v květnu až červnu, květy jsou v hustých chocholících. Plody jsou kulaté, nebo hruškovitého tvaru, červené, černající. Jeřáboplodce jsou zřídka pěstované ovoce, nebo zvláštnost v dendrologických sbírkách.\n\nPoroste dobře na propustných a na živiny chudých půdách, ale snese i vlhko. Je odolný proti chladnu, celkem dobře snáší i sušší podmínky. Může trpět houbovými chorobami. Má rád dostatek slunečního záření, ale roste dobře i v zastínění.\n\n\nKarel, Hieke: Praktická dendrologie\n\n"}
{"id": "413579", "url": "https://cs.wikipedia.org/wiki?curid=413579", "title": "Vladimír Beneš (1953)", "text": "Vladimír Beneš (1953)\n\nVladimír Beneš (* 30. července 1953 Praha) je český lékař, specializací neurochirurg, přednosta Neurochirurgické kliniky Ústřední vojenské nemocnice Praha a 1. LF UK. \n\nPo maturitě roku 1971 se rozhodl pro studium všeobecného lékařství a v roce 1978 absolvoval Lékařskou fakultu Univerzity Karlovy v Plzni. V letech 1978–1997 působil na neurochirurgickém oddělení Masarykovy nemocnice v Ústí nad Labem, kde byl od roku 1996 přednostou oddělení. Roku 1982 vykonal atestaci I. stupně a o pět let později specializační atestaci II. stupně z neurochirurgie. V témže roce 1987 obhájil kandidátskou práci (CSc.) na Fakultě dětského lékařství UK na téma \"Experimentální poranění míchy\". V akademickém roce 1988–1989 uskutečnil třináctiměsíční studijní pobyt Research Fellowship na Barrow Neurological Institution ve Phoenixu (Arizona).\n\nNa 2. LF UK v roce 1993 obhájil habilitační řízení (docent) prací na téma \"Chirurgie mozkových aneurysmat\". V říjnu 1997 pak byl jmenován přednostou Neurochirurgické kliniky 1. LF UK a ÚVN v Praze. Roku 1998 završil obhajobu doktora věd (DrSc.) dizertační prací \"Arteriovenozní malformace mozku\". V roce 2002 se stal profesorem na Univerzitě Karlově v Praze (inaugurační přednáška \"Chirurgické a intervenční léčení ischemie mozku\").\n\nPůsobí také ve funkci předsedy České neurochirurgické společnosti a v letech 2011–2015 byl prezidentem Evropské asociace neurochirurgických společností. Od roku 1998 zároveň vede subkatedru neurochirurgie na Institutu postgraduálního vzdělávání ve zdravotnictví (IPVZ). \n\nJeho otec profesor Vladimír Beneš, DrSc., stejně jako syn docent Vladimír Beneš (nar. 1979), jsou také neurochirurgové.\n\nJeho zálibou je entomologie, čeleď střevlíkovití.\n\n\n"}
{"id": "413581", "url": "https://cs.wikipedia.org/wiki?curid=413581", "title": "Ljudevit Gaj", "text": "Ljudevit Gaj\n\nLjudevit Gaj (8. července 1809 Krapina – 20. dubna 1879 Záhřeb) byl chorvatský politik (poslanec), spisovatel, publicista a jazykovědec 19. století. \n\nPatřil mezi představitele tzv. ilyrismu, tedy chorvatského hnutí za oživení národní kultury, byl aktivním panslavistou. Studoval ve Vídni, Pešti i Štýrském Hradci, kde se setkal s Janem Kollárem, který ho informoval o myšlenkách slovanské vzájemnosti. V roce 1833 složil píseň \"Još Hrvatska ni propala\" („Ještě Chorvatsko neskončilo“), melodicky velmi blízkou polské hymně (\"Jeszcze Polska nie zginęła\"). Gaj prosazoval ideu sjednocení všech jižních Slovanů pod ilyrským jménem tak, jako se východní Slované sjednotili pod jménem ruským. Slovany dělil na dvě velké skupiny: česko-polskou a ilyrsko-ruskou. \n\nV roce 1834 získal Gaj možnost tisknout vlastní noviny; hned následujícího roku tak začaly pod jeho vedením vycházely \"Novine Horvatzke\" s literární přílohou \"Danicza Horvatzka, Slavonzka y Dalmatinzka\" („Jitřenka chorvatská, slavonská a dalmatinská“). Noviny vycházely v kajkavštině, teprve až později přešel Gaj na štokavštinu. Řadu svých myšlenek publikoval Gaj právě v \"Danici\" (např. studie \"Naš narod\" o jednotě jižních Slovanů). \n\nGaj se zasloužil se o reformu chorvatského jazyka , jednak z českého příkladu – do jihoslovanských jazyků se tak dostávají typické české znaky, jako například „č“, „š“, nebo „ž“, které se užívají v chorvatské latince dodnes (viz chorvatská abeceda). Tam, kde byly potřeba znaky jiné, zavedl spřežky: „lj“ a „nj“. Reformní proud trval již nějakou dobu a Ljudevit na tomto již několik let pracoval; v roce 1830 rozvedl navrhované změny v jazyce ve své první knize \"Stručná osnova chorvatsko-slovanského jazyka\".\nNová podoba jazyka, která byla založena na novoštokavském nářečí, získala u mladých autorů tehdejší chorvatské literatury velký ohlas a rychle se rozšířila. Navázala na středověkou tradici kulturně bohatých oblastí hlavně v Dalmácii. Oficiálně byla prezentována 5. prosince 1835 a záměrem bylo vytlačit tehdejší kajkavské nářečí, které dominovalo. O několik let později navázal na Gajovu práci i obrodný proces v dnešním Slovinsku, kde byla chorvatská latinka přejata.\n"}
{"id": "413583", "url": "https://cs.wikipedia.org/wiki?curid=413583", "title": "SM-liiga 1992/1993", "text": "SM-liiga 1992/1993\n\nSezóna 1992/1993 byla 18. sezonou Finské ligy ledního hokeje. Mistrem se stal tým TPS Turku.\n\n\n\n\n"}
{"id": "413587", "url": "https://cs.wikipedia.org/wiki?curid=413587", "title": "Jeřábník", "text": "Jeřábník\n\nJeřábník (ženská varianta jeřábnice) je osoba řídící jeřáb.\n\nOsvědčení pro obsluhu jeřábů (tzv. průkaz jeřábníka, jeřábnický průkaz) se vydává podle příslušné skupiny jeřábu (třída 0, třídy A, AS, B, C, autojeřáby, třída D). Odborná způsobilost jeřábníků a provoz jeřábů jsou dané těmito právními předpisy a normami:\n\nJeřábníci v ČR mají své profesní sdružení Asociaci jeřábníků a Koordinátorů jeřábů – ČR, \"Asociaci odborných pracovníků pro zdvihací zařízení – ČR\".\n\nV období socialistického realismu byli jeřábníci a jeřábnice, stejně jako další dělnické profese, zobrazováni na různých plakátech, obrazech apod.\n\nV českém koprodukčním filmu ROMing (2007) je ve fantazii Romana Daniela (Marián Labuda) jeřábník jedním ze zpodobnění boha (ztvárněného Vladimírem Javorským).\n\nBritská rocková skupina Elbow na svém čtvrtém albu \"The Seldom Seen Kid\" (2008) vydala i skladbu ( ).\n\n\n"}
{"id": "413590", "url": "https://cs.wikipedia.org/wiki?curid=413590", "title": "Oddíl kosmonautů RKK Energija", "text": "Oddíl kosmonautů RKK Energija\n\nOddíl kosmonautů RKK Energija je jedním z oddílů kosmonautů v Rusku, resp. do roku 1991 v Sovětském svazu. Vlastní skupina kosmonautů, formálně „zkušebních inženýrů“, byla založena v dubnu 1966 z iniciativy vedení CKBEM (tehdejší název dnešní RKK Energija). V květnu 1968 byla už zcela oficiálně reorganizována v oddíl kosmonautů. Členové oddílu pravidelně obsazují místa v ruských, dříve sovětských, kosmických lodích a orbitálních stanicích.\n\nPočátkem roku 2011 v souvislosti se sjednocením ruských oddílů kosmonautů většina kosmonautů Energije přešla do oddílu Střediska přípravy kosmonautů.\n\nInženýři OKB-1 projevili zájem o účast v kosmických letech už roku 1962, vedení OKB a osobně Sergej Koroljov myšlenku podporovalo a začalo prosazovat ve vládě. Koncem roku 1962 byly v OKB-1 pro zájemce zorganizovány přednášky o raketách a raketových motorech, konstrukci kosmických těles, biologii a lékařství, spojení, v létě 1963 i seskoky v aeroklubech.\n\nV květnu 1964 vláda rozhodla o úpravě lodi Vostok na trojmístnou variantu nazvanou Voschod a účasti civilistů v letu. Do výběru pro Voschod 1 se OKB-1 plně zapojilo, pro výběr a přípravu budoucích kosmonautů vznikl v podniku útvar č. 90 (roku 1966 přečíslovaný na č. 731, později změnil označení ještě několikrát) do jehož čela byl postaven Sergej Anochin. Letu Voschodu 1 se z OKB-1 zúčastnil Konstantin Feoktistov.\n\nI po letu Feoktistova v Voschodu tlačil Koroljov na vytvoření oddílu. Ve vládě, resp. vojensko-průmyslové komisi vlády ale nedosáhl úspěchu. Nezávisle na postoji nadřízených úřadů na jaře 1965 OKB-1 poslalo do Institutu lékařsko-biologických problémů (IMBP) na prohlídky skupinu asi 50 (podle některých zdrojů až 200) kandidátů, včetně několika žen. Lékařský souhlas k výcviku získalo dvanáct z nich.\n\nKdyž se přiblížily lety lodí Sojuz, pohnula se i formální stránka věci. 15. března 1966 ministr všeobecného strojírenství pověřil OKB-1 přípravou civilních kosmonautů a 9. dubna 1966 Koroljovův nástupce Vasilij Mišin rozhodl o zformování skupiny kosmonautů, formálně nazvaných zkušební inženýři ( ), v útvaru č. 90. Kosmonauté se měli účastnit letů lodí Sojuz, L-1 a L-3. Dvanáctka z minulého roku byla znova podrobena dalšímu kolu prohlídek v IMBP, do skupiny bylo nakonec jmenováno osm lidí – Sergej Anochin, Jevgrafovič Bugrov, Vladislav Volkov, Georgij Grečko, Gennadij Dolgopolov, Alexej Jelisejev, Valerij Kubasov a Oleg Makarov. Všichni zahájili všeobecnou kosmickou přípravu v CKBEM, včetně letů v beztíži a nácviku přistání na moři.\n\nV srpnu 1966 společný výcvik s vojenskými kosmonauty v CPK povolili vojáci až po vlastních lékařských testech pouze čtveřici Volkov, Jelisejev, Kubasov a Grečko (po měsíci nahrazen Makarovem), ostatní pokračovali v výcviku v CKBEM. Od ledna 1967 byla skupina rozšířena o Vitalije Sevasťjanova a Nikolaje Rukavišnikova, oba byli zařazeni do programu L-1.\n\n27. března 1967 vláda stanovila postup výběru a výcviku kosmonautů. Současně rozhodla o vytvoření oddílů kosmonautů ve resortech – ministerstvu obrany, všeobecného strojírenství, zdravotnictví a Akademii věd. \nV srpnu 1967 přípravu v rámci programu L-3 zahájili v CKBEM Anochin, Bugrov, Dolgopolov a tři nováčci Nikitskij, Pacajev a Jazdovskij. 27. května 1968 byl příkazem ministra všeobecného strojírenství založen oddíl kosmonautů CKBEM a do oddílu bylo zařazeno 9 z členů dosavadní skupiny, totiž Volkov, Grečko, Jelisejev, Kubasov, Makarov, Pacajev, Rukavišnikov, Sevasťjanov a Jazdovskij. Dále Konstantin Feoktistov (jediný se zkušeností kosmického letu) a Vladimir Fartušnyj z Institutu elektrosvařování Akademie věd Ukrajiny v Kyjevě.\n\nInženýři z CKBEM/NPO Energija/RKK Energija si podávali žádosti zařazení do oddílu, vhodní kandidáti byli odesíláni na pozorování do IMBP a získávali souhlas Hlavní lékařské komise k výcviku průběžně. Poté (i po několika letech) Státní meziresortní komise dávala doporučení k zařazení do oddílu jako zkušebního kosmonauta. Ke kosmonautům oddílu CKBEM tak přišli v březnu 1972 Boris Andrejev, Valentin Lebeděv a Jurij Ponomarjov. Už po roce (v březnu 1973) ještě Vladimir Aksjonov, Alexandr Ivančenkov, Valerij Rjumin a Gennadij Strekalov.\nPo delší přestávce byli přijato do oddílu sedm nových kosmonautů v prosinci 1978.\n\nZačátkem 80. let byl pozměněn postup přijímání kosmonautů. Státní meziresortní komise doporučovala uchazeče k zařazení do oddílu jako „kandidáta na zkušebního kosmonauta“, po absolvování všeobecné kosmické přípravy ve středisku NPO Energija a stáži v Hvězdném městečku, kandidátovi Meziresortní kvalifikační komise přiznala kvalifikaci „zkušebního kosmonauta“.\n\nV letech 1980 – 1983 byly přijaty dvě ženy, další byla převedena z jiné organizace. V letech 1983 - 1989 přišlo do oddílu devět nových kosmonautů. V devadesátých letech byl oddíl rozšiřován o 2 - 3 členy zpravidla po dvou letech, celkem bylo přijato jedenáct nováčků. V novém století proběhly dva nábory. Roku 2003 byli přijati tři kandidáti. Při náboru roku 2006 byl mezi zaměstnanci společnosti tak nízký zájem, že byla zrušena podmínka aspoň tří let zaměstnání ve společnosti, přesto byli přijati pouze dva kandidáti.\n\nV druhé polovině roku 1966 se rozběhl sovětský lunární program. Sestával ze tří částí. V lodi Sojuz si kosmonauti měli nacvičit setkávání a spojování lodí v kosmu, v lodi L-1 obletět Měsíc a v lodi L-3 přistát na Měsíci.\n\nOd září 1966 se v CPK společně s vojenskými kosmonauty připravovali k letu Sojuzem Volkov, Jelisejev, Kubasov a Grečko, ten si po měsíci zlomil nohu a byl nahrazen Makarovem, už v lednu 1967 přeřazeným do programu L-1. Po několika neúspěších (lety Sojuzu 1, Sojuzu 2 a 3) se Sojuz 4 a 5 spojily a Jelisejev a Chrunov (z CPK) přeručkovali po vnějším povrchu lodí z jedné do druhé. V září 1969 se Jelisejev, Kubasov a Volkov zúčastnili skupinového letu tří Sojuzů, pokus o spojení Sojuzu 7 a 8 a přestup kosmonautů novým stykovacím uzlem vnitřkem lodi se nezdařil.\n\nProgram Sojuz pokračoval dlouhodobým letem Sojuzu 9 v červnu 1970. 17 dní a 16 hodin tehdy strávil ve vesmíru Nikolajev z oddílu CPK a Sevasťanov. V záložních posádkách byli za CKBEM Grečko a Jazdovskij. \n\nSetkání a spojení lunárního orbitálního a přistávacího modulu měl nazkoušet další let Sojuzu v rámci programu Kontakt. Na let se z kosmonautů oddílu připravovali od května 1969 Pacajev, od března 1970 i Makarov a Rukavišnikov, později též Jazdovskij a Grečko. V červenci 1971 byl let zrušen a kosmonauti přeřazeni. \n\nNa oblet Měsíce (loď L-1) se v Hvězdném městečku společně s vojenskými kolegy od ledna 1967 připravovali Sevasťanov, Rukavišnikov a Makarov, později i Grečko.\n\nDo skupiny určené k přistání na Měsíci (loď L-3) byli v září 1967 určeni Anochin, Bugrov, Nikitskij (nebyli v květnu 1968 pojati do oddílu CKBEM a odešli), Jazdovskij (pouze do roku 1968) a Pacajev. Od začátku roku 1968 i Makarov, Sevasťanov a Rukavišnikov, krátce i Feoktistov.\nUž v únoru 1969 byli Grečko a Sevasťanov přeřazeni do skupiny připravující se na let tří Sojuzů. V květnu 1969 Pacajev a v lednu 1970 Rukašvinikov s Makarovem přešli do programu Kontakt. V programech L-1 a L-3 tak nezůstal nikdo.\n\nRoku 1970 se rozběhl program Saljut. V červnu – září byli zformovány tříčlenné posádky pro stanice, sestávající z kosmonautů oddílů CPK a CKBEM. Do kosmu letěli vždy velitel z CPK a dva kosmonauti oddílu CKBEM. Při prvním letu – Sojuzu 10 – se nepodařilo kosmonautům přestoupit do stanice. V následujícím Sojuzu 11 po úspěšném čtyřtýdenním letu posádka zahynula při přistání. \n\nPo neštěstí byl počet kosmonautů létajících v Sojuzech snížen na dva. Bylo zavedeno pravidlo, že velitel lodi je kosmonaut oddílu CPK, palubní inženýr člen oddílu CKBEM.\n\nPokusy o vypuštění dalších stanic roku 1972 a 1973 se nesetkaly z úspěchem, upravené Sojuzy byly využity ke dvěma samostatným letům (Sojuz 12 a 13).\n\nDalší úspěšné vypuštění orbitální stanice řady Saljut proběhlo až v prosinci 1974. Stanice Saljut 4 byla během roku 1975 obydlena dvakrát, jeden let neuspěl se spojením.\n\nPo rozhodnutí o provedení letu Sojuz-Apollo byli pro program vyčleněni Andrejev, Ivančenkov, Rukašvinikov a Kubasov. Rukavišnikov byl zařazen do zkušebního letu Sojuzu 18, Kubasov se zúčastnil sovětsko-amerického letu.\n\nV září 1977 byla vypuštěna další orbitální stanice – Saljut 6. Obydlena byla dvoučlennými posádkami. První pokus o obydlení stanice (let Sojuz 25 se dvěma nováčky Kovaljonkem a Rjuminem) nebyl úspěšný. Proto bylo zavedeno pravidlo, že v každé posádce bude aspoň jeden zkušený kosmonaut.\n\nKoncem roku 1976 zahájili výcvik v Hvězdném městečku první zahraniční kosmonauti, včetně československých, v rámci programu Interkosmos. Mezinárodní posádky navštěvovaly během týdenního letu orbitální stanici, velitelem byl vždy sovětský kosmonaut s letovou zkušeností. Vzhledem k nedostatku takových kosmonautů v oddílu CPK, byli do programu zařazeni i členové oddílu NPO Energija Rukavišnikov (náhradník československého letu, letěl s Bulharem) a Kubasov (náhradník polského letu, letěl s Maďarem). Byly to první případy, kdy v posádce nebyl kosmonaut - voják z CPK. \n\nNa stanici Saljut 7 od roku 1982 a jejího podstatně mohutnějšího nástupce Mir, v letech 1986 - 2000, létali kosmonauti v trojmístných lodích Sojuz T (od 1986 Sojuz TM). Členové oddílu NPO Energija (od 1994 přejmenované na RKK Energija) zastávali v posádkách tradičně funkci palubních inženýrů, velitel byl vždy z oddílu CPK, třetí člen posádky byl doplněn v závislosti na programu letu. \nVedení NPO Energija zastávalo názor, že také v raketoplánu Buran, tak jako v ostatních kosmických lodích, musí letět vedle pilota-velitele palubní inženýr z jejich oddílu.\nNa let raketoplánem byli vyčleněni:\n\nNa stanici ISS létali zástupci oddílu RKK Energija pravidelně v rámci ruské poloviny posádky. O místa se kosmonauti oddílu Energije dělili s členy oddílu CPK, vzhledem k komplikovanému sestavování posádek bylo pravidlo o velitelích lodí z CPK a palubních inženýrech z Energije opuštěno. Ruské kosmonauty do posádek vybírala komise složená ze zástupců Roskosmosu, CPK a RKK Energija. \n\nV souvislosti s rozhodnutím Roskosmosu o vytvoření jediného oddílu kosmonautů v Rusku přijatém v prosinci 2010 začali v lednu 2011 kosmonauti společnosti Energija přecházet do oddílu Střediska přípravy kosmonautů. K létu 2011 jich v Energii zůstali pouze dva.\n\n\nUvedeni jsou členové skupiny zkušebních inženýrů vzniklé 23. května 1966, a členové oddílu kosmonautů založeného 27. května 1968. \n\nV kolonce „V odílu od“ je uvedeno datum zařazení do oddílu, pouze u účastníků náborů z let 2003 a 2006 je uvedeno datum doporučení Meziresortní komise pro výběr kosmonautů k zařazení do oddílu.\n"}
{"id": "413592", "url": "https://cs.wikipedia.org/wiki?curid=413592", "title": "Študlov (okres Vsetín)", "text": "Študlov (okres Vsetín)\n\nObec Študlov se nachází v okrese Vsetín ve Zlínském kraji. Žije zde obyvatel.\n\nPrvní písemná zmínka o obci pochází z roku 1422.\n\n\n"}
{"id": "413593", "url": "https://cs.wikipedia.org/wiki?curid=413593", "title": "Písečný přesyp u Píst", "text": "Písečný přesyp u Píst\n\nPísečný přesyp u Píst je přírodní památka ev. č. 309, která se nachází na východním okraji Přírodního parku Kersko-Bory v katastrálním území Písty u Nymburka v okrese Nymburk ve Středočeském kraji. Nově byla vyhlášena nařízením Středočeského kraje č. 15/2012, kterým zároveň byla zrušena původní vyhlašovací vyhláška MŠVU z roku 1951. Chráněné území je v péči Krajského úřadu Středočeského kraje. Od roku 2009 je území prohlášeno též evropsky významnou lokalitou Natura 2000.\n\nPřírodní památka leží na levém břehu Labe v nadmořské výšce 185 - 193 metrů. Předmětem ochrany jsou otevřené trávníky kontinentálních dun, s paličkovcem šedavým (\"Corynephorus canescens\") a psinečkem obecným (\"Agrostis capillaris\"), spolu s ohroženými a zvláště chráněnými druhy rostlin a živočichů vázaných na prostředí vátých písků a geologický fenomén pleistocénních vátých písků jako takový, reprezentovaný mohutnou dunou. Dále se zde vyskytuje kostřava písečná, kolenec Morisonův, bříza pýřitá a z ohrožených druhů ještě borové jmelí (\"Viscum album\" subsp. \"austriacum\").\n\nPřesyp u Píst je považován za nejzachovalejší dunu na území České republiky.\n\nOblast písečného přesypu u Píst patří k nejvýznamnějším mezolitickým lokalitám v Čechách. Při průzkumech zde bylo postupně nalezeno téměř 300 kusů štípaných nástrojů, z nichž některé mají stopy po ohni. Poloha duny byla zřejmě výhodná pro osídlení i v pozdějších staletích - na lokalitě byly nalezeny též stopy z období kultury se zvoncovitými poháry, z doby halštatské, ze starší doby římské a ze středověku.\n\n"}
{"id": "413597", "url": "https://cs.wikipedia.org/wiki?curid=413597", "title": "Holetín", "text": "Holetín\n\nObec Holetín se nachází v okrese Chrudim, kraj Pardubický asi 3 kilometry severně od správního města Hlinska. Žije zde  obyvatel.\n\nPrvní písemná zmínka o obci pochází z roku 1144.\n\n"}
{"id": "413598", "url": "https://cs.wikipedia.org/wiki?curid=413598", "title": "Gundam", "text": "Gundam\n\nGundam je označení pro metasérii japonských anime seriálů společnosti Sunrise. Slovo Gundam zároveň označuje humanoidní roboty ovládané lidmi. Gundam je většinou zkratka, jejíž význam je lehce odlišný v jednotlivých anime seriálech. \n\nGundam seriály patří do kategorie Sci-fi anime, odehrávají se daleko v budoucnosti nebo v alternativním světě. Ne všechny seriály spolu ale souvisí, to určuje universe nebo kalendář v anime použitý. Používá se odlišný kalendář od toho našeho, na tento kalendář se obvykle přejde v momentě, kdy lidé začnou opouštět Zemi a kolonizují okolní vesmír.\n\nPřesto, že existuje mnoho paralelních seriálů a skupin seriálů, které na sobě přímo nezávisí, existuje nápadná podobnost mezi jednotlivými podrobnostmi konkrétních anime. Většinou se odehrává boj mezi geneticky, či jinak upravenými lidmi a těmi \"\"přírodními\"\" na straně druhé. Zároveň se málokdy setkáte s konfliktem dvou stran. Sice většinou existují dvě hlavní velké síly, které proti sobě bojují, ale objevují se i individuální postavy, státy a organizace, které mají jiné zájmy, a jiné cíle než dva hlavní bojující strany.\n\nU.C. (\"Universal Century\"): První o dosud nejobsáhlejší universum, z něhož více či méně vycházejí pozdější série. Dějová linie se zaměřuje především na konflikt mezi Earth Federation a Principality of Zeon. Výraz „Gundam“ (zkratka pro \"\"General Utility Non-Discontinuity Augmented Maneuvering System\"\") byl název pro první experimentální univerzální mobile suit chráněným pancířem ze speciální slitiny Gundarium , který svou bojovou silou vysoce překračoval schopnosti hromadně vyráběných mobile suitů obou stran, proto následně vyráběné mobilní zbraně, které vycházely z návrhu prvního modelu, nesou taktéž označení gundam (např. RX-178 Gundam Mk-II nebo MSZ-006 Zeta Gundam).\n\nF.C. (\"Future Century\"): První z alternativních vesmírů. Zachycuje vizi budoucnosti, kdy většina lidí opustila zpustošenou Zemi a usídlila se ve vesmírných koloniích. Aby se zabránilo dalším válkám, kolonie se rozhodly pořádat velká klání (tzv. \"Gundam Fight\"). Kolonie, z níž pochází vítěz, má právo vládnout ostatním koloniím po 4 roky. Gundamové jsou stavěni speciálně pro tyto souboje, proto je výraz „\"Mobile Suit\"“ zde nahrazen výstižnějším „\"Mobile Figter\"“ (např. JDG-009X Devil Gundam nebo JMF-1336R Rising Gundam). Dalším specifikem je používání tzv. \"Mobile Trace System\", který má napodobovat pohyby pilota. Prostředí i charaktery jsou od ostatních sérií velmi odlišné a i pojetí gundamů má docela daleko k žánru real mecha, proto bývá MF G-Gundam některými skalními fanoušky pokládán za nejslabší z celé metasérie.\n\nA.C. (\"After Colony\"): Pro západní svět zřejmě nejznámější universum, ve kterém vesmírné kolonie trpí pod útlakem \"United Earth Sphere Alliance\", která tak činí vlivem polovojenské \"Organization of Zodiac\". Ovšem tato situace nikdy nepřerostla v otevřenou válku, protože kolonie vždy toužily spíše po mírovém řešení. Proto má boj kolonií za svobodu spíše formu záškodnické války a je mířen zprvu proti OZ. Za gundamy jsou zde považovány mobile suity, které jsou vyráběny z gundania, slitiny, kterou je možno vyrábět pouze ve vesmíru, vykazuje ohromnou odolnost proti konvenčním zbraním a zneviditelňuje pro radar, protože pohlcuje elektromagnetické vlny (\"GUNDAnium Mobile suit\"). Navíc má každý gundam jméno, které vychází z podoby nebo vlastnosti konkrétního modelu (např. XXXG-01W Wing Gundam, XXXG-01D Gundam Deathscythe nebo XXXG-01H Gundam Heavyarms)\n\nA.W. (\"After War\"): Volné pokračování U. C., které řeší, co by se stalo, kdyby po dopadu ohromné orbitální kolonie byla zničena většina zemského povrchu, zabita většina populace a přeživší by museli živořit v ruinách dřívější civilizace. Návrhy gundamů jsou volně založeny na \"mobile suitech\" z \"Universal Century\".\n\nC.C. (\"Correct Century\"): Příběh toho universa se odehrává asi 3000 let po U.C. Líčí se v něm válka mezi vesmírnými kolonisty, kteří sami sebe nazývají „\"the Moonrace\"“ a chtějí znovu kolonizovat Zemi, a \"Earth Militia\", silami pozemských feudalistů. C.C. znamenal silný odklon od zbytku metasérie, protože není zasazen do éry moderní futuristické technologie, ale časů blízko 20. století, neboť pozemšťané po letech míru technologicky degradovali a zapomněli jak cestovat do vesmíru. Označení „\"Gundam\"“ nese prastarý systém \"WD-M01 ∀ Gundam\", který byl během invaze kolonistů nalezen na Zemi.\n\nC.E. (\"Cosmic Era\"): Universum částečně podobné U.C. a také druhé nejobsáhlejší. Zaměřuje se na válku mezi \"Earth Alliance\" (především \"Atlantic Federation\" a fanatickým \"Blue Cosmos/Logos\") a \"ZAFT\" (\"Zodiac Alliance of Freedom Treaty\"), do které jsou zataženy i jiné, neutrální národy (\"Orb Union\"). Především jde ale o konflikt mezi „\"přirozenými lidmi\"“ a geneticky vylepšenými „\"koordinátory\"“. Za gundamy je zde považován \"mobile suit\" se speciálním operačním systémem, např. \"GAT-X105 Strike Gundam\" (os \"General Unilateral Neuro-link Dispersive Autonomic Maneuver system\"), \"ZGMF-X10A Freedom Gundam\" (\"os Generation Unsubdued Nuclear Drive Assault Module complex\") nebo \"ZGMF-X56S Impulse Gundam\" (\"os Generation Unrestricted Network Drive Assault Module\")\n\nA.D. (\"Anno Domini\"): Nejnovější a zároveň první universum, jehož časová linie odpovídá současnému letopočtu. Zavádí nás na Zemi roku 2307, kdy jsou vytěženy fosilní paliva a jediný nový zdroj energie, ohromné solární kolektory obíhající kolem Země, drží tři mocenské bloky: \"Union of Solar Energy and Free Nations\" (\"Organizace Amerických Států, Australasie a Japonsko\"), \"Human Reform League\" (Čína, Rusko, Indie a další asijské státy) a \"Advanced European Union\" (většina Evropy a Turecka, Grónsko a Palestina), které zneužívají svoji dominantní pozici a využívají tento nevyčerpatelný zdroj pouze pro sebe a své spojence, zatímco zbytek světa se utápí ve válkách o suroviny a zbývající paliva. Z válečného chaosu se rodí soukromá vojenská organizace \"Celestial Being\", která usiluje o ukončení všech válek. Termín „\"Gundam\"“ označuje v A.D. řadu unikátních a vysoce účinných mobilních zbraní vyvinuty \"Celestial Being\" (např. \"GN-001 Gundam Exia\" a \"GN-002 Gundam Dynames\"). Navíc od ostatních mobilních zbraní jsou vybaveni tzv. \"GN Drive\" nebo \"Solar Furnace\", která umožňuje jednotce operovat po neomezenou dobu bez nutnosti doplňovat palivo.\n\nSeriály Gundam jsou o válce. Piloti s pomocí gundam robotů bojují na jedné ze dvou nebo většinou více válčících stran. Války vznikají z různých důvodů, a většinou jsou velmi tragické. Zejména vůdci válčíčích stran jsou sobečtí a ochotní pro dosažení svého cíle obětovat obrovské množství životů. Není výjimkou, že najdete podobnosti mezi jednotlivými gundam anime. Dějově spolu však nesouvisí, dokonce i názvy jednotlivých organizací a jiných termínů jsou jiné, i když někdy podobné (viz názvy kalendářů, geneticky upravených lidí apod.)\n\nUž z podstaty významu slova Gundam jsou všechny gundam seriály mecha anime. Mecha znamená, že se v ději objevují právě obrovští roboti ovládaní lidmi. Gundam evokuje lidskou podobu, má něco jako hlavu i končetiny jako člověk. Chování robota je také podobné člověku a stejně tak jeho styl boje, často uvidíte jak střílí ze zbraní podobně jako vojáci, nebo používá meč třeba jako samurajové.\n\nGundam roboti patří do skupiny zbraní nazývaných \"\"mobile suit\"\" (někdy se \"Mobile suit\" objevuje i v názvu anime, viz \"Mobile Suit Gundam 00\" apod.). Kromě mobile suit používají armády v gundam anime ještě \"mobile armour\". \"Mobile armour\" na rozdíl od gundamů neevokuje lidskou podobu. I když také dokáže měnit svůj tvar a v mnohém se \"mobile suit\" vyrovná, jedná se o jiný typ zbraně.\n\nGundam roboti jsou stroje a kromě pilotů potřebují i vědce, vývojáře i opraváře, kteří se o ně starají, opravují je a vylepšují. V gundam seriálech je pokrok hnacím motorem konfliktů, všechny zúčastněné strany se snaží co nejrychleji vyvinout co nejvýkonnějšího, nejrychlejšího a nejsilnějšího robota. Díky tomu se technologický pokrok promítá do samotného boje. Tím jak jsou modely stále dokonalejší se i vývoj války obrací pozitivně pro jednu či druhou stranu.\n\nMezi zbraně, které gundam používá patří většinou něco jako meč, puška (ve velikostech robota se spíš jedná o dělo) a většinou umějí roboti používat i rakety. Na závislosti na specializaci konkrétního robota pak používá i další typy zbraní. Pomocí kombinace různých mechanických nástrojů, zdroje energie a konkrétních zbraní může gundam většinou použít ještě ničivější zbraně.\n\n"}
{"id": "413599", "url": "https://cs.wikipedia.org/wiki?curid=413599", "title": "Hinterstoder", "text": "Hinterstoder\n\nHinterstoder je obec v hornorakouském okrese Kirchdorf an der Krems v oblasti Traunviertel.\n\nK 1. lednu 2016 zde žilo 926 obyvatel.\n\nObec leží na horním toku řeky Steyr, která pramení v jejím katastru. Údolí Steyeru odděluje horské skupiny Warscheneck na východě a Großer Priel na západě v pohoří Totes Gebirge. Řeka pokračuje severním směrem kolem západního okraje vápencových Alp (\"Kalkalpen\").\n\nSilniční spojení z obce vede pouze směrem na sever (Klaus an der Pyhrnbahn, Kirchdorf an der Krems) a na východ (Vorderstoder, Windischgarsten, Pyhrnpass). \n\nV roce 1906 byla dostavěna železniční trať (\"Pyhrnbahn\") spojující Linec a Selzthal (dále na Graz) a cca 11 km severně od obce vznikla železniční stanice. Trať je v provozu dodnes jak pro osobní a regionální expresní tak i pro nákladní vlaky. Místní autobusová linka spojuje nádraží s centrem obce, okolními osadami a městečkem Windischgarsten. Významnou dopravní trasou současnosti je dálnice A9, vedená v téměř totožné trase. Nájezd St. Pankraz/Hinterstoder je vzdálený od obce asi 10 km severně.\n\nV centru obce stojí kostel Povýšení sv. kříže, pozdně barokní z roku 1787. Výstavní síň Alpineum přibližuje svět hor a život v nich, obec má také letní koupaliště. Hospodářsky významným je turistický ruch zimní i letní.\n\nSeverně od centra tvoří řeka Steyr vodopád (\"Stromboding Wasserfall\") a údolím vede turistická značka až k přehradě Klaus (\"Klauser Stausee\").\n\nJižně se zdvihají lyžařské terény Hösskogel. Rozvoji zimní rekreace napomohla v roce 1959 sedačková lanovka. První lyžařské závody se v Hinterstoderu konaly v roce 1912, první závod světového poháru v roce 1986. Nová trať a lyžařské centrum byly otevřeny v roce 2006. V současnosti vede na náhorní plošinu Hutterer Böden (cca 1400 m n.m.) mýtná silnice nebo kabinková lanovka, dále pokračuje do 1800-1990 m čtrnáct vleků a sedačkových lanovek. Středisko má cca 40 km sjezdovek včetně tratě pro superobří slalom (Super-G) a dvě zásobní jezera pro zasněžovací systém. Od Vánoc do Velikonoc spojuje významnější hotely a dolní stanici lanovky skibus.\n"}
{"id": "413601", "url": "https://cs.wikipedia.org/wiki?curid=413601", "title": "Deska", "text": "Deska\n\nDeska je obecné slovo, které označuje větší plochý předmět různé velikosti, tvaru, tloušťky a účelu. Slovo může být použito i v přeneseném významu. \n\nV praxi se může jednat o:\n\n\n\n\n\n\n\n"}
{"id": "413602", "url": "https://cs.wikipedia.org/wiki?curid=413602", "title": "Epifagus virginiana", "text": "Epifagus virginiana\n\nEpifagus virginiana (též \"Epifagus americana\" nebo \"Leptamnium virginianum\") je jediný druh rodu Epifagus z čeledi zárazovité (\"Orobanchaceae\") vyšších dvouděložných rostlin. Je to parazitická rostlina.\n\nTento druh parazituje na kořenovém systému buku velkolistého (\"Fagus grandifolia\") a vyskytuje se ve východní části USA.\n\nDíky svému stylu života je velmi redukován obsah chlorofylu v rostlině, plastidový genom je velice redukovaný (pouze 70 000 párů bází) a rostlina je celkově poměrně nenápadná a hnědavě zbarvená. Produkuje však hned dva druhy květů. Tzv. kleistogamní se neotvírají, jsou u báze stonku a jsou fertilní. Chasmogamní jsou lokalizovány výše, obvykle se otevírají, ale jsou v případě této rostliny obvykle sterilní.\n\n \n"}
{"id": "413603", "url": "https://cs.wikipedia.org/wiki?curid=413603", "title": "Vladimír Beneš (1921)", "text": "Vladimír Beneš (1921)\n\nVladimír Beneš (* 27. ledna 1921, Plzeň) je český lékař, specializací neurochirurg a autor novel žánru sci-fi.\n\nPo maturitě na gymnáziu v Plzni roku 1940 se rozhodl pro studium lékařství, které mohl absolvovat až po skončení druhé světové války, kdy došlo k otevření vysokých škol. V roce 1948 ukončil studium na Fakultě všeobecného lékařství Univerzity Karlovy v Praze. Poté téměř celý svůj profesní život strávil na neurochirurgickém oddělení, později klinice Ústřední vojenské nemocnice v Praze. Zde působil na různých pozicích, v letech 1959-1978 jako zástupce přednosty kliniky. V roce 1978 se stal primářem oddělení dětské neurochirurgie ve FN Motol, kde setrval až do roku 1992. \n\nV roce 1961 obhájil kandidátskou práci (CSc.) a roku 1991 se stal doktorem věd (DrSc.). Roku 1962 se habilitoval pro obor neurochirurgie (docent), jmenovací řízení profesorem pak úspěšně završil v roce 1992. Akademický postup na lékařské fakultě měl zakázán v období normalizace po událostech v srpnu 1968. \n\nRoku 1971 byl hlavním organizátorem neurochirurgického sjezdu v Praze, na kterém byla založena \"Evropská asociace neurochirurgických společností\". V roce 1992 byl prezidentem \"Kongresu světové společnosti dětské neurochirurgie\" v Praze. \n\nNaposledy operoval za spolupráce svého syna ve věku 88 let, jelikož pro potřebnou operaci dítěte nebyl k dispozici jiný specialista pro danou oblast.\n\nJeho syn profesor Vladimír Beneš (nar. 1953), stejně jako vnuk docent Vladimír Beneš (nar. 1979), jsou též neurochirurgové.\n\n\n"}
{"id": "413615", "url": "https://cs.wikipedia.org/wiki?curid=413615", "title": "Šach (Volfířov)", "text": "Šach (Volfířov)\n\nŠach () je vesnice ležící v okrese Jindřichův Hradec, který je součástí Jihočeského kraje. Ves byla dříve samostatnou obcí, od roku 1976 je místní částí obce Volfířov. Leží zhruba 2,5 kilometru severozápadně od obce Volfířov v západní části Dačické sníženiny. V roce 2011 zde trvale žilo 22 obyvatel.\n\nPrvní písemná zmínka o vesnici pochází z roku 1385. Po husitských válkách se ves dostala k telčskému panství, jehož součástí zůstala až do roku 1849. V roce 1843 podle záznamů ve vceňovacím operátu žilo v Šachu 188 obyvatel ve 28 domech a 44 domácnostech. Desátky byly odváděny faře ve Volfířově a panství Telč. Je zde také uváděn 1 mlynář, což svědčí o existenci mlýna. Elektrifikace se obec dočkala až v roce 1943, když byla připojena na síť ZME Brno.\n\nNa okraji katastru vsi bývala atypická stavba tzv. majestátního kostelíku sv. Ducha z r. 1609. Sice se nedochovala ve své původní podobě až do současnosti, lze ji však přesně lokalizovat a zřetelně je možné identifikovat část západní zdi. Shodou okolností se zachovalo o existenci a dějinách kostelíku několik archivních dokumentů, takže je možné rekonstruovat jeho osudy po celou dobu jeho užívání i zanikání. Nepostavil si jej totiž evangelický šlechtic, ale postavili si jej sami poddaní. Místo pro stavbu kostelíku poskytl sedlák a mlynář Martin Lahodný z hospodářství v čp. 12 v Šachu.\n\nVe vesnici byla zřízena školní expozitura v letech 1903 - 1908. Přiškolena byla do Velké Lhoty. V současné době žáci chodí do školy v Dačicích, na první stupeň potom do Velké Lhoty.\n\n"}
{"id": "413616", "url": "https://cs.wikipedia.org/wiki?curid=413616", "title": "Ekonomika Irska", "text": "Ekonomika Irska\n\nEkonomika Irska patří mezi nejvyspělejší na světě. Dle Mezinárodního měnového fondu má Irsko HDP na obyvatele v paritě kupní síly 39 300 USD (2011) a je tak sedmé na světě. Irsko bylo posledních patnácti letech nejrychleji rostoucí ekonomikou Západní Evropy a bylo označováno keltský tygr. V současnosti je však irská ekonomika značně zasažena světovou ekonomickou krizí.\n\nOd začátku 90. let 20. století zažilo Irsko ekonomický zázrak. Díky nízké korporátní dani (12,5 %) a investičním pobídkám nadnárodních společností Apple, Dell, Google či Microsoft, které si v Irsku zřídily svá sídla, dokázala irská ekonomika využít tehdejšího silného hospodářského rozvoje USA, zejména v oblasti informačních technologií. Irsko se přeměnilo v technologické centrum Evropy. Ve druhé polovině 90. let dosahoval roční růst irského HDP až k 10%, v následujících letech se až do roku 2007 držel kolem 5-6%. Tahounem ekonomického růstu se stalo rovněž stavebnictví, neboť v období blahobytu vznikalo velké množství developerských projektů, které uspokojovaly touhu po spotřebním luxusu a dokonalejším bydlení. V souvislosti s tím stoupaly ceny nemovitostí do závratných výšek. V letech 1997 – 2004 se průměrná cena bydleni v Irsku ztrojnásobila.\n\nPři zpomalení americké ekonomiky v roce 2007 v důsledku hypoteční krize se projevila silná závislost irské ekonomiky na investicích z USA a zároveň na vývozu nadnárodních firem (podílejí se na irském vývozu z cca 80 % až 85 %) za oceán, kam směřuje téměř 18% irského vývozu. Právě kvůli výrazné ekonomické provázanosti s USA pocítila irská ekonomika poměrně silné dopady finanční krize. Irsko se během současné ekonomické krize stalo prvním státem eurozóny, který se ocitl v recesi. V 1. čtvrtletí 2008 poklesl HDP o 0,3%, ve 2. čtvrtletí o 0,5% (poprvé od recese v roce 1983)\nHlavní příčinou je propad trhu s nemovitostmi a výrazná ztráta spotřebitelské důvěry v zemi. V důsledku zhoršeného přístupu k finančním nástrojům, hlavně hypotékám, rovněž výrazně poklesl zájem i faktická možnost financování bydlení. Podle odborníků má jít o největší recesi v historii nezávislého Irska. Podle irského ministerstva financí má v roce 2009 dojít k poklesu HDP o 4-6%, což bude po Lotyšsku druhý největší propad ze zemí Evropské unie. V roce se v Irsku podstatně sníží příjmy státního rozpočtu, čímž by rozpočtový deficit Irska mohl vzrůst až na 10%. Prudce stoupá nezaměstnanost: v lednu 2009 8,8%, v únoru 2009 10,4%, což je nejvíce za posledních 12 let a více než dvojnásobek oproti začátku roku 2008 (leden 2008 4,7%).\n\nV současnosti je nejméně rozšířeným odvětvím irského hospodářství zemědělství. Vytváří asi 5% HDP, zatímco průmysl 46% a služby 49%. Nejdůležitějším odvětvím zemědělství je tradiční chov ovcí pro vlnu.\nIrsko má nepříliš významné nerostné bohatství. Těží se především olovo a zinek, dále měď, rašelina, stavební materiál, stříbro a zemní plyn.\n\nRozvíjí se především průmysl chemický a petrochemický, elektronický, kovozpracující, nábytkářský a potravinářský. Vyrábějí se zde i dopravní prostředky a počítače.\n\n"}
{"id": "413619", "url": "https://cs.wikipedia.org/wiki?curid=413619", "title": "Radlice (Volfířov)", "text": "Radlice (Volfířov)\n\nVesnice Radlice () leží v okrese Jindřichův Hradec, který je součástí Jihočeského kraje. Ves byla dříve samostatnou obcí s převahou českého obyvatelstva evangelického vyznání, od roku 1975 je místní částí obce Volfířov. Leží zhruba 4 km severozápadně od obce Volfířov v západní části Dačické sníženiny v nadmořské výšce 575 m. V současné době má obec 48 domů. V roce 2011 zde trvale žilo 37 obyvatel. S vesnicí se od roku 1993 pojí fotbalový klub SKZ Radlice.\n\nPrvní písemná zmínka o vesnici pochází z roku 1385. Po husitských válkách se ves dostala k telčskému panství. Protože Radlice byly připojeny v roce 1459 k Bílkovu, byly považovány za součást dačického zboží, jehož součástí zůstaly až do roku 1849. V roce 1843 podle záznamů ve vceňovacím operátu žilo v Radlicích 307 obyvatel ve 47 domech a 74 domácnostech. Desátky byly odváděny faře ve Volfířově a panství Dačice. Je zde také uváděn 1 mlynář, což svědčí o existenci mlýna.\n\nDo roku 1849 byly Radlice součástí panství Dačice v Jihlavském kraji. V letech 1850 až 1855 byly podřízeny politické pravomoci Podkrajského úřadu v Dačicích a v rámci soudní správy okresnímu soudu tamtéž. Po vzniku smíšených okresních úřadů s politickou a soudní pravomocí byly vletech 1855 až 1868 podřízeny Okresnímu úřadu v Dačicích. Když byly roku 1868 veřejná správa a soudnictví opět odděleny, vrátily se pod politickou pravomoc Okresního hejtmanství v Dačicích, což trvalo až do roku 1945.\n\nPo osvobození v květnu 1945 náležely pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy byly po územní reorganizaci s moravským Dačickem začleněny pod správní okres Jindřichův Hradec v Jihočeském kraji. Zde setrvaly až do zrušení Okresního úřadu v Jindřichově Hradci koncem roku 2002. V roce 1975 byly Radlice sloučeny s Volfířovem. Od roku 2003 spadají pod pověřený Městský úřad v Dačicích v samosprávném Jihočeském kraji.\n\nVe 2. polovině 19. a v 1. polovině 20. století se většina obyvatelstva obce živila zemědělstvím. V roku 1900 byla výměra hospodářské půdy 741 ha. K roku 1911 se uvádí živnosti:1 hostinský, 2 kováři, 1 krejčí, 1 mlynář, 2 obchodníci se smíšeným zbožím, 1 obuvník, 1 pekař, 1 prodejce tabáku a 1 stolař. K roku 1924: 1 hostinský, 1 krejčí, 1 mlynář, 2 obchodníci se smíšeným zbožím, 1 obuvník, 1 stolař, 1 trafikant, 17 hospodařících rolníků. Elektrifikace se obec dočkala až v roce 1946, když byla připojena na síť ZME Brno.\n\nJZD bylo založeno roku 1958, v roce 1970 bylo sloučeno s JZD Volfířov spolu s JZD Řečice, Šach, Velká Lhota a roku 1975 v JZD Horácko Volfířov. Nyní převládajícím zaměstnáním je zemědělství.\n\nRadlice leží v přírodním parku Javořická vrchovina. Do jihovýchodní části katastrálního území zasahuje přírodní památka Olšina u Volfířova a severozápadně od vesnice leží přírodní památka Rašeliniště Radlice.\n\nZ iniciativy radlických usedlíků vznikla roku 1862 soukromá evangelická škola, která byla zveřejněna jako jednotřídní v roce 1871. V roce 1972 byla zrušena a žactvo bylo převedeno do Volfířova. Po zrušení školy ve Volfířově žáci chodí do školy v Dačicích, na první stupeň potom do Velké Lhoty.\n\nSKZ Radlice je fotbalový klub založený v roce 1993. Zkratka SKZ značí Sportovní klub zoufalců a vychází z názvu místní hospody U Zoufalce. Původně hrával zápasy pouze na domácím hřišti v Radlicích a v jejich bezprostředním okolí. Poslední roky se ale účastní významných turnajů v malé kopané a sbírá na nich velké úspěchy. Zvítězil třeba na SK Jatka Cupu v obci Mutyněves 2011 a 2012, v roce 2013 obsadil druhé místo. Klubový dres SKZ Radlice obléklo za víc než dvacet let existence na sedmdesát hráčů. Tím ve světě nejznámějším byl Jan Marek, mistr světa v ledním hokeji 2010, který nastupoval ve fotbalovém týmu Radlic jako brankář a navíc oblékal jejich dres v hokejbale, jemuž se klub paralelně věnoval v letech 1997–1998.\n"}
{"id": "413620", "url": "https://cs.wikipedia.org/wiki?curid=413620", "title": "Brandlín (Volfířov)", "text": "Brandlín (Volfířov)\n\nVesnice Brandlín () leží v okrese Jindřichův Hradec, který je součástí Jihočeského kraje. Ves byla dříve samostatnou obcí s převahou českého obyvatelstva evangelického vyznání, od roku 1976 je místní částí obce Volfířov. Leží zhruba 7 km severozápadně od obce Volfířov v Javořické vrchovině v nadmořské výšce 595 m. V současné době má obec 69 domů. V obci je veřejný vodovod a kanalizace. V roce 2011 zde trvale žilo 73 obyvatel.\n\nPrvní písemná zmínka o vesnici pochází z roku 1364. V roce 1843 podle záznamů ve vceňovacím operátu žilo v Brandlíně 304 obyvatel ve 48 domech a 73 domácnostech. Desátky byly odváděny faře ve Volfířově a statku Kostelní Vydří. Na sobotní trhy se jezdilo z Brandlína do Dačic. Již v roce 1405 je v pramenech uváděn ve vsi mlýn, v roce 1843 je v obci zmiňován mlynář jako jediný živnostník. Elektrifikace se obec dočkala až v roce 1946, když byla připojena na síť ZME Brno.\n\nŠkola v Brandlíně vznikla v roce 1866 nejprve jako konfesijní škola, která poskytovala vzdělání dětem augšpurského vyznání z okolních evangelických vesnic. Veřejnou jednotřídkou se škola stala o dvanáct let později. V roce 1960 byla zrušena a žactvo bylo převedeno do základní školy ve Velké Lhotě.\n"}
{"id": "413621", "url": "https://cs.wikipedia.org/wiki?curid=413621", "title": "Komodifikace", "text": "Komodifikace\n\nKomodifikace je proces, při kterém se z objektů, znaků, událostí, vlastností, lidské práce či lidí samotných stávají předměty směny, podléhající mechanismům trhu. Komodifikace činí z objektů předměty určené ke koupi a prodeji, jejichž hodnota je dána jejich směnitelností.\n\nV Marxově (1818–1883) pojetí znamenala komodifikace posun od produkce určené pro přímou spotřebu výrobcem k produkci zboží určeného pro směnu.\nK původní užitné hodnotě zboží, vycházející z fyzických vlastností věcí a vyjadřující jejich užitečnost, tak byla přidána sociálně konstruovaná hodnota směnná. Tento proces se nevztahoval pouze na produkty lidské činnosti, ale i na činnost samotnou a rovněž na toho, kdo ji vykonával. Komodifikaci práce v buržoazní společnosti vysvětloval Marx tím, že byli ti, kteří nevlastnili výrobní prostředky, nuceni prodávat to jediné čím disponovali, tzn. svou práci, jako zboží na trhu. Došlo tím k přeměně práce ve směnitelnou, obchodovatelnou komoditu.\n\nKomodifikace práce je jedním z klíčových pojmů, jimiž Marx vysvětloval mechanismus vykořisťování námezdních dělníků v kapitalistické společnosti. Vlivem zdůraznění směnné hodnoty zboží došlo podle něj k zastření lidské práce vynaložené k jeho výrobě. Tímto bylo umožněno, aby vlastníci výrobních prostředků platili dělníkům za produkty méně, než odpovídalo jejich skutečné hodnotě, určené vynaloženou prací.\n\nS tím, jak byl při posuzování hodnoty zboží potlačen význam lidské práce, vznikal dojem, že leží hodnota zboží v něm samotném a nikoliv v lidské činnosti. Tento proces označil Marx za zbožní fetišismus.\n\nPředstavitelé frankfurtské školy, zejm. Theodor Adorno (1903–1969) a Walter Benjamin (1892–1940), zdůraznili aplikovatelnost konceptu komodifikace i na další oblasti lidského a společenského života – na kulturu a umění. Komodifikaci umění identifikovali frankfurťané v procesu, při němž se umění stalo (stejně jako ostatní zboží) produktem unifikované tovární velkovýroby, určeným k prodeji masovému publiku. Toto průmyslové reprodukování umění se stalo předpokladem k jeho masovému šíření a zpeněžení. Benjamin to ilustroval na příkladu reprodukování malovaných obrazů do podoby fotografií dostupných všude a všem. K označení procesu komodifikace, standardizace a masovění kultury používali představitelé frankfurtské školy termín kulturní průmysl. Konzumenti produktů kulturního průmyslu byli vůči jeho působení nahlíženi jako pasivní, a tedy manipulovatelní. Sami lidé se, podle frankfurťanů, stávali – pod vlivem působení kulturního průmyslu – objekty procesu komodifikace, který je přetvářel v homogenní masu.\n\nJedním z nevýznamnějších témat v Habermasově (* 1929) práci je koncept veřejné sféry, jakožto oblasti kritické společenské diskuse, která je oproštěna od zásahů státu a různých komerčních zájmů, takže spočívá pouze v soupeření racionálních argumentů. Podle Habermase existovala takto definovaná veřejná sféra přibližně v období od počátku 18. do poslední třetiny 19. století v prostředí tehdejších salónu, kaváren či tištěných periodik zejm. v západní Evropě. \n\nK zániku veřejné sféry došlo vlivem posílení státu a jeho byrokratických nástrojů a vlivem působení komerčních zájmů doprovázených rostoucí komodifikací života. Například tištěná média přestala podle Habermase plnit svou funkci nositelů kritické diskuse, neboť začala být ovládána ekonomickými zájmy velkých vydavatelů, kteří komodifikovali zprávy a názorové rubriky a učinili z nich předměty obchodu a prostředky k dosažení zisku. V Habermasově kritickém pojetí tedy „vzrůstající komodifikace života způsobená velkými korporacemi přetváří racionální občany na neracionální konzumenty a to tak, že podřizuje sociálně-existenční otázky penězům“.\n\nBaudrillardův (1929–2007) přínos k tématu spočívá v revizi původního marxistického ekonomického pojetí komodifikace a k jeho přiblížení podmínkám postmodernity. V nich podle Baudrillarda zastarává koncepce zboží charakterizovaného směnnou a užitnou hodnotou, neboť v postmoderní společnosti nevzniká hodnota zboží – tak jak usuzuje Marx – ve výrobním procesu a není určena vynaloženou prací. Oproti tomu podle Baudrillarda vzniká v komunikaci, v rámci níž jsou produktům propůjčovány významy. Jinými slovy: komodifikace podle Baudrillarda znamená proces, při němž se zboží stává znakem majícím takový význam resp. hodnotu, který je mu v daném společenském kontextu připisován. Baudrillard tedy \"„tvrdí, že hodnota je v kultuře vymezována spíše prostřednictvím výměny symbolických významů, než na základě užitku“\".\n\nKoncept komodifikace a dekomodifikace uvedl poprvé Claus Offe (nar. 1940) při své analýze rozporuplnosti role sociálního státu (welfare state) v pozdně kapitalistických společnostech. Tato rozporuplnost se podle Offeho projevuje mj. ve způsobu, kterým stát ovlivňuje fungování pracovního trhu. Sociální stát na jedné straně umožňuje dekomodifikaci lidí tím, že jim zajišťuje určitou životní úroveň i v případě jejich neúčasti na pracovním trhu. Vyvazuje je ze závislosti na pracovním trhu prostřednictvím poskytování různých sociálních podpor, např. v případě nemoci, stáří, nezaměstnanosti a podobně. Avšak k tomu, aby mohl stát poskytovat tyto veřejné statky a aby udržel celý systém v chodu, musí zdaňovat soukromé zdroje vytvářené na trhu. Stát tedy na druhé straně musí podporovat zapojování lidí do pracovního trhu a jeho rozvoj, stejně tak jako rozvoj trhu se zbožím. Stát musí vytvářet podmínky vhodné pro komodifikaci lidské práce, a to např. prostřednictvím různých rekvalifikačních a vzdělávacích programů, posilujících schopnost lidí odpovídat na pracovní poptávku. \n\nKoncept dekomodifikace dále rozpracoval Gösta Esping-Andersen (nar. 1947), zejm. v publikaci \"The Three Worlds of Welfare Capitalism\" z roku 1990. Názorově zastával Offeho pojetí role státu při regulaci sil mezi kapitálem a prací. Nezabýval se však tolik dynamikou vztahu mezi komodifikací a dekomodifikací či rolí státu, neboť \"„ústředním tématem učinil dekomodifikaci a dělníky, jakožto její hlavní aktéry“\". Esping-Andersen definoval komodifikaci jako \"„míru, v níž je námezdním dělníkům umožněno udržet společensky přijatelný životní standard, nezávisle na jejich účasti na pracovním trhu“\". \n\nV reakci na koncept dekomodifikace a zejm. na práci Esping-Andersena, vznikla rozsáhlá genderově orientovaná diskuse. V souvislosti s analýzami intervence státu do pracovního trhu upozorňovala na přehlížení skutečnosti, že se dekomodifikace v průmyslových společnostech vztahovala na pracující muže a na pracující ženy v nestejné míře. \n\nV době kladení požadavků na vznik sociálního státu tvořili převážnou část pracovního trhu dělníci – muži. Jejich práce byla komodifikovaná, proto ze vzniku sociálního státu a jím řízené dekomodifikace těžili více než ženy, které pracovaly bez mzdy převážně v domácnosti. Práce žen se v době vzniku sociálního státu odehrávala ze značné části mimo pracovní trh, tzn. že nebyla komodifikovaná. Z následné dekomodifikace tedy ženy neměly takový prospěch jako muži. Zejména vdané ženy a matky se tím \"„staly závislými na mužích – živitelích“\". Další diskuse v této oblasti se zaměřovala především na rozšiřování sociálního státu a na vytváření podmínek pro komodifikaci ženské práce.\n\nPůvodní pojetí vycházející z Marxova spisu Grundrisse pracovalo s komodifikací práce a společenských vztahů v rámci kritiky kapitalismu. Současné uplatnění konceptu je široké natolik, že spíše vyvstává otázka, zda vůbec \"„existuje oblast nedotknutelných věcí a vztahů mimo trh?“\". Studium komodifikace je předmětem různých vědních oborů a zabývá se množstvím témat, včetně např. vzdělání, sportu, těla, rodičovství, genderových či rasových identit aj. \n\nVývoj konceptu komodifikace je již od počátku doprovázen normativní diskusí, v rámci níž se vytvořily dva základní názorové tábory. První z nich zdůrazňuje a obhajuje svobodu jedinců kupovat a prodávat, cokoliv si přejí, tzn. obhajuje svobodné obchodování. Zástupci tohoto tábora tak např. kritizují Marxovo pojetí, neboť hovoří pouze o obětování humanity a \"„neuznává existenci potěšení či uspokojení které může být s konzumací a procesem komodifikace spojeno“\". Oproti tomu zástupci druhého tábora argumentují proti komodifikaci s tím, že poškozuje hodnoty, solidaritu, rovnost a lidskou důstojnost.\n\n\n\n\n\n\n\n\n\n\n\n"}
{"id": "413632", "url": "https://cs.wikipedia.org/wiki?curid=413632", "title": "Janko Alexy", "text": "Janko Alexy\n\nJanko Alexy (25. ledna 1894, Liptovský Mikuláš – 22. září 1970, Bratislava) byl slovenský spisovatel, malíř a publicista.\n\nPocházel z početné rodiny a vzdělání získal v Liptovském Mikuláši a na gymnáziu v Lučenci. Po ukončení studia pracoval jako praktikant v lékárně v Prievidze. Od roku 1919 pokračoval ve studiu v Praze na malířské akademii, v roce 1920 absolvoval půlroční studijní pobyt v Paříži. Po ukončení studia pracoval jako profesor malířství na gymnáziu v Bratislavě a od roku 1927 se věnoval jenom umělecké činnosti. Roku 1930 se usadil v Martině na Slovensku, později v Piešťanech a roku 1937 se vrátil do Bratislavy.\n\nV roce 1964 byl jmenován národním umělcem.\n\nJeho rozsáhlé dílo obsahuje okolo 1300 olejů, pastelů, temper a kreseb inspirovaných lidovou tvorbou, legendami a krajinou. V 50. letech vytvářel návrhy pro architekturu a tapiserie. Později se vrátil k inspiracím z lidové tvorby. Výrazně se zasloužil o rekonstrukci Bratislavského hradu. Stal se jedním ze zakladatelů slovenského moderního výtvarného umění a byl organizátorem kulturního života.\n\nJeho literární činnost pro něho nebyla prvořadá, naproti tomu byla soustavná a nezanedbatelná – vydal více než 20 knih. Společně s Gejzou Vámošem vydával literárněumělecký časopis \"Svojeť\", který založili v roce 1922.\n\n\n"}
{"id": "413633", "url": "https://cs.wikipedia.org/wiki?curid=413633", "title": "Big Joe 1", "text": "Big Joe 1\n\nBig Joe 1 byl suborbitální testovací let programu Mercury. Cíl testu bylo prověření ablativního tepelného štítu návratového modulu kosmické lodi Mercury. Jednalo se o druhý let v rámci programu a první let rakety Atlas-D v programu Mercury. Start se konal 8. září 1959 na odpalovacím komplexu 14 na Cape Canaveral Air Force Station.\n\nVýsledek testu je sporný, jednalo se o úspěch i neúspěch. Tepelný štít fungoval správně a kapsle byla vyzdvižena z Atlantského oceánu v překvapivě dobrém stavu. Raketa Atlas si však tak dobře nevedla, nejprve se neoddělily pomocné motory a poté se ještě zpozdilo oddělení modulu Mercury. Kvůli hmotnosti neodhozených pomocných motorů došlo palivo hlavního motoru o 14 sekund dříve. Maketa lodi Mercury nebyla vybavena únikovým systémem, který byl teprve testován na raketách Little Joe.\n\nMaketa Mercury dosáhla výšky 153 kilometrů a urazila vzdálenost 2292 km. Po vylovení byla pečlivě prozkoumána, aby se určil dopad tepelného působení při vstupu do atmosféry a působení dalších dynamických sil a tlaků. Požadavky NASA byly plně uspokojeny a další naplánovaný let, Big Joe 2 byl zrušen. Kapsle Mercury z letu Big Joe 1 je vystavena v National Air and Space Museum's Garber Facility, Washington D.C.\n\n"}
{"id": "413634", "url": "https://cs.wikipedia.org/wiki?curid=413634", "title": "Žabka (obchod)", "text": "Žabka (obchod)\n\nŽabka je název maloobchodní sítě prodejen, založené v roce 1998 v Polsku. V létě 2007 řetězec koupila společnost \"Penta Investments\", která oznámila záměr expandovat i do České republiky. V únoru 2010 bylo v Čechách a na Moravě provozováno celkem 100 prodejen Žabka. V roce 2011 plánovala do tří let rozšíření na 250 prodejen po celém území ČR.\n\nV Polsku dnes společnost provozovala okolo 2000 prodejen a plánovala expandovat i na Slovensko. Jednotlivé obchody fungují na principu frenčízing, tzn. řídí je podobným způsobem nezávislí provozovatelé.\n\nV únoru 2010 koupila společnost \"Penta Investments\" společnost \"PR Market\", která provozuje na severu Moravy a ve Slezsku obchody \"Koruna\". Společnost tak podle zprávy z roku 2010 měla převzít 45 nových prodejen, kterým však měl zůstat jejich původní název. Ve spojení s Korunou společnost v únoru 2010 plánovala mít na konci roku 2010 v ČR až 200 obchodů. V prosinci 2010 řetězce Žabka koupila společnost Tesco, která však plánovala ponechat prodejnám jejich název.\n\nProdejny mají podobu spíše menší (60–120 m²) samoobsluhy. Nabízejí potraviny, čerstvé pečivo, ovoce, zeleninu, noviny, tabákové výrobky a terminálové služby. Společnost má zpravidla dlouhou otevírací dobu (od 6 do 23 hodin), některé prodejny jsou otevřeny non stop.\n\n"}
{"id": "413638", "url": "https://cs.wikipedia.org/wiki?curid=413638", "title": "Rakety Minotaur", "text": "Rakety Minotaur\n\nMinotaur jsou americké rakety na tuhé pohonné látky, vyvinuté firmou Orbital pro USAF za účelem orbitálních i suborbitálních letů. Technicky jsou kombinací vládou USA dodávaných stupňů raket Minuteman II a prověřenou technologií společnosti Orbital. Navrhované silnější verze počítají s použitím stupňů z raket Peacekeeper.\n\nRaketa Taurus, později přejmenovaná na Minotaur-C, byla první nosnou raketou firmy Orbital vypouštěnou ze země. Byla odvozena od rakety Pegasus vypouštěné z letadla přidáním dalšího stupně na tuhá paliva.\n\nPrvně vzlétl v roce 2000. Jedná se o relativně levný orbitální dopravní systém používaný k vynášení vojenských a universitních satelitů . První a druhý stupeň jsou převzaty a upraveny z vyřazených mezikontinentálních raket Minuteman II a třetí a čtvrtý jsou přímo převzaty z rakety Pegasus XL. Raketa disponuje vylepšenou avionikou známou jako MACH (Modular Avionics Control Hardware) a orbitálním naváděcím systémem. Jde o první použití rakety Minuteman II pro orbitální dopravu.\n\nSlouží jako levný cvičný cíl pro zkoušky protiraketové obrany. Vyrábí se v několika verzích, dvou a třístupňových. Konstrukčně se skládá ze stupňů raket Minuteman II a s avionikou od společnosti Orbital Science. Základní dvoustupňová verze dokáže dopravit až 400 kilogramů do vzdálenosti až 8000 kilometrů. Kromě testů protiraketové obrany může sloužit i pro suborbitální lety různého charakteru.\n\nSlouží stejně jako Minotaur II pro testy protiraketové obrany. První stupeň, Castor 120, je převzat z rakety LGM-118 Peacekeeper.\n\nKonstrukčně vychází z Minotauru III, ale má navíc čtvrtý stupeň z rakety Pegasus XL. Dokáže vynést až 1735 kg na nízkou orbitu Země ve výšce 185 km. První start proběhl v roce 2010.\n\nProzatím nejsilnější pětistupňová varianta. Nosnost na přechodovou dráhu ke geostacionární je 532 kg a na translunární 342 kg. První start proběhl v roce 2013.\n\nPlánovaná verze konstrukčně vycházející z rakety Minotaur IV. Bude mít pět stupňů.\n\n"}
{"id": "413639", "url": "https://cs.wikipedia.org/wiki?curid=413639", "title": "Adriano Balbi", "text": "Adriano Balbi\n\nAdriano Balbi (25. dubna 1782, Benátky – 13. března 1848, Padova), byl italský geograf, statistik a etnograf.\n\nV roce 1808 publikoval svou práci \"Prospetto politico-geografico dello stato attuale del globo\", která mu zaručila místo profesora geografie na univerzitě \"San Michele\" na ostrově Murano v Benátské laguně. V letech 1811—1813 byl profesorem fyziky na \"Lyceum of Fermo at Murano\" ve něstě Fermo. Působil také v Paříži a Portugalsku, kde sbíral materiály pro své práce.\n\n\nJeho syn Eugenio Balbi posmrtně vydal jeho dílo \"Scritti Geografici\" (1841), a své práce \"Gea, ossia la terra\" (1854—1867) a \"Saggio di geografia\" (1868).\n"}
{"id": "413643", "url": "https://cs.wikipedia.org/wiki?curid=413643", "title": "Páskovka keřová", "text": "Páskovka keřová\n\nPáskovka keřová (\"Cepaea hortensis\") je běžný druh suchozemského plže s žlutou či naoranžovělou ulitou s hnědými pruhy. Řadí se do čeledi hlemýžďovití (Helicidae).\n\nVyskytuje se v křovinách, vlhčích listnatých či smíšených lesích, avšak je možné se s ní setkat i na sídlišti či v centru města u zeleně (zahrady, hřbitovy, náspy). Rozšíření zasahuje země střední a západní Evropy, dále i severovýchodní Španělsko, Pyreneje, západní Karpaty, Norsko a Island.\n\nUlita má zploštělý tvar, šířka obústí je většinou o něco málo menší než výška. Vyskytuje se v mnoha barevných variantách. Najít dva shodně zbarvené jedince je téměř nemožné. Ulita má většinou pět podélných „pásků“, které začínají již od středu ulitky (od toho název páskovka). U některých jedinců mohou některé pásky chybět nebo splývat dohromady. Můžeme najít i jedince, kteří jsou zcela bez pásků, nebo je mají spojené, jejichž ulita má pak i nahnědlou či úplně hnědou barvu. Obústí má ale vždy bílé, dalším rozlišovacím znakem je samotný tvar ústí, které je obvykle o něco širší než jeho výška.\n\nNapříklad na severu Čech obývá často společné niky s páskovkou hajní, s kterou se velmi ochotně kříží. Vznikají tak populace hybridů nesoucích znaky obou rodičů, kteří jsou i nadále plodní a kteří se s oběma druhy znovu náhodně mísí.\n"}
{"id": "413648", "url": "https://cs.wikipedia.org/wiki?curid=413648", "title": "Volkswagen Touran", "text": "Volkswagen Touran\n\nVolkswagen Touran je střední pětidveřové MPV, které od roku 2003 vyrábí německá automobilka Volkswagen.\n\nAutomobil Touran je další MPV, které je menší, než souběžně prodávaný model Sharan, ale větší než model Golf Plus. V Japonsku se automobil prodává pod názvem VW Golf Touran. V roce 2007 byl prvním automobilem značky Volkswagen vybavený novým parkovacím asistentem. Ten umí zaparkovat samostatně mezi 2 jiné vozy. V roce 2010 prošel vůz faceliftem a design byl sjednocen s dalšími vozy Volkswagen.\n\nNa autosalonu v Boloni 2006 byl představen Cross Touran. Oproti sériové verzi má oplastování spodní části vozu a o 15 mm vyšší světlou výšku. Po Golfu a Polu je třetím automobilem s přídomkem Cross vyvinutým automobilkou Volkswagen.\n\nAutomobil vyhrál ocenění MPV roku 2005 časopisu What Car?. V testech Euro NCAP získal 5 hvězdiček. Upravený Touran byl také hlavním automobilem jednoho z hrdinů Rychle a Zběsile 3: Tokijská jízda.\n\n\n"}
{"id": "413651", "url": "https://cs.wikipedia.org/wiki?curid=413651", "title": "Simienské hory", "text": "Simienské hory\n\nSimienské hory (někdy též někdy též Semienské hory či Simenské hory, podle různé transkripce z amharštiny do angličtiny) je pohoří v Amharsku, v severní Etiopii. Nejvyšším vrcholem je Ras Dašen, který je současně nejvyšší horou Etiopie a desátou nejvyšší horou Afriky. Jde o jedno z mála míst v Africe, kde pravidelně sněží.\n\nNa části území Simienských hor byl v roce 1969 zřízen Národní park Simienské hory, který je od roku 1978 součástí Světového dědictví UNESCO. \n\nSimienské hory jsou tvořeny náhorními plošinami, které jsou prudce odděleny údolími. Žijí zde stáda dželad a vyskytují se zde vzácní kozorožci walia a vlčci etiopští. Přes svou nadmořskou výšku a drsné podnebí jsou Simienské hory hustě osídleny.\n\n"}
{"id": "413652", "url": "https://cs.wikipedia.org/wiki?curid=413652", "title": "Celestýn III.", "text": "Celestýn III.\n\nCelestýn III. (přibližně 1106 – 8. leden 1198), byl papežem v letech 1191–1198. Původním jménem se jmenoval Hyacint Bobo-Orsini (někdy označován také jako Hyacint Boboni, či Giacinto Bobo). Protože byl pouze jáhnem, muselo se nejdříve přistoupit k jeho ordinaci (vysvěcení). Na začátku svého pontifikátu korunoval Jindřicha VI. Štaufa císařem Svaté říše římské. Byl již pokročilého věku (přes 80 let), přesto dokázal s Jindřichem VI., se kterým po celou dobu své vlády soupeřil, vycházet a nenechal se zastrašit ani ovládnout. Proti Jindřichovi se mimo jiného zastal i anglického krále Richarda I. Lví srdce.\n\nCelestýn III. byl žákem Petra Abélarda, kterého na synodě v Sensu (1140) obhajoval proti Bernardu z Clairvaux. Během svého pontifikátu se potýkal s velmocenskou politikou Jindřicha VI. Štaufa, kterého korunoval císařem. Jindřichova korunovace v Palermu králem Obojí Sicílie (1194) pro Celestýna znamenala velké ohrožení. Jindřich VI. začal připravovat novou křížovou výpravu, ale již roku 1197 zemřel. Více jak devadesátiletý Celestýn III. zemřel necelý půlrok po něm, konkrétně 8. ledna 1198. Před svou smrtí se snažil sám vybrat svého nástupce, což se mu ale přes zuřivý odpor kardinálského sboru nepodařilo. Pohřben byl v Lateránské bazilice.\n\n"}
{"id": "413655", "url": "https://cs.wikipedia.org/wiki?curid=413655", "title": "Řehoř IX.", "text": "Řehoř IX.\n\nŘehoř IX. (původním jménem Hugo ze Segni, též Hugolinus) byl papežem zvolený v roce 1227. Podporoval řeholní řády (cisterciáci, dominikáni, františkáni) a od jeho dob se stalo pravidlem, že biskupové musí pravidelně navštěvovat papeže a informovat ho o své diecézi. Projevoval činnost v oblasti práva. Z jeho iniciativy vzniklé dílo \"Liber Extra\" se stalo základem korpusu kanonického práva.\n\n\nNarodil se v Anagni kolem roku 1145. Pocházel z rodu Conti di Segni. Působil jako vyslanec Inocence III. v Německu, kde navázal přátelské styky s Fridrichem II. Štaufským. Během pontifikátu Honoria III. působil jako papežský vyslanec v severní Itálii, kde se přes svůj pokročilý věk zasloužil o různá příměří mezi znepřátelenými skupinami. Lobboval také ve prospěch františkánského řádu, který byl roku 1223 schválen papežem Honoriem III.\n\nKonkláve jej zvolilo papežem 19. března 1227 a vysvěcen byl o dva dny později. Okamžitě začal císaři Fridrichovi II. připomínat neodkladnou lhůtu pro odjezd křížové výpravy. Při seskupování vojska však nastaly závažné technické problémy, navíc vypukla epidemie, kterou se nakazil sám císař. Přesto vyplul, ale v Otrantu musel zastavit. Ke konečnému uzdravení odjel do lázní v Pozzuoli. Řehoř vyslanému poselstvu neuvěřil, že je císař nemocný, a 29. září ho exkomunikoval. Vydal také encykliku, ve které ho označil za křivopřísežníka, rozmařilce a tyrana. Spory se postupně prohlubovaly, dokonce došlo k malé vzpouře, kdy Frangipanové, spojenci císaře, veřejně vystoupili proti Řehořovi ve svatopetrském chrámu. Pronášeli na papežovu adresu různé urážky a nakonec jej vyhnali z kostela ven.\n\nFridrich II. Štaufský ale nakonec k Jeruzalému vyrazil a dohodl se sultánem odstoupení Jeruzaléma, Betléma a Nazaretu na deset let. Nechal se korunovat jeruzalémským králem a již v roce 1229 byl zpět v Itálii. 23. července 1230 uzavřeli Řehoř a Fridrich smír. O zprostředkování tohoto míru se ve velké míře zasloužil Heřman ze Salzy, velmistr Řádu německých rytířů a významný diplomat. 28. srpna byla Fridrichova klatba zrušena.\n\nCísař ale smír porušil, když útočil na lombardská města. Také vydal nový zákoník pro Sicilské království, který upevňoval královskou vládu na úkor církevního majetku. Proto byl Řehořem podruhé exkomunikován a v roce 1239 na něj uvalil klatbu. To vyvolalo mezi papežem a císařem de facto válku. Obě strany se vzájemně napadaly. Císař byl označen jako \"bestie z Apokalypsy\", papež jako \"velký drak\". Papež byl již značně starý, přesto neustoupil. Když 22. srpna 1241 Řehoř IX. zemřel, udělal Fridrich II. veliké gesto a přestal obléhat Řím. \n\nV roce 1232 ustavil Řehoř IX. inkviziční soudy. Jeho papežská bula z 20. dubna téhož roku je svěřila dominikánům. Dominikánu Raimondu de Penafort svěřil Řehoř úkol, aby shromáždil všechny papežské dekretálie. Tato sbírka, nazvaná \"Liber extra\", později posloužila jako základ pro \"Corpus iuris canonici\" Pia X. a Benedikta XV.\n\nŘehoř IX. svatořečil Františka z Assisi (1228), Antonína z Padovy (1232), Dominika Guzmána (1234) a uherskou princeznu Alžbětu Durynskou (1235). Také vydal dispozici, díky níž bylo svatořečení výhradním právem Svaté stolice.\n\nZaložil řád Milice Ježíše Krista.\n\n\n"}
{"id": "413656", "url": "https://cs.wikipedia.org/wiki?curid=413656", "title": "Kostel svatého Bartoloměje (Pardubice)", "text": "Kostel svatého Bartoloměje (Pardubice)\n\nFarní kostel svatého Bartoloměje v Pardubicích je římskokatolický kostel, který se nachází v těsné blízkosti historického jádra města na rohu náměstí Republiky a Kostelní ulice a představuje jednu z hlavních dominant Pardubic. V 16. století sloužil jako druhé pohřební místo rodu Pernštejnů. Kostel je chráněn jako kulturní památka.\n\nPrvní zmínky o kostele se objevují roku 1295 v bule papeže Bonifáce VIII. Ve svých počátcích chrám sloužil jako sídlo cyriaků, kteří do Pardubic přišli asi roku 1256. Původní poloha kostela a přilehlých budov není zcela určena. Pravděpodobně se nacházel jižně a jihovýchodně od nynějšího sv. Bartoloměje v oblasti zvané Pardubičky. V té době vzniká u sv. Bartoloměje kanonie cyriaků. Fungovala jako opevněný areál kostela, kdy bylo celé místo obklopeno valem a příkopem. Roku 1332 byly celé Pardubičky darovány cyriakům, aby byly později vybudovány další budovy. Vlastnictví se cyriaci vzdali před rokem 1392.\n\nV roce 1421 byl kostel vypálen husity a nebylo o něm zpráv až do počátku 16. století. Po požáru roku 1507 přichází Vilém z Perštejna, který znovu zahajuje stavbu chrámu. Byl budován v pozdně gotickém slohu. Široké trojlodí doplnil presbytář a charakteristická vysoká sedlová střecha, na jejímž hřebeni se již pravděpodobně tyčil sanktusník. Právě koncem 15. století se Pernštejnové řadili mezi nejvýznamnější rody v českých zemích, jejich působení mělo vliv na vývoj celé společnosti a zejména města Pardubic a jeho okolí. Z nevýznamného zemědělského města učinili hlavní sídelní město rodu, s významnými architektonickými příspěvky. Po novém požáru roku 1538 byl kostel drobně přestavěn. V interiéru byla vybudována trojramenná tribuna a opraveno bylo také průčelí a střecha kostela. Ke stávající kruchtě byly přistavěny empory.\n\nV letech 1733–1736 byla k jižní lodi přistavěna kaple sv. Kříže (zvaná též Černá), která byla roku 1912 zbořena. Ve třetí čtvrtině 18. století byla postavena nová kazatelna. Ke konci 18. a začátku 19. století se projevovaly snahy o rozšíření sv. Bartoloměje, ale z finančních a technických důvodů nakonec provedeno nebylo. Rozsáhlá oprava kostela probíhala v letech 1814–1816. Byl vyměněn sanktusník a změnami prošel i interiér. Byl vybudován nový barokní oltář nebo schodiště na tribunu.\n\nNa konci 19. století kostel značně nevyhovoval potřebám města Pardubic, a proto byla nutná rekonstrukce. Až roku 1912 došlo k rozšíření chrámu na západní straně o předsíň. Byla přestavěna sakristie, stavba zbavena omítek a kamenné zdivo vyspárováno a došlo i k nutné výměně dřevěných krovů, vše převážně pod vedením architekta Boži Dvořáka. Mezi další významnější zásahy lze řadit doplnění chybějících vitráží v presbytáři, lodích a v předsíni roku 1925 a rozsáhlejší opravu interiéru v roce 1952.\n\nKostel se skládá ze tří hlavních částí. Je jím presbytář, síňové trojlodí a předsíň. Stavba je orientována na ose východ (presbytář) – západ (předsíň). Presbytář je uzavřen pěti stranami osmiúhelníka se sakristií na severní straně. Novodobá předsíň se nachází před západním průčelím s přilehlou půlkruhovou kaplí na severu. Významnou částí kostela je kamenicky zdobený renesanční portál na severní straně z roku 1519. K portálu vede most přes umělou vodní plochu. Druhý portál se nachází na straně jižní. Výrazným prvkem je horizontální členění štítů římsami. Strmá sedlová střecha je na svých okrajích členěna stínky. Uprostřed střechy se nachází vysoký sanktusník. Celá stavba je zajištěna opěrnými pilíři.\n\nZa vstupem přes západní portál se nachází předsíň, která volně přechází na východ do lodi a na sever do kaple. Ta vychází z kruhového půdorysu a přechází do kupolové klenby. Nachází se zde i zpovědní místnost. Strop předsíně je řešen křížovou klenbou z kamenných žeber, které sbíhají na pilíře podpírající půlkruhové arkády. Velmi podobným způsobem je řešena i hlavní loď. Na západní a jižní stěně jsou umístěny vitráže.\n\nPřechod z předsíně do lodi kostela je doprovázen poloviční křížovou klenbou. Široké síňové trojlodí je zastropeno křížovou žebrovou klenbou, kterou nesou čtyři pilíře. Na styku žeber se nacházejí erby Pernštejnů. Podél žeber se nacházejí charakteristické žluto-černé dekorativní pásy. V lodi se dále nachází kazatelna a tribuna (kruchta) s varhanami a zdobené zábradlí.\n\nTrojramenná tribuna se nachází v bočních lodích a v posledním západním poli. Pod oběma bočními tribunami se nacházejí boční vstupy vedoucí k portálům na severní a jižní straně. Sloužila k provozování duchovní hudby a zpěvu při bohoslužbách a vyjádření nadřazené postavení patrona kostela. Tribunu obklopuje bohatě zdobená zídka s výraznými římsami a figurálními a vegetabilními vzory.\n\nKněžiště (presbytář) je členěn pěti stranami osmiúhelníku, strop řešen křížovou žebrovou klenbou a nachází se tu hlavní oltář sv. Bartoloměje. V levé části kněžiště se nachází pozdně gotický portál do sakristie s malovanou renesanční edikulou. Kněžiště od lodi odděluje vítězný oblouk s nástěnnými malbami andělů.\n\nVýznamným uměleckým dílem sv. Bartoloměje je kalvárie, která vznikla v letech 1736–1737 a umístěna v již zbourané Černé kapli. V jižní lodi, kde býval vstup do Černé kaple, se nachází okno s vitráží od B. Dvořáka, ale také goticky tvarovanou křtitelnicí, nejstarší dochovanou památku kostela z roku 1515, jejímž původním místem byla rovněž Černá kaple a barokní oltář sv. Anny z roku 1721. V severní lodi je umístěn oltář Panny Marie Svatohorské s barokními prvky postavený roku 1735. V hlavní lodi se nachází barokní kazatelna asi z roku 1770. V oblasti kněžiště je oltář, čtecí pult a sedačky pro kněze. Vedle se nachází renesanční náhrobní deska Žofie Těšínské, významné sochařské renesanční dílo z období renesance. Uprostřed presbytáře se nachází tumba Vojtěcha z Pernštejna s figurou v životní velikosti, kde bylo uloženo tělo Vojtěcha roku 1534. Dominantou je hlavní oltář zasvěcený sv. Bartoloměji z roku 1651. Oltář částečně měnil svou podobu až do dnešního spojení barokních a klasicistních prvků.\n\n\n\n"}
{"id": "413659", "url": "https://cs.wikipedia.org/wiki?curid=413659", "title": "Národní park Simienské hory", "text": "Národní park Simienské hory\n\nNárodní park Simienské hory je etiopský národní park, nacházející se na části území Simienských hor v Amharsku, v severní Etiopii. Byl zřízen v roce 1969 a od roku 1978 je součástí Světového dědictví UNESCO.\n\nŽijí zde stáda dželad a vyskytují se zde vzácní kozorožci walia a vlčci etiopští.\n\n"}
{"id": "413660", "url": "https://cs.wikipedia.org/wiki?curid=413660", "title": "JoKP", "text": "JoKP\n\nJoKP je profesionální finský hokejový tým. Byl založen v roce 1953.\n\n\n"}
{"id": "413662", "url": "https://cs.wikipedia.org/wiki?curid=413662", "title": "Pertinax", "text": "Pertinax\n\nSlovo Pertinax má více významů:\n\n"}
{"id": "413666", "url": "https://cs.wikipedia.org/wiki?curid=413666", "title": "Indžera", "text": "Indžera\n\nIndžera (tigrajsky \"እንጀራ\") je tenká placka nakyslé až ostře kyselé chuti. Peče z mouky získané ze semen trávy miličky habešské, zvané v Etiopii \"tef\", na kterou se v Etiopii a Eritreji kladou pokrmy a balí se do ní při jejich konzumaci (v Etiopii i Eritreji se jí pravou rukou). Slouží tak současně jako talíř, příbor a chléb. Indžera je tradiční a každodenní součást etiopské a eritrejské kuchyně.\n\nIndžera se připravuje smísením těsta z miličky habešské s vodou. Takto vzniklá směs se nechá několik dní fermentovat a poté se nalije na pánev, kde se z ní upeče široká, tenká placka.\n"}
{"id": "413668", "url": "https://cs.wikipedia.org/wiki?curid=413668", "title": "Petit", "text": "Petit\n\nPetit označuje v právu závěrečnou část žaloby nebo jiného podání k soudu, v níž navrhovatel (žalobce) navrhuje, jak má soud v dané věci rozhodnout. \n\nPetit není možné bez souhlasu soudu zpětně měnit a je zpravidla formulován jako výrok rozhodnutí, jehož vydání je po soudu požadováno, např. tímto způsobem: \"Žalobce navrhuje, aby soud vydal toto rozhodnutí: „Žalovaný … je povinen žalobci … zaplatit … Kč s úroky z prodlení ve výši … % ročně z částky … Kč od … do zaplacení, a to do 3 dnů od právní moci tohoto rozhodnutí.“\" Pokud soud návrhu plně vyhoví, do svého rozhodnutí tedy požadovaný výrok zcela převezme. Z tohoto důvodu je formulace petitu velmi důležitou okolností, když nejenže vymezuje předmět řízení, za který soud obecně nemůže jít, ale zároveň podmiňuje budoucí vykonatelnost soudního rozhodnutí. I jen částečně neurčitý petit, např. v nekonkretizovaném příslušenství nebo v neurčené lhůtě k plnění, tedy odsuzuje pozdější rozhodnutí k tomu, že je nebude možné exekučně vymoci. V petitu není nutné žádat náhradu nákladů řízení, protože o nich soud rozhodne z úřední povinnosti, většinou však uváděny jsou. \n\n\n"}
{"id": "413669", "url": "https://cs.wikipedia.org/wiki?curid=413669", "title": "SC Riessersee", "text": "SC Riessersee\n\nSC Riessersee (celým názvem: Sportclub Riessersee) je německý sportovní klub, který sídlí v bavorském městě Garmisch-Partenkirchen. Od sezóny 2018/19 působí v Eishockey-Oberlize Süd, třetí německé nejvyšší soutěži ledního hokeje. Klubové barvy jsou modrá a bílá.\n\nZaložen byl v roce 1922. V průběhu své existence zažilo SCR velké úspěchy, ale i pády. V prvním historickém období klub získal na domácí scéně deset mistrovských titulů (poslední v roce 1981). Po těchto úspěších zažila celá organizace strmý pád z elitní ligové společnosti. Zažila dokonce dvojí vyhlášení insolvence (v letech 2002 a 2004) a to z důvodu neschopnosti splácet své závazky vůči věřitelům. Své domácí zápasy odehrává v Olympia-Eissport-Zentrum s kapacitou 6 929 diváků.\n\nMimo oddíl ledního hokeje má sportovní klub i jiné oddíly, mj. oddíl curlingu a bobů.\n\n\nZdroj: \n\n\nZdroj: \n\n\n\n"}
{"id": "413670", "url": "https://cs.wikipedia.org/wiki?curid=413670", "title": "Mogun-Tajga", "text": "Mogun-Tajga\n\nMogun-Tajga (rusky \"Монгу́н-Тайга́\", tuvinsky \"Мөңгүн-Тайга\", což v překladu do češtiny znamená \"Stříbrná hora\") je horský masiv v Tuvě, v Ruské federaci. Jsou součástí horského pásma Sajan. Nachází se zde Mogun-Mengi-Chajyrakan, nejvyšší hora Tuvy a celé východní Sibiře, vysoká 3976,9 m n. m.\n\nPřibližně 44 km² Mogun-Tajgy je pod ledovcem. Na severních svazích masivu jsou horské tundry, na jižních vysokohorské stepi.\n"}
{"id": "413672", "url": "https://cs.wikipedia.org/wiki?curid=413672", "title": "Platební rozkaz", "text": "Platební rozkaz\n\nPlatební rozkaz je rozhodnutí ve zkráceném soudním řízení a vydává se pouze v případě, je-li v žalobě uplatněno právo na zaplacení peněžité částky a vyplývá-li uplatněné právo ze skutečností uvedených žalobcem.\n\nSoud může vydat platební rozkaz i bez výslovné žádosti žalobce a bez slyšení žalovaného. Platební rozkaz nelze vydat, není-li znám pobyt žalovaného nebo má-li být platební rozkaz doručen žalovanému do ciziny. Platební rozkaz je třeba doručit všem žalovaným do vlastních rukou, náhradní doručení je vyloučeno.\n\nV platebním rozkazu soud žalovanému uloží, aby do 15 dnů od doručení platebního rozkazu zaplatil žalobci uplatněnou pohledávku a náklady řízení, nebo aby v téže lhůtě podal tzv. odpor. Odpor se podává u soudu, který platební rozkaz vydal, a v takovém případě se tím platební rozkaz automaticky zruší a soud nařídí ve věci jednání. Stejně tak nařídí jednání, nelze-li platební rozkaz vydat nebo nezdaří-li se platební rozkaz žalovanému doručit.\n\nPokud nebyl ve lhůtě podán odpor, platební rozkaz získá účinky pravomocného rozsudku.\n\nElektronický platební rozkaz je shodný s klasickým platebním rozkazem, ale žalované plnění nesmí přesahovat 1 milion Kč a návrh na jeho vydání se podává na elektronickém formuláři (soubor ve formátu PDF, který lze otevřít pouze v programu Adobe Reader) se zaručeným elektronickým podpisem. Obsah elektronického formuláře je po vyplnění zaslán přímo do centrální podatelny Ministerstva spravedlnosti ČR. Vyplněný elektronický formulář není možné zaslat emailem či datovou zprávou přímo příslušnému soudu, neboť v takovém případě by byl posuzován jako návrh na vydání klasického platebního rozkazu. \n\nPokud adresát nemá datovou schránku, zasílá soud repliku originálu elektronicky provozovateli hybridní pošty. Pošta soudní písemnost automaticky vytiskne, doručí adresátovi a nechá podepsat doručenku. Podepsané doručenky pošta naskenuje a vrátí soudu v elektronické podobě. Adresát má možnost ověřit pravost písemnosti pomocí speciální aplikace Min. spravedlnosti (infodokument.justice.cz). Využití hybridní pošty je legalizováno vyhláškou Ministerstva spravedlnosti č. 37/1992 Sb., o jednacím řádu pro okresní a krajské soudy.\n\nSoudní poplatek u elektronického platebního rozkazu je nižší než u standardního platebního rozkazu (např. 400 Kč místo 1.000 Kč u žalované částky do 10.000 Kč včetně). Centrální elektronický platební rozkaz pro Ministerstvo spravedlnosti dodala firma CCA Group v letech 2012-13.\n\nEvropský platební rozkaz je téměř celoevropsky sjednocené soudní rozhodnutí ve zkráceném řízení a bylo zavedeno nařízením EU. Vydat ho lze pouze v přeshraničních případech, které se týkají soukromoprávních věcí (mimo majetkových práv vyplývajících z manželských vztahů, závětí a dědictví, insolvenčních řízení, sociálního zabezpečení a nároků z mimosmluvních závazků, pokud nejsou předmětem dohody mezi stranami nebo nedošlo k uznání dluhu, nebo se nevztahují na peněžité pohledávky ze spoluvlastnictví). Aplikuje se ve všech členských státech EU, kromě Dánska.\n\nNávrh na jeho vydání se podává na standardizovaném formuláři a soud pouze posuzuje, zda má všechny náležitosti a zda se jeví opodstatněným. Pokud tomu tak není, návrh odmítne, jinak platební rozkaz také na standardizovaném formuláři vydá. V evropském platebním rozkazu bude žalovaný poučen, že má možnost buď žalobci částku uvedenou v rozkazu zaplatit, nebo rozkaz do 30 dnů od doručení napadnout podáním tzv. odporu. Je také nutné ho doručit všem účastníkům řízení do vlastních rukou. Je-li podán včasný odpor, soud pokračuje v klasickém civilním řízení, jinak vydaný platební rozkaz prohlásí za vykonatelný. Poté lze evropský platební rozkaz přezkoumat již jen ve výjimečných případech.\n\nSměnečný nebo šekový platební rozkaz vydá krajský soud, je-li mu v prvopise předložena nesplacená směnka (šek), o jejichž pravosti není důvodu pochybovat. I tento platební rozkaz je třeba doručit všem žalovaným do vlastních rukou.\n\nV tomto druhu platebního rozkazu soud žalovanému uloží, aby do 15 dnů od jeho doručení zaplatil žalobci uplatněnou pohledávku a náklady řízení, nebo aby v téže lhůtě podal tzv. námitky. Námitky musí obsahovat vše, co je proti platebnímu rozkazu namítáno a podávají se u soudu, který jej vydal. V případě včasných námitek soud ve věci nařídí jednání a v něm rozhodne, zda směnečný nebo šekový platební rozkaz ponechá v platnosti, nebo jej zruší.\n\nPokud nebyly podány včasné námitky, směnečný nebo šekový platební rozkaz získá účinky pravomocného rozsudku.\n\nPlatební rozkaz se objevuje už v roce 1873, kdy byl zaveden jako tzv. \"rozkaz k placení\". Jeho zákonná úprava byla velmi podobná, vydávaly je bez nařízení jednání okresní soudy, ale jen tehdy, pokud bylo známo bydliště dlužníka, bylo nutné je dlužníkovi doručit do vlastních rukou a bylo mu v něm uloženo, aby buď do 14 dnů zaplatil žalovanou částku, nebo aby podal odpor. Podaným odporem, který nemusel obsahovat odůvodnění, byl rozkaz k placení zbaven své další vykonatelnosti. Rozdílné bylo naopak to, že šlo takto žalovat pouze částky, jejichž jistina nepřesahovala 200 zlatých a pokud do půl roku od jejich vydání a nezaplacení nebyl podán návrh na exekuci, také ho už nešlo dále nuceně vykonat.\n\n\n"}
{"id": "413676", "url": "https://cs.wikipedia.org/wiki?curid=413676", "title": "EC Bad Nauheim", "text": "EC Bad Nauheim\n\nEC Bad Nauheim (celým názvem: Eishockeyclub Bad Nauheim) je německý klub ledního hokeje, který sídlí v hesenském městě Bad Nauheim. Od sezóny 2013/14 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou červená a černá.\n\nZaložen byl v roce 1946 americkým plukovníkem Paulem Rutherfordem Knightem, jehož jednotka po válce operovala na území města. Mužstvo bylo složeno z hokejistů Rastenburgeru SV, jenž měl sídlo ve Východním Prusku a po válce byly obyvatelé města vysídlení do Hesenska. V pozdějších letech byla po plukovníku Knightovi pojmenována domácí hala v Bad Nauheimu. Svůj současný název nese ECBN od roku 2013.\n\nSvé domácí zápasy odehrává v Colonel-Knight-Stadionu s kapacitou 4 500 diváků.\n\nHrál zde např. Ivan Guryča (1973–1978) a Jaromír Hudec (1968-1969). Trenérsky zde působili mj. Zdeněk Marek (v sezoně 1949/50), Josef Maleček (1952/53), Vladimír Čechura (1968/69, 1969/70, 1979/80 a 1981/82), Ladislav Olejník (1972/73, 1973/74 – 3. místo, 1974/75, 1975/76, 1976/77 a 1977/78), Jaroslav Walter (1980/81), Marian Hurtík (1985/86 a 2000/01), Ivan Guryča (1989/90), Rudolf Šindelář (1992/93), Erich Kühnhackl (1997/98) a Miroslav Berek (1998/99).\n\nZdroj: \n\n\n\nZdroj: \n\n\n\nZdroj: \n\n\n"}
{"id": "413680", "url": "https://cs.wikipedia.org/wiki?curid=413680", "title": "Opatrovnictví", "text": "Opatrovnictví\n\nOpatrovnictví (zastarale kuratela z lat. \"curator\", opatrovník) je jednou z forem zastoupení, kdy je soudem \"opatrovanci\" jmenován \"opatrovník\", aby hájil jeho zájmy. Opatrovník může být určen jak pro obecné zastupování, tak i pro jedno konkrétní řízení. O ustanovení opatrovníka rozhoduje pouze soud.\nPrávní institut opatrovnictví představuje ochranný prostředek pro osoby, které jsou považovány za neschopné spravovat své osobní záležitosti, a to například v důsledku neznámého pobytu, duševního onemocnění, mentálního postižení, degenerativního onemocnění nebo těžkého tělesného či smyslového postižení. Soud může opatrovníka jmenovat rovněž v situacích, kdy to vyžaduje veřejný zájem. \n\nJiž římské právo poskytovalo osobám neschopným samostatně jednat pomoc ve dvou formách, a to poručenství (\"tutela\") a opatrovnictví (\"cura\"). Ovšem zatímco poručenství mívalo jen dvě podoby, nad nedospělci nebo nad ženami, institut opatrovnictví mohl být uplatněn ve více případech. Podle zákona dvanácti desek bylo možné chránit duševně nemocné (\"cura furiosi\") a marnotratníky (\"cura prodigi\"), pokud rozhazovali dědictví po předcích nebo hrozila-li jejich rodině bída. Kurátor ve své funkci končil ve chvíli, kdy důvod pro jeho jmenování pominul, jestliže ale měl šílený pouze „světlé okamžiky“ (\"intervalla delucida\"), opatrovnictví trvalo dále. Později přibylo např. také opatrovnictví nad tělesně postiženými (\"cura debilium\"), opatrovnictví těhotné ženy (\"cura ventris\"), kde však šlo o ochranu majetkových zájmů nascitura, a pro jediné právní jednání u nezletilých (\"cura ad actum\"). Plaetoriovým zákonem byl ještě zavedeno obecné opatrovnictví nedospělých (\"cura minorum\"), pokud o ně nezletilý sám požádal. Podobně jako v případě poručenství kurátor spravoval majetek nedospělce, nutný souhlas k jeho právnímu jednání ovšem mohl dát jakoukoli formou, předem nebo dodatečně.\n\nNa mezinárodní úrovni se podporou osob s duševní poruchou zabývá Úmluva OSN o právech osob se zdravotním postižením (přijata 13. prosince 2006, vstoupila v platnost 3. května 2008 a pro ČR pak 28. října 2009). Přijetím úmluvy se smluvní státy včetně České republiky zavazují „přijmout veškerá odpovídající legislativní, administrativní a jiná opatření pro provádění práv uznaných v této úmluvě.“ Úmluva má na základě článku 10 Ústavy ČR aplikační přednost před českými zákony.\n\nÚstavněprávní normy mající význam pro opatrovnictví obsahuje Listina základních práv a svobod ČR. Článek 1 stanoví: „Lidé jsou svobodní a rovní v důstojnosti i v právech. Základní práva a svobody jsou nezadatelné, nezcizitelné, nepromlčitelné a nezrušitelné.“ Článek 3 odst. 3 uvádí: „Nikomu nesmí být způsobena újma na právech pro uplatňování jeho základních práv a svobod.“ Článek 10 odst. 1 pak stanoví: „Každý má právo, aby byla zachována jeho lidská důstojnost, osobní čest, dobrá pověst a chráněno jeho jméno.“\n\nDo 31. prosince 2013 upravoval opatrovnictví zákon č. 40/1964 Sb., občanský zákoník, a to zejména v souvislosti se způsobilostí k právním úkonům (zbavení, omezení nebo vrácení) a pokud jde o hmotněprávní opatrovnictví (§ 26 až 30). Občanský zákoník z roku 1964 byl od 1. ledna 2014 nahrazen zákonem č. 89/2012 Sb., občanský zákoník (nový občanský zákoník). Nový občanský zákoník upravuje na rozdíl od zákona č. 40/1964 Sb. podrobněji institut omezení svéprávnosti a opatrovnictví člověka. Opatrovnictví má sledovat ochranu zájmů opatrovance a naplňování jeho práv. Nový občanský zákoník podrobněji upravuje i práva člověka převzatého do zdravotnického zařízení bez jeho souhlasu.\n\nZákon č. 99/1963 Sb., občanský soudní řád, upravuje v § 29 ustanovení opatrovníka fyzické osobě, právnické osobě, neznámým dědicům zůstavitele, osobám neznámého pobytu a neznámým osobám. Advokát může být jmenován opatrovníkem, jestliže jim nemůže být jmenována osoba blízká nebo jiná vhodná osoba.\n\nZákon č. 292/2013, Sb., o zvláštních řízeních soudních upravuje jmenování opatrovníka dědice, zvláštního opatrovníka a opatrovníka ve zvláštních případech.\n\nJestliže nebude možné využít podpůrných opatření při narušení schopnosti zletilého právně jednat (předběžné prohlášení, nápomoc při rozhodování, zastoupení členem domácnosti), pak může soud, je-li to v zájmu člověka trpícího duševní poruchou, jež není pouze přechodná, rozhodnout o omezení jeho svéprávnosti. Rozhodnutí o omezení svéprávnosti nezbavuje člověka práva jednat v běžných záležitostech každodenního života, jako je například nákup potravin v obchodě. Pokud bude jednat opatrovanec samostatně, ačkoliv nemohl jednat bez opatrovníka, lze jeho jednání prohlásit za neplatné. A pokud jednal opatrovanec samostatně, i když nemohl, považuje se jeho jednání za platné pouze tehdy, pokud jej dodatečně schválil opatrovník a nebo sám jednající, pokud nabyl svéprávnosti. Soud při výběru opatrovníka přihlédne k přáním opatrovance, k jeho potřebám a blízkým osobám, které sledují jeho prospěch. Opatrovnictví je vykonáváno zadarmo; pouze pokud má opatrovník povinnost spravovat opatrovanci jmění, lze mu přiznat odměnu, o jejíž výši rozhodne soud.\n\nSoud jmenuje opatrovníka člověku v případě, je-li to potřeba k ochraně jeho zájmů nebo vyžaduje-li to veřejný zájem. Jde zejména o osobu omezenou ve svéprávnosti; o kom není známo, kde pobývá; neznámému člověku zúčastněnému při určitém právním jednání; nebo tomu, jehož zdravotní stav mu působí obtíže při správě jmění nebo hájení práv. Soud jmenuje opatrovníkem osobu, kterou navrhl opatrovanec. Není-li to možné, jmenuje soud opatrovníkem zpravidla příbuzného nebo jinou osobu opatrovanci blízkou, která osvědčí o opatrovance dlouhodobý a vážný zájem a schopnost projevovat jej i do budoucna. Není-li možné ani to, jmenuje soud opatrovníkem jinou osobu, která splňuje podmínky pro to, aby se stala opatrovníkem, nebo \"veřejného opatrovníka\" (zejména obec). Opatrovník musí dbát zájmů a vůle opatrovance, jedná zpravidla společně s ním. \n\nSoud jmenuje opatrovníka právnické osobě, která to potřebuje, aby mohly být spravovány její záležitosti nebo aby mohla být hájena její práva. Opatrovníkem právnické osoby může soud jmenovat jen osobu, která splňuje podmínky stanovené pro způsobilost být členem statutárního orgánu. Přestane-li opatrovník tyto podmínky splňovat, oznámí to soudu bez zbytečného odkladu. Dozví-li se soud, že opatrovník uvedené podmínky nesplňuje, nahradí ho bez zbytečného odkladu novým opatrovníkem.\n\nSoud jmenuje dítěti opatrovníka, hrozí-li střet zájmů dítěte na straně jedné a jiné osoby na straně druhé, nehájí-li zákonný zástupce dostatečně zájmy dítěte, nebo je-li toho v zájmu dítěte zapotřebí z jiného důvodu, anebo stanoví-li tak zákon. Jmenovaný opatrovník má právo podat návrh na zahájení řízení vždy, je-li z hlediska zájmu dítěte zapotřebí, aby soud nebo jiný orgán veřejné moci v záležitosti dítěte rozhodl. Pro opatrovnictví dítěte, opatrovníka a opatrovance platí ustanovení o poručenství, poručníkovi a poručenci přiměřeně. Pokud je to možné, tak opatrovník dříve než bude zastupovat dítě v právním jednání, ke kterému byl jmenován, zjistí stanovisko rodiče, popřípadě poručníka i stanovisko dítěte a dalších osob.\n\nOpatrovník pro správu jmění dítěte má v soudním rozhodnutí o jmenování vymezen rozsah jmění, které bude spravovat a jakým způsobem má s jednotlivými částmi jmění nakládat, popřípadě, jaký způsob nakládání se mu zakazuje. Opatrovník postupuje při výkonu své funkce s péčí řádného hospodáře a nesmí podstupovat nepřiměřená rizika při správě jmění. Při plnění správy jmění odpovídá za řádné plnění své funkce soudu a je pod stálým dozorem. Při správě jmění má opatrovník právo si odečíst z výnosu jmění dítěte potřebné náklady související se správou jeho jmění. Pokud nestačí výnos, může soud rozhodnout, že náklady budou hrazeny z majetku dítěte a dále má právo na přiměřenou odměnu z výnosu jmění dítěte, kterou opět určí soud s ohledem na povahu výnosu jmění dítěte.\n\nUstanovení opatrovníka pro správní řízení se věnuje správní řád, který uvádí v § 32 situace, kdy je účastníkovi řízení jmenován opatrovník. Jedná se zejména o osoby, které nemají zákonného zástupce nebo je nemůže zákonný zástupce zastupovat dle zvláštního zákona; právnické osoby, které nemají orgán způsobilý za ně jednat; osoby neznámého pobytu nebo sídla; osoby jimž se prokazatelně nedaří doručovat; osoby zvláště těžce zdravotně postižené, kterým jejich zdravotní omezení brání samostatně jednat v jejich řízení. Opatrovníka ustanovuje správní orgán usnesením a oznamuje to pouze osobě, která byla opatrovníkem ustanovena, nebo i opatrovanci, který je schopen vnímat obsah usnesení.\n\nFyzická osoba může být zastoupena také jen v jednom konkrétním sporném soudním řízení, v němž vznikne z důvodu nebezpečí z prodlení potřeba ustanovit \"procesního opatrovníka\", protože jako účastník nemůže před soudem sama jednat a nemůže za ni jednat ani zákonný zástupce. Je tomu tak především tehdy, není-li pobyt účastníka i přes šetření soudu znám, pokud se mu nepodařilo doručit na známou adresu v cizině, jestliže byl stižen duševní poruchou nebo se z jiných zdravotních důvodů nemůže nikoliv jen po přechodnou dobu účastnit řízení, případně když není schopen srozumitelně se vyjadřovat. Soud opatrovníkem jmenuje zpravidla osobu blízkou, případně jinou vhodnou osobu; jestliže existuje předběžné prohlášení, jmenuje osobu v něm uvedenou. V nutných případech lze jmenovat i advokáta. Podobně je jmenován procesní opatrovník také právnické osobě, pokud nemá řádně ustanoven statutární orgán, takže tu není osoba oprávněná za ni jednat, nebo je sporné, kdo takto oprávněnou osobou je. Takto ustanovený zástupce má pak stejné postavení jako zástupce na základě procesní plné moci a v zájmu řádného pokračování řízení jedná za účastníka, činí za něj všechny potřebné procesní úkony. Nerozhodne-li soud jinak, vztahuje se procesní opatrovnictví na řízení před soudem prvního stupně, odvolacím soudem i soudem dovolacím.\n\nOpatrovníka dědice jmenuje soud pro řízení o pozůstalosti tehdy, pokud dědic nemůže samostatně jednat před soudem a nemá zákonného zástupce nebo opatrovníka nebo nebylo-li dosud přijato v příslušném řízení ve věcech opatrovnictví člověka nebo opatrovnictví právnické osoby odpovídající opatření.\n\nZvláštního opatrovníka jmenuje soud u dědice, u kterého by mohlo dojít ke střetu zájmů mezi zákonným zástupcem nebo opatrovníkem a nebo mezi více dědici zastoupenými stejným zákonným zástupcem nebo opatrovníkem.\n\nSoud usnesením jmenuje pro řízení o pozůstalosti opatrovníka dědici, který je osobou neznámou nebo není znám jeho pobyt nebo jemuž se nepodařilo doručit na známou adresu jeho bydliště nebo místa, kde se zdržuje, nebo kterému se nepodařilo doručit na adresu jeho sídla.\n\nSoud jmenuje opatrovníka v případě, kdy hrozí střet zájmů zákonného zástupce nebo opatrovníka se zájmem zastoupeného nebo může-li dojít ke kolizi zájmu těch osob, které jsou zastoupené týmž zákonným zástupcem nebo opatrovníkem.\n\nNezletilému osvojenci, který není plně svéprávný, soud jmenuje opatrovníka, kterým je zpravidla orgán sociálně-právní ochrany dětí.\n\nMezi povinnosti opatrovníka, který nebyl ustanoven jen pro jedno řízení, patří zejména:\n"}
{"id": "413684", "url": "https://cs.wikipedia.org/wiki?curid=413684", "title": "Kölner EK", "text": "Kölner EK\n\nKölner EK (celým názvem: Kölner Eisklub) je německý sportovní klub, který sídlí v Kolíně nad Rýnem ve spolkové zemi Severní Porýní-Vestfálsko. Založen byl v roce 1936. Oddíl ledního hokeje byl založen v témže roce. Největším úspěchem oddílu pak byla jednoroční účast v Eishockey-Bundeslize, tehdejší německé nejvyšší soutěži v ledním hokeji. Oddíl zanikl v roce 1972 po jeho vystoupení z mateřského klubu a založení nové organizace Kölner Eishockeyclub. Klubové barvy jsou červená, modrá a bílá.\n\nMimo zaniklý oddíl ledního hokeje má / měl sportovní klub i jiné oddíly, mj. oddíl krasobruslení, tanců na ledě, sledge hokeje, curlingu a rychlobruslení.\n\nZdroj: \n\n\n\n"}
{"id": "413689", "url": "https://cs.wikipedia.org/wiki?curid=413689", "title": "Pertinax (materiál)", "text": "Pertinax (materiál)\n\nPertinax, Kartit je izolační a konstrukční materiál používaný v elektrotechnice. Jedná se o papír jako výztuž a fenolformaldehydovou pryskyřici jako pojivo. Pertinax má hnědočervenou barvu. Jeho relativní permitivita ε je 4,4 až 5,5.\n\nPro Pertinax se používají ještě názvy: \"textit, kartit\" neboli \"tvrzený papír\". Textit je verze s vrstvenou tkaninou jako nosičem, má větší pevnost než kartit, a jasně znatelný vzor tkaniny.\n\nPertinax se obvykle vyrábí ve formě desek, tyčí nebo trubek. Díky jeho mechanickým vlastnostem je ho možné bez problémů vrtat, řezat, brousit a frézovat.\n\nPoužívá se jako deska, na níž jsou upevněny součástky, jako izolační vrstva nebo ve formě různých izolačních dílů elektrických zařízení. Pro jeho snadnou dostupnost, nízkou cenu a dobré mechanické vlastnosti se Pertinax používá i v jiných oblastech mimo elektrotechniku, například v modelářství jako konstrukční materiál. Má velmi dobré mechanické a kluzné vlastnosti, tlumí nárazy. Používá se na výrobu kluzných ložisek, větších ozubených kol, kladek, kluzných částí strojů a zařízení, tlumících částí, skříňových částí, pák, táhel, ochranných kotoučů, podložek, obložení kluzných částí lisů, těžkých hoblovacích strojů, rámových pil. Představuje konstrukční materiál při stavbě strojů pracujících v agresivním prostředí. Pro svou vysokou \"kluznost\" a relativně malé opotřebování je hojně užíván jako oběžné kolo v méně rychlostně (tepelně) namáhaných šnekových převodovkách\n\nNázev tohoto materiálu byl zpopularizován v závěrečné scéně komediálního filmu Jáchyme, hoď ho do stroje, kde byl hlavní postavě Koudelkovi jako odškodné předán automobil s „pertinaxovým karburátorem“.\n\n"}
{"id": "413709", "url": "https://cs.wikipedia.org/wiki?curid=413709", "title": "Daniel Tarczal", "text": "Daniel Tarczal\n\nDaniel Tarczal (* 22. březen 1985, Beroun, Československo) je český fotbalový záložník momentálně působící v druholigovém týmu FC Sellier & Bellot Vlašim.\n\nS fotbalem začínal v domovském Berouně. V roce 2004 přešel do Marily Příbram a v základní sestavě nastoupil třikrát. První góly vstřelil ve druhé lize.\n\n10. srpna 2013 se jednou vstřelenou brankou podílel na obratu na konečných 2:1 proti celku FC Zbrojovka Brno, pro Příbram šlo o první ligové vítězství v sezóně 2013/14.\n\n"}
{"id": "413717", "url": "https://cs.wikipedia.org/wiki?curid=413717", "title": "Lukáš Pleško", "text": "Lukáš Pleško\n\nLukáš Pleško (* 21. květen 1977, Plzeň) je český fotbalový obránce. Jeho otcem je bývalý ligový fotbalista Plzně Zdeněk Pleško.\n\nS fotbalem začínal v ČSAD Plzeň. V roce 1993 začal hrát v 1. FC Plzeň kde strávil 3 roky. Pak přestoupil do konkurenční Viktorie kde působil do roku 2001, kdy přestoupil do FK Chmel Blšany. V roce 2005 přestoupil do 1. FK Příbram.\n\n"}
{"id": "413720", "url": "https://cs.wikipedia.org/wiki?curid=413720", "title": "Coulombův zákon", "text": "Coulombův zákon\n\nCoulombův zákon je fyzikální zákon popisující síly, které působí mezi elektricky nabitými částicemi. Francouzský fyzik Charles-Augustin de Coulomb jej publikoval v roce 1785 a položil tak základy elektrostatiky.\n\nVelikost elektrické síly, kterou na sebe působí dvě tělesa s elektrickým nábojem, je přímo úměrná velikosti nábojů \"Q\", \"Q\" a nepřímo úměrná druhé mocnině jejich vzdálenosti \"r\".\n\nEkvivalentní s Coulombovým zákonem je Gaussův zákon elektrostatiky.\n\nS použitím principu superpozice lze Coulombův zákon pro bodový náboj \"q\" v místě r v poli \"N\" bodových nábojů \"Q\" zapsat vektorovým vztahem\n\n"}
{"id": "413723", "url": "https://cs.wikipedia.org/wiki?curid=413723", "title": "Plán (rozcestník)", "text": "Plán (rozcestník)\n\nPlán může být:\n\n\n\n\n\n\n\n\n\n\n"}
{"id": "413724", "url": "https://cs.wikipedia.org/wiki?curid=413724", "title": "Planckova energie", "text": "Planckova energie\n\nVe fyzice je Planckova energie, označovaná jako , jednotkou energie v systému přirozených jednotek, známých jako Planckovy jednotky.\n\nkde je rychlost světla ve vakuu, je redukovaná Planckova konstanta, je gravitační konstanta. je \"odvozená\", nikoli \"základní\" Planckova jednotka.\n\nEkvivalentní definice:\nkde je Planckův čas.\n\nTaké:\nkde je Planckova hmotnost.\n\nUltra energetické kosmické záření pozorováné v roce 1991 mělo energii 50 joulů, což odpovídá asi 2,5×10 . Většina Planckových jednotek je neuvěřitelně malých a tudíž nezávislých na \"makroskopických\" jevech (nebo fantasticky velkých, jako v případě Planckovy teploty). Energie 1 , je naproti tomu makroskopická, přibližně se rovná energii uložené v nádrži automobilu (57,2 L benzinu na 34,2 MJ/L chemické energie).\n\nPlanckovy jednotky jsou navrženy tak, aby normalizovaly fyzikální konstanty , a na 1. Proto v rámci Planckových jednotek vypočítáme ekvivalenci hmoty a energie zjednodušenou na , tak že Planckova energie a hmotnost jsou číselně totožné. V rovnicích obecné relativity se často násobí 8π. Proto práce v částicové fyzice a fyzikální kosmologii často normalizují rovno 1. Tato normalizace rezultuje v redukované Planckově energii, definované jako:\n"}
{"id": "413725", "url": "https://cs.wikipedia.org/wiki?curid=413725", "title": "Zdeněk Šmejkal", "text": "Zdeněk Šmejkal\n\nZdeněk Šmejkal (*29. červen 1988, Český Brod, Československo) je český fotbalový obránce momentálně působící v českém prvoligovém týmu 1. FK Příbram.\n\nS fotbalem začínal v klubu AC Sparta Praha, kde prošel všemi mládežnickými celky a v roce 2007 se dočkal i prvoligové premiéry v dresu FC Viktoria Plzeň, kam přešel. V dané sezoně odehrál 11 utkání, vstřelil v nich i premiérovou branku. V létě 2008 šel na hostování do Příbrami a v létě 2010 přestoupil do Baníku Ostrava. Do Příbrami se vrátil v létě 2012.\n\nZdeněk Šmejkal nastoupil za některé mládežnické výběry České republiky. Bilance:\n\nGóly Zdeňka Šmejkala v české reprezentaci do 21 let\n"}
{"id": "413726", "url": "https://cs.wikipedia.org/wiki?curid=413726", "title": "Dielektrikum", "text": "Dielektrikum\n\nDielektrikum je látka (většinou izolant), která má schopnost polarizace (tedy být polarizována). Izolanty jsou podmnožinou dielektrik, každý izolant je dielektrikem, nikoli však každé dielektrikum izolantem.\n\nVložením izolantu do elektrického pole nastává jev, který se nazývá polarizace dielektrika. Při polarizaci se z atomů nebo molekul dielektrika (\"nepolární\" dielektrikum) působením přitažlivé a odpudivé elektrické síly stanou elektrické dipóly – dojde k \"nesymetrickému\" rozložení částic s elektrickým nábojem uvnitř atomů nebo molekul (blíž k jedné straně elektrony, blíž ke druhé straně jádro atomu). Taková polarizace se nazývá atomová polarizace. Některé látky (\"polární\" dielektrika, např. voda) obsahují elektrické dipóly i bez působení vnějšího elektrického pole. Jejich směr je ale chaotický a při polarizaci dojde pouze k uspořádání dipólů do jednoho směru. Taková polarizace se nazývá orientační polarizace.\n\nVšechny elektrické dipóly mají při polarizaci stejnou polaritu opačnou k polaritě vnějšího elektrického pole. Tím se velikost vnějšího elektrického pole zmenšuje. Poměr intenzity \"E\" vnějšího elektrického pole k intenzitě výsledného elektrického pole \"E\" udává relativní permitivita dielektrika \"ε\":\n\nVe slabých polích jsou příčinou vzniku volných nosičů nábojů cizí atomy nebo příměsi které disociují. Vodivost ve slabých polích má iontový charakter.\n\nElektrony se pohybují a naráží na neutrální částice (nárazová ionizace), které ionizují. Při velkém počtu částic může dojít k elektrickému průrazu izolantu, tzn., že izolant přestane být izolantem a stává se součástí vodiče.\n\nPůsobením silného elektrického pole může dojít k průrazu dielektrika, tzn., že uvnitř dielektrika se vytvoří vodivé spojení, kterým může procházet elektrický proud. Po dráze elektrického proudu se díky velké elektrické síle vytrhují elektrony z atomů nebo molekul. Může dojít k trvalému nebo k dočasnému poškození dielektrika.\n\nVelikost maximálního elektrického pole, při němž ještě nedojde k průrazu, se nazývá dielektrická pevnost a závisí na velikosti ionizační práce, potřebné k ionizaci (uvolnění elektronu z atomu). Možnost průrazu též charakterizuje průrazné napětí, které udává nejmenší velikost napětí, které způsobí průraz při dané tloušťce dielektrika.\n\nHodnoty dielektrické pevnosti \"E\" pro některá dielektrika:\n\nPři působení proměnného elektrického pole na dielektrikum (kondenzátor) se část elektrické energie přemění v teplo, kterým se dielektrikum ohřívá.\nDielektrickou ztrátu si lze představit z jednoduchého modelu. Pokud máme ideální kondenzátor bez ztrát elektrické energie, pak proud předbíhá napětí v kondenzátoru o φ = 90° (střídavé napětí). V případě reálného kondenzátoru je ale posun proudu vůči napětí menší než φ < 90°, což je způsobeno tím, že část elektrické energie se přeměnila na teplo. A tato energie je dána zbytkem úhlu do 90°, tedy \"ztrátový úhel\" = 90° minus \"φ (reálného kondenzátoru)\". Tangens tohoto úhlu odpovídá dielektrické ztrátě.\n\nElektrické izolanty se používají především k \"izolaci\" elektrických vodičů (kabelů), k oddělení vodivých částí spotřebičů, ke zvýšení kapacity kondenzátorů.\n\n\n\n"}
{"id": "413728", "url": "https://cs.wikipedia.org/wiki?curid=413728", "title": "Mičurin", "text": "Mičurin\n\nVýraz Mičurin může být:\n\n\nnebo odvozeně\n"}
{"id": "413729", "url": "https://cs.wikipedia.org/wiki?curid=413729", "title": "Kondoma", "text": "Kondoma\n\nKondoma ( ) je řeka v Kemerovské oblasti v Rusku. Je 392 km dlouhá. Povodí má rozlohu 8 270 km².\n\nPramení na horském hřbetě Bijskaja Griva. Na dolním toku teče přes Kuzněckou kotlinu. Ústí zleva do Tomi (povodí Obu) na 585 říčním kilometru.\n\nZdrojem vody jsou převážně sněhové srážky. Průměrný roční průtok vody ve vzdálenosti 73 km od ústí činí 130 m³/s. Zamrzá na konci října až v listopadu a rozmrzá na konci dubna až v květnu.\n\nJe splavná pro vodáky. Na řece leží města Taštagol, Kaltan, Osinniki a v ústí Novokuzněck.\n"}
{"id": "413733", "url": "https://cs.wikipedia.org/wiki?curid=413733", "title": "Antonín Fantiš", "text": "Antonín Fantiš\n\nAntonín Fantiš (* 15. duben 1992, Praha, ČSFR) je český fotbalový záložník a bývalý mládežnický reprezentant, od června 2019 hráč klubu FC Fastav Zlín.\n\nS fotbalem začínal v Praze, konkrétně v Bohemians Praha 1905. V létě 2008 si ho vyhlédl trenér Massimo Morales a Fantiš tak přestoupil do 1. FK Příbram. Hned následující sezonu si odbyl prvoligovou premiéru.\n\nV roce 2010 ho získal za 20 milionů korun Baník Ostrava, kde podepsal smlouvu na 2 roky s dvouletou opcí. V sezóně 2012/13 dosáhl mety 100 ligových startů. Celkem v dresu Baníku odehrál 81 ligových zápasů, ve kterých vstřelil 11 branek.\n\nV prosinci 2013 přestoupil z Baníku do klubu FK Baumit Jablonec, kde podepsal smlouvu na tři roky platnou od 1. ledna 2014. V roce 2015 laboroval s vážným zraněním kolene.\n\nV září 2015 odešel na hostování do moravského klubu FC Fastav Zlín, nováčka nejvyšší české ligy. V lednu 2016 do Fastavu Zlín přestoupil, podepsal dlouhodobou smlouvu.\nSe zlínským týmem slavil v sezóně 2016/17 triumf v českém poháru.\n\nZačátkem září 2017 odešel ze Zlína na hostování do druholigového českého klubu 1. FK Příbram.\n\nFantiš je reprezentantem ČR již od kategorie do 16 let.\nByl členem českého týmu na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nS reprezentací do 19 let získal stříbrné medaile na mistrovství Evropy hráčů do 19 let 2011 v Rumunsku po finálové porážce 2:3 po prodloužení se Španělskem.\n\n"}
{"id": "413737", "url": "https://cs.wikipedia.org/wiki?curid=413737", "title": "Pavel Macháček", "text": "Pavel Macháček\n\nPavel Macháček (*18. prosinec 1977, Praha, Česká republika) je český fotbalový obránce, momentálně působící v prvoligovém týmu FK Bohemians Praha.\n\nJde o odchovance FC Bohemians Praha, kde působil až do roku 1996, kdy přestoupil do Admiry. Po dvou sezonách přestoupil na Střížkov a v roce 2004 se poprvé v kariéře stěhoval za fotbalem z Prahy, konkrétně do Pardubic. Po dalších dvou sezonách se ale vrátil zpět na Střížkov a v roce 2008 se dočkal postupu s týmem do nejvyšší fotbalové soutěže. Prvoligovou premiéru si odbyl v 31 letech. Doposud nastoupil k padesáti zápasům, vstřelil 4 branky.\n\n"}
{"id": "413738", "url": "https://cs.wikipedia.org/wiki?curid=413738", "title": "Vítězslav Brožík", "text": "Vítězslav Brožík\n\nVítězslav Brožík (*22. prosinec 1985, Brozany) je český fotbalový útočník, momentálně působící v divizním klubu ASK Lovosice.\n\nS fotbalem začínal v domovských Brozanech, pak si ho obhlédly Teplice, kam ve svých 11 letech přestoupil. V roce 2001 začal hrát za A mužstvo v Teplicích, kde potom strávil 5 let + jeden rok hostování v FK Ústí nad Labem. Poté přestoupil do Slovácka, kde strávil jen jednu sezonu. Po tomto roce vystřídal ještě 2 kluby po jedné sezoně. V roce 2009 přestoupil z Liberce do Příbrami. V lize se výrazněji neprosadil a v kariéře pokračoval v třetiligové Roudnici a od léta 2013 v divizních Lovosicích.\n\nV září 2013 byl zadržen policií kvůli podezření z manipulace zápasů ve prospěch asijských sázkařských gangů. V roce 2016 byl v této věci pravomocně odsouzen k 10 měsícům podmíněnému trestu odnětí svobody, když se pokoušel ovlivnit brankáře FC MAS Táborsko Lukáše Varyše, aby zmanipuloval zápasy juniorské ligy se Spartou a ostravským Baníkem.\n\n"}
{"id": "413743", "url": "https://cs.wikipedia.org/wiki?curid=413743", "title": "Boltzmannův faktor", "text": "Boltzmannův faktor\n\nBoltzmannův faktor ve fyzice je bezrozměrný výraz pojmenovaný po rakouském fyzikovi Ludwigu Boltzmannovi. Ve vícestavovém systému vyjadřuje Boltzmannův faktor \"relativní\" pravděpodobnost výskytu stavu s energií formula_1, je-li systém v termodynamické rovnováze při teplotě formula_2:\nkde formula_4 je Eulerovo číslo, formula_5 je Boltzmannova konstanta a formula_6 je termodynamické beta.\n\nBoltzmannův faktor, ačkoli nabývá hodnot od 0 do 1, nelze interpretovat jako pravděpodobnost. Součet Boltzmannových faktorů všech možných stavů systému nemusí být 1 (pravděpodobnost jistého jevu). Tento součet se značí formula_7 a nazývá se partiční suma. K získání pravděpodobnosti je třeba Boltzmannův faktor normovat vydělením formula_7. \n\n"}
{"id": "413745", "url": "https://cs.wikipedia.org/wiki?curid=413745", "title": "Vít Turtenwald", "text": "Vít Turtenwald\n\nVít Turtenwald (* 5. března 1980, Ostrov nad Ohří) je český fotbalový obránce, momentálně působící v prvoligovém týmu FK Bohemians Praha.\n\nTurtenwald je odchovancem fotbalu v Ostrově nad Ohří. V místním klubu působil až do roku 1994, kdy přestoupil do týmu 3. ligy, 1. FC Plzeň. Od roku 1998 začaly jeho téměř pravidelné prvoligové i druholigové štace. Premiéru v první lize si odbyl v dresu Teplic, poté byl na několika hostováních, v týmech FC Chomutov a SC Xaverov Horní Počernice, až přestoupil v roce 2003 do Příbrami, kde odehrál celkem 56 utkání. V roce 2004 přišlo jeho první zahraniční angažmá, když přijal nabídku od Kyperského týmu APEP. Pravidelně nastupoval, po sezoně však odešel zpět do střední Evropy, do slovenského klubu FC Spartak Trnava. V sestavě se ale v jarní části po změně trenéra moc neobjevoval a tak v roce 2007 odešel hrát do Bohemians 1905. Tento tým však na konci sezony sestoupil do druhé ligy a Turtenwald přijal nabídku hrát v konkurenčních FK Bohemians Praha, kteří naopak postoupili do nejvyšší soutěže. \n\nV roce 2009 odešel do klubu FC Tobol Kostanaj, kde se stal mistrem ligy, kdy gólem v posledním zápase rozhodl o zisku titulu mistra ligy Kazachstánu. Vzhledem k místnímu platnému pravidlu o cizincích nemohl prodloužit smlouvu s klubem. Po dlouhých vyjednáváních s kluby v ČR a neochotou domluvit se na odstupném se střížkovskými Bohemians odešel hrát nižší soutěž do německého HSV Heidenau, kde nastupuje i ve svých 39 letech a stále patří k oporám klubu.\n\n"}
{"id": "413749", "url": "https://cs.wikipedia.org/wiki?curid=413749", "title": "Gossamer Condor", "text": "Gossamer Condor\n\nGossamer Condor byl prvním skutečně použitelným letadlem poháněným pouze lidskou silou, prvním, které získalo Kremerovu cenu. Nyní je vystaven v National Air and Space Museum (Národní letecké a kosmické muzeum) při The Smithsonian Institution ve Washingtonu ve Spojených státech amerických.\n\nGossamer Condor je hlavním tématem krátkého oscarového dokumentárního filmu \"The Flight of the Gossamer Condor\".\n\nV roce 1959 vypsal britský průmyslník Henry Kremer ocenění pro konstruktéra letadla poháněného pouze lidskou silou, které bude schopno odstartovat, ve výšce minimálně 10 stop (3 metry) obletět trasu ve tvaru osmičky okolo dvou pilonů umístěných 0,5 míle (cca 800 metrů) od sebe, a opět přistát. Tuto cenu a odměnu 50 000 £ získal tým společnosti AeroVironment Inc. okolo Paula B. MacCreadyho a Dr. Petera B.S. Lissamana, když dne 23. srpna 1977 absolvoval určenou trasu pilot Bryan Allen s letadlem nazvaným Gossamer Condor (v překladu kondor utkaný z pavučin babího léta). Let se uskutečnil na letišti Shafter v Kalifornii.\n\nVýpočty ukázaly, že při síle pohonu (pilota) asi 400 W je potřeba udržet hmotnost celého stroje i s pilotem pod hranicí 1,3 kg/m² plochy křídla. Oproti dřevěným stavbám letadel konkurenčních týmů se tedy AeroVironment zaměřil na maximální snížení hmotnosti důmyslným použitím duralu, pěnového polystyrénu, papíru, potahové fólie mylar, ocelových strun aj. Pro zlepšení ovladatelnosti při nízké rychlosti byl Gossamer Condor podobně jako první motorový letoun (viz Bratři Wrightové) tzv. kachní koncepce, kdy řídící plochy jsou před kabinou pilota a vrtule je naopak vzadu a není tažná, ale tlačná. Oproti letadlu bratří Wrightů se ovšem jednalo pouze o jednoplošník, s křídlem umístěným nahoře.\nV srpnu 1976 proběhly v kalifornské Pasadeně zkoušky se zmenšeným modelem bez pilota a na základě výsledků testů byl poté postaven větší stroj. Ten poprvé vzlétl (pouze na několik sekund) koncem roku 1976 v Mohavské poušti s Parkerem MacCready (jeden ze synů Paula B. MacCreadyho) na místě pilota a ještě v prosinci téhož roku se podařil let trvající 40 sekund. Letadlo bylo ovšem nestabilní a velmi citlivé na vítr, několik nehod při testování naštěstí skončilo pouze drobným poškozením stroje, které bylo vzhledem k jednoduchosti konstrukce lehce opravitelné. Tento fakt ovšem vedl k tomu, že bylo rozhodnuto o přesunutí projektu na větrem méně ohrožené letiště Sahfter v Kalifornii (které bylo také blíže bydlišti některých členů týmu). Na toto místo už tým přivezl vylepšenou verzi stroje, kromě upraveného křídla byla nejvýraznější změnou aerodynamická kapotáž pilota.\n\nPro oficiální lety byl najat (za 3 dolary za hodinu) 22letý amatérský cyklista a pilot závěsných kluzáků Bryan Allen, jehož hmotnost byla přijatelných 62 kg. Při prvním oficiálním letu (6. srpna 1977) letoun havaroval. Druhý a třetí let (20. a 22. srpna 1977) byly úspěšnější, požadovanou trasu letoun proletěl, ale nebylo dosaženo dostatečné výšky 10 stop (3 metry). 23. srpna 1977 se nakonec uskutečnil let, při kterém byly splněny všechny podmínky pro získání ceny. Let trval 7 minut a 20 sekund při průměrné rychlosti 17 km/h. Cena byla týmu předána 30. listopadu 1977 v Londýně.\nVylepšený letoun s názvem Gossamer Albatross potom získal dne 12. června 1979 následně vypsanou Kremerovu cenu za přelet kanálu La Manche.\n\n\n\n"}
{"id": "413750", "url": "https://cs.wikipedia.org/wiki?curid=413750", "title": "Daniel Huňa", "text": "Daniel Huňa\n\nDaniel Huňa (* 25. červen 1979 Most, Česká republika) je bývalý český fotbalový útočník.\n\nS fotbalem začínal v domovském Mostě. V roce 1995 hrál za Plzeň, kde strávil 3 roky. Poté hrál jednu sezonu za město Souš. V letech 2000 až 2003 odjel do USA, kde hrál za tři chicagské kluby. V roce 2004 se vrátil do Česka, přesněji do pražských Bohemians, kde strávil jednu sezonu. Aktivní kariéru ukončil v roce 2012 v 1. FK Příbram, kde posléze začal pracovat jako trenér mládežnických týmů.\n\n"}
{"id": "413753", "url": "https://cs.wikipedia.org/wiki?curid=413753", "title": "Sarah Childress Polková", "text": "Sarah Childress Polková\n\nSarah Childress Polková (4. září 1803, Murfreesboro, Tennessee – 14. srpna 1891, Nashville, Tennessee) byla manželkou 11. prezidenta USA Jamese Polka a v letech 1845 až 1849 vykonávala funkci první dámy USA.\n\nNarodila se do bohaté rodiny, otec byl majetný obchodník a otrokář, udržoval dobré politické kontakty. Jako dívce se jí dostalo dobrého vzdělání na \"Salem Female Academy\" v Severní Karolíně. V lednu 1824 se provdala za advokáta Jamese Polka. Nebrali se z lásky, neboť on potřeboval manželku, která by mu pomohla budovat jeho politickou kariéru, a ona chtěla muže, který by se angažoval v politice.\n\nV roce 1838 se Polk stal guvernérem státu Tennessee, jeho žena mu koordinovala volební kampaň. Roku 1844 byl zvolen kandidátem na prezidenta za Demokratickou stranu, Sarah opět pracovala na kampani a studovala strategie soupeřů. Polk by pravděpodobně bez manželky neměl šanci, neboť měl chatrné zdraví. Přes mnohé výzvy odmítala vystupovat na předvolebních mítincích, protože věřila, že by jim to spíše škodilo.\n\nV březnu 1845 je Polk jmenován prezidentem USA. Jeho choť mu pomáhala vyřizovat korespondenci a připravovala materiály na jednání kabinetu. Pořádání recepcí přenechala profesionálům. Její manžel neměl rád různé schůzky a jeho zdraví bylo také špatné, proto se místo něj Sarah setkávala s kongresmany a senátory. Polkovo prezidentství je proto považováno za nejúspěšněji vykonávaný úřad prezidenta v 19. století, neboť splnil všechny sliby, které slíbil v předvolebním boji (snížení cel, udržení nezávislosti ministerstva financí, připojil stát Kalifornie k Unii, vyřešil hraniční spory). Polk přes naléhání odmítl kvůli chatrnému zdraví kandidovat na druhé funkční období, spolu s manželkou se vrátil do Tennessee, kde po třech měsících zemřel. Manželství bylo bezdětné\n\nSarah Polková chtěla zachovat manželův odkaz dalších generacím, a proto z jejich domu vytvořila obytné muzeum.\n\nBěhem americké občanská války ubránila majetek před konfiskací, sama sympatizovala s Jihem (měla otroky). Byla velmi bigotní a odmítala boj za ženská práva. Byla předchůdkyní moderních prvních dam 20. století.\n"}
{"id": "413755", "url": "https://cs.wikipedia.org/wiki?curid=413755", "title": "Revoluční buňky", "text": "Revoluční buňky\n\nRevoluční buňky ( , RZ) byla západoněmecká radikálně levicová městská partyzánská organizace působící od začátku 70. let do poloviny 90. let 20. století.\n\nRevoluční buňky se zformovaly v r. 1973 po spojení většího počtu radikálních mládežnických autonomistických skupin, přičemž za hlavní zakladatele jsou považováni Wilfried Böse a Johannes Weinrich. Na rozdíl od Frakce Rudé armády (RAF) organizace fungovala jako síť nezávislých decentralizovaných buněk. Většina jejích členů byla normálně začleněná do společnosti a do teroristických aktivit se zapojovala tajně vedle práce anebo studia, proto jsou někdy označovaní i jako „sváteční teroristé“. Ideologie Revolučních buněk spočívala především v boji proti imperialismu, sionismu, rasismu a obnášela i silné antipatriarchální feministické prvky. RZ vydávaly pamflety, v kterých jejich členové publikovali rozsáhlou kritiku společenských problémů a vysvětlovali důvody své aktivity.\n\nČlenové RZ byli v spojení s mnohými zahraničními odbojovými skupinami a ve spolupráci s nimi se zúčastnili několika mezinárodních akcí. Např. v r. 1975 spolu se známým teroristou Carlosem a členy Lidové fronty pro osvobození Palestiny (LFOP) přepadli budovu OPECu a v červnu 1976 Wilfried Böse a Brigitte Kuhlmannsová se spolu s \"LFOP\" podíleli na únosu letu 139 do Entebbe, přičemž oba dva zahynuli. Poté někteří členové \"Revolučních buněk\" organizaci úplně opustili a přidali se k Carlosově teroristické skupině. RZ aktivně spolupracovaly i s RAF a jinými domácími skupinami.\n\nRevoluční buňkám je připisováno 296 útoků, bombových, žhářských a jiných. RZ se povětšinou snažily, aby při jejích akcích nebyli žádní mrtví, avšak 11. května 1981 při pokusu o únos zabily ministra ekonomiky Heinze-Herberta Karryho. Poslední útoky Revolučních buněk se odehrály v r. 1993, avšak její feministická frakce nazývaná Červená Zora byla aktivní do r. 1995. Předpokládá se, že RZ měly okolo 50 členů, většina z nich nebyla dodnes zatčena ani odhalena.\n\n\n"}
{"id": "413756", "url": "https://cs.wikipedia.org/wiki?curid=413756", "title": "Richterův–Veresovův útok", "text": "Richterův–Veresovův útok\n\nRichterův–Veresovův útok (ECO D01) je šachové zahájení zavřených her ze skupiny her dámským pěšcem. Charakterizují ho tahy\n\n1. d4 d5 2. Jc3 Jf6 3. Sg5\n\nTaké často vzniká v pořadí tahů 1. d4 Jf6 2. Jc3 d5 3. Sg5\n\nVede k živé hře. Na nejvyšší úrovni se ale vyskytuje zřídka.\n\nZahájení se poprvé objevilo v partii I.Gunsberg-A.Burn, Amsterdam 1889, černý ale reagoval tahem 3... e6, načež hra přešla do Francouzské obrany. Rok na to již černý odpověděl 3...Sf5 v partii I.Von Popiel-G.Marco, Vídeň 1890.\nVe 20. letech 20. století zahájení hrával Savielly Tartakower. Svůj název nese po německém šachovém mistru Kurtu Richterovi, který tak hrával ve 30. letech 20. století a zahájení obohatil s myšlenkou prosazovat postup e4. Gavriil Veresov pak zahájení používal od 2. světové války a dále přispěl k jeho teorii. Na vrcholové úrovni se zahájení neobjevuje, občas ho ale zkusí i známí hráči. V 60. letech ho zkusil v několika partiích David Bronštejn, v 80. letech ho hrával Anthony Miles a v dnešní době ho občas zahraje Alexandr Morozevič.\n\nProtože tahem 2. Jc3 si bílý blokuje postup pěšcem na c4, což je nevýhoda tohoto zahájení, tak se snaží o protihru středem. V mnoha variantách se bílý může rozhodnout vytvořit černému dvojpěšce výměnou střelce za jezdce Sxf6. Pak se černý snaží kompenzovat si zhoršenou pěšcovou strukturu dvojicí střelců. Jinou a neméně častou je pak za bílého tahem f3 připravovat obsazení středu tahem e4. Také není vzácností, že bílý volí velkou rošádu a vzniká tak pozice s opačnými rošádami s šancemi na obou stranách.\n\n1. d4 d5 2. Jc3 Jf6 3. Sg5\n\n"}
{"id": "413757", "url": "https://cs.wikipedia.org/wiki?curid=413757", "title": "Margaret Taylorová", "text": "Margaret Taylorová\n\nMargaret Mackallová Smithová Taylorová (21. září 1788, Calvert County, Maryland – 14. srpna 1852, East Pascagoula, Mississippi) byla manželkou 12. prezidenta USA Zachary Taylora. Vzhledem ke své nemoci funkci první dámy USA nevykonávala, jako oficiální hostitelka vystupovala její dcera \"Mary Elizabeth Taylorová Blissová\".\n"}
{"id": "413762", "url": "https://cs.wikipedia.org/wiki?curid=413762", "title": "Architektonický plán", "text": "Architektonický plán\n\nArchitektonický plán nebo plány jsou souborem výkresů pro stavbu budovy (zpravidla obsahují půdorysy, řezy a pohledy, někdy též perspektivní kresbu). Synonymem mohou být architektonické výkresy či architektonické kresby.\n\nProjektová dokumentace\n"}
{"id": "413765", "url": "https://cs.wikipedia.org/wiki?curid=413765", "title": "Peter Jaroš", "text": "Peter Jaroš\n\nPeter Jaroš (* 22. leden 1940, Hybe) je slovenský prozaik, dramatik a filmový a televizní scenárista.\n\nNarodil se jako první syn v dělnické rodině a vzdělání získal na základní škole v Hybe a na gymnáziu v Liptovském Hrádku a později i v Bratislavě, kde studoval na Filozofické fakultě Univerzity Komenského odbor slovenština a ruština.\n"}
{"id": "413771", "url": "https://cs.wikipedia.org/wiki?curid=413771", "title": "CODATA", "text": "CODATA\n\nCODATA ( Committee on Data for Science and Technology) je interdisciplinární komise Mezinárodního výboru pro vědu (ICSU) zřízená v roce 1966. Jejím cílem je zlepšovat sběr, ukládání, kritické vyhodnocování a přístup k datům, která jsou důležitá pro vědu a technologii.\n\nV roce 1969 komise ustanovila pracovní skupinu pro základní konstanty (Task Group on Fundamental Constants, TGFC). Jejím cílem je poskytovat sadu mezinárodně akceptovaných hodnot fundamentálních fyzikálních konstant a také konverzních faktorů včetně směrodatných odchylek. Doporučené hodnoty fyzikálních konstant pak zveřejňuje Národní institut standardů a technologie. První taková sada CODATA byla vydána v roce 1973 a následně v letech 1986, 1998, 2002, 2006, 2010, 2014, 2017 (vybrané hodnoty pouze pro účely redefinice SI) a 2018.\n\n\n"}
{"id": "413773", "url": "https://cs.wikipedia.org/wiki?curid=413773", "title": "Rensselaer Polytechnic Institute", "text": "Rensselaer Polytechnic Institute\n\nRensselaer Polytechnic Institute (také RPI) je technická vysoká škola ve městě Troy v americkém státě New York.\n\nŠkola byla založena 5. listopadu 1824 botanikem Amosem Eatonem a politikem, generálem a filantropem Stephenem Van Rensselaerem III. jako \"Rensselaer School\" a dnes na ní studuje asi 6 500 studentů.\n\n\n"}
{"id": "413782", "url": "https://cs.wikipedia.org/wiki?curid=413782", "title": "Národní institut standardů a technologie", "text": "Národní institut standardů a technologie\n\nNárodní institut standardů a technologie (National Institute of Standards and Technology, NIST) je laboratoř měřicích standardů při ministerstvu obchodu USA. Cílem instituce je podpora inovací a průmyslové konkurenceschopnosti USA zlepšováním vědeckých měření, standardů a technologie s ohledem na ekonomickou bezpečnost a zlepšování kvality života.\n\nNIST má kolem 2900 zaměstnanců (vědci, inženýři, technici, administrativa), 1800 externích spolupracovníků a rozpočet kolem 850 milionů dolarů.\n\nNIST vydává i standardy ohledně šifrování a digitálních podpisů. V tomto je však závislý na NSA.\n"}
{"id": "413786", "url": "https://cs.wikipedia.org/wiki?curid=413786", "title": "Abigail Fillmoreová", "text": "Abigail Fillmoreová\n\nAbigail Powersová Fillmoreová (13. března 1798, Saratoga County, New York – 30. března 1853) byla manželkou 13. prezidenta USA Millarda Fillmorea. Vzhledem k její nemoci funkci první dámy USA vykonávala její dcera \"Mary Abigail Fillmoreová\".\n\nAbigail Fillmoreová se narodila ve Stillwateru ve státě New York v rodině reverenda Lemuela Powerse. Její otec zemřel nedlouho po jejím narození. Roku 1819 začala pracovat jako učitelka. Jedním z jejích žáků byl jen o dva roky mladší Millard Fillmore, jehož si roku 1826 vzala. Měli spolu dvě děti, Millarda Powerse Fillmorea a Mary Abigail Fillmoreovou. Od března 1849 do července 1850 byla druhou dámou Spojených států, od července 1850 do začátku března 1853 první dámou. Zemřela na zápal plic pouhých 26 dnů poté, co její manžel opustil prezidentský úřad.\n"}
{"id": "413790", "url": "https://cs.wikipedia.org/wiki?curid=413790", "title": "SM-liiga 1993/1994", "text": "SM-liiga 1993/1994\n\nSezóna 1993/1994 byla 19. sezonou Finské ligy ledního hokeje. Mistrem se stal tým Jokerit Helsinky.\n\n\n\n\nTitul z České republiky získali: Otakar Janecký\n"}
{"id": "413792", "url": "https://cs.wikipedia.org/wiki?curid=413792", "title": "Dong Hoi", "text": "Dong Hoi\n\nĐồng Hới (vietnamsky \"Đồng Hới\") je hlavní město provincie Quang Binh v severním Vietnamu. Leží 500 kilometrů jižně od Hanoje a 50 kilometrů jihovýchodně od národního parku Phong Nha-Ke Bang. 6 km severně od města leží letiště Đồng Hới.\n\nMěsto má rozlohu 15500,54 hektaru a 103 988 obyvatel. Žijí zde převážně Vietnamci.\n\n"}
{"id": "413794", "url": "https://cs.wikipedia.org/wiki?curid=413794", "title": "Funhouse", "text": "Funhouse\n\nFunhouse je páté studiové album zpěvačky Pink, natočené v roce 2008. Ve čtvrtek 19. listopadu zavítala se svým koncertním turné k této desce do pražské O2 Arény.\n\n"}
{"id": "413796", "url": "https://cs.wikipedia.org/wiki?curid=413796", "title": "Ori", "text": "Ori\n\nOri může znamenat:\n\n"}
{"id": "413798", "url": "https://cs.wikipedia.org/wiki?curid=413798", "title": "Nori (rozcestník)", "text": "Nori (rozcestník)\n\nNori může být:\n\n"}
{"id": "413799", "url": "https://cs.wikipedia.org/wiki?curid=413799", "title": "Jane Pierceová", "text": "Jane Pierceová\n\nJane Meansová Appletonová Pierceová (12. března 1806, Hampton, New Hampshire – 2. prosince 1863, Andover, Massachusetts) byla manželka 14. prezidenta USA Franklina Piercea.\n\nO funkci první dámy neměla zájem, a proto jako oficiální hostitelky vystupovaly prezidentova teta \"Abby Kentová Meansová\" či \"Varina Davisová\", která byla ženou ministra války a prezidenta Konfederovaných států amerických Jeffersona Davise.\n"}
{"id": "413804", "url": "https://cs.wikipedia.org/wiki?curid=413804", "title": "SM-liiga 1994/1995", "text": "SM-liiga 1994/1995\n\nSezóna 1994/1995 byla 20. sezonou Finské ligy ledního hokeje. Mistrem se stal tým TPS Turku.\n\n\n\n\n"}
{"id": "413807", "url": "https://cs.wikipedia.org/wiki?curid=413807", "title": "Mistrovství světa v orientačním běhu 2001", "text": "Mistrovství světa v orientačním běhu 2001\n\n19. Mistrovství světa v orientačním běhu proběhlo ve Finsku s centrem ve městě Tampere a termínu 29. červenec až 4. srpen 2001. V mužích startovalo 168 (49 sprint + 60 middle + 59 long) závodníků a v ženách 149 (29 sprint + 60 middle + 60 long) závodnic. Ve štafetách 29 mužských čtyřčlenných a 19 ženských čtyřčlenných štafet. Běželo se na mapách s názvy Kauppi Tampere, Vattula 2 Tampere, Teisko Tampere a Vattula Tampere. Českou republiku reprezentovali: Radek Novotný, Michal Jedlička, Michal Horáček, Rudolf Ropek, Vladimír Lučan, Bohdana Térová, Eva Juřeniková, Zdenka Stará, Zuzana Macúchová a Vendula Klechová.\n\n"}
{"id": "413815", "url": "https://cs.wikipedia.org/wiki?curid=413815", "title": "Požární bezpečnost staveb", "text": "Požární bezpečnost staveb\n\nPožární bezpečnost staveb je obor, který se zabývá předcházením rizik vzniku a důsledků požáru v budovách.\n\nŘeší především bezpečnou evakuaci osob, člení budovy na požární úseky, zabývá se dimenzováním a bezpečností únikových cest a východů, jejich vybavením (např. nouzové osvětlení, evakuační výtahy) a provedením (např. panikové kování), dobou evakuace, počtem zásahových cest. Stanovuje optimální počty osob pro únikové cesty a východy. Posuzuje nutnost umístění požárně bezpečnostních zařízení (např. požární signalizace, samočinného stabilního hasicího zařízení, požárních hydrantů, zařízení pro odvod kouře a tepla). Hodnotí stavební konstrukce z hlediska požární odolnosti (odpadávání, odkapávání, hořlavost apod.), technická zařízení v budově podle dalších hledisek bezpečnosti (udržení funkčnosti, vliv na zdraví při hoření).\n\nHistorie požární bezpečnosti staveb ČR tak, jak ji známe dnes, začíná v roce 1974, kdy byl vytvořen, pod vedením Ing. Vladimíra Reichela, základ řady technických norem řešících požární bezpečnost staveb. Zároveň byla vydána řada publikací \"Zabraňujeme škodám\", která měla poskytnout informace o širších souvislostech nově vznikající koncepce požární bezpečnosti.\n\nZ hlediska legislativy je v České republice požární bezpečnost staveb upravována zejména těmito předpisy:\n\n\nPožární bezpečnost staveb dále řeší normy řady ČSN 73 08xx a další, například:\n\n\n"}
{"id": "413817", "url": "https://cs.wikipedia.org/wiki?curid=413817", "title": "Particle Data Group", "text": "Particle Data Group\n\nParticle Data Group (PDG) je mezinárodní sdružení částicových fyziků, které sbírá a analyzuje publikované výsledky z oblasti vlastností částic a základních interakcí. Publikuje také přehledy teoretických výsledků, které jsou důležité pro fenomenologii včetně souvisejících oblastí jako je kosmologie. Jednou za dva roky publikuje skupina v knižní podobě obsáhlý přehled zvaný \"Review of Particle Physics\" a také jeho kapesní verzi. Jednou za rok jsou údaje aktualizovány také na webu.\n\nPod jménem \"Pocket Diary for Physicist\" vydává skupina také kalendář s daty důležitých konferencí a kontaktů na důležité instituce v oblasti fyziky vysokých energií. Skupina také udržuje standardní číslovací schema pro částice v generátorech událostí (knihovny programů na simulaci interakcí), přičemž spolupracuje s autory těchto simulátorů.\n\n\n"}
{"id": "413818", "url": "https://cs.wikipedia.org/wiki?curid=413818", "title": "Amazar", "text": "Amazar\n\nAmazar ( ) je řeka v Zabajkalském kraji v Rusku. Je dlouhá 290 km. Povodí řeky je 11 100 km².\n\nVzniká soutokem řek Velký a Malý Amazar, které pramení na jihovýchodních svazích Oljokminského Stanoviku. Teče nejprve podél severních svahů Amazarského hřbetu a poté skrze něj na jih. Ústí do Amuru zleva pod Šilkou.\n\nZamrzá v říjnu a rozmrzá na konci dubna až na začátku května. Vysoké dešťové letní srážky způsobují povodně. V zimě místy promrzá až do dna na 3 až 5 měsíců.\n"}
{"id": "413822", "url": "https://cs.wikipedia.org/wiki?curid=413822", "title": "Seznam vodopádů v Norsku", "text": "Seznam vodopádů v Norsku\n\nTento seznam uvádí sto nejvyšších vodopádů v Norsku\n"}
{"id": "413834", "url": "https://cs.wikipedia.org/wiki?curid=413834", "title": "Urbář", "text": "Urbář\n\nUrbář (zast. urbár, adj. \"urbářský, urbariální\", ) je historický termín pro soupis povinností poddaných vůči vrchnosti.\n\nČeské označení této úřední knihy je převzaté z německého \"Urbar\" či \"Urbar-Register\", které vzniklo ze středohornoněmeckého výrazu pro označení výnosu z pozemků. Souběžně se používaly i dobové termíny \"knihy purkrechtní\", \"registra ložní\", \"registra komorních platů\", \"rejstříky úroční\" apod., v latině pak \"registra bonorum,\" \"registra censuum,\" \"libri censititii,\" \"conscriptio bonorum\" nebo upravené ve středověké latině \"urbarium.\"\n\nUrbáře vznikaly z iniciativy majitelů panství a statků pro evidenci platů a dávek, které jim plynuly z poddanských usedlostí. Povinnosti poddaných tvořily peněžní platy, naturální dávky nebo robota. Jednotlivé druhy se mohly navzájem doplňovat. Zatímco ve středověku převažovaly dávky v naturáliích a posléze v penězích, pro raný novověk je charakterističtější, že vrchnost ukládala více roboty. Výše finančních odvodů totiž nebyla obvykle během let valorizována a ztrácela proto na hodnotě, zatímco v případě roboty tento problém odpadal. Platy a dávky se obvykle vybíraly dvakrát do roka, na jaře (na sv. Jiří) a na podzim (na sv. Havla). Někdy mohly být termíny stanoveny na sv. Jana a sv. Václava.\n\nPodle obsahu je možné rozdělit urbáře do dvou základních skupin. První část urbářů obsahuje pouze sumární výčet povinností poddaných pro každou ves či rychtu. Druhá skupina obsahuje soupisy konkrétních poddaných podle jednotlivých vsí s uvedením povinné dávky. Mezi jednotlivými typy existovala řada přechodů a urbář může představovat i spojení obou druhů. Každá poddanská usedlost se v urbáři obvykle vedla samostatně a uváděly se k ní změny ve vlastnictví a povinnostech. Tím se z urbářů postupně vyvinuly vesnické pozemkové knihy.\n\nNaopak výměra dominikálu se v urbářích neuvádí. Bývají zde sice rovněž popisy vrchnostenských sídel, kostelů, poplužních dvorů či panských hospodářských budov, ale tyto zápisy nebyly nezbytnou součástí urbářů. Výjimečně byly do urbářů zaneseny opisy listin a jiných písemností, na jejichž základě se dávky odváděly. Nejstarším dokladem této praxe je urbář strahovského kláštera.\n\nUrbáře se vytvářely pro jednotlivá panství a při každé změně majetkových poměrů se obvykle pořídil nový urbář.\n\nUrbáře byly sestavovány na základě starších evidencí, donačních listin, tradic či výpovědí svědků. Nejstarší urbáře na našem území vznikaly v církevním prostředí a dochované jsou z druhé poloviny 13. století. Nejstarší dochovaný český urbář je součástí tzv. \"manuálníku Jana Staicze,\" který vznikl koncem sedmdesátých let 13. století ve Vyšebrodském klášteře, za kterým následuje o něco mladší urbář pražského biskupství z let 1283–1284 zachovaný ve zlomku. Z první poloviny 14. století se dochovaly urbáře klášterů Pohled, Zbraslav, Sedlec, Roudnice nad Labem a Osek. Ze světského prostředí máme nejstarší urbář pro rožmberské panství z roku 1379 následovaný urbářem frýdlantského panství z roku 1381.\n\nV období novověku na urbáře navázaly tzv. \"urbariální fasse,\" které měla vrchnost vyhotovit za vlády Marie Terezie, aby se v celé zemi dosáhlo jednotných urbariálních poměrů. Zatímco na Moravě byly v letech 1775–1776 zpracovány fasse na všech panstvích, v Čechách vrchnost tyto snahy bojkotovala a vzniklo jen několik málo nových urbářů.\n\nK urbářům se někdy řadí tzv. \"výběrčí rejstříky,\" což je evidence skutečně odvedených platů, dávek a odpracovaných robot.\n\nNěkolik urbářů českomoravské provenience je uloženo i v zahraničních archivech, např. v Rakouském státním archivu ve Vídni (urbáře panství Trutnov z let 1545 a 1599) nebo lichtenštejnském archivu ve Vaduzu (Moravská Třebová z roku 1548, Zábřeh na Moravě z roku 1656).\n\nSvé opodstatnění ztratily urbáře po zrušení poddanství v roce 1848.\n\nUrbáře jsou významným historickým pramenem ke studiu právních poměrů poddaného obyvatelstva. Mají také topografický význam pro dějiny panství i jednotlivých obcí. Jsou rovněž důležitým pramenem k určení rozsahu pozemkového vlastnictví feudálů, ať už šlechty, církve, případně měst. V neposlední řadě mají význam pro dějiny správy, neboť ukazují poddanství v organickém spojení se správou statků a panství.\n\n\n\n"}
{"id": "413835", "url": "https://cs.wikipedia.org/wiki?curid=413835", "title": "Šarlota Savojská", "text": "Šarlota Savojská\n\nŠarlota Savojská (11. listopadu 1441 – 1. prosince 1483, Amboise) byla savojská princezna a provdaná královna francouzská.\n\nNarodila se jako sedmé dítě z manželství savojského vévody Ludvíka I. (1413 – 1465) s kyperskou princeznou Annou (1419 – 1462). Matka byla dcerou kyperského krále Jana II. z rodu Lusignanů a Šarloty Bourbonské.\n\nSourozenci\n\nBratři: savojský vévoda Amadeo IX. (1435 – 1472), kyperský a titulární jeruzalémský král Ludvík) (1436/1437 – 1482), ženevský hrabě Giano (1440 – 1491), savojský vévoda Filip II. (1438 – 1497), hrabě Janus (1440 – 1491), biskup Jan (1447 – 1482), hrabě Jakub (1450 – 1486), arcibiskup František (1454 – 1490)\n\nSestry: Markéta (1439 – 1483), manželka markraběte Jana IV. z Montferratu a hraběte Petra II. Lucemburského; Marie (1448 – 1475), manželka hraběte Ludvíka Lucemburského; Bona (1449 – 1503), manželka milánského vévody Galeazza Sforza; Anežka (1445 – 1508), manželka hraběte Františka Orleánského\n\nDne 9. března 1451 se v Chambéry provdala za francouzského dauphina Ludvíka a po smrti jeho otce Karla VII. se 22. července 1461 stali králem a královnou Francie.\n\n\n"}
{"id": "413836", "url": "https://cs.wikipedia.org/wiki?curid=413836", "title": "Železniční trať Brno – Česká Třebová", "text": "Železniční trať Brno – Česká Třebová\n\nŽelezniční trať Brno – Česká Třebová (v jízdním řádu pro cestující součást tratě 260) je součást prvního železničního koridoru.\n\nPři projektování dráhy byly uvažovány dvě trasy, jedna vedoucí Boskovickou brázdou, druhá údolím Svitavy, která byla realizována. Výstavba tratě začala v roce 1843 u Obřan nedaleko Brna. Na úseku mezi Brnem a Blanskem bylo kvůli nesnadnému terénu nutno vystavět 10 Blanenských tunelů, z nichž dva byly po roce 1970 sneseny. Stavba dvacet jedna kilometrů dlouhého, technicky náročného úseku mezi Maloměřicemi a Blanskem byla svěřena firmě italského podnikatele Felice Tallachiniho, který na stavbě zaměstnal italské dělníky a tuneláře,\n\nPůvodní, jednokolejná, trať byla oficiálně uvedena do provozu 1. ledna 1849, zdvoukolejnění proběhlo do roku 1869. V roce 1861 byl na trať instalován Morseův telegraf a o rok později začala trať sloužit rychlíkové dopravě.\n\nPo vzniku Československé republiky v roce 1918 se trať Brno – Česká Třebová stala součástí spojení Praha – Česká Třebová – Brno – Břeclav – Bratislava. Na trati byla nadále provozována doprava nákladní a rostl podíl dopravy osobní, a to i rychlíkové.\n\nV roce 1966 byly elektrizovány dva úseky tratě – v Brně z hlavního nádraží k odbočce Židenice (tento úsek je společný s tratí do Havlíčkova Brodu, která byla v té době elektrifikována), a také úsek z České Třebové do Opatova, pokračující dále elektrizovanou kolejí č. 1 k vrcholovému bodu trati, nacházejícímu se mezi zastávkou Svitavy-Lačnov a stanicí Svitavy. \n\nV letech 1992–1998 byla trať zrekonstruována a napojena na první železniční koridor vedoucí z Děčína přes Prahu do Břeclavi. Trať byla v plné délce elektrifikována. Jižně od železniční stanice Svitavy se na kilometru 18,1 nachází přechod stejnosměrné a střídavé napájecí soustavy (od Brna 25 kV 50 Hz AC, k České Třebové 3 kV DC). Dne 24. ledna 1999 byl na celé trati mezi Českou Třebovou a Brnem zahájen pravidelný elektrický provoz.\n\nV roce 1936 byl na trať nasazen motorový vůz M 290.0 \"Slovenská strela\" s maximální rychlostí 130 km/h.\n\nOd roku 1966 byly na nákladní vlaky nasazovány sovětské dieselové lokomotivy řady 781 \"Sergej\", jejichž provoz na trati byl slavnostně ukončen 21. října 1995. Od roku 1975 byly na osobní vlaky a rychlíky nasazovány lokomotivy řady 753 \"Brejlovec\".\n\nPo dokončení druhé traťové koleje trati Brno – Havlíčkův Brod v roce 1958 poklesl význam trati Brno – Česká Třebová. Po elektrizaci trati z Brna na Havlíčkův Brod v roce 1966 na ni byla převedena veškerá tranzitní nákladní a rychlíková doprava, včetně známých rychlíků jako \"Slovenská strela\" a \"Hungaria\".\n\nV roce 1999 se na trať vrátil rychlík \"Brněnský drak\", v roce 2000 \"Hungaria\" a v roce 2001 \"Slovenská strela\". Dne 20. října 2005 po trati poprvé projela vlaková souprava řady 680 \"Pendolino\", která projížděla do poslední změny grafikonu v prosinci 2011. Od 14. prosince 2008 začaly být některé vlaky vyšší kvality taženy rakouskými lokomotivami Taurus.\n\nTraťový úsek mezi stanicemi Brno hlavní nádraží a Brno Židenice (v oficiálním traťovém pojmosloví zvaná odbočka Brno-Židenice) je dopravně vytížený vnitroměstský souběh (oddíl) tří trati č 250, 260 a 340 Brno-Česká Třebová (drážní technologické členění), které se za žst. Židenice větví a osamostatňují, přičemž trať 340 je vázána v odb. Brno-Židenice úvratí. Traťový úsek slouží jen přepravě osob. Za stanicí Brno Židenice každá ze tří tratí přibírá i provoz nákladní. V systému technologii dopravního provozu ve vnitřní části brněnského uzlu stojí v protilehlém postavení k traťovému úseku Brno Židenice - Brno dolní nádraží (resp Brno Židenice - Brno Horní Heršpice), který slouží dominantně jen nákladnímu provozu. V jízdních řádech je uváděna jako trať (její krátká část) č. 260.\nJe to dvoukolejné drážní těleso v převážné délce tvořené klasickým náspem, třetina délky úseku je někdejší klenebný viadukt. Trať v délce 2174 m (od hradla k hradlu) byla vybudována v prvním profilu v roce 1846 a později rozšířena. Obsahuje 8 mostů z nichž 2 pocházejí (zčásti) z počáteční doby výstavby trati.\nSměrově jde o trať vedoucí nejprve od jihozápadu k severovýchodu a posléze ve směru jih-sever (s mírným východním úklonem). Geometrie trati sestává vedle přímého úseku ze dvou směrových oblouků – jižního (těsně po výjezdu ze stanice Brno hlavní nádraží) o poloměru 400 a severního (před příjezdem do stanice Brno-Židenice) o poloměru 600 m.\nÚsek je součástí prvního železničního koridoru.\n\nTraťový úsek začíná na viaduktu Křenová (přes ulici Nádražní), několik metrů pokračuje ve sledu geometrie brněnské Ringstrasse, kde se nachází severní zhlaví brněnského hlavního nádraží, a počátkem oblouku o poloměru 340 m Okružní třídu opouští. První část oblouku leží na mostě přes ulici Koliště a končí přibližně v křížení přes ulici Vlhkou. Následuje rovný úsek v délce přibližně 750 m. V poloze před pobřežní cestou (prodlouženou Tkalcovskou) na pravém břehu Svitavy jej střídá další plynulý oblouk o poloměru 665 m, který přechází v rovný úsek před vjezdem do stanice (odbočky) Brno Židenice. Trať je zde tvořena Pražským viaduktem, zčásti začleněným do náspu. Těsně před křížením s ulicí Vlhká (ve směru na Českou Třebovou) překlenuje původní tok Ponávky (nyní štola) a před ulicí Špitálky také Svitavský náhon a jeho inundační území, pak navazuje klasický drážní násep v patě průřezovou šířku 32 m a v koruně 9,8 m. Svahy náspu nejsou (vyjma 3 mostů) fixovány opěrnými zdmi. Trať křižuje ještě levobřežní ulici Pastrnkovu, Šámalovu a Bubeníčkovu.\n\nProvoz na trati (TK 1 a TK 2) je pravostranný a slouží osobní dopravě. Na levé (severní) straně se odpojovala původně Tišnovská dráha (severovýchodně od křížení se Špitálkami), na pravé, jihovýchodní straně se na levém břehu Svitavy odpojuje jednokolejná trať posvitavských vleček, které jsou stále v provozu. Traťové těleso bezmála v celém průběhu provází symetrická oboustranná ochranná pásma se stavební uzávěrou. V blízkosti trati nebyly postaveny a nestojí žádné stálé pozemní stavby.\n\nPás provázející trať byl v průběhu dosavadního provozu obsazen převážně průmyslovými podniky. Jen ve třech místech se trati přiblížily bloky obytných domů. Je to blok Podnásepní a střední čelo severní části ulice Vlhké. Obytné domy jsou od drážního tělesa vzdáleny a fronta v ulici Krokově.\n\n\n\n"}
{"id": "413838", "url": "https://cs.wikipedia.org/wiki?curid=413838", "title": "SM-liiga 1995/1996", "text": "SM-liiga 1995/1996\n\nSezóna 1995/1996 byla 21. sezonou Finské ligy ledního hokeje. Mistrem se stal tým Jokerit Helsinky.\n\n\n\n\nTitul z České republiky získali: Otakar Janecký\n"}
{"id": "413839", "url": "https://cs.wikipedia.org/wiki?curid=413839", "title": "Vinnufallet", "text": "Vinnufallet\n\nVinnufallet nebo také Vinnufossen je vodopád v Norsku. Má výšku 860 m a je tak nejvyšší v Norsku i Evropě a šestý nejvyšší na světě. Jedná se o kaskádovitý vodopád, nejvyšší stupeň má výšku 420 m. \n\n"}
{"id": "413848", "url": "https://cs.wikipedia.org/wiki?curid=413848", "title": "Telefonní seznam", "text": "Telefonní seznam\n\nTelefonní seznam je uspořádaná množina kontaktů na telefonní účastníky příslušné telefonní sítě. Obvykle se jedná o katalog telefonních čísel seřazených v logickém uspořádání. Jména účastníků jsou zpravidla doprovázena i jejich adresami, což z telefonního seznamu činí nejznámější typ veřejného adresáře. Telefonní seznamy se objevily krátce po vynálezu telefonu Alexandrem Grahamem Bellem. Nejstarší telefonní seznamy obsahovaly pouze jména účastníků (hovory totiž spojovala na požádání spojovatelka), s rostoucím počtem účastníků a automatizací však byl postupně zaveden systém jednoznačných telefonních čísel.\n\nTelefonních seznamů existuje několik druhů.\n\nAčkoli dříve byly všechny telefonní seznamy v papírovém vydání (ať už se jednalo o zápisník s kontakty, či o klasické vydání „zlatých stránek“), dnes je drtivá většina telefonních seznamů v elektronické podobě – ať už v podobě seznamu uloženého na mobilním telefonu, PDA, osobním počítači či na některém z webových seznamů jako např. Zlaté stránky. Obzvláště v prostředí osobních počítačů jsou v oblibě programy na zálohování důležitých kontaktů a telefonních čísel.\n\nReverzní (obrácená) varianta telefonního seznamu vyhledává informace podle telefonního čísla, nikoliv jména. Známe-li telefonní číslo, můžeme identifikovat jeho majitele.\n\nDíky rozmachu moderních technologií jsou uživatelé telefonu velmi často vystavováni telefonátům od neznámých telefonních čísel, zejména telemarketingových agentur a nejrůznějších zprostředkovatelů. Z tohoto důvodu vznikly webové stránky jako volami.cz nebo Kdo to volá, na které lidé píší své zkušenosti s danými čísly a názory na ně. To umožňuje v mnoha případech odhalit identitu volajícího či dozvědět se o nekalých podvodních praktikách s ním spojeným ještě před přijetím příchozího hovoru.\n"}
{"id": "413849", "url": "https://cs.wikipedia.org/wiki?curid=413849", "title": "Gossamer Albatross", "text": "Gossamer Albatross\n\nGossamer Albatross byl druhým letadlem poháněným pouze lidskou silou, jehož konstruktérem byl Paul B. MacCready a prvním takovým letadlem, které přeletělo kanál La Manche. Nyní je součástí sbírky National Air and Space Museum (Národní letecké a kosmické muzeum) při The Smithsonian Institution a je vystaveno v Steven F. Udvar-Hazy Center v blízkosti Dullesova letiště ve Washington, D.C., USA. Gossamer Albatross II, který byl vyroben jako záložní, je vystaven v Museum of Flight (Muzeum letectví) v Seattlu, USA.\n\nKdyž v roce 1959 vypsal britský průmyslník Henry Kremer ocenění (a odměnu 50 000 £) pro konstruktéra letadla poháněného pouze lidskou silou, které bude schopno odstartovat, ve výšce minimálně 10 stop (3 metry) obletět trasu ve tvaru osmičky okolo dvou pylonů umístěných 0,5 míle (cca 800 metrů) od sebe, a opět přistát, dlouho nebyl nikdo schopen toto letadlo sestrojit. Teprve 23. srpna 1977 absolvoval na letišti Sahfter v Kalifornii určenou trasu pilot Bryan Allen s letadlem nazvaným Gossamer Condor. Tento stroj postavil tým společnosti AeroVironment Inc. okolo Paula B. MacCreadyho a Dr. Petera B.S. Lissamana. Henry Kremer následně vypsal novou cenu (odměna 100 000 £) a pro její získání nyní bylo potřeba přeletět kanál La Manche z Anglie do Francie. Podmínky splnil jako první opět tým Paula B. MacCreadyho, když kanál La Manche úspěšně přeletěl Bryan Allen dne 12. června 1979.\n\nPaul B. MacCready při vývoji Gossamer Albatrossu vycházel z již osvědčeného letadla Gossamer Condor. Místo duralu ovšem použil kompozit z uhlíkových vláken (bylo to první použití kevlaru u letadel poháněných lidskou silou, umožněno to bylo i díky podpoře společností Du Pont). Žebra křídla byla opět z pěnového polystyrenu, také byla použita potahová fólie mylar. Gossamer Albatross byl opět tzv. kachní koncepce, kdy řídící plochy jsou před kabinou pilota a vrtule je naopak vzadu a není tažná, ale tlačná. Byla změněna poloha pilota a zlepšeny aerodynamické vlastnosti. Další změny oproti Gossamer Condoru jsou zřejmé z níže uvedených technických specifikací.\n\nI přes výše uvedené změny ovšem nejlepší testovací let trval pouhých 18 minut a nedařilo se jej překonat. Problém byl vyřešen použitím efektivnější vrtule (získané od týmu MIT Chrysalis) a v dubnu 1979 již byl v Mohavské poušti vykonán 20,9 km dlouhý let trvající 69 minut a pilot při něm nebyl vyčerpán natolik, aby nemohl pokračovat dále. \n\nZískání první Kremerovy ceny se povedlo až na čtvrtý pokus a při prvním byl Gossamer Condor dokonce poškozen natolik, že další pokusy musely být odloženy o několik dní. Proto byl Gossamer Albatross pro přelet připraven ve dvou exemplářích. Oba stroje byly dopraveny do Anglie na palubě vojenského dopravního letadla Lockheed C-130 Hercules, patřícího Královskému letectvu (Royal Air Force). Pro pokus byl zvolen den 12. června 1979 a pilotem byl opět amatérský cyklista a pilot závěsných kluzáků Bryan Allen. Ten odstartoval nejprve směrem do vnitrozemí (nemohl startovat po větru), poté otočil o 180° a vydal se směrem k francouzským břehům, doprovázen několika čluny, které mu pomáhaly na volném moři v navigaci a které jej měly v případě potřeby zachránit z vody. Během cesty musel pilot bojovat s protivětrem a vysokou teplotou v uzavřené kabině (Allen během letu \"shodil\" 4 kg potu a tuku), cestu mu navíc zkřížil tanker, který musel přeletět a vzdušné proudy okolo lodi málem způsobily pád Gossamer Albatrossu do vody. Trať 35,8 km (některé zdroje uvádějí 42,5 km) nakonec zvládl ve výšce 1,5 metru nad hladinou za 2 hodiny a 49 minut. Během letu dosáhl maximální rychlosti 28,96 km/h.\n\nGossamer Albatross byl při přistání lehce poškozen, byl opraven a vystavován v různých muzeích USA, několik let byl zavěšen v centrálním atriu London Science Museum (Londýnské muzeum vědy), a nyní je vystaven v Steven F. Udvar-Hazy Center v blízkosti Dullesova mezinárodního letiště ve Washington, D.C..\n\nZáložní Gossamer Albatross II byl testován NASA a nyní je vystaven v Museum of Flight (Muzeum letectví) v Seattlu.\n\n\n\n"}
{"id": "413854", "url": "https://cs.wikipedia.org/wiki?curid=413854", "title": "TuTo Hockey", "text": "TuTo Hockey\n\nTuTo Hockey je profesionální finský hokejový tým. Byl založen v roce 1929.\n\n\n"}
{"id": "413862", "url": "https://cs.wikipedia.org/wiki?curid=413862", "title": "Máta peprná", "text": "Máta peprná\n\nMáta peprná (\"Mentha piperita\" nebo \"Mentha × piperita\") je vytrvalá bylina z čeledi hluchavkovité (\"Lamiaceae\"), rodu máta (\"Mentha\"). Kvete od července do září. Je to přirozený hybrid máty vodní a máty klasnaté (\"Mentha aquatica\" × \"Mentha spicata\"). Pravděpodobně pochází ze západní Evropy, konkrétně z Anglie, ale dnes už se pěstuje v mírných pásech celého světa. Můžeme ji znát pod lidovými názvy pepřová máta, balšám, větrová bylina, větrové koření, fefrminc a podobně.\n\nOddenek máty peprné má podzemní výběžky, lodyha je přímá, čtyřhranná, slabě ochlupená nebo lysá a nahoře se větví. Nese řapíkaté listy s kopinatou až vejčitou čepelí. Květy mohou být růžové až nafialovělé a jsou uspořádány v hustých lichopřeslenech. Rostliny dorůstají padesáti až osmdesáti centimetrů.\n\nMáta peprná málokdy roste volně v přírodě. Především se jí daří na vlhkých nevápnitých půdách v polostínu, ale může se vyskytovat i na sušších a slunných místech. Ze semen obvykle nevyrostou životaschopné rostliny, nejlépe se rozmnožuje dělením trsů, řízky nebo oddenky, většinou na jaře nebo na podzim. Pro svůj růst potřebuje hodně prostoru, a proto se nejčastěji pěstuje v květináčích, aby nezastínila ostatní rostliny. Jakmile se rozroste, už nepotřebuje téměř žádnou péči.\n\nČerstvé listy můžeme trhat celé léto. Nať se stříhá těsně před květem, nejlépe v poledních hodinách, protože tehdy obsahuje nejvíc silic. Za vhodného letního počasí tato rostlina dorůstá a může se sklízet podruhé. Při umělém sušení nesmí teplota přesáhnout 35 stupňů Celsia, protože poté se silice ztrácí. Sušenou mátu je potřeba skladovat ve vzduchotěsné nádobě, aby nezvlhla a neztratila své aroma.\n\nListy máty obsahují silici \"(1 až 2 %)\" s hlavními složkami mentolem \"(asi 50 %)\" a menthonem \"(asi 10 %)\". Dále silice obsahuje menthofuramen, piperot, třísloviny, hořčiny, flavonoidy, kyselinu octovou a dalších asi 40 látek.\nTyto látky mají blahodárné účinky na činnost trávicího ústrojí. Máta pomáhá odstraňovat křeče, povzbuzuje vylučování trávících šťáv, působí protizánětlivě a proti nadýmání. Též podporuje funkci přídatných orgánů - jater, slinivky břišní a žlučníku. Inhalace máty pomáhá při zánětech dýchacích cest. Podstata působení mentolu spočívá ve snižování napětí hladkého svalstva. Snižování tlaku ve vnitřních orgánech zabraňuje a předchází bolestem. Mentol vyvolává také pocit chladu a znecitlivuje, proto se ztrácí nepříjemné pocity jako je například svědění. Při nechutenství se podává mátový čaj, máta působí i proti nespavosti, stresu a bolestem hlavy.\n\nČerstvé listy se používají do omáček, moučníků, nápojů a salátů. Máta je jednou z ingrediencí do oblíbeného míchaného nápoje \"Mojito\".\n\nPoužívá se i k výrobě alkoholického nápoje, známého jako „peprmintka“ nebo „zelená“. Ze sušených listů a vrcholků stonků před rozkvětem se louhuje čaj, také se využívají při přípravě jehněčího masa či zeleniny. Mentol se přidává také do ústních vod a zubních past, žvýkaček, mentolových bonbonů a masážních gelů. Poslední dobou je ale nahrazován mentolem uměle vyrobeným.\n\nDíky snadnému křížení existuje mnoho druhů rodu máta. Kromě máty vodní a klasnaté patří mezi nejznámější například máta vonná, máta okrouhlolistá nebo máta rolní. Samotná máta peprná se může vyskytovat v mnoha kultivarech, například máta peprná pomerančová, bergamotová, čokoládová, švýcarská či dokonce s vůní kolínské vody.\n\n\n\n \n"}
{"id": "413868", "url": "https://cs.wikipedia.org/wiki?curid=413868", "title": "Aramón C.H. Jaca", "text": "Aramón C.H. Jaca\n\nAramón C.H. Jaca je hokejový klub z Jacy, který hraje Španělskou hokejovou ligu. Klub byl založen roku 1972. Domovským stadionem je Palacio de Hielo de Los Pireneos s kapacitou 2000 lidí.\n\n\n"}
{"id": "413870", "url": "https://cs.wikipedia.org/wiki?curid=413870", "title": "První tichomořská válka", "text": "První tichomořská válka\n\nTichomořské války představovaly dva ozbrojené konflikty některých zemí Latinské Ameriky v 19. století, které měly teritoriální vztah k Tichému oceánu a Jižní Americe.\n\nPrvní tichomořská válka byla konfliktem mezi Španělskem a koalicí Peru, Ekvádoru, Chile a Bolívie, který se odehrál v období 1864 - 1866.\n14. dubna 1864 španělské loďstvo zabralo peruánské ostrovy Chinca, což mělo za následek nespokojenost a v roce 1865 samotné povstání peruánského obyvatelstva, které se stalo roznětkou 1. tichomořské války mezi Španělskem a koalicí Peru, Ekvádoru, Chile a Bolívie. K otevření bojů došlo 14. ledna 1866 v námořní \"bitvě u ostrova Chiloé\", ve které triumfovaly spojené síly Peru a Chile. Chilská korveta \"Esmeralda\" mezitím v bitvě u Papuda obsadila škuner \"Covadonga\" a spojenecká eskadra odrazila španělský útok v námořní bitvě u Abtaa. Oslabené španělské loďstvo se vzmohlo na březnové ostřelování a blokádu peruánských přístavů Valparaiso a Callao, ale 12. května 1866 odplulo bez úspěchu s poškozenými loďmi zpět ke břehům Evropy. Tím byla válečná fáze konfliktu vyčerpána. \n\nNásledoval podpis příměří ve Washingtonu, D.C. roku 1871 a následná mírová smlouva z roku 1879, která deklarovala nezávislost Peru.\n\n"}
{"id": "413871", "url": "https://cs.wikipedia.org/wiki?curid=413871", "title": "S.A.D. Hielo Majadahonda", "text": "S.A.D. Hielo Majadahonda\n\nS.A.D. Hielo Majadahonda je hokejový klub z Majadahondy v Autonomním společenství Madrid, který hraje Španělskou hokejovou ligu. Klub byl založen roku 1992. Domovským stadionem je Palacio del Hielo de Majadahonda s kapacitou 865 lidí.\n\n\n"}
{"id": "413875", "url": "https://cs.wikipedia.org/wiki?curid=413875", "title": "AD Roller Gasteiz", "text": "AD Roller Gasteiz\n\nAD Roller Gasteiz byl hokejový klub z Vitorie-Gasteizu, který hrával Španělskou hokejovou ligu. Klub byl založen roku 1979 a zanikl roku 2009. Domovským stadionem byl Pista de hielo de Vitoria-Gasteiz s kapacitou 470 lidí.\n\n\n"}
{"id": "413876", "url": "https://cs.wikipedia.org/wiki?curid=413876", "title": "Druhá tichomořská válka", "text": "Druhá tichomořská válka\n\nTichomořské války představovaly dva ozbrojené konflikty některých zemí Latinské Ameriky v 19. století, které měly teritoriální vztah k Tichému oceánu a Jižní Americe.\n\nDruhá tichomořská válka, také válka o ledek, byla konfliktem mezi Chile a peruánsko-bolivijskou konfederací. Byla vedena v letech 1879–1883.\n\nDůvodem ke \"2. tichomořské válce\", označované také jako \"válce o ledek\", byly rozpory mezi Chile a Peru o naleziště ledku v andské provincii Atacama. Na straně Peru stála Bolívie. Problémem se staly nejasně vytyčené státní hranice a daňový spor mezi Bolívií a Chile. V únoru 1879 došlo k bolivijskému útoku na chilský přístav Antofagasta. 8. října 1879 došlo k námořní \"bitvě u Angamos\", kterou vyhrála Chile. V ní utrpěl smrtelná zranění admirál Miguel Grau Seminario, hrdina peruánského námořnictva. \n\nPo zničení peruánského loďstva došlo k pozemní fázi. Ta započala vyloděním chilského vojska a následující \"bitvou u Pisaguy\", kterou Chile vyhrálo. Jeho armáda následně obsadila celé území provincie Atacamy a navíc i peruánské provincie Arica a Tacna. Zde se vojenské jednotky nezastavily a postoupily až k hlavnímu peruánskému městu Limě, kterou po ostřelování dobyly. Následujícími významnými střety se staly \"bitva u Chorrillos, bitva u Miraflores\" a poslední \"bitva u Huamachuca\".\n\n20. října 1883 došlo k vyhlášení příměří v Ancónu, ke kterému bylo Peru donuceno. Tímto aktem odstoupilo druhé straně provincie Tarapacá, Tacna a Arica. Bolívie s Chile podepsala prozatímní mírovou smlouvu následujícího roku 1884. Chile získalo území Antofagasty, čímž Bolívie ztratila přístup k moři. Konečná mírová smlouva byla podepsána v roce 1889, k její ratifikaci však došlo až roku 1904.\n\nDůsledkem \"války o ledek\" byl nový status quo, kterým se Chile stalo nejbohatší jihoamerickou zemí.\n\n"}
{"id": "413879", "url": "https://cs.wikipedia.org/wiki?curid=413879", "title": "Jan Blahoslav Kozák", "text": "Jan Blahoslav Kozák\n\nJan Blahoslav Kozák nebo též jen Jan Kozák (4. srpna 1888 Čáslav – 9. ledna 1974 Praha) byl český profesor dějin filozofie, protestantský teolog, evangelický duchovní a politik. Publikoval v oboru filozofie, etiky a náboženství, překládal z angličtiny, francouzštiny a italštiny. Zároveň byl koncem 30. let 20. století poslancem Národního shromáždění za Československou stranu národně socialistickou. Jeho starším bratrem byl architekt Bohumír Kozák.\n\nJan Blahoslav Kozák byl syn faráře evangelického reformního sboru v Čáslavi Františka Kozáka a jeho manželky Zdeňky, rozené Císařové.\n\nAngažoval se i politicky. Ve 20. letech 20. století měl blízko k okruhu intelektuálů okolo Inocence Arnošta Bláhy, který se pokusil neúspěšně obnovit Pokrokovou stranu z počátku 20. století. V roce 1930 působil v programové komisi národních socialistů. V parlamentních volbách v roce 1935 získal poslanecké křeslo v Národním shromáždění. Poslanecký post si oficiálně podržel do zrušení parlamentu roku 1939, přičemž v prosinci 1938 ještě přestoupil do poslaneckého klubu nově ustavené Národní strany práce.\n\nDruhou světovou válku přežil v emigraci ve Spojených státech amerických. Po válce se navrátil z emigrace a stal se děkanem fakulty. Roku 1946 se stal předsedou přípravného výboru organizace Kulturní jednota, která měla slučovat československé umělce a intelektuály. Po uvěznění jeho syna komunisty (již před 25. 2. 1948), v první poúnorové schůzi 1948 mu byla vnucena nevděčná úloha přečíst návrh akčního výboru na vyloučení studentů, kteří chtěli na pražském Hradě 25. února 1948 manifestovat proti komunistickému puči.\n\n\n"}
{"id": "413881", "url": "https://cs.wikipedia.org/wiki?curid=413881", "title": "Marie Doležalová", "text": "Marie Doležalová\n\nMarie Doležalová (* 24. ledna 1987 Karviná) je česká herečka a blogerka.\n\nNarodila se v Karviné, základní školu absolvovala v Trutnově. V roce 2007 maturovala na hudebně dramatickém oddělení Pražské konzervatoře, 6. ročník dokončila v roce 2009. Na první pokus se ale na tuto školu nedostala, ale pak se zúčastnila konkurzu na chystaný televizní film Jiřího Krejčíka. Roli sice nedostala, ale začala na sobě víc pracovat, i s pomocí Yvetty Kornové. Po dobu studia hrála v představeních Divadla Konzervatoře. Poté byla členkou souboru Strašnického divadla a hrála ve svém vlastním muzikálu \"Krysy\". Na \"Krysy\" navázala svojí druhou hrou \"Zápalka, aneb noc v kabaretu\" (2010), kterou také sama režírovala. Před kamerou se poprvé objevila v televizní pohádce \"Lojzička je číslo\" Jaroslava Hanuše (2006), ve filmu debutovala v roli Išky v \"Pusinkách\" Karin Babinské (2007). Hrála také v několika televizních seriálech a v klipu k písni \"Anděl\" Xindla X. Je členkou hudební skupiny Olats otesoc, jejíž základ tvoří spolužáci z konzervatoře, pro kterou skládá písničky. Koncerty kapely se vyznačují humorem, různými převleky a hereckými čísly. O kapele Doležalová říká: „Jedinou naší ambicí je výzkum, kam až lze v trapnosti dojít.“ S Janem Cinou také účinkovala na festiválku pantomimy, pohybu a improvizace Jsem spokojenej v kině Aero a uváděla s ním televizní pořad \"Planeta Yó\" (2011). Spolu se skupinou Olats otesoc se podílela na krátkém animovaném filmu \"Až po uši v mechu\" (2015). Nyní je členkou souboru Divadla Na Fidlovačce\n\nPsala blog \"Kafe a cigárko\" o životě herečky, který získal Literu za blog roku v rámci cen Magnesia Litera 2015. Na podzim roku 2015 vyšel blog knižně, o rok později vyšel i jako audiokniha, načetla jej sama herečka. Napsala také několik textů pro časopis \"Reportér\". V roce 2018 jí vyšla kniha vzpomínek na dětství \"Jeden kopeček šmoulový\".\n\nV roce 2015 vyhrála spolu s Markem Zelinkou taneční soutěž celebrit České televize StarDance ...když hvězdy tančí.\n\nV březnu 2018 oznámila 5 měsíců utajované těhotenství s partnerem Markem Zelinkou.\nDne 7. srpna 2018 se jim narodila dcera Alfréda.\n\n\n\n\n\n\n\n\n"}
{"id": "413887", "url": "https://cs.wikipedia.org/wiki?curid=413887", "title": "C.H.H.Txuri Urdin I.H.T. de Donostia", "text": "C.H.H.Txuri Urdin I.H.T. de Donostia\n\nC.H.H.Txuri Urdin I.H.T. de Donostia je hokejový klub z baskického San Sebastiánu, který hraje Španělskou hokejovou ligu. Klub byl založen roku 1972. Domovským stadionem je Txuri Urdin Izotz Jauregia s kapacitou 1200 lidí.\n\n\n"}
{"id": "413890", "url": "https://cs.wikipedia.org/wiki?curid=413890", "title": "Club Gel Puigcerdà", "text": "Club Gel Puigcerdà\n\nClub Gel Puigcerdà je hokejový klub z Puigcerdà (Katalánsko), který hraje Španělskou hokejovou ligu. Klub byl založen roku 1972. Domovským stadionem je Palau de gel de Puigcerdà s kapacitou 1450 lidí.\n\n\n"}
{"id": "413894", "url": "https://cs.wikipedia.org/wiki?curid=413894", "title": "SM-liiga 1996/1997", "text": "SM-liiga 1996/1997\n\nSezóna 1996/1997 byla 22. sezonou Finské ligy ledního hokeje. Mistrem se stal tým Jokerit Helsinky.\n\n\n\n\nTitul z České republiky získali: Otakar Janecký\n"}
{"id": "413897", "url": "https://cs.wikipedia.org/wiki?curid=413897", "title": "AC (automobilka)", "text": "AC (automobilka)\n\nAC Cars Group Ltd. je britská automobilka, která se zabývá zejména výrobou sportovních automobilů. Jejím nejznámějším vozem je automobil AC Cobra.\n\nZakladatelem automobilky, která původně působila pod názvem Autocars & Accessories, byl řezník John Portwine a mechanik John Weller. Původně vyráběli drahé automobily. Proto se rozhodli přejít na výrobu levnějších tříkolek. To jim přineslo zisky a firma začala vyrábět menší automobily. Název byl změněn na Autocarries Ltd. Firma dokonce získala zakázku pro armádu. Poté se firma opět soustředila na výrobu sportovních vozů. Tyto vozy byly ve své kategorii populární, po válce bylo prodáváno okolo pěti vozů týdně. V roce 1953 byl představen úspěšný model AC Ace. Ten dokázal vítězit v různých závodech. V průběhu výroby byl automobil odlehčen a byl mu zvýšen výkon. Tak se zrodil AC Bristol. Ten dokonce vyhrál závod 24 hodin Le Mans v roce 1958. Impulsem pro vývoj dalšího sportovního automobilu AC Cobra byl návrh Carola Shelbyho. Ten doporučil použít ve voze osmiválec Ford. Cobra se velmi prosadila na americkém trhu.\n"}
{"id": "413900", "url": "https://cs.wikipedia.org/wiki?curid=413900", "title": "R1 (televizní stanice)", "text": "R1 (televizní stanice)\n\nR1 byla síť regionálních televizí Genus (Liberec), Lyra (Ústí nad Labem), Vřídlo (Karlovy Vary), ZAK (Plzeň), Vysočina (na Českomoravské vrchovině) a Morava (Olomouc).\n\nDne 1. září 2008 televize Prima odstartovala projekt sloučení regionálních televizních stanic po celé České republice. Projekt nesl název R1. Jako samostatná televizní stanice začala R1 vysílat 15. června 2009 díky změně licenčních podmínek kanálu Prima Klub, jehož licence platila jen po omezenou dobu, ale TV Prima nebyla na jeho spuštění připravena. Televize R1 sdílela svou programovou pozici s kanálem Prima Cool, kde mezi 6. a 8. hodinou ranní postupně vysílaly všechny regionální televize a jednotlivé televize se také napojovaly přímo do vysílání TV Prima. Licenční podmínky byly opět upraveny v únoru 2011 a z televize R1 se stal třetí samostatný kanál TV Prima - Prima LOVE, který spustil vysílání 8. března 2011.\n\nVysílání probíhalo prostřednictvím regionálního odpojování. Televize daného regionu vysílala svůj program každý všední den mezi 17:40 a 18:00 a druhý den reprízu od 7:00 do 7:20 na pozici TV Prima. Vysílání bylo také součástí programového schématu Prima LOVE, která každý všední den mezi 6. a 8. hodinou vysílala program všech regionálních televizí za sebou.\n\nStanice Genus se 1. února 2012 osamostatnila a vytvořila si vlastní kanál Genus Plus, který o rok později zanikl.\n\nR1 ZAK pokračuje samostatně od 15. ledna 2012 jako ZAK TV.\n\nR1 Lyra zanikla.\n\nTV Morava získala v roce 2014 licenci pro svůj kanál a pokračuje ve vysílání.\n"}
{"id": "413908", "url": "https://cs.wikipedia.org/wiki?curid=413908", "title": "SASP Anglet Hormadi Élite", "text": "SASP Anglet Hormadi Élite\n\nSASP Anglet Hormadi Élite je francouzský hokejový klub z Angletu, který hraje Francouzskou Divizi 2. Klub byl založen roku 1969. Domovským stadionem je Patinoire de la Barre s kapacitou 1200 lidí.\n\n\nOficiální stránky klubu\n"}
{"id": "413909", "url": "https://cs.wikipedia.org/wiki?curid=413909", "title": "Alfa Romeo Giulia (1962)", "text": "Alfa Romeo Giulia (1962)\n\nAlfa Romeo Giulia je název tří přímo nesouvisejících řad modelů od italského výrobce automobilů Alfa Romeo.\n\nAlfa Romeo Giulia (typ 105) je automobil střední třídy, který v letech 1962 až 1978 vyráběla italská automobilka Alfa Romeo. Předchůdcem byl model Alfa Romeo Giulietta z roku 1954 a vystřídal ho stejně nazvaný model Alfa Romeo Giulietta z roku 1977, který byl proto pro odlišení někdy nazýván \"Nuova Giulietta\".\n\nMotor byl upraven z typu Giulietta. Kromě obyčejných rodinných vozů se vyráběl i jako výkonný sportovní vůz pro závody. Maximální rychlost byla podle verze kolem 170 km/h. V roce 1964 byly do výbavy přidány kotoučové brzdy.\n\nAutomobilka Alfa Romeo byl jedním z prvních výrobců, který vybavil relativně lehký (cca 1000 kg) čtyřdveřový vůz určený pro hromadnou výrobu poměrně výkonným motorem. Čtyřválcový motor byl podobný jako ve starším modelu řady Giulietta (750/101), měl dvojitou vačkovou hřídel z lehké slitiny a byl k dispozici v provedeních s objemem 1290 cm³ a 1670 cm³. Různé kombinace karburátorů a naladění poskytovaly výkony od 80 do 110 koní (55 až 75 kW), ve většině případů spojených s pětistupňovou manuální převodovkou (Alfa Romeo Giulia 1300 měla čtyřstupňovou převodovku).\n\nSedany Alfa Romeo Giulia byly známé svou živostí a působivým zrychlením ve srovnání s jinými sedany té doby. Populární verze Super s dvojitým karburátorem o objemu 1,6 litru měla maximální rychlost 170 km/h a zrychlení z 0 na 100 km/h přibližně za 12 sekund. Všechny modely Alfa Romeo Giulia byly původně vybaveny pneumatikami Pirelli Cinturato 165HR14 (CA67) nebo pneumatikami Pirelli Cinturato 155HR15 (CA67).\n\nV případě sedanu šlo o sedan se stupňovitou zádí (notchback). Využití aerodynamického tunelu během vývoje vedlo k velmi dobrému aerodynamickému tvaru, takže vůz měl koeficient aerodynamického odporu Cd = 0,34, což byla velmi nízká hodnota na sedany té doby.\n\nVšechny níže uvedené moduly byly vyráběny jako čtyřdveřové sedany, některé též v provedení kombi (v italštině označovány jako Giardiniera).\n\nTři modely Alfa Romeo Giulia Spider, Giulia Sprint a Giulia Sprint Speciale byly uvedeny na trh v roce 1962 spolu se základním modelem Alfa Romeo Giulia, čtyřdvéřovým sedanem. Nebyly však odvozeny z tohoto sedanu, ale šlo o aktualizované modely starší Alfa Romeo Giulietty (typ 101), nyní s motorem 1,6 litru místo původního 1,3 litru. Pouze kupé \"Alfa Romeo Giulia Sprint\" bylo po krátkou dobu nabízeno také ve verzi s 1,3 litrovým motorem jako \"Alfa Romeo Giulia Sprint 1300\": v podstatě šlo o model \"Alfa Romeo Giulietta Sprint\" pod jiným jménem.\n\nV případě modelu \"Spider\" jde o roadster, zatímco \"Sprint\" a \"Sprint Speciale\" jsou dvoudvéřová kupé. Ve srovnání se základním modelem (sedanem), který se vyráběl až do roku 1978, se tyto modely vyráběly jen krátce. Většina variant se přestala vyrábět již v roce 1964, model Sprint Speciale pokračoval do roku 1966.\n\nAutomobilka Alfa Romeo název Giulia „recyklovala“ v roce 2015, kdy 24. června 2015 v Museo Storico Alfa Romeo v Arese představila zcela nový model Alfa Romeo Giulia (typ 952). Tento čtyřdveřový sedan střední třídy je jako první model součástí revitalizačního plánu automobilky a znamená také návrat automobilky k pohonu zadních kol (volitelně též pohon všech kol). Tato nová Alfa Romeo Giulia se vyrábí od roku 2016 se zážehovými motory 2.0 a 2.9 a dieselovým motorem 2.2 a šestistupňovou manuální převodovkou nebo osmistupňovým automatem.\n\nNová \"Alfa Romeo Giulia\" tak doplnila „sesterský“ menší model (sedan nižší střední třídy) Alfa Romeo Giulietta (typ 940) vyráběný již od roku 2010, kde byl rovněž znovu použit starší název modelu. Názvy modelů nižší střední a střední třídy (\"Giulietta\" a \"Giulia\") na sebe nyní logicky navazují, protože Giulietta je v italštině zdrobnělina jména Giulia.\n\n\n"}
{"id": "413913", "url": "https://cs.wikipedia.org/wiki?curid=413913", "title": "FC Barcelona (lední hokej)", "text": "FC Barcelona (lední hokej)\n\nFC Barcelona je hokejový klub z Barcelony, který hraje Španělskou hokejovou ligu. Klub byl založen roku 1972. Domovským stadionem je Palau de Gel s kapacitou 1 256 lidí.\n\n\nOficiální stránky klubu\n"}
{"id": "413915", "url": "https://cs.wikipedia.org/wiki?curid=413915", "title": "Pollux (hvězda)", "text": "Pollux (hvězda)\n\nPollux je nejjasnější hvězdou, která se nachází v souhvězdí Blíženců, zdánlivé hvězdné velikosti +1,14. Hvězda Pollux je oranžovým obrem spektrální třídy K<nowiki>0</nowiki> III, má 8,8krát větší průměr než Slunce, zářivost 33krát větší než Slunce a hmotnost 2,04 Slunce. Na pozemské noční obloze je jednou z nejjasnějších hvězd, které je možné pozorovat. Od sluneční soustavy je hvězda vzdálena 33,79±0,09 světelných let.\n\nOkolo hvězdy obíhá exoplaneta nazývaná „B“, která je velká přibližně jako planeta Jupiter, ale může být i větší.\n\n\n"}
{"id": "413918", "url": "https://cs.wikipedia.org/wiki?curid=413918", "title": "Real Sociedad (lední hokej)", "text": "Real Sociedad (lední hokej)\n\nReal Sociedad byl hokejový klub z baskického San Sebastiánu, který hrával Španělskou hokejovou ligu. Klub byl založen roku 1972. Zanikl roku 1976.\n\n\n"}
{"id": "413922", "url": "https://cs.wikipedia.org/wiki?curid=413922", "title": "OT", "text": "OT\n\nSpojení písmen O a T může mít různé významy:\n\n"}
{"id": "413923", "url": "https://cs.wikipedia.org/wiki?curid=413923", "title": "Zara Larsson", "text": "Zara Larsson\n\nZara Larsson (* 16. prosince 1997 Stockholm) je švédská zpěvačka. V roce 2008 se zúčastnila švédské pěvecké soutěže \"Talang 2008\", v níž zazpívala několik písní a hlavně díky písni \" My heart will go on\" zvítězila. Obdržela tak 500 000 švédských korun (1 500 000 Kč).\n\nPísně, které zpívala v soutěži Talang: Greatest love of all, One moment in time, My heart will go on.\n\nV roce 2007 se Zara Larsson stala finalistkou švédské talentové soutěže Stjärnskott. O rok později, když ji bylo 10 let, vyhrála švédskou verzi britské talentové show Got Talent a získala odměnu ve výši 500 000 švédských korun. Skladba \"My Heart Will Go On\", která v show zazněla, se stala její debutovou písní.\n\nI když po vítězství v soutěži se o ni v médiích moc nehovořilo, podepsala v roce 2012 smlouvu s TEN Music Group, aby mohla vydat své debutové album nazvané Introducing. Album obsahuje pět skladeb. Nejúspěšnější písní z alba se stala skladba \"Uncover\", která se v severských zemích dostala do čela hudebních žebříčků. Dne 5. července 2013 vydala své další album \"Allow Me To Reintroduce Myself\" obsahující pět skladeb. V dubnu roku 2013 na svém blogu oznámila, že podepsala smlouvu na tři roky s americkou společností Epic Records. Dne 1. října 2014 vydala své debutové studiové album nazvané \"1\", které obsahuje písně z předešlých alb: \"Uncover\", \"Bad Boys\" a \"She's Not Me\".\n\nDne 5. června 2015 Zara Larsson vydala svou debutovou píseň \"Lush Life\" z jejího druhého studiového alba. Skladba se stala její druhou TOP písní ve Švédsku. Dále se umístila v TOP 5 v Dánsku a Norsku a v TOP 10 ve Finsku.<br>Dne 22. července 2015 vydala ve spolupráci s britským zpěvákem MNEKem (nominován na cenu Grammy) novou píseň \"Never Forget You\", která se opět stala TOP písní ve Švédsku. Ve spolupráci s francouzským DJ Davidem Guettou nazpívala píseň \"This One's for You\", jež byla oficiální skladbou Eura 2016 ve Francii. 1. září 2016 vyšla píseň Ain't My Fault. 11. listopadu 2016 vydala 4. píseň z alba s názvem I Would Like. V lednu 2017 vydala píseň So Good s raperem Ty Dolla $ign. 17. března 2017 vychází její 2. album So Good a zároveň i píseň Symphony s Clean Bandit. Symphony se stala celosvětově úspěšná a na Youtube nasbíral její videoklip více jak 800 milionů zhlédnutí. Později v roce vydala 2 singly z alba, Don't Let Me Be Yours a Only You.\n\n"}
{"id": "413925", "url": "https://cs.wikipedia.org/wiki?curid=413925", "title": "Casco Viejo Bilbao", "text": "Casco Viejo Bilbao\n\nCasco Viejo Bilbao byl hokejový klub z Bilbaa, který hrával Španělskou hokejovou ligu. Klub byl založen roku 1975. Zanikl roku 1986.\n\n\n"}
{"id": "413926", "url": "https://cs.wikipedia.org/wiki?curid=413926", "title": "Liškoun obecný", "text": "Liškoun obecný\n\nLiškoun obecný (\"Alopias vulpinus\") je vejcoživorodý, pelagický druh žraloka, obývající oceány i pobřežní vody. Alternativními druhovými jmény jsou žralok liščí, liškoun dlouhoocasý a žralok mlatec.\n\nVyskytuje se ve všech tropických a subtropických mořích. Ačkoli plave často u hladiny, spatřen byl i v hloubce 550 metrů.\n\nLiškoun obecný je vetší druh žraloka. Charakterizuje jej dlouhý ocas, s jehož pomocí nejprve nažene hejno ryb do jednoho místa a následně kořist, jako kyjem, omráčí. Běžně dorůstá délky 5 metrů (průměr je 3 metry) a váhy 230–350 kg, rekordní jedinci dosahují délky pravděpodobně až 6 metrů a hmotnosti 500 kg. K jeho velikosti přispívá především kaudální (ocasní) ploutev, která představuje až polovinu celkové délky jedince. Má pět malých žaberních otvorů a poměrně velké prsní ploutve. Může mít šedé, modrošedé, hnědošedé, někdy i načervenalé zbarvení s kovovým leskem.\n\nJedná se o plachý druh a pro člověka nepředstavuje hrozbu (údajně neexistuje jediný potvrzený útok), pouze je známo, že několikrát zaútočil na lodě.\n\nProtože má poměrně malou tlamu a nevelké zuby, živí se zpravidla (z více než 90 %) menšími rybami (běžnou součástí jídelníčku je např. makrela, sleď či sardinka), ale dále také chobotnicemi, pelagickými korýši (tzn. žijícími v otevřených vodách) a vzácně i mořskými ptáky.\n\nSamice tohoto druhu mívá 2–4, nanejvýš 6 mláďat. Po narození dosahují velikosti 69–92 cm, případně až 160 cm. Schopný reprodukce může být až ve věku 9–13 let, dle jiných pramenů i dříve (ve 3–8 letech či 5–7 letech), při délce těla 3–4 metry, přičemž samice dospívají vždy později. Dožívá se jistě 15 let, průměrně asi 25 let a nejvýše možná až 50 let (jeden zkoumaný exemplář byl starý 43 let).\n\nMezinárodní svaz ochrany přírody hodnotí druh jako zranitelný. Vysoká byla poptávka po jeho mase a dalších částech těla (cenné jsou např. ploutve, kůže, ale i játra), a v důsledku nadměrného rybolovu došlo k značnému poklesu populace. V současnosti se již některé subpopulace zotavují (např. v oblasti Kalifornie, kde odborníci hlásili velký úbytek) a např. úřady Nového Zélandu už (k roku 2016) druh nepovažují za ohrožený.\n\n"}
{"id": "413930", "url": "https://cs.wikipedia.org/wiki?curid=413930", "title": "Rymaně", "text": "Rymaně\n\nRymaně je katastrální území a základní sídelní jednotka města Mníšek pod Brdy ležící v jeho jihovýchodní části.\n\nRymaně leží přibližně 2 kilometry jihovýchodním směrem od Mníšku v okrese Praha-západ a nachází se v ní 235 adres. Katastrální výměra ZSJ je 178 ha.\n\nPrvní zmínka o Rymani pochází z roku 1603 a nachází se v zemských deskách, a to v souvislosti s dobříšským panstvím.\n\n\nMezi Rymaní a Mníškem pod Brdy prochází dálnice D4 z Prahy do Příbrami. Rymaní prochází dobříšská větev železniční trati Praha - Vrané nad Vltavou - Čerčany/Dobříš s nácestní zastávkou \"Rymaně\".\n\n\n"}
{"id": "413932", "url": "https://cs.wikipedia.org/wiki?curid=413932", "title": "Superliga Española de Hockey Hielo 2008/2009", "text": "Superliga Española de Hockey Hielo 2008/2009\n\nSezóna 2008/2009 byla 35. sezonou Španělské ligy ledního hokeje. Vítězem se stala FC Barcelona.\n"}
{"id": "413938", "url": "https://cs.wikipedia.org/wiki?curid=413938", "title": "Petr Hadrava", "text": "Petr Hadrava\n\nPetr Hadrava (* 16. duben 1951 Praha) je český astrofyzik. Zabývá se stelární astronomií, ale publikuje také o historii astronomie, zejména z doby Rudolfa II.\n\nPetr Hadrava vystudoval v roce 1974 teoretickou fyziku na Matematicko-fyzikální fakultě Univerzity Karlovy v Praze. Poté nastoupil do Stelárního oddělení Astronomického ústavu AV ČR. V letech 1994–1998 byl předsedou vědecké rady tohoto ústavu.\n\nV současnosti se zde zabývá stelární a relativistickou astrofyzikou. Od roku 2013 předsedá Českému národnímu komitétu astronomickému. Spolu se svou ženou píše i odborné knihy o historii astronomie. Zaměřuje se hlavně na astronomy rudolfínské doby – Tychona Brahe a Johanna Keplera. \n\nJe ženatý s Alenou Hadravovou a má dvě děti.\n\n\n\nKromě odborných prací vydal několik knih popularizačních a o historii astronomie, některé ve spolupráci s manželkou.\n"}
{"id": "413945", "url": "https://cs.wikipedia.org/wiki?curid=413945", "title": "Ferrari 308", "text": "Ferrari 308\n\nFerrari 308 GTB (Berlinetta kupé) nebo GTS (spider) byl sportovní automobil, který v letech 1975 až 1977 vyráběla italská automobilka Ferrari. Jeho předchůdcem bylo Ferrari Dino a nástupcem Ferrari 328. Celkem bylo vyrobeno 12 tisíc vozů.\n\nPoprvé bylo Ferrari 308 GTB představeno na Pařížském autosalonu v roce 1975. Design vytvořil Leonardo Fioravanti. O dva roky později se představil spider targa GTS. Ten se proslavil díky seriálu Magnum. Části karoserie byly kvůli menší hmotnosti vyráběny z plastických materiálů. Několik vozů bylo ale vyrobeno i v celokovové karoserii. Ta vážila pouze o 12 kg více. Z vozu byl odvozen i supersportovní automobil Ferrari 288 GTO.\n\nSpolečnost Sports Car International prohlásila Ferrari 308 GTB za pátý nejlepší sportovní automobil sedmdesátých let.\n\n\nFerrari 308 GTB se objevovalo v rally již od konce sedmdesátých let. Po vzniku skupiny B byly však tyto vozy umístěny do nově vzniklé kategorie. Výsledky však kvůli nevhodné koncepci nebyly převratné. Vozidlo mělo dlouhý a nízký předek a nízko umístěná sedadla. Ale koncepce plastové karoserie a motoru uprostřed ukázaly cestu konkurenci.\n\nMotor byl vidlicový osmiválec s rozvodem DOHC o objemu 2921 cm³. Od roku 1982 byl navíc vybaven čtyřventilovou technikou (QV) s přímým vstřikováním paliva. Výkon vozů byl 241 ps, maximální rychlost 255 km/h a zrychlení na sto za 6,5 sekundy. Převodovka byla pětistupňová. Nádrž byla na 70 litrů. Vůz měřil 4302 mm na délku, 1800 mm na šířku a 1180 mm na výšku. jeho váha byla 1150 kg.\n\n"}
{"id": "413946", "url": "https://cs.wikipedia.org/wiki?curid=413946", "title": "Walker Evans", "text": "Walker Evans\n\nWalker Evans (3. listopadu, 1903 – 10. dubna, 1975) byl americký fotograf známý svou prací pro společnost Farm Security Administration, a který dokumentoval dopady velké hospodářské krize v roce 1929.\n\nNarodil se v St. Louis ve státě Missouri do zámožné rodiny. Vystudoval \"Phillips Academii\" v Andoveru. Vystudoval francouzskou literaturu. Po roce stráveném v Paříži se vrátil do New Yorku, aby se připojil k tamním umělcům a literátům jako byli například jeho kamarádi John Cheever, Hart Crane a Lincoln Kirstein.\n\nEvans v roce 1933 fotografoval na Kubě pro vydavatele Carletona Bealse materiál pro knihu \"The Crime of Cuba,\" revolty proti diktátorovi Gerardo Machadovi. Na Kubě se také seznámil s Ernestem Hemingwayem.\nRoku 1935 Evans pracoval pro organizaci Resettlement Administration (RA) v Západní Virginii a Pensylvánii. Od října pokračoval na práci pro RA a později přešel k Farm Security Administration (FSA), převážně působící v Jižních státech.\n\nEvans zemřel v New Havenu v Connecticutu v roce 1975.\n\n\n\n\n\n"}
{"id": "413948", "url": "https://cs.wikipedia.org/wiki?curid=413948", "title": "Turanoceratops", "text": "Turanoceratops\n\nTuranoceratops (\"rohatá tvář z Turanu\") byl rod ceratopsoidního dinosaura, objeveného v sedimentech souvrství Bissekty na území Uzbekistánu. Žil v oblasti střední Asie během období svrchní křídy asi před 90 miliony let (geologický stupeň turon). V současnosti je to jeden ze dvou známých zástupců čeledi Ceratopsidae (pakliže do ní spadal), žijící mimo území Severní Ameriky. Jeho délka je odhadována na nejméně 2 metry a hmotnost asi na 175 kilogramů.\n\n\"Turanoceratops\" byl příslušníkem skupiny rohatých dinosaurů, neboli ceratopsů. Šlo o skupinu býložravých čtvernožců s jakoby papouščím zobákem, žijící v křídovém období na území Severní Ameriky a Asie. Novější studie paleontologů H.-D. Suese a A. Averianova z roku 2009 potvrzuje, že \"T. tardabilis\" je zřejmě prvním ceratopsidem, objeveným v Asii.\n\n"}
{"id": "413956", "url": "https://cs.wikipedia.org/wiki?curid=413956", "title": "John Berger", "text": "John Berger\n\nJohn Peter Berger (5. listopadu 1926 Londýn, Anglie – 2. ledna 2017, Paříž, Francie) byl britský spisovatel, publicista a umělecký kritik.\n\nBerger zkoumal vztahy mezi jednotlivcem a společností, kulturou a politikou, zkušeností a výrazem formou povídek, románů, her, esejů, filmů, kreseb, fotografických sérii a performancí. Základem jeho umělecké metody byl prvek spolupráce: s lidmi, místy a komunitami. Mezi umělce, s kterými spolupracoval, patřili například režisér Simon McBurney (divadelní soubor \"Complicite\"), sochař Juan Munoz, fotograf Jean Mohr, skladatel Gavin Bryars a filmaři Mike Dibb, Alain Tanner a Timothy Neat. V poslední době pracoval na společné publikaci s kanadskou spisovatelkou Anne Michaels.\n\nZa román G. obdržel v roce 1972 Bookerovu cenu. Roku 1972 televize BBC poprvé vysílala seriál \"Ways of Seeing\", který Berger vytvořil společně s producentem Mikem Dibbem a který se později stal předlohou pro stejnojmennou knihu esejů. Studie \"Ways of Seeing\" měla ve své době velký vliv na poli teorie výtvarného umění. Zabývá se odhalováním ideologií ve vizuální kultuře a navazuje na některé myšlenky z eseje Waltera Benjamina \"Umělecké dílo ve věku své technické reprodukovatelnosti\".\n\nV roce 2008 byl John Berger podruhé nominován na Bookerovu cenu za svůj zatím poslední román \"From A to X\".\n\nPosledních 40 let žil v malé vesničce ve francouzské části Savojských Alp.\n\nČesky vyšla jeho kniha esejů o výtvarném umění \"O pohledu\" v nakladatelství Fra 2009.\n\n\n\n"}
{"id": "413957", "url": "https://cs.wikipedia.org/wiki?curid=413957", "title": "Batrachognathus volans", "text": "Batrachognathus volans\n\nBatrachognathus volans (\"žabí čelist\") je vyhynulý druh ramforynchoidního ptakoještěra, žijícího v období svrchní jury na území dnešního Kazachstánu.\n\nMateriál sestává z nekompletní a disartikulované kostry (lebeční fragmenty, čelisti, obratle, žebra, části končetin a kosti křídel). Horní čelist obsahovala 24 kolíkovitých zubů. Lebka byla celkově mohutná a vysoká, zatímco čelist byla relativně krátká (jen 48 mm, odtud rodový název). Příbuzným rodem byl \"Anurognathus\" s rozpětím křídel 50 cm.\n\n"}
{"id": "413964", "url": "https://cs.wikipedia.org/wiki?curid=413964", "title": "Tendaguripterus", "text": "Tendaguripterus\n\nTendaguripterus (\"křídlo z Tendaguru\") byl rodem pterodaktyloidního ptakoještěra, který žil v období pozdní jury (stupně kimeridž až tithon) na území dnešní Tanzanie ve východní Africe. Popisný exemplář má číslo MB.R.1290 a tvoří jej nekompletní spodní čelist se zuby.\n\nŠlo o malého ptakoještěra, jehož lebka byla dlouhá jen kolem 20 cm a rozpětí křídel činilo asi 1 metr. Představuje první kraniální materiál pterosaura, známý z Tendaguru. Tento živočich se zřejmě živil kraby a jinými korýši.\n\n\n"}
{"id": "413965", "url": "https://cs.wikipedia.org/wiki?curid=413965", "title": "Temnoplodec", "text": "Temnoplodec\n\nTemnoplodec (\"Aronia\") neboli aronie, také zvaná černý jeřáb, zahrnuje tři druhy opadavých keřů z čeledě růžovité. Je vzdáleně příbuzná hrušni a jeřábům. Jejich jedlé černé plody jsou ceněny pro vysoký obsah vitamínů a tříslovin. Název \"chokeberry\" v angličtině pochází ze svíravé chuti plodů, které v USA a v Anglii nejsou pojídány syrové, ale například v džemech.\n\nPůvodní na východě Severní Ameriky, nejčastěji roste ve vlhkých lesích. V Evropě se začala pěstovat v roce 1700.\n\nPěstovat aronii začal kolem roku 1910 ruský biolog a pěstitel ovoce Ivan Mičurin zároveň s dalšími drobnými druhy ovoce, jako například jeřáby.\n\nStrom nebo keř. Stromy rychle stárnou. Listy jsou střídavé, jednoduché, celokrajné s vroubkovanými okraji. Na podzim listy září červenými a oranžovými odstíny. Květy jsou malé, s 5 okvětními a 5 kališními lístky, složené v chocholičnatém květenství. Plodem je malá malvice se svíravou tříslovitou příchutí. Plody jsou pojídány ptáky, s jejichž trusem jsou roznášeny na velké vzdálenosti.\n\n\n\n\n\n\n\nAronie jako bohatý zdroj antioxidantů může být prospěšný ke snížení rizika onemocnění způsobeného oxidačním stresem. Mezi případy, kde se podle hodnocení předběžných výsledků ukazují výhody antokyanů v aroniích je například kolorektální karcinom (Lala et al. 2006) a kardiovaskulární choroby (Bell & Gochenaur 2006) , chronické záněty (Han et al. 2005), žaludeční poruchy (peptický vřed) (Valcheva-Kuzmanova et al. 2005), zánět oka (uveitis) (Ohgami et al. 2005) a jaterní selhání ( Valcheva-Kuzmanova et al. 2004). Při měření antioxidační síly (kapacity absorpce kyslíkových radikálů) vykazuje aronie jednu z nejvyšších dosud zaznamenaných hodnot.\nPlody aronie mají \"vysoký obsah vitamínu C a antioxidantů\". Aronie je předmětem zájmu vědců díky svému temně purpurovému, téměř černému zbarvení, který vzniká z vysokého obsahu fenolických sloučenin, zejména antokyanů. Celkový obsah antokyanů je 1480 mg na 100 g čerstvých plodů a proanthocyanidinů 664 mg na 100 g. Obě hodnoty patří k nejvyšším měřeným množstvím v rostlinách do jara 2009.\n\nAnalýza antokyanů v aroniích zjistila tyto jednotlivé chemické látky (u nichž je známo, že se vyskytují v rostlinách): cyanidin-3-galactoside, epicatechin, kofeinová kyselina, kvercetin, delfinidin, petunidin, pelargonidin, peonidin a malvidin. Všechny jsou ze skupiny flavonoidů, jsou to fenolické antioxidanty.\n\nRostliny vyrábí (podle dostupných informací) pigmenty hlavně ve slupce plodů na ochranu semen proti ultrafialovému záření . Absorpcí UV záření v ultrafialovém-purpurovém spektru pigmenty filtrují intenzivního slunečního světlo, a mají úlohu v ochraně zárodku před poškozením. Zářivě barevné pigmentace také přitahují ptáky a zvířata ke konzumaci ovoce a rozšiřování semen v jejich trusu.\n\nAntokyany nejen přispívají k svíravé chuti (což údajně odrazuje škůdce a infekce), ale také dává \"Aronii\" mimořádnou antioxidační sílu, která bojuje vůči oxidačnímu stresu ovoce během fotosyntézy.\nPlody arónie mají blahodárný vliv na krevní oběh, snižují hladinu cholesterolu v krvi i krevní tlak. Doporučují se proto při ateroskleróze. Prospěšné jsou dokonce i při cukrovce – obsahují totiž přírodní sorbit, sladidlo vhodné i pro diabetiky. Cenný je nejen obsah vitamínů, ale také bioflavonooidů, rutinu pro pevné cévy, který se z plodů i extrahuje pro výrobu léčiv, a dále železa, jódu, fluoru, manganu a dalších mikroelementů, nezbytných pro pevné zdraví a vitalitu.\n\nV roce 2003 vědci z Univerzity of Maryland získali náznaky, že látky izolované z aronie by mohly mít velký efekt v boji s rakovinou tlustého střeva. Příznivé ochranné účinky při vážných střevních potížích, včetně akutních lézí, potvrdily i japonské studie provedené na laboratorních zvířatech .\n\nZdravotní význam má i arónie zavařovaná, ale přínosnější jsou plody čerstvé. Trpkou chuť lze odstranit rozmačkáním plodů s medem nebo smetanou.\n\nRoste i v polostínu pod stromy. Aronie jsou odolné vůči suchu, škůdcům, chorobám a snáší průmyslové znečištění.\n\nPlody aronie (černého jeřábu) dozrávají v polovině léta, ale když je sklidíme přezrálé, po prvních mrazících, jejich chuť je méně tříslovitá. Chráníme je před ptáky, kteří je jinak mohou spást ještě před sklizní. Plody se snadno udržují zmražené, aniž by obsah cenných látek byl nějak snížen. Tepelná úprava způsobuje rozklad některých vitamínů, např. vitaminu C. Plody dozrávají během září a tím můžeme zahájit i první sklizeň. Samozřejmě by měly být plody dokonale vyzrálé a sladké. Na stromě se mohou plody ponechat až do prvních mrazíků. Po sklizni vydrží plody v dobrém stavu i dva měsíce, pokud jsou uchované na chladném a suchém místě.\n\nSemeny, vegetativně kopčením, očkováním na hloh (\"Crataegus monogyna\"). Očkovanci jsou velmi krátkověké malé stromy.\n\n\nTemnoplodec planikolistý, \"Aronia arbutifolia\", roste do výšky 2-4 m, vzácně do 6 m. Listy jsou 5-8 cm dlouhé a zubatě ochlupené na vnitřní straně. Květy jsou bílé nebo narůžovělé, 1 cm v průměru, se žláznatými kališními lístky. Plody jsou červené, 4-10 mm v průměru, které v zimě zůstávají na stromech. Plody si pro jejich vůni oblíbily indiánské děti.\nTemnoplodec planikolistý má vzpřímeně rostoucí kultivar Aronia arbutifolia 'Erecta', formu macrophylla s vyšším až stromovitým růstem a varietu pumila s nižším růstem.\n\nTemnoplodec černý, černý jeřáb, aronie, \"Aronia melanocarpa\", bývá menší, jen zřídka vyšší než 1 m , vzácně 3 m, a snadno se šíří kořenovými výhonky. Listy jsou menší, ne více než 6 cm dlouhé, s žláznatými jemně zubatými listy. Listy jsou holé na spodní straně. Květy bývají bílé, o průměru 1,5 cm, s holými kališními lístky. Plody jsou černé, 6-9 mm v průměru. Plody nezůstávají na stromech v zimě. Temnoplodec černý (Aronia melanocarpa) má odchylky 'elata' s bujnějším růstem a 'grandiflora' s většími květy.\n\nKříženci obou druhů jsou \"Aronia x prunifolia\". Listy jsou středně ochlupené na spodní straně. Plody jsou vybarvené od červené do černé barvy, 7-10 mm v průměru, nepřetrvávající přes zimní období.\n\n\n"}
{"id": "413968", "url": "https://cs.wikipedia.org/wiki?curid=413968", "title": "Noasauridae", "text": "Noasauridae\n\nČeleď Noasauridae (noasauridi) je skupinou vyhynulých teropodních dinosaurů, žijících v období pozdní jury a křídy. \n\nJejich velikost byla velmi rozdílná, od drobného rodu \"Ligabueino\" o velikosti psa až po obří rod \"Deltadromeus\", vážící až několik tun. Tito teropodi byli blízce příbuzní a podobně stavění jako abelisauridi, přestože většina z nich byla podstatně menší. Čeleď Noasauridae je obecně definována jako \"všichni teropodi blíže příbuzní rodu \"Noasaurus\" než rodu \"Carnotaurus\"\". Velmi rozšíření byli noasauridi v období přelomu spodní a svrchní křídy na území současné Austrálie.\n\nVýzkum za pomoci počítačové tomografie odhalil, že někteří noasauridi měli pneumatizované (duté a vzdušnými vaky vyplněné) krční obratle. Tuto anatomickou adaptaci sdílejí s mnoha jinými plazopánvými dinosaury i současnými ptáky.\n\n\n\n"}
{"id": "413970", "url": "https://cs.wikipedia.org/wiki?curid=413970", "title": "Magnesia Litera 2009", "text": "Magnesia Litera 2009\n\nCeny Magnesia Litera za rok 2008 byly vyhlášeny 18. dubna 2009 ve Stavovském divadle v Praze. Slavnostní ceremoniál, který uváděla Anna Geislerová, odvysílala Česká televize na ČT2 ze záznamu o den později. Nominované knihy byly postupně představovány v krátkých dvouminutových vstupech každý den na ČT1 od 16. března 2009.\n\nHlavní cenu „Magnesia Litera – Kniha roku“ získala Bohumila Grögerová za básnickou sbírku \"Rukopis\". Cenu čtenářů získal Jiří Šimon za knihu \"Ukradený domov\". Litera za přínos české literatuře byla udělena Vladimíru Forstovi, Jiřímu Opelíkovi a Luboši Merhautovi za \"Lexikon české literatury\".\n\nNa cenu Magnesia Litera byly v roce 2009 nominovány tyto knihy (cenu získaly knihy uvedené na prvním místě):\n\n\n\n\n\n\n\n\n"}
{"id": "413975", "url": "https://cs.wikipedia.org/wiki?curid=413975", "title": "Jeřáboskalník", "text": "Jeřáboskalník\n\nJeřáboskalník (×\"Sorbocotoneaster\") je mezirodový kříženec jeřábu a skalníku. Doposud byl vypěstován jediný druh, × \"Sorbocotoneaster pozdnjakovii\". Jde o křížence jeřábu \"Sorbus sibirica\" a skalníku \"Cotoneaster melanocarpus\", vyšlechtěného v Německu a Francii.\n\nJeřáboskalník ×\"Sorbocotoneaster pozdnjakovii\" je opadavý keř. \nListy jsou dlouhé 2-3 cm, tupě vejčité až oválné, svěže světle, později tmavě zelené, složené, licho-, nebo sudozpeřené s jedním až 3 listy, eliptické nebo oválné. Kvete bíle, v dubnu až květnu, 1 cm velké květy jsou ve vrcholových chocholících. Plody jsou kulaté, červené. x Sorbocotoneaster je odolný proti škůdcům a chorobám a snese i náročné podmínky. Je pěstován jako zvláštnost v dendrologických sbírkách.\n\n"}
{"id": "413979", "url": "https://cs.wikipedia.org/wiki?curid=413979", "title": "Bona Savojská", "text": "Bona Savojská\n\nBona Savojská (srpen 1449 Chambéry – 17. listopadu 1503 Fossano) byla savojská princezna a provdaná milánská vévodkyně.\n\nNarodila se jako šestnácté dítě z manželství savojského vévody Ludvíka I. (1413–1465) s kyperskou princeznou Annou (1419–1462). Matka byla dcerou kyperského krále Jana II. z rodu Lusignanů a Šarloty Bourbonské.\n\nBratři: savojský vévoda Amadeus IX. (1435–1472), kyperský a titulární jeruzalémský král Ludvík (1436/1437–1482), ženevský hrabě Giano (1440–1491), savojský vévoda Filip II. (1438–1497), hrabě Janus (1440–1491), biskup Jan (1447–1482), hrabě Jakub (1450–1486), arcibiskup František (1454–1490).\n\nSestry: Markéta (1439–1483), manželka markraběte Jana IV. z Montferratu a hraběte Petra II. Lucemburského; Šarlota (1441–1483), manželka francouzského krále Ludvíka XI.; Marie (1448–1475), manželka hraběte Ludvíka Lucemburského; Anežka (1445–1508), manželka hraběte Františka Orleánského.\n\nDne 6. července 1468 se provdala za milánského vévodu Galeazza Mariu (1444–1476), s nímž měla čtyři děti:\n\nPo smrti manžela, který byl zavražděn v roce 1476, vládla jako regentka za syna Giana. Pro neshody s manželovým bratrem Lodovicem se vzdala vlády a opustila Milán. V roce 1479/80 se provdala za Antonia Tassiniho.\n\n"}
{"id": "413986", "url": "https://cs.wikipedia.org/wiki?curid=413986", "title": "Na půdě aneb Kdo má dneska narozeniny?", "text": "Na půdě aneb Kdo má dneska narozeniny?\n\nNa půdě aneb Kdo má dneska narozeniny? (2009) je český animovaný film Jiřího Barty. Je vytvořen rukodělnou animací s malým podílem digitálních triků. Ve filmu ožívají hračky a jiné předměty pohozené na půdě. Společenství kolem panenky Pomněnky, medvídka Muchy, skřítka Šubrta či myšky Sklodowské narušuje „Vládce Říše Zla“ tzv. Hlava (Jiří Lábus).\n\nOd 4. do 28. března 2009 proběhla v Galerii Lazarská výstava loutek a rekvizit k filmu.\n\nDvanáctiminutový film o filmu natočil Miloslav Šmídmajer.\n\nJiří Barta získal za práci na filmu Českého lva 2009 za nejlepší výtvarný počin.\n\nV roce 2015 měla v plzeňském Divadle Alfa premiéru stejnojmenná inscenace na motivy filmu. Režíroval ji také Jiří Barta.\n\n"}
{"id": "413987", "url": "https://cs.wikipedia.org/wiki?curid=413987", "title": "Kamera skura", "text": "Kamera skura\n\nKamera skura je umělecká skupina založená 12. 2. 1996 v Ostravě. Členové skupiny jsou anonymní.\n\nSkupina Kamera skura začala svoji práci rozvíjet v polovině devadesátých let minulého století na Ostravsku. Tento region České republiky je poznamenán dlouhodobou důlní i průmyslovou činností a v současné době prochází bolestnou hospodářskou restrukturalizací. Hluboké ekonomické protiklady i třeskuté sociální napětí, které jsou průvodním jevem této restrukturalizace, stále ovlivňují podobu uměleckých projektů Kamery skury, a to přesto, že skupina postupně rozšiřuje svůj akční rádius. Hlavním rysem návaznosti na výchozí sociální kontext je bezesporu záměrná stylová nejednotnost jednotlivých realizací, která významově pulsuje od intimních příběhů (vystupujících z hlubin mytologie skupiny) až k jasně definovaným sociálním sondám. \nV roce 2003 reprezentovala Kamera skura spolu se slovenskou skupinou Kunst-fu Českou republiku na Bienále v Benátkách projektem SUPERSTART – třímetrovou sochou – stylizovanou postavou Ježíše Krista cvičícího na kruzích. \n\n\n\n\n\n\n\n\n\n\n\n\n"}
{"id": "413989", "url": "https://cs.wikipedia.org/wiki?curid=413989", "title": "Kadolec (Slavonice)", "text": "Kadolec (Slavonice)\n\nVesnice Kadolec () je osada ležící 3,2 km západně od Slavonic při silnici, vedoucí ze Slavonic do Starého Města pod Landštejnem. Kadolec je částí Slavonic a jeho katastrální území se rozkládá na moravské straně historické česko-moravské hranici. V roce 2011 zde trvale žilo třináct obyvatel. Na návsi je malý rybníček a kaplička. Kadolecké děti chodí do školy do Slavonic.\n\nPrvní písemná zmínka o vesnici pochází z roku 1466.\n\nPravděpodobně první zmínka je v historických pramenech z roku 1179, kdy je zmíněna v dokumentu, který pojednává o území, které císař Fridrich I. Barbarossa přidělil k državě hradu Raabs.\n\nV lesním úseku silnice č. 152 vedoucí do Starého města se nachází historický hraniční kámen mezi Moravou a Čechami. Necelý 1,5 km jihozápadně od osady, se, na jihozápadní hranici sousedního katastrálního území Maříž, nachází také trojmezní hraniční kámen Čechy-Morava-Rakousko.\n"}
{"id": "413991", "url": "https://cs.wikipedia.org/wiki?curid=413991", "title": "Alisa Klejbanovová", "text": "Alisa Klejbanovová\n\nAlisa Michajlovna Klejbanovová (rusky: \"Алиса Михайловна Клейбанова\", narozená 15. července 1989, Moskva, Sovětský svaz, dnes Rusko) je ruská profesionální tenistka. Na okruhu WTA k červenci 2011 vyhrála dva turnaje ve dvouhře a pět ve čtyřhře.\n\nZ French Open 2011 se odhlásila pro nemoc. Nahradila ji krajanka Anastasija Pivovarovová jako šťastná poražená kvalifikantka. 14. července 2011 jí pak byl diagnostikován Hodgkinův lymfom ve druhém stádiu. Následně zahájila léčbu v Itálii.\n\nNa žebříčku WTA pro dvouhru byla nejvýše postavená v únoru 2011 na 20. místě.\n\nSvou profesionální dráhu zahájila již ve čtrnácti letech v roce 2003 a svůj vůbec první turnaj ITF ve španělské Morelluse, na který postoupila z kvalifikace, vyhrála.\n\nJe juniorskou vítězkou Wimbledonu 2003 ve čtyřhře spolu se Saniou Mirzaovou. Stejný titul si zopakovala o tři roky později s ruskou partnerkou Anastazií Pavljučenkovovou. V roce 2005 vyhrála juniorku na US Open ve čtyřhře spolu s Češkou Nikolou Frankovou.\n\nMnozí odborníci přirovnávají její herní styl k modernímu typu hry Lindsay Davenportové.\n\nAlisa Klejbanovová se zúčastnila 2 zápasů týmového Fed Cupu za tým Ruska s bilancí 2-1 ve dvouhře a 1-0 ve čtyřhře.\n\n"}
{"id": "413993", "url": "https://cs.wikipedia.org/wiki?curid=413993", "title": "Carl Laemmle", "text": "Carl Laemmle\n\nCarl Laemmle Sr. (17. ledna 1867, Laupheim, Württembersko, Německo – 24. září 1939, Los Angeles, Kalifornie, Spojené státy) byl průkopník americké filmové produkce a zakladatel jednoho z hlavních hollywoodských filmových studií – Universal Studios. Produkoval či byl jinak zapojen do více než čtyř stovek filmů. Jeho neteř Carla Laemmle se stala herečkou.\n\nCarl Laemmle se narodil v židovské rodině na pokraji židovské čtvrti německého města Laupheim. V roce 1884 emigroval do Spojených států, kde po dvacet let pracoval v Chicagu jako účetní a prokurista. V rámci podnikatelských aktivit začal skupovat malá kina zvaná nickelodeons a se svou firmou Laemmle Film Service rozšiřovat distribuci filmových služeb.\n8. června 1912 uzavřeli v New Yorku Carl Laemmle z Independent Motion Picture Company, Pat Powers z Powers Picture Company, Mark Dintenfass z Champion Films a Bill Swanson z American Éclair, kontrakt, díky němuž došlo ke sloučení jejich studií. Z těchto čtyř společností vznikla známá hollywoodská filmová společnost Universal Motion Picture Manufacturing Company.\n\nNa počátku a v polovině 30. let 20. století produkoval Laemmlův syn, Carl Laemmle junior, řadu drahých a komerčně neúspěšných filmů, přesto však došlo i k natočení úspěšných filmů, jako Back Street z roku 1932, či Show Boat z roku 1936. Carl Laemmle byl nakonec i se svým synem v roce 1936 ze společnosti vytlačen.\n\nLaemmle byl po celý svůj život v kontaktu se svým rodným městem, finančně jej podporoval a rovněž sponzoroval stovky Židů z Laupheimu a Württemberska, aby emigrovali z nacistického Německa do Spojených států, a zachránili se tak před holocaustem. Kvůli zajištění a usnadnění jejich imigrace Laemmle kontaktoval americké orgány, členy Sněmovny reprezentantů a ministra zahraničí Cordella Hulla. Pokoušel se také intervenovat ve prospěch uprchlíků z lodě SS St Louis, kteří byli nakonec v roce 1939 posláni z Havany zpět do Evropy.\n\nPoté co 24. září 1939, ve věku 72 let, zemřel v Beverly Hills na kardiovaskulární chorobu, byl pochován v Chapel Mausoleum na židovském hřbitově Home of Peace Cemetery.\n\n"}
{"id": "413997", "url": "https://cs.wikipedia.org/wiki?curid=413997", "title": "Brinje", "text": "Brinje\n\nBrinje je historická vesnice a opčina na severu Licko-senjské župy v Chorvatsku. Většinu jejích obyvatel tvoří Chorvati.\n\n"}
{"id": "413999", "url": "https://cs.wikipedia.org/wiki?curid=413999", "title": "Kyselina propionová", "text": "Kyselina propionová\n\nKyselina propionová (systematický název propanová kyselina) je přirozeně se vyskytující karboxylová kyselina s chemickým vzorcem CHCHCOOH. V čistém stavu jde o bezbarvou kapalinu s dráždivým zápachem. Aniont CHCHCOO a příslušné soli a estery kyseliny propionové jsou známy jako propionáty (nebo propanoáty).\n\nKyselinu propionovou poprvé popsal Johann Gottlieb v roce 1844, kdy ji objevil v degradačních produktech cukru. V dalších letech získávají jiní chemici tuto kyselinu různými dalšími cestami, aniž by si některý z nich uvědomil, že produkuje tuto látku. V roce 1847 prokázal francouzský chemik Jean-Baptiste Dumas, že všechny tyto kyseliny byly toutéž sloučeninou, kterou nazval kyselinou propionovou podle řeckých slov \"protos\" = „první“ a \"pion\" = „tuk“, protože to byla kyselina s nejmenší molekulou H(CH)COOH, která vykazovala vlastnosti mastných kyselin, například tvorbu olejovité vrstvy při vysolování z vody, nebo že má mýdlovitou draselnou sůl.\n\nKyselina propionová má fyzikální vlastnosti na pomezí mezi nižšími karboxylovými kyselinami, kyselinou mravenčí a octovou, a vyššími (mastnými kyselinami). Je mísitelná s vodou, ale lze ji odstranit z vody přidáním soli. Stejně jako kyselina octová či mravenčí sestává z vodíkově vázaných párů molekul, jak ve fázi kapalné, tak plynné.\n\nKyselina propionová vykazuje obecné vlastnosti karboxylových kyselin: může tvořit amidy, estery, anhydridy a chloridové deriváty. Může podléhat alfa-halogenaci bromem za přítomnosti bromidu fosforitého jako katalyzátoru (HVZ reakce), kdy vzniká CHCHBrCOOH.\n\nPrůmyslově se kyselina propionová vyrábí hydrokarboxylací ethylenu pomocí karbonylu niklu jakožto katalyzátoru:\n\nJiným používaným způsobem je vzdušná oxidace propionaldehydu. Za přítomnosti kobaltu nebo manganu tato reakce probíhá rychle už při teplotách 40–50 °C:\n\nVelká množství kyseliny propionové se získávala jako vedlejší produkt při výrobě kyseliny octové. Aktuálně je největším světovým výrobcem kyseliny propionové firma BASF s 80 tisíci tun ročně.\n\nBiologicky vzniká kyselina propionová v podobě koenzymu A esteru, propionyl-CoA, metabolickým štěpením mastných kyselin obsahujících sudý počet uhlíkových atomů a také štěpením některých aminokyselin. Bakterie rodu \"Propionibacterium\" produkují kyselinu propionovou jako konečný produkt svého anaerobního metabolismu. Tato skupina bakterií se běžně vyskytuje v žaludku přežvýkavců a v potních žlázách člověka (bakterie \"Propionibacterium acnes\"), jejich aktivita je částečně odpovědná za pach potu a švýcarského sýra.\n\nKyselina propionová v koncentraci 0,1 až 1 % (hmotnostně) inhibuje růst plísní a některých bakterií. Proto se většina této kyseliny spotřebuje jako konzervant potravin a krmiva. V krmivu se používá přímo nebo jako amonná sůl. Do krmiva pro skot se přidává antibiotikum Monensin, aby se v bachoru podpořily bakterie \"Propionibacterium\" oproti bakteriím octového kvašení. Tím vzniká méně oxidu uhličitého a krmivo se lépe využije. Takto vznikne zhruba polovina veškeré světové produkce kyseliny propionové. Jinou velkou oblastí použití je konzervace pečiva, kdy se používá sodná nebo vápenatá sůl.\n\nKyselina propionová a její soli (E280 až E283) u pokusných myší vedly k přibývání na váze ke vzniku inzulinové rezistence.\n\nKyselina propionová je užitečná také jako meziprodukt pro výrobu dalších chemikálií, zejména polymerů. Acetát-propionát celulózy je užitečný termoplast. Používá se také vinylpropionát. Ze specializovanějších aplikací lze zmínit výrobu pesticidů a léčiv. Estery kyseliny propionové mají ovocnou vůni a někdy se používají jako rozpouštědla nebo umělé příchutě.\n\nMetabolismus kyseliny propionové začíná konverzí na propionylkoenzym A (propionyl-CoA), obvyklý první krok metabolismu karboxylových kyselin. Protože v molekule kyseliny propionové jsou tři atomy uhlíku, propionyl-CoA nemůže přímo vstoupit do beta-oxidace ani do Krebsova cyklu. U většiny obratlovců se propionyl-CoA karboxyluje na D-methylmalonyl-CoA, který je izomerem L-methylmalonyl-CoA. Enzym závislý na vitaminu B12 katalyzuje přesmyk L-methylmalonyl-CoA na sukcinyl-CoA, který je meziproduktem v citrátovém (Krebsově) cyklu a může do něj tedy snadno vstoupit.\n\nPři propionové acidemii vystupuje kyselina propionová jako metabolický toxin v jaterních buňkách tím, že se akumuluje v mitochondriích jako propionyl-CoA nebo jeho derivát methylcitrát, dva inhibitory cyklu trikarboxylových kyselin. Propionát se metabolizuje oxidačně v gliích, což naznačuje astrocytovou zranitelnost při propionové acidemii, pokud se může akumulovat vnitromitochondriální propionyl-CoA. Propionová acidemie může měnit jak neuronální, tak gliální expresi genů ovlivněním acetylace histonů. U hlodavců kyselina proprionová způsobuje reverzibilní chování připomínající autismus, např. hyperaktivitu a dystonii.\n\nLidská kůže je hostitelem druhu bakterií známého jako \"Propionibacterium acnes\", nesoucího název podle schopnosti produkovat kyselinu propionovou. Tato bakterie žije hlavně v kožních mazových žlázách a je jednou z hlavních příčin vzniku akné.\n\n"}
{"id": "414001", "url": "https://cs.wikipedia.org/wiki?curid=414001", "title": "Josef Koutecký", "text": "Josef Koutecký\n\nJosef Koutecký (31. srpna 1930 Praha – 5. července 2019) byl český lékař, chirurg a zakladatel dětské onkologie v Československu. Po sametové revoluci zastával čtyři funkční období post děkana 2. lékařské fakulty UK, v mezidobí byl prorektorem Univerzity Karlovy v Praze. Byl také literárně činný. Koutecký byl věřící katolický křesťan.\n\nV roce 2010 obdržel hlavní Národní cenu projektu Česká hlava za celoživotní dílo a výzkum v oboru dětské onkologie. V roce 2015 převzal Cenu Neuron za přínos světové vědě v oboru medicína.\n\nJosef Koutecký se narodil 31. srpna 1930. Po maturitě na Akademickém gymnáziu v Praze se rozhodl pro studium lékařství. Fakultu všeobecného lékařství UK vystudoval v roce 1955 s výbornými výsledky a nastoupil jako lékař do dětské léčebny v Novém Bydžově, posléze v Janských Lázních. V roce 1957 přestoupil do Prahy na Kliniku dětské chirurgie FDL UK na Karlově.\n\nV roce 1964 ve svých 34 letech založil v Československu dětskou onkologii, a to v době, kdy na onkologická onemocnění umíralo 97 procent dětí s touto diagnózou. Přispěl k tomu, že se toto číslo postupně snížilo na 17 procent.\n1. listopadu 1978 bylo jeho pracoviště Stanice dětské onkologie na Dětské chirurgické klinice přesunuto do Fakultní nemocnice v Motole, kde vzniklo samostatné oddělení dětské onkologie s 18 a později 25 lůžky, a Koutecký zde byl jmenován primářem. Pod jeho vedením bylo oddělení v roce 1983 dále transformováno na samostatnou Kliniku dětské onkologie, kde byl přednostou až do roku 2004 a která se rozšířila na 60 lůžek. Jmenovací řízení profesorem v oboru dětská onkologie úspěšně zakončil v roce 1987, stal se tak prvním profesorem onkologie v Československu.\n\nV nově vytvořeném oboru se Koutecký snažil prosazovat komplexní péči zahrnující kromě diagnostiky a léčby také rehabilitaci a psychologickou pomoc, jelikož onkologické nemoci i jejich léčba způsobují u dětí těžké tělesné i duševní komplikace.\n\nV letech 1990, 1991-1997 a 2000-2006]] byl děkanem 2. LF UK. V období 1997-2000 byl prorektorem pro vnější vztahy Univerzity Karlovy v Praze. V letech 1998–2002 byl předsedou Učené společnosti ČR.\n\nKoutecký měl renesanční duši, miloval obrazy a hru na klavír. Na ten hrál od 8 let, od 7 na housle, ve 14 zkusil skládat sonatiny. Od roku 1991 pořádal koncerty ve velké aule Karolina. Byl také členem Rady Národního divadla, Nadace Národní galerie a Nadace Českého svazu výtvarných umělců grafiků Hollar. Život člověka i společnosti podle něj stojí na třech hlavních pilířích – na poznání (v nejširším slova smyslu), na schopnosti (lépe řečeno požehnání) vnímat krásu a na vztazích. Velký význam pro něj mělo ovšem také křesťanství, byl silně věřícím.\n\nMěl mimořádný rozhled po celé kultuře, humanistické ideje, které v životě uplatňoval svou lidskostí, mravností a neutuchající snahou sloužit všemu dobrému a krásnému.\n\nJosef Koutecký byl vdovec. Měl dva syny, dcera zemřela. Zemřel 5. července 2019 ve večerních hodinách.\n\nKoutecký sepsal jen do roku 2006 300 publikací, 8 monografií, 2 učebnice a 2 skripta.\n\n\nKoutecký získal za svůj život desítky cen, například:\n\n\n"}
{"id": "414023", "url": "https://cs.wikipedia.org/wiki?curid=414023", "title": "Arthur Symons", "text": "Arthur Symons\n\nArthur William Symons (28. února 1865, Milford Haven, Pembrokeshire, Wales – 22. ledna 1945, Wittersham, Kent, Anglie), byl britský básník, kritik a časopisecký redaktor.\n\nNarodil se v rodině metodistického kněze z Cornwallu. Dostalo se mu soukromého vzdělání, strávil delší dobu v Itálii a ve Francii. V roce 1888 se seznamuje s Walterem Paterem a Havelockem Ellisem.\nV roce 1901 se oženil s Rhodou Bowser.\nV roce 1908 se nervově zhroutil během cesty po Itálii. Následující dvě léta strávil v ústavech pro choromyslné. Po tomto zhroucení již psal minimálně a otiskoval především dříve napsané práce.\n\nV roce 1882 otiskl svůj první článek, v roce 1886 pak svou první knihu, námětem obou děl je básník Robert Browning. V roce 1892 je uvedena jeho první divadelní hra \"The Minister’s Call\". Symons byl vůdčí osobností symbolismu v Anglii. V roce 1896 byl redaktorem časopisu \"The Savoy\" spolu s Aubreyem Beardsleyem a vydavatelem Leonardem Smithersem.\n\nJeho kniha \"The Symbolist Movement in Literature\" ovlivnila řadu britských básníků, např. William Butler Yeatse nebo Thomas Stearns Eliota.\n\nPřekládal z francouzštiny Paula Verlaina a Émile Verhaerena, z italštiny Gabriele d’Annunzia.\n\n\n\n\nSymonsův text \"Tanečnice z Jávy\" (\"Javanese Dancers\") ze sbírky \"Silhouettes\", 1892 použil Bohuslav Martinů ve svém díle \"Tři melodramy\" z roku 1913.\n\n\n"}
{"id": "414026", "url": "https://cs.wikipedia.org/wiki?curid=414026", "title": "Střední průmyslová škola elektrotechnická a vyšší odborná škola Pardubice", "text": "Střední průmyslová škola elektrotechnická a vyšší odborná škola Pardubice\n\nStřední průmyslová škola elektrotechnická a vyšší odborná škola Pardubice je škola v Pardubicích. Byla založena v roce 1948. Její hlavní obory jsou Výpočetní a automatizační technika, Elektronická a sdělovací zařízení a od roku 2008 i Informační technologie. Umožňuje celkem tři čtyřleté obory s maturitou.\n\nKromě standardních učeben má škola i učebny specializované. Jsou to laboratoře fyziky, elektronického měření, číslicové techniky, výpočetní (informační) technologie a pro praxi.\n\nVýpočetní a automatizační technika s kapacitou 2 třídy.\nTento obor obsahuje předměty:\n\nElektronická a sdělovací zařízení s kapacitou 2 třídy.\nTento obor obsahuje předměty:\n\nObor Informační technologie byl otevřen v roce 2008 o kapacitě 1 třídy (30 studentů).\nTento obor obsahuje předměty:\n"}
{"id": "414031", "url": "https://cs.wikipedia.org/wiki?curid=414031", "title": "Demilitarizace", "text": "Demilitarizace\n\nDemilitarizace je proces redukce ozbrojených sil. Součástí procesu demilitarizace je odzbrojení, rozpuštění a demobilizace vojenských jednotek na mírový stav (například demilitarizace Německa po první světové válce podle Versailleské smlouvy z roku 1919).\n"}
{"id": "414034", "url": "https://cs.wikipedia.org/wiki?curid=414034", "title": "Paříž - Nice 2009", "text": "Paříž - Nice 2009\n\nParis-Nice 2009 byl 67. ročníkem cyklistického závodu, který startoval 8. března v Amilly a končil 15. března v Nice. Vítězem se stal španělský cyklista Luis León Sánchez.\n\n1. etapa se jela 8. března 2009 ve městě Amilly a měřila 9,3 km (ITT).\n2. etapa se jela 9. března 2009 z města Saint-Brisson-sur-Loire do města La Chapelle-Saint-Ursin a měřila 195,5 km.\n3. etapa se jela 10. března 2009 z města Orval do Vichy a měřila 178 km.\n4. etapa se jela 11. března 2009 z Vichy do Saint-Étienne a měřila 173,5 km.\n5. etapa se jela 12. března 2009 z Annonay do Vallon-Pont-d'Arc a měřila 204 km.\n6. etapa se jela 13. března 2009 z Saint-Paul-Trois-Châteaux do La Montagne de Lure a měřila 182,5 km.\n7. etapa se jela 14. března 2009 z Manosque do Fayence a měřila 191 km.\n8. etapa se jela 15. března 2009 z Nice zpět do Nice a měřila 119 km.\n\n"}
{"id": "414037", "url": "https://cs.wikipedia.org/wiki?curid=414037", "title": "Samostatná operační skupina „Slezsko“", "text": "Samostatná operační skupina „Slezsko“\n\nSamostatná operační skupina „Slezsko“ (polsky \"Samodzielna Grupa Operacyjna „Śląsk“\") byla operační skupina polské armády, vytvořená 21. září 1938 k obsazení československé části Těšínska. Účastnila se též obsazení částí československé části Oravy a Spiše, po jehož provedení byla rozpuštěna. \n\nOperační skupina se skládala zejména z vojáků 4., 14., 15., 16., 23. a 25. pěší divize polské armády a 21. divize horské pěchoty polské armády. V jejím rámci působil i jízdní pluk s celkem 837 koňmi, nově vytvořený z jednotek Velkopolského jízdního sboru a Pomořanského jízdního sboru polské armády a osm letek polského vojenského letectva (z toho dvě letky lehkých bombardérů) s celkem 103 letadly. Operační skupina byla vybavena též 234 děly a těžkým pancéřovaným vlakem. Celková početní síla operační skupiny byla 35 966 mužů. Jejím velitelem byl generál Władysław Bortnowski.\n\nPo svém vytvoření byla operační skupina soustředěna v bezprostřední blízkosti československo-polských hranic a připravovala se na útok proti Československu. U operační skupiny působil jako delegát slezského vojvody bývalý polský konzul v Československu Leon Malhomme, který měl odpovídat za civilní správu na území, jež se mělo obsadit.\n\nV důsledku Mnichovské krize československá vláda ustoupila polskému nátlaku a vydala Polsku část československé části Těšínska (spolu s přilehlou částí Čadecka na Slovensku), které Polsko pod hrozbou vojenského útoku požadovalo. Operační skupina obsazovala zabrané území od 2. října 1938 do 11. října 1938.\n\nPo obsazení východní části československého Těšínska a přilehlé části Čadecka Polsko vzneslo další územní požadavky vůči Československu, tentokrát na Oravě a Spiši. Po polském ultimátu slovenská autonomní vláda i československá vláda, které v té době stály před vyřešením územních sporů s Maďarskem, hrozbě vojenského útoku ustoupily. Byla vytvořena delimitační komise k určení průběhu hranic. Komise pracovala v nepřátelsky laděném prostředí, za spontánních, ale i organizovaných protestů místního obyvatelstva proti připojení k Polsku.\n\n24. listopadu 1938 zaútočil v Oravském Podzámku shromážděný dav kamením na autobus s polskou delegací a polská vláda obratem oznámila, že v zájmu zajištění klidu bude sporné území obsazeno polskou armádou. Časně ráno následujícího dne obdržel Władysław Bortnowski rozkaz zahájit obsazování slovenského území určeného k delimitaci a operační skupina zahájila vstup do Čadecka, střeženého zesílenou obranou československé armády. Nastaly urputné ústupové boje se zapojením dělostřelectva a bombardérů, byly zaznamenány případy střelby civilistů do týla postupujících polských vojsk. Na československé straně padli v tomto střetu čtyři vojáci a 14 bylo zraněno, operační skupina měla dva padlé a deset raněných. Sedm československých vojáků bylo zajato, z toho pět se prohlásilo za Slováky a přátele Polska a byli propuštěni. Další den byla oblast obsazena polským vojskem. K podobnému střetu došlo poblíž Javoriny, kde na straně operační skupiny padl major Stefan Rago a kaprál Oleksowicz byl těžce raněn.\n\n9. prosince 1938 byla operační skupina z pohraničního území odvolána a poté byla rozpuštěna.\n\n\n\n"}
{"id": "414046", "url": "https://cs.wikipedia.org/wiki?curid=414046", "title": "Kauza Amstetten", "text": "Kauza Amstetten\n\nKauza Amstetten (v zahraničí častěji Kauza Fritzl) je označení pro aféru, která vypukla poté, co rakouská policie v dolnorakouském městě Amstetten 28. dubna 2008 zatkla Josefa Fritzla, narozeného v témže městě 9. dubna 1935. Fritzl od 28. srpna 1984 věznil ve sklepě svého rodinného domu svou dceru, Elisabeth Fritzlovou, narozenou 6. dubna 1966. Zde ji pravidelně znásilňoval a zplodil s ní sedm dětí, z nichž jedno zemřelo, tři byly uvězněny ve sklepě spolu s matkou a tři žily přímo v domě. Když Fritzl Elisabeth uvěznil, byla osmnáctiletá, když byla osvobozena policií, bylo jí již 42 let. Josef Fritzl se okamžitě stal nechvalně známým po celém světě. Dne 16. března 2009 začal v Sankt Pöltenu soudní proces, který vedla soudkyně Andrea Humerová. Fritzl byl obviněn z únosu, znásilňování, zotročování, incestu a zabití. Nejprve popíral svou vinu ve dvou nejtěžších bodech – zotročování a zabití. I tyto zločiny však přiznal 18. března. Již den poté, 19. března 2009, byl odsouzen k doživotnímu vězení, což je v rakouském trestním právu nejvyšší možná sazba.\n\nJosef Fritzl se narodil 9. dubna 1935 v Amstettenu. Vyrůstal v době nacismu, což jej podle vlastních slov ovlivnilo.\nZískal titul inženýr v oboru elektrotechnika a začal pracovat pro ocelářský koncern VÖEST v Linci. V roce 1956, když mu bylo 21 let, se oženil se sedmnáctiletou Rosemarie, s níž měl dva syny a pět dcer včetně Elisabeth. V roce 1967 byl v Linci odsouzen za znásilnění 21leté ženy a odseděl si 12 z 18 měsíců trestu. V letech 1969 až 1971 pracoval pro firmu se stavebním materiálem v Amstettenu. Později se stal cestujícím obchodníkem, přičemž jezdil po celém Rakousku. V roce 1972 si koupil chatu u jezera Mondsee. Tu obýval do roku 1996. V roce 1995 odešel Fritzl ve věku 60 let do důchodu.\n\nElisabeth se narodila 6. dubna 1966 Fritzlově ženě Rosemarie. Dokončila povinné vzdělání a začala se učit číšnicí. Fritzl je podezřelý, že ji začal sexuálně obtěžovat již v roce 1977, když jí bylo 11 let. V lednu 1983 utekla z domova do Vídně, kde se několik týdnů skrývala. Objevila ji policie a vrátila domů k rodičům, protože byla tehdy ještě nezletilá. V létě 1984 se vyučila číšnicí a hledala práci v okolí Lince.\n\nElisabeth se chtěla z domova již brzy odstěhovat. 28. srpna 1984 nalákal Fritzl dceru do sklepa pod záminkou, že potřebuje pomoci s opravou dveří. Ve sklepě ji omráčil chemikáliemi a uvěznil. Donutil dceru, aby matce napsala dopis, že se přidala k náboženské sektě. Dopis byl odeslán z Braunau am Inn. To bylo také oznámeno policii.\n\nFritzl docházel do sklepa, který postupně vybavil primitivním sociálním zařízením, televizním přijímačem a videorekorderem, průměrně jednou za tři dny, aby Elisabeth, a později jejím dětem, donášel jídlo a znásilňoval Elisabeth. V roce 1994, po narození čtvrtého dítěte, rozšířil sklep z 35 m² na 55 m². Zplodil se svou dcerou sedm dětí – Kerstin, Stefan a Felix žili ve sklepě se svou matkou, Lisa, Monika a Alexander žili s manželi Fritzlovými v domě (Fritzl prý vždy řekl manželce, že je u dveří nechala sama Elisabeth). Jedno dítě, Michael, zemřelo. Ačkoliv bylo nemocné, Fritzl mu vědomě neposkytl pomoc, což byla příčina, proč byl odsouzen za zabití. Elisabeth děti učila ve sklepě číst a psát. Pokud je Fritzl chtěl potrestat, zhasínal ve sklepě světla a nedával svým obětem najíst. Také jim vyhrožoval, že do sklepa pustí jedovatý plyn, pokusí-li se o útěk. Podle Fritzlovy snachy jménem Christine chodil Fritzl do sklepa každé ráno v devět hodin, údajně aby kreslil plány strojů, které pak prodával firmám. Někdy tam zůstal celou noc a jeho žena mu nesměla ani přinést kávu. Nájemník, který si v domě Fritzlových dvanáct let pronajímal pokoj, si stěžoval na zvuky, které vycházejí ze sklepa. Fritzl mu řekl, že je vydává plynový vytápěcí systém.\n\nDne 19. dubna 2008 upadla dcera resp. vnučka Kerstin do bezvědomí a Fritzl souhlasil, aby jí byla poskytnuta lékařská péče. Elisabeth ji Fritzlovi pomohla dostat ze sklepa, přitom po 24 letech poprvé viděla venkovní svět na vlastní oči. Kerstin byla odvezena do amstettenské nemocnice, kde se jí ujal dr. Albert Reiter. Bylo jí zjištěno selhání ledvin. Fritzl mu později předal zprávu, psanou její matkou. Lékařskému personálu se začal celý případ zdát podivný, a tak 21. dubna 2008 upozornili rakouskou spolkovou policii. Fritzl této zopakoval svoji výpověď o tom, že Elisabeth žije v sektě, což chtěl dotvrdit nejnovějším „dopisem“ od Elisabeth, odeslaným v lednu 2008 z Kematenu. Policie kontaktovala Manfreda Wohlfahrta, církevního hodnostáře, zodpovědného za sledování sekt. Ten vyjádřil pochybnosti o tom, že ona sekta existuje, a vyjádřil svoje zdání, že byl „dopis“ diktován. O věc se začaly zajímat televizní stanice a Elisabeth reportáž o svém otci viděla v televizi ve sklepě. Prosila otce, aby s ním a se svými dětmi mohla do nemocnice. Fritzl souhlasil a manželce řekl, že se Elisabeth po 24 letech rozhodla vrátit. V nemocnici je všechny zadržela policie. Když policie zaručila Elisabeth bezpečí před jejím otcem, Elisabeth vypověděla o svém 24 letém pobytu ve sklepě rodného domu. Krátce po půlnoci již měli policisté tři stránky výpovědi. Během noci z 26. na 27. dubna byly Elisabeth a její děti vzaty do péče. 28. dubna se Josef Fritzl přiznal k věznění své dcery a jejích dětí. Řekl policistům, jak se dostanou do sklepa. Fritzlova žena Rosemarie byla seznámena s pravdou o tom, kde její dcera byla. Obecně se věří, že skutečně celou dobu o ničem nevěděla. 29. dubna potvrdily testy DNA, že je Fritzl otcem Elisabethiných dětí. 1. května 2008 uspořádala rakouská spolková policie tiskovou konferenci, na které s případem podrobně seznámila veřejnost. Tehdy neuvedla vše, co věděla, protože hodlala ještě vyslechnout nejméně 100 bývalých Fritzlových podnájemníků.\n\n11. července 2008 podala Elisabeth Fritzlová vyšetřovatelům prostřednictvím videa výpověď. Fritzl nebyl přítomen, byl již uvězněn v Sankt Pöltenu. Právník Christopher Herbst, který zastupoval Elisabeth a její děti, řekl o svých svěřencích, že „naštěstí je vše v pořádku“. Tříletý Felix se o prázdninách učil plavat, patnáctiletá dcera se zúčastnila čtyřdenního tábora s více než 4000 dalších dětí. 13. listopadu 2008 vznesly rakouské úřady obvinění. Proces, vedený soudkyní Andreou Humerovou, začal v pondělí 16. března 2009 v Sankt Pöltenu, hlavním městě spolkové země Dolní Rakousy, ve kterých se nachází Amstetten). Média nebyla vpuštěna, aby se zachovala vizuální anonymita Fritzlových obětí. Fritzl první den přišel, zakrývaje si tvář modrými deskami, na což měl podle rakouských zákonů právo. Při počátečních projevech řekl Rudolf Mayer, Fritzlův obhájce, aby se soudkyně nedala strhnout veřejným míněním, že by byl Fritzl zrůda. Připomněl, že dětem jednou o Vánocích přinesl do sklepa vánoční stromek. Prokurátorka Christiane Burkheiser demonstrovala přítomným hrozné podmínky v cele – nízké stropy, vlhkost a strašlivý zápach – tak, že svým posluchačům dala přičichnout k věcem vyneseným ze sklepa. Fritzl nejprve přiznával tři body obžaloby – únos, znásilňování a incest – ale ne ty dva nejtěžší – zabití a zotročování. Když pak zhlédl 11hodinovou výpověď Elisabeth z července 2008, přiznal se ve středu 18. března i k posledním dvěma zločinům. Podle jeho právníka proto, že ho výpověď dcery zlomila. Už ve čtvrtek 19. března byl nad Fritzlem vynesen rozsudek. Byl uznán vinným ze všech pěti bodů obžaloby, tedy únosu, znásilňování, zotročování, incestu a zabití, za což byl odsouzen k trestu doživotního odnětí svobody. Byl poslán do vězení se zvýšenou ostrahou.\n\nFritzl je v současnosti nadále vězněn. V květnu 2017 bylo oznámeno, že si ve vězení nechal změnit svoje příjmení na Mayrhoff. Jeho žádost byla na magistrátu města Kremže (\"Krems an der Donau\") za poplatek 546  eur povolena.\n\n"}
{"id": "414050", "url": "https://cs.wikipedia.org/wiki?curid=414050", "title": "Superliga Española de Hockey Hielo 2007/2008", "text": "Superliga Española de Hockey Hielo 2007/2008\n\nSezóna 2007/2008 byla 34. sezonou Španělské ligy ledního hokeje. Vítězem se stal Club Gel Puigcerdà.\n"}
{"id": "414051", "url": "https://cs.wikipedia.org/wiki?curid=414051", "title": "Seznam lotrinských vévodů", "text": "Seznam lotrinských vévodů\n\nWigerich lotrinský (Wigerichovci).\nJelikož dolnolotrinští vévodové častokrát ovládali také další panství, docházelo k častým změnám\n\nDynastie Barská:\nVerdunská dynastie:\n\n\n\nPo skončení války o polský trůn přinesla vídeňská mírová smlouva tuto dohodu: kandidát za francouzskou stranu, Stanislav I. Leszczyński, se vzdává polské koruny a za to dostává Lotrinsko, oproti tomu se František Štěpán zříká Toskánska. Dále bylo dojednáno, že území po smrti Leszczyńského připadne Francii, což se stalo roku 1766. Sňatkem Františka Štěpána s Marií Terezií, dědičkou domu Habsburků, vzniká roku 1736 habsbursko-lotrinská dynastie.\n\n"}
{"id": "414053", "url": "https://cs.wikipedia.org/wiki?curid=414053", "title": "CH Val d'Aran Vielha", "text": "CH Val d'Aran Vielha\n\nCH Val d'Aran Vielha byl hokejový klub z Vielha, který hrával Španělskou hokejovou ligu. Klub byl založen roku 2005. Zanikl roku 2008.\n\n\nOficiální stránky klubu\n"}
{"id": "414058", "url": "https://cs.wikipedia.org/wiki?curid=414058", "title": "Superliga Española de Hockey Hielo 2006/2007", "text": "Superliga Española de Hockey Hielo 2006/2007\n\nSezóna 2006/2007 byla 33. sezonou Španělské ligy ledního hokeje. Vítězem se stal Club Gel Puigcerdà.\n"}
{"id": "414059", "url": "https://cs.wikipedia.org/wiki?curid=414059", "title": "Elektrický dipól", "text": "Elektrický dipól\n\nElektrický dipól vzniká, pokud kladné a záporné náboje nejsou v prostoru stejně rozmístěny. Nejjednodušším a typickým příkladem dipólu je dvojice opačných nábojů od sebe vzdálených o malou vzdálenost vzhledem ke vzdálenosti, ve které tyto náboje vytváří elektrické pole.\n\nElektrický dipól můžeme charakterizovat pomocí elektrického dipólového momentu formula_1. Elektrické pole vytvořené dipólem (ve vzdálenosti velké vzhledem ke vzdálenostem nábojů dipól vytvářejících) je dáno vztahem pro elektrický potenciál nebo intenzitu elektrického pole:\n\nformula_2\n\nformula_3\n\nVe vnějším elektrickém poli o elektrické intenzitě formula_4 má dipól potenciální energii\n\nformula_5,\n\npůsobí na něj síla\n\nformula_6\n\na moment síly\n\nformula_7.\n\n"}
{"id": "414061", "url": "https://cs.wikipedia.org/wiki?curid=414061", "title": "Elektrický proud", "text": "Elektrický proud\n\nElektrický proud je uspořádaný pohyb nosičů elektrického náboje. Stejnojmenná fyzikální veličina, obvykle označovaná \"I\", a její jednotka je ampér (A), vyjadřuje množství elektrického náboje prošlého za jednotku času daným průřezem.\n\nV úvahách se často používá dohodnutý směr toku proudu, který je od kladného pólu zdroje přes spotřebič k zápornému pólu zdroje. Tento dohodnutý směr je opačný než skutečný směr toku elektronů ve vodiči.\n\nProud v elektrických rozvodech může být stejnosměrný (značí se ss, anglicky DC – ) nebo střídavý (značí se stř., anglicky AC – ), jehož směr toku i okamžitá velikost se v čase cyklicky mění. Střídavý proud může mít harmonický nebo obecný průběh. Časový průběh proudu s harmonickým průběhem má tvar sinusoidy.\n\nElektrický proud je veličina vhodná pro popis zdrojů magnetického pole.\n\nElektrický proud je skalární fyzikální veličina. (Směrovost jeho toku se projevuje v příbuzných vektorových veličinách, jako je hustota elektrického proudu.)\n\nV soustavě SI je to jedna ze základních veličin.\n\nElektrický proud je roven celkovému množství elektrického náboje, který projde průřezem vodiče za jednotku času.\n\nDoporučená značka elektrického proudu je \"I\" (\"velké I\").\n\nHlavní jednotkou v soustavě SI je 1 ampér, mezinárodní značka \"A\".\n\nElektrický proud se měří ampérmetrem.\n\nStřídavý proud je proud, jehož velikost a směr se v čase mění s určitou periodou, přičemž jeho střední hodnota je nulová. Střídavý proud je proměnný proud typicky s sinusovým (harmonickým) průběhem. Další průběhy mohou být například pilovité, obdélníkové nebo libovolné jiné.\n\nkde \"I\" je amplituda střídavého proudu, \"ω\" je úhlová frekvence, \"φ\" je počáteční fáze střídavého napětí, \"φ\" je fázový posuv mezi napětím a proudem (často se zkráceně mluví o fázi).\n\nStejnosměrný proud je takový proud, který v čase nemění směr svého toku. Velikost proudu se měnit může.\n\nJako stacionární se označuje elektrický proud, který je konstantní, tj. má časově neměnnou velikost i směr toku. Stacionárním proudem je generováno stacionární magnetické pole.\n\nOpakem stacionárního proudu je proud nestacionární, zahrnující všechny případy, kdy proud mění v čase buď svou velikost nebo směr svého toku.\nPokud prochází elektrický náboj průřezem vodiče rovnoměrně, definuje se průměrný proud:\n\nformula_2\n\nkde \"Q\" je \"elektrický náboj\", \"t\" je \"čas\"\n\nOkamžitý elektrický proud je limitním (krajním) případem průměrného proudu, definuje se jako množství náboje, které projde průřezem vodiče za infinitesimální (nekonečně krátký) čas:\n\nV ustáleném stavu protéká všemi průřezy vodiče stejně velký proud.\nElektrický proud zpravidla protéká celým objemem vodiče. Lokálně se však může jak množství, tak i rychlost nosičů náboje a její směr s daným místem ve vodiči měnit. Podobně jako u laminárního proudění tekutin lze ke grafickému zobrazení prostorového proudu použít proudové čáry (trajektorie ustáleného pohybu jednotlivých nosičů náboje) a vzhledem k zákonu zachování náboje má dobrý smysl i pojem proudové trubice (prostor kolem proudové čáry), na kterou lze aplikovat zákony elektrického obvodu. Na rozdíl od mechanického proudění je však navíc nutno respektovat vzájemné magnetické silové působení proudových trubic, projevující se např. v tzv. \"pinch efektu\" (příčné stlačení plazmového proudu).\n\nK popisu lokálního elektrického proudu se zavádí vektorová fyzikální veličina hustota elektrického proudu (zkráceně proudová hustota).\n\nHustota elektrického proudu má doporučené značky J nebo j a jednotku 1 ampér na metr čtverečný (A/m).\n\nVelikost hustoty elektrického proudu je definována jako podíl okamžitého elektrického proudu procházejícího daným elementem průřezu vodiče formula_4 a kolmého průmětu tohoto elementu průřezu formula_5na střední směr formula_6 pohybu nosičů nábojů, které proud tvoří (tedy na směr tečny proudové čáry):\n\nHustota elektrického proudu vystupuje ve vztazích teorie elektromagnetického pole formulovaných v diferenciálním tvaru. Příkladem může být první Maxwellova rovnice:\n\nV některých případech má vodič deskovitý tvar, tj. jeho tloušťka je zanedbatelná vzhledem ke zbývajícím rozměrům. Elektrický proud také může protékat pouze těsně u daného materiálového rozhraní (jinde může být materiál nevodivý) nebo pouze těsně u povrchu vodiče (např. u skin efektu). Ve všech těchto případech je prostor, ve kterém proud protéká, omezen ve své tloušťce – hovoříme pak o tzv. plošném proudu.\n\nK popisu lokálního plošného elektrického proudu se zavádí vektorová fyzikální veličina hustota plošného (elektrického) proudu (zkráceně plošná proudová hustota).\n\nHustota plošného (elektrického) proudu se obvykle značí i nebo J a její jednotkou je 1 ampér na metr (A/m).\n\nJe definována obdobně jako proudová hustota s tím, že elementárním \"průřezem\" je nyní element délky křivky formula_10, přes který proud protéká:\n\nHustota plošného elektrického proudu vystupuje ve vztazích teorie elektromagnetického pole formulovaných v diferenciálním tvaru, které se týkají plošných vodičů nebo plošných rozhraní.\nPříkladem může být rovnice pro změnu vektoru intenzity magnetického pole na plošném rozhraní protékaném proudem o plošné proudové hustotě formula_15 (jednotkový vektor normály formula_13 směřuje z prostředí (2) do prostředí (1):\n\nKondukční proud (vodivostní proud) je uspořádaný tok volných nositelů náboje v látkovém prostředí, například pohyb volných elektronů v kovech, iontů v elektrolytech, ionizovaných molekul v plynech, děr v polovodičích. Konkrétní vlastnosti kondukčního proudu závisí na typu vlastnostech látkového prostředí. Vzniká působením elektrického pole ve vodiči na nositele náboje.\n\nKonvekční elektrický proud je způsoben mechanickým pohybem látky, v níž je náboj vázán. Příkladem je přenos náboje nabitým pohyblivým pásem ve van de Graaffově generátoru nebo pohyb nabitých částic unášených v toku tekutiny.\n\nVýše uvedené proudy – kondukční a konvekční – se společně označují jako proudy volné, neboť nositele náboje mohou vykonávat makroskopické pohyby. V mnoha případech je však náboj vázán na částice vázané v mikroskopické struktuře látky – jeho pohyb se označuje za vázaný elektrický proud.\n\nVázané elektrické proudy se tradičně dělí na proudy polarizační a proudy magnetizační.\nPolarizační proud vzniká při proměnné polarizaci formula_18 dielektrika mikroskopickými posuny nabitých částic. Hustotu polarizačních proudů lze vyjádřit vztahem:\nMagnetizační proudy jsou mikroskopické uzavřené proudy, které jsou původcem magnetických dipólových momentů částic ve struktuře látky. (Magnetizačními proudy se tradičně popisuje i dipólový moment elementárních částic daný jejich nábojem a spinem, přestože ztotožnění kvantově mechanického spinu s „rotací“ částice je nesprávné a zavádějící. Pro makroskopickou elektrodynamiku je však tento model vyhovující.)\nVzhledem k uzavřenosti lze hustotu magnetizačních proudů vyjádřit jako rotaci vektorové veličiny, tradičně zvané magnetizace a značené formula_20:\n\nRozdělení na (neuzavřené) polarizační a (uzavřené) magnetizační proudy přestává mít smysl pro rychle proměnná (vysokofrekvenční) elektromagnetická pole; u rychlých změn nelze již mikroskopické proudy považovat za uzavřené.\n\nMaxwell si jako první uvědomil, že Ampérův zákon pro celkový proud:\nnevyhovuje zákonu zachování náboje vyjádřenému rovnicí kontinuity, budou-li se uvažovat pouze volné a vázané proudy. Doplnil proto celkový proud o nový příspěvek, tzv. Maxwellův proud, který \"nemá svou podstatu v průchodu nosičů náboje\".\nVyjádření pomocí proudové hustoty je:\nMaxwellův proud nesouvisí přímo s pohybem nábojů, ale s časovou změnou elektrického pole.\n\nSoučet polarizačního a Maxwellova proudu je někdy označován jako posuvný proud. Je tomu tak proto, že jejich hustotu lze vyjádřit:\ntedy jako změnu elektrické indukce formula_25, dříve zvané elektrické \"posunutí\".\n\nTakto nově zobecněný celkový proud již vyhovuje zákonu zachování el. náboje a plyne z něj správné zobecnění Ampérova zákona pro nestacionární elektromagnetické pole:\nJe-li hustota celkového proudu\ndostaneme divergencí Ampérova zákona pro celkový proud:\n\nAmpérův zákon celkového proudu lze pak také přepsat:\n\n\n"}
{"id": "414062", "url": "https://cs.wikipedia.org/wiki?curid=414062", "title": "Elektromagnetické záření", "text": "Elektromagnetické záření\n\nElektromagnetické záření (viz též elektromagnetické vlny) je příčné postupné vlnění magnetického a elektrického pole tedy elektromagnetického pole. Elektromagnetickým zářením se zabývá obor fyziky nazvaný elektrodynamika, což je podobor elektromagnetismu. Infračerveným zářením, viditelným světlem a ultrafialovým zářením (viz níže) se zabývá optika.\n\nJakýkoli elektrický náboj pohybující se s nenulovým zrychlením vyzařuje elektromagnetické vlnění. Když vodičem (nebo jiným objektem, např. anténou) prochází střídavý elektrický proud, vyzařuje elektromagnetické záření o frekvenci proudu. Na elektromagnetické záření se stejně jako na cokoliv jiného dá nahlížet jako na vlnu nebo proud částic. Jako vlnu je charakterizuje rychlost šíření (rovná rychlosti světla ve vakuu) a vlnová délka (nebo frekvence). Částicí elektromagnetického vlnění je foton. Energie fotonu \"E\" = \"hf\", kde \"h\" = 6,626×10 J·s = 4,14×10 eV·s je Planckova konstanta, \"f\" je frekvence.\n\nElektromagnetické pole může ve vodiči indukovat napětí a naopak, toho se využívá v anténách. Elektromagnetické vlnění mohou pohlcovat molekuly, přijatá energie se bude přeměňovat na teplo. Dochází zde k proměně jedné formy energie na jinou formu (formy) energie. Toho se využívá v mikrovlnné troubě.\n\nVlastním přenašečem elektrické energie je právě elektromagnetické pole jako takové (nikoliv tedy ani napětí ani proud, což jsou pouze vnější projevy tohoto pole).\n\nŘazeno sestupně podle vlnové délky (tedy vzestupně podle frekvence):\n\n"}
{"id": "414064", "url": "https://cs.wikipedia.org/wiki?curid=414064", "title": "Superliga Española de Hockey Hielo 2005/2006", "text": "Superliga Española de Hockey Hielo 2005/2006\n\nSezóna 2005/2006 byla 32. sezonou Španělské ligy ledního hokeje. Vítězem se stal Club Gel Puigcerdà.\n"}
{"id": "414065", "url": "https://cs.wikipedia.org/wiki?curid=414065", "title": "Bělá (přítok Divoké Orlice)", "text": "Bělá (přítok Divoké Orlice)\n\nBělá je řeka v Královéhradeckém kraji, největší přítok Divoké Orlice. Délka toku je 40,6 km. Plocha povodí měří 214,4 km².\n\nŘeka Bělá pramení v Orlických horách, na jižním svahu Vrchmezí (1084 m), v nadmořské výšce 1048 m. Teče střídavě jižním a jihozápadním směrem. Protéká Skuhrovem nad Bělou, Kvasinami, Solnicí, Černíkovicemi a Častolovicemi, pod kterými se zprava vlévá do Divoké Orlice na jejím 45,0 říčním kilometru v nadmořské výšce 264 m.\n\nBělá je sjízdná již od Jedlové v Orlických Horách. V horní části toku je to nádherná a vyhledávaná říčka. Prudce teče úzkým, zalesněným údolím, nepřetržitou řadou kamenitých peřejí. U Skuhrova nad Bělou se údolí otevírá a řeka opouští lesy. Přesto proud neztrácí na rychlosti a obtížnosti. Přírodní překážky zde nahrazují jezy které velmi často dokáží zkomplikovat další plavbu, především v Solnici. Teprve pod Černíkovicemi ztrácí řeka rychlost a peřejnaté úseky se střídají s lučinatými, s četnými meandry a hustým porostem. Před svým ústím přitéká u Častolovic z levé strany Kněžná.\n\n\nNejvýznamnějším přítokem Bělé je řeka Kněžná, která se do ní vlévá zleva na jejím 2,7 říčním kilometru v nadmořské výšce 270 m.\n\nPrůměrný průtok v Častolovicích (pod soutokem s Kněžnou) činí 2,62 m³/s.\n\n"}
{"id": "414069", "url": "https://cs.wikipedia.org/wiki?curid=414069", "title": "CH Madrid", "text": "CH Madrid\n\nCH Madrid byl hokejový klub z Madridu, který hrával Španělskou hokejovou ligu. Klub byl založen roku 1972. Zanikl roku 2006.\n\n\nOficiální stránky klubu\n"}
{"id": "414072", "url": "https://cs.wikipedia.org/wiki?curid=414072", "title": "Mutná", "text": "Mutná\n\nVes Mutná (), založená na náhorní plošině (473 m n. m.) na východním výběžku montserratského kopce, leží 1,8 km jihovýchodně od obce Cizkrajov, na historickém území jihozápadní Moravy, administrativně přiřazena k okresu Jindřichův Hradec v Jihočeském kraji. V letech 1908-10 byla obec spojena silnicí Peč - Cizkrajov - Mutná a návazně s krajskou silnicí Slavonice - Staré Hobzí. Přifařena a přiškolena bývala ves do Cizkrajova. Až do odsunu německého obyvatelstva v roce 1945 se jednalo o ves s valnou většinou zde žijících Němců (1910: 255 obyvatel, z toho 250 Němců), po pozemkové reformě o ves s posílenou českou menšinou (1930: 234 obyvatel, z toho 177 Němců). V roce 1964 se stala samostatná obec Mutná s počtem 161 obyvatel české národnosti místní částí obce Cizkrajov. V roce 2011 zde žilo ve 41 domech 86 obyvatel. Ves zdobí v jejím centru malá kaple.\n\nObere Thayalüß, Untere Thayalüß, Obere Breitlüß, Obere Langlüß, Mittlere Langlüß, Teichfeld, Holzlüß, Mühllüß, Pointeln, Stadtbreiten, Stübelbreiten, Neureith, Schwarzlacken, Tiergarten, Eichberg, Kurze Garteln, Langgarteln, Bergacker, Schulerfeld, Kirchfeld, Kreuzfeld, Montserrat.\n\nVes je v historických pramenech poprvé zmíněna v kupní smlouvě vrchního strážmistra Franze svobodného pána ze Schneidau z 3. srpna 1651, poté co získal za 36 000 rýnských zlatých panství Staré Hobzí po zemřelém Jindřichovi / Heinrichovi Zahrádeckém ze Zahrádek (r. 1625). Panství Staré Hobzí tehdy sestávalo ze vsi Staré Hobzí (míněno tzv. Dolní panství, Untergut), Modletice / Mudlau, Mutná / Mutten, Bělčice (nyní Bělčovice) / Wispitz, zpustlých „Schönakwitz” a poplužního dvora Hejnice / Hönitzhof. V roce 1658 přikoupil Franz ze Schneidau ještě svobodný statek Cizkrajov / Sitzgras, kopec a statek Montserrat a v roce 1666 biskupské lení statky Dešná / Döschen a Županice (nyní Županovice) / Zoppanz.\n\nRytíř Bartoloměj Tannazoll-Zill / Ritter Barholomäus Tannazoll-Zill, jihlavský hejtman (latinsky „capitano del circolo de Iglavia”), nechal v roce 1650 postavit na kopci nedaleko vsi kapli Panně Marii Monserratské. V roce 1693 vložil Karel Jakub von Tannazoll polovinu Mutné do desek Johannu Karlovi Salava von Lipa, který ale ves obratem zapsal Gregorovi Ignácovi Košinskému z Košína / Gregor Ignaz Koschinsky von Koschin, rytíři z moravsko-slezského rodu.\n\nGregor Ignác obdržel od císaře Leopolda I. v roce 1682 moravský inkolát a v roce 1688 zakoupil majetky ve vsi Černčín (Tschertschein) a Nosálovice (Nosalowitz), v roce 1692 dvůr v Bolíkově (Wölking) a v roce 1693 polovinu Mutné. Bratři Cyrill Joseph Anton a Dionys Ignác Koschinsky v. Koschin odprodali roku 1703 svou polovinu Mutné Maxmiliánovi Františkovi hraběti z Deblína a roku 1705 zapsali do desek. Dále obec sledovala dějinné události společně s obcemi na panství Staré Hobzí, později panství Jemnice - Staré Hobzí.\n\nV letech 1850 až 1855 byla Obec Mutná podřízena politické pravomoci Podkrajského úřadu v Dačicích a v soudní správě okresnímu soudu tamtéž. Po vzniku smíšených okresních úřadů s politickou a soudní pravomocí byla v letech 1855 až 1868 podřízena Okresnímu úřadu v Dačicích. Po oddělení soudnictví od veřejné správy roku 1868 se obec vrátila pod politickou pravomoc Okresního hejtmanství v Dačicích. Od roku 1911 náležela pod soudní okres Slavonice a to až do roku 1938. V Mutné žilo převážně německé obyvatelstvo. V roce 1651 se ve vsi Mutné nacházelo 10 usedlých sedláků a 2 zpustlá stavení. Kolem roku 1830 měla ves 49 stavení s 284 obyvateli římsko-katolického vyznání a jeden panský statek, v roce 1843 žilo v Mutné 302 obyvatel a v roce 1910 v 54 domech 255 obyvatel, z toho pouze 5 Čechů.\n\nPočet českého obyvatelstva v obci stoupl teprve po vzniku Československa a následkem konfiskace rozsáhlých pozemků, lesních revírů a hospodářských dvorů markraběte Alexandra Pallavicini. V roce 1930 se ve vsi nacházelo v 53 staveních 234 obyvatel, z toho 57 Čechů. Zbytkový statek se 70 ha, zřízený z hospodářského dvora při velkostatku Jemnice - Staré Hobzí, byl v roce 1924 přidělen Jaroslavu Louckému. Národní jednota pro jihozápadní Moravu zřídila českou menšinovou školu v Cizkrajově, kam docházely děti z Bolíkova, Mutné, Mutišova a Holešic. V letech 1927 - 1939 také mateřskou školu v Cizkrajově.\n\nPo odstoupení německého pohraničí spadala Mutná pod říšskou župu Dolní Podunají, okres Waidhofen an der Thaya (okresní velení NSDAP: Wilhelm Hanisch). Soud se nacházel ve Slavonicích, kde sídlil i NS-letecký útočný oddíl 10/114 (Ostmark, Gruppe 17, Niederdonau-Nord, Standarte 114 Znaim). Pošta a matrika se nacházela v Cizkrajově. Úřední kalendář z roku 1942 uvádí na obecním katastru o rozloze 9,91 km² 57 domů, 236 obyvatel, z toho 117 mužů. Místní skupiny 23. okresu NSDAP se nacházely v obcích: Staré Hobzí/Althart, Český Rudolec/Böhmisch-Rudoletz, Dešná/Döschen, Lidéřovice/Lidhersch, Písečné/Piesling, Slavonice/Zlabings.\n\nPo vyhnání německého obyvatelstva (1945-46) byla obec dosídlena českým obyvatelstvem. Jednotné zemědělské družstvo bylo založeno v roce 1951 a v roce 1961 sloučeno s JZD Cizkrajov. Při sčítání obyvatelstva v roce 1961 žilo v obci 167 obyvatel české národnosti. Po zrušení základní školy v Cizkrajově (1919 - 1969) dojížděly děti do Slavonic nebo do Dačic. V letech 1945 - 1951 využívali novoosídlenci Lidovou školu zemědělskou v Cizkrajově. Od roku 1945 patřila pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byla Mutná s moravským Slavonickem začleněna pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1964 byla Mutná v rámci integrace obcí připojena pod obec Cizkrajov.\n\nV roce 1932 zakoupil zbytkový statek po Jaroslavu Louckém člen agrární strany Otakar Kusl, který pocházel ze starého rodu sedláků a mlynářů. Po odstoupení pohraničí v roce 1938 až do odsunu Němců byli Kuslovi jedni z mála Čechů v Mutné. Po únorovém komunistickém puči v roce 1948 odmítal Otakar Kusl v rámci kolektivizace vstoupit do Jednotného zemědělského družstva a v roce 1952 byl ve vykonstruovaném procesu odsouzen za sabotáž k šesti letům vězení a následnému propadnutí veškerého majetku.\n\nV jihovýchodní části katastrálního území leží přírodní rezervace Mutenská obora.\n\n\n"}
{"id": "414096", "url": "https://cs.wikipedia.org/wiki?curid=414096", "title": "Wheels magazine", "text": "Wheels magazine\n\nWheels magazine je australský magazín s automobilovou tematikou, který vadává nakladatelství ACP Magazines. Časopis založil v květnu 1953 Athol Yeomans. Wheels Magazine byl prvním automobilovým časopisem prodávaným v Austrálii, před ním se zde prodávaly jen americklé a evropské tiskopisy. Od roku 1963 vyhlašuje vlastní anketu Auto roku.\n"}
{"id": "414098", "url": "https://cs.wikipedia.org/wiki?curid=414098", "title": "Harriet Laneová", "text": "Harriet Laneová\n\nHarriet Rebecca Laneová (9. května 1830, Mercersburg, Pensylvánie – 3. července 1903, Narragansett Pier, Rhode Island) byla neteří 15. prezidenta USA Jamese Buchanana; protože nikdy nebyl ženat, vykonávala Harriet funkci první dámy USA.\n\nByla šestým ze sedmi dětí majetné venkovské rodiny, v dětství přišla o oba rodiče a ujal se jí bratr její matky James Buchanan, který byl starý mládenec. Vzal Harriet s sebou do Londýna, kde působil jako americký velvyslanec. Po Buchananově zvolení do prezidentského úřadu v roce 1857 se stala první dámou: v sedmadvaceti letech byla tehdy nejmladší osobou v této funkci, později ji překonala jen Frances Clevelandová. Získala přezdívku \"Demokratická královna\": byla okouzlující hostitelkou, zajímala se o kulturu, módu i sociální otázky (např. usilovala o zlepšení životních podmínek v indiánských rezervacích), proto byla později srovnávána s Jacqueline Kennedyovou.\n\nPo odchodu z Bílého domu se věnovala charitě, zřídila dětské oddělení při Johns Hopkins Hospital v Baltimore, které dosud nese její jméno, stejně jako populární pediatrická příručka vydávaná touto institucí. V roce 1866 se provdala za bankéře Henryho Eliotta Johnsona. Shromáždila rozsáhlou sbírku uměleckých děl, kterou po smrti odkázala Smithsonian Institution. Její rodný dům v Mercersburgu byl proměněn na muzeum. Je po ní pojmenován kutr pobřežní stráže USCGC Harriet Lane (WMEC-903).\n\n"}
{"id": "414100", "url": "https://cs.wikipedia.org/wiki?curid=414100", "title": "Facelift", "text": "Facelift\n\nFacelift (angl. plastická operace obličeje) znamená ve výrobě automobilů menší „kosmetickou“ změnu vzhledu. Během výroby jednoho typu automobilu může automobilka přikročit ke změně designu. Tato změna může být použita z důvodu sjednocení designu s mladšími modely nebo použití novějších doplňků. Jedná se o prodloužení „života“ modelu, aby byl konkurenceschopný do doby, než přijde nová generace. Technický základ vozu ale přitom zůstává stejný. Změny probíhají jak v interiéru tak v exteriéru. V rámci faceliftu může být upravena i nabídka pohonných jednotek. Někdy dokonce bývá změněno jméno, jako se stalo například při faceliftu Volkswagenu Passat CC, kdy se jméno zkrátilo na Volkswagen CC.\n\n"}
{"id": "414101", "url": "https://cs.wikipedia.org/wiki?curid=414101", "title": "Parhelium", "text": "Parhelium\n\nParhelium, vedlejší Slunce nebo paslunce je druh halového jevu. Je to jasná skvrna nacházející se na obloze vedle Slunce, obvykle se vyskytující ve dvojici s podobnou skvrnou na opačné straně. Z vnějšku přiléhá k malému halu. Parhelium vzniká lomem paprsků světla procházejícího bočními stěnami ledových krystalků ve tvaru destiček.\n\n"}
{"id": "414106", "url": "https://cs.wikipedia.org/wiki?curid=414106", "title": "Indukčnost", "text": "Indukčnost\n\nVlastní indukčnost či zkráceně indukčnost je fyzikální veličina, vyjadřující schopnost dané konfigurace elektricky vodivých těles protékaných elektrickým proudem vytvářet ve svém okolí magnetické pole.\n\nVlastní indukčnost lze rozumně stanovit pro stacionární a kvazistacionární magnetické pole.\nPrimárně je definována jako koeficient úměrnosti mezi magnetickým indukčním tokem vytvářeným v tenké uzavřené vodivé smyčce a velikostí stacionárního elektrického proudu, kterým je protékána. Kolikrát větší je indukčnost, tolikrát silnější magnetické pole vznikne ve smyčce a jejím okolí při stejné velikosti procházejícího elektrického proudu. Tato definice umožňuje zobecnění jak na složitější konfigurace vodičů (jako jsou např. cívky), tak na pouhý element vodiče.\n\nU nestacionárního pole vyjadřuje indukčnost (přesněji dynamická indukčnost) míru schopnosti indukovat ve vodiči změnou magnetického toku elektrické napětí. Kolikrát větší je dynamická indukčnost, tolikrát větší elektromotorické napětí je ve vodiči indukováno.\n\nIndukčnost je jedna ze základních vlastností vodičů a dalších elektrotechnických prvků, zejména cívek. V obvodech proměnného elektrického proudu způsobuje indukčnost jeho prvků zpoždění průběhu proudu oproti změně napětí zdroje. V obvodech harmonického proudu se tento vliv popisuje pomocí reaktance (jalového odporu) a fázového zpoždění proudu oproti zdrojovému napětí.\n\nObdobnou veličinou stejné fyzikální podstaty je vzájemná indukčnost, vyjadřující vliv proudu v jedné soustavě vodičů na magnetické pole jiné blízké soustavy vodičů (jedná se tedy např. o poměr magnetického indukčního toku v jedné cívce vytvářeného proudem protékajícím druhou cívkou a tohoto proudu). Nehrozí-li záměna obou veličin, přívlastek \"vlastní\" a \"vzájemná\" je zpravidla vynecháván.\n\nSymbol veličiny: \"L\" (vlastní indukčnost)\n\nHlavní jednotka v soustavě SI: henry, značka jednotky: H\n\nUžívané násobky a díly:\n\nHlavní jednotka a uvedené díly dobře pokrývají rozsah prakticky dosahovaných hodnot.\nVlastní indukčnosti dosahují běžně až desítek henry. Naproti tomu je velmi obtížné realizovat indukčnosti velmi malé - již přímý drátek o délce několika mm má vlastní indukčnost řádu nH, realizace menších hodnot je velmi obtížná až nemožná.\n\nZ Biotova-Savartova zákona vyplývá, že velikost magnetického toku (popsaného např. magnetickou indukcí) je přímo úměrná velikosti elektrického proudu, který toto pole vytváří. Schopnost proudu generovat v dané soustavě vodičů magnetické tok lze popsat veličinou nazývanou indukčnost, která je koeficientem úměrnosti mezi budicí veličinou = elektrickým proudem ve vodiči a veličinou buzenou = magnetickým tokem. U časově proměnného magnetického toku platí i naopak - proměnným tokem indukujeme napětí ve vodiči a to v uzavřeném elektrickém obvodu vybudí proud.\n\nPřístup je obdobný jako u stanovení kapacity vodičů, tedy schopnosti náboje vytvářet elektrické (elektrostatické) pole. Obě situace však mají zásadní rozdílnost: V případě kapacity lze vycházet z důležitého faktu, že intenzita elektrického pole uvnitř vodivého prostředí je nulová. U indukčnosti je nutno brát v úvahu, že i průřezem vodičů prochází nenulový magnetický tok.\n\nJe nutno zdůraznit, že v případě cívky je celková proudová smyčka tvořena více (\"N\") závity a do jednoduše souvislé plochy smyčky je nutno započítávat plochu každého závitu; definiční vzorec proto obsahuje celkový (též zvaný cívkový) magnetický indukční tok, rovný \"N\"-násobku magnetického indukčního toku jedním závitem.\n\nDefinici lze rozšířit i na případy, kdy daná proudová smyčka je značně protažená do jednoho směru (např. vedení tvořené dvojicí vodičů) a indukčnost je vhodné či možné stanovit jen pro daný délkový úsek (oddělený myšlenými řezy, přes které neprotéká žádný podélný magnetický tok). Plocha idealizované proudové smyčky pro stanovení indukčnosti pak bude omezena v příčném směru vodiči protékanými proudem a v podélném směru myšlenými řezy.\n\nZejména u vodičů nezanedbatelné tloušťky je nutno kromě okolního prostředí uvažovat i prostředí vlastního vodiče – i v něm magnetické pole přispívající k indukčnosti vzniká. Stanovení indukčnosti takových vodičů proto nemusí být jednoduchou záležitostí. Někdy je možné a vhodnější použít ke stanovení indukčnosti energetických úvah.\n\nNemění-li se prostorové rozložení vodičů, závisí vlastní indukčnost pouze na materiálových vlastnostech prostředí, ve kterém se magnetické pole vytváří. Jedná-li se o prostředí magneticky lineární (tedy jeho permeabilita je vzhledem k velikosti pole konstantní), je vlastní indukčnost konstantní.\n\nV případě magneticky nelineárního prostředí (zejména u feromagnetik) se však indukčnost dané soustavy vodičů mění s protékajícím proudem. V případě cívky pak hovoříme o \"nelineární cívce\". U cívky s feromagnetickým jádrem tak indukčnost s proudem nejprve vzrůstá ke svému maximu (pro proud, při kterém weber-ampérová charakteristika závislosti magnetického indukčího toku v cívce na protékajícím proudu má tečnu procházející počátkem) a poté klesá.\n\nIndukčnost cívky závisí na počtu závitů, rozměrech a tvaru cívky a prostředí kolem cívky - zvláště na vloženém jádře v cívce. Cívka s větším počtem závitů má větší indukčnost, cívka s jádrem má větší indukčnost než cívka bez jádra. Indukčnost závisí také na tvaru jádra - uzavřené jádro významně zvětšuje indukčnost.\nV kvazistacionárním poli nejsou magnetické indukční toky konstantní, a proto se ve smyčkách vodičů indukují elektromotorická napětí:\n\nDosadíme-li ze statické definice:\ndostaneme \"pro lineární prostředí\" (kde \"L\"=konst.):\n\nZ energetických úvah plyne pro energii kvazistacionárního magnetického pole vztah:\nIntegrace vztahu je v obecném případě složitá. \"Pro lineární prostředí\" (kde \"L\"=konst.) však jednoduše dostaneme\n\nZákladní statická definice vlastní indukčnosti je definicí obecnou, lze ji tedy použít i pro kvazistacionární pole. Výše uvedených vztahů pro kvazistacionární pole však lze využít k poněkud odlišným definicím indukčnosti – k tzv. dynamické a energetické definici. Je však nutné mít na zřeteli, že tyto definice s sebou přinášejí svá omezení a nelze je považovat za obecně ekvivalentní k základní (statické) definici. Mohou však v některých případech zjednodušit stanovení indukčnosti.\n\nPro lineární prostředí lze indukčnost definovat (tzv. dynamická definice) vztahem:\n\nDynamická definice tedy definuje pro lineární prostředí vlastní indukčnost soustavy vodičů pomocí napětí, které se na ní indukuje při časové změně protékajícího proudu.\n\nToho využívá i definice jednotky indukčnosti:\n\nV nelineárním prostředí se však jedná o odlišnou veličinu zvanou dynamická (vlastní) indukčnost nebo diferenciální (vlastní) indukčnost (obvyklé značení \"L\"):\n\nVztah k staticky definované indukčnosti:\n\nZ energetických úvah plyne, že dynamická vlastní indukčnost je stejně jako (staticky definovaná) vlastní indukčnost vždy kladná veličina.\n\nV lineárním prostředí je dynamická vlastní indukčnost rovna (staticky definované) vlastní indukčnosti.\nU cívky s feromagnetickým jádrem dynamická indukčnost s proudem nejprve vzrůstá ke svému maximu (které nabývá dříve než vlastní indukčnost, a sice pro proud, při kterém weber-ampérová charakteristika závislosti magnetického indukčího toku v cívce na protékajícím proudu má svůj inflexní bod) a poté klesá až pod hodnoty (staticky definované) vlastní indukčnosti.\n\nPro lineární prostředí lze indukčnost definovat (tzv. energetická definice) vztahem: \nIndukčnost je tak definována pomocí energie magnetického pole a proudu, který toto pole vyvolal.\n\nTuto definici lze s výhodou použít i pro případ vodičů nezanedbatelného průřezu, kdy je nemožné vodič ztotožnit s proudovým vláknem. Je nutno mít však na zřeteli, že vztah platí jen pro lineární prostředí (tedy ani vodič, ani prostředí v okolí nesmí být feromagnetické).\n\nTypické příklady vzorců pro výpočet indukčností z geometrických vlastností:\n\nIndukčnost pasivních prvků zařazených do obvodů elektrického proudu nemá vliv v případě stacionárního (ustáleného) proudu, kdy je rozhodující odpor těchto prvků. Projevuje se však u neustáleného proudu či proměnném zdrojovém napětí.\nPři skokové změně zdrojového napětí způsobuje indukčnost pasivních prvků v obvodu tlumení náběhu či poklesu proudu. Je to proto, že proti změně zdrojového napětí působí indukované napětí vznikající elektromagnetickou indukcí na prvku s indukčností.\nV nejjednodušším případě jednoduchého sériového RL obvodu s konstantním odporem \"R\", konstantní indukčností \"L\" a zdrojovým napětím \"U\" popisuje průběh proudu \"I\" rovnice:\nPro náběh elektrického proudu při okamžitém zapnutí či vypnutí zdrojového napětí z ní lze odvodit funkční závislosti:\nPodobný pokles proudu nastává i při přerušení obvodu protékaného ustáleným proudem. Prvky s indukčností se proto zařazují do obvodů jako tzv. \"tlumivky\" např. jako vyhlazovací tlumivky u usměrňovačů.\n\nV obvodech střídavého proudu způsobuje indukčnost pasivních prvků dodatečný pokles amplitudy i efektivní hodnoty el. proudu – tedy zvyšuje impedanci prvku, a způsobuje fázové zpoždění proudu oproti napětí.\n\nPříspěvek indukčnosti k impedanci se nazývá induktivní reaktance a je dán vztahem:\nPrvky s indukčností se proto zařazují do obvodů střídavého proudu jako tzv. \"tlumivky\" k utlumení proudů vyšších frekvencí.\n\nFázové zpoždění proudu za napětím závisí vedle indukčnosti i na odporu prvku podle vztahu:\n\nObsahuje-li obvod prvky s indukčností i prvky s kapacitou, může při přechodových jevech a nízkém odporu docházet k opakovanému přelévání energie mezi magnetickým polem generovaným prvkem s indukčností a elektrickým polem generovaným prvkem s kapacitou – tedy ke vzniku oscilací elektrického proudu (elektrických kmitů). Takovým obvodům lze přiřadit tzv. vlastní frekvenci proudových kmitů. Při této frekvenci se vzájemně odečtou induktivní a kapacitní reaktance a tlumení kmitů je nejmenší – proto se s touto frekvencí oscilační obvod při přechodovém procesu rozkmitá. V jednoduchém sériovém RLC obvodu je vlastní (úhlová) frekvence dána vztahem:\n\nV takovém obvodu napojeném na zdrojové střídavé napětí jsou buzeny nucené proudové kmity s frekvencí zdroje. Toto buzení je nejefektivnější pro frekvenci zdrojového napětí rovnou vlastní frekvenci obvodu – dochází k rezonanci.\n\n\nSupravodiče se v elektrických obvodech chovají spíše jako indukčnost, než jako odpor (který se pro stejnosměrný proud blíží k nule, u střídavého roste s kmitočtem), jejich impedance má induktivní charakter. K indukčnosti přitom přispívají i efekty spojené s pohybem souboru supravodivých elektronů, jejich tzv. kvantového kondenzátu. Tyto příspěvky mají oproti klasické indukčnosti velmi netypické vlastnosti.\n\nKe klasické indukčnosti spojené s geometrickými vlastnostmi vodiče se při vzniku supravodivosti přidává tzv. kinetická indukčnost. Ta je spojená s pohybem, a tedy i s kinetickou energií kvantového kondenzátu supravodivých elektronů. Z energetické definice indukčnosti pro ni lze odvodit vztah:\nPro malé příčné průřezy supravodiče může kinetická indukčnost nabývat až řádu nH, přesto je to v řadě případů v kvantové mikroelektronice zanedbatelná hodnota.\n\nJosephsonův přechod (dva supravodiče oddělené tenkou dielektrickou bariérou) je charakterizován vysoce nelineární indukčností. Z dynamické definice a vztahů pro stejnosměrný Josephsonův jev pro ni lze odvodit vztah:\n\nZe vztahu vyplývají velmi „exotické“ vlastnosti indukčnosti Josephsonova přechodu:\n\n"}
{"id": "414109", "url": "https://cs.wikipedia.org/wiki?curid=414109", "title": "Teplica (přítok Myjavy)", "text": "Teplica (přítok Myjavy)\n\nTeplica je malá říčka na západě Slovenska. Je to pravostranný přítok řeky Myjavy. Délka toku je 34 km. Plocha povodí měří 129,8 km².\n\nŘíčka pramení v Bílých Karpatech pod sedlem U tří kamenů, jižně od obce Kuželov na území České republiky, v nadmořské výšce okolo 455 m. Kromě velkého oblouku na území České republiky, kterým říčka mění svůj směr ze severovýchodu na jih, teče na území Slovenska převážně jihozápadním směrem. Protéká obcemi Vrbovce, Sobotište a městem Senica, pod nímž se vlévá zprava do řeky Myjavy. \n\n\nPrůměrný průtok u ústí činí 0,60 m³/s.\n\n"}
{"id": "414112", "url": "https://cs.wikipedia.org/wiki?curid=414112", "title": "Bergen (Limburg)", "text": "Bergen (Limburg)\n\n\"Bergen\" je správní obvod v nizozemském Limburgu. Správní obvod má 13.406 obyvatel (31. prosince 2008, zdroj: CBS, nizozemský Centrální úřad pro statistiku) a rozlohu 108,48 km². Hlavní obec správního obvodu je stejnojmenný Bergen.\n\n\n\nBergen byl od šestnáctého století součástí konšelské stolice Well a neměl žádný vlastní znak. Dále náležel Bergen k základně vévodství Gerle, (nebo Španělské Gerle). Během války o španělské dědictví (1701–1714) byla oblast obsazena pruskými jednotkami a přibližně celé století (do roku 1814) byla tato oblast německá. Na Vídeňském kongresu v roce 1815 bylo provedeno nové politické dělení. Hranice mezi Nizozemskem a Pruskem (neboli Německem) byla určena vzdáleností výstřelu děla měřenou od řeky Mázy, aby bylo vytvořeno ochranné pásmo v případě útoku z východu.\n\n"}
{"id": "414116", "url": "https://cs.wikipedia.org/wiki?curid=414116", "title": "Gilda (rozcestník)", "text": "Gilda (rozcestník)\n\nGilda může být:\n\n\n\n"}
{"id": "414118", "url": "https://cs.wikipedia.org/wiki?curid=414118", "title": "Islandsmot Meistaraflokks", "text": "Islandsmot Meistaraflokks\n\nÍslandsmót karla í íshokkí (česky: \"Islandské mistrovství mužů v ledním hokeji\") je od roku 1992 nejvyšší hokejovou soutěží na Islandu.\n\n\n"}
{"id": "414119", "url": "https://cs.wikipedia.org/wiki?curid=414119", "title": "Travel Digest", "text": "Travel Digest\n\nTravel Digest je český lifestylový časopis zaměřený na cestování. Vychází 6× ročně od začátku roku 2006. Vlastníkem Travel Digestu je společnost 1. Distribuční spol. s r. o., Šéfredaktorkou je Amara Zemplinerová.\n\nČasopis je zaměřen na praktické cestování. Jeho skladbu lze rozdělit do čtyř částí. První se věnuje všem možným druhům zážitkové dovolené. Spadají sem cesty za jídlem a pitím (rubrika Gurmet), rozhovory s cestovateli, osobnostmi a celebritami, ale také reportáže. Druhá část je určena sportovně založeným čtenářům (rubrika Outdoor), třetí část tvoří aktuální rady a doporučení odborníků (rubrika Expert, Chytrý cestovatel). Spadají sem i novinky leteckých společností, cestovních kanceláří, internetových serverů, hotelů, restaurací. Poslední část časopisu čtenáři utvářejí sami svými reportážemi a fotografiemi. \n\n"}
{"id": "414125", "url": "https://cs.wikipedia.org/wiki?curid=414125", "title": "Skautafélag Akureyrar", "text": "Skautafélag Akureyrar\n\nSkautafelag Akureyrar je islandský klub ledního hokeje. Sídlí ve městě Akureyri. Klub byl založen roku 1937. Domácím stadionem je Skautahöllin Akureyri.\n\n"}
{"id": "414128", "url": "https://cs.wikipedia.org/wiki?curid=414128", "title": "Ísknattleiksfélagið Björninn", "text": "Ísknattleiksfélagið Björninn\n\nÍsknattleiksfélagio Björninn je islandský klub ledního hokeje. Sídlí v hlavním městě Reykjavíku. Klub byl založen roku 1990. Domovským stadionem je Dome Laugardal.\n\n"}
{"id": "414129", "url": "https://cs.wikipedia.org/wiki?curid=414129", "title": "Poplatek", "text": "Poplatek\n\nPoplatek je jednorázová peněžní částka, která je vybírána například za nějakou službu. O poplatcích se mluví zejména ve vztahu k veřejnoprávním subjektům (státu, obcím – některé právní předpisy používají termín „poplatek“ pouze v tomto významu), avšak i u služeb poskytovaných soukromými subjekty. Zpravidla jde o paušální cenu nebo příplatek (složku ceny).\n\nTěmi poplatky, které jsou určeny do státního rozpočtu, státních fondů nebo rozpočtů územních samosprávných celků, se zabývá zákon č. 280/2009 Sb., daňový řád.\n\nPoplatky jsou například:\n\n"}
{"id": "414130", "url": "https://cs.wikipedia.org/wiki?curid=414130", "title": "Narfi frá Hrísey", "text": "Narfi frá Hrísey\n\nNarfi frá Hrísey byl islandský klub ledního hokeje, sídlící ve městě Hrísey. Klub byl založen roku 1964 a zanikl roku 2009. Domácím stadionem byl Íshokkífélagið Narfi frá Hrísey.\n\n"}
{"id": "414132", "url": "https://cs.wikipedia.org/wiki?curid=414132", "title": "Ciudad Juárez", "text": "Ciudad Juárez\n\nCiudad Juárez je největší město mexického státu Chihuahua a celého severního Mexika. Leží na samé hranici se Spojenými státy; hranici tvoří řeka Río Bravo, která dělí Juárez od texaského města El Paso. V roce 2005 mělo město 1 300 000 obyvatel a bylo tak sedmou největší aglomerací Mexika. Ciudad Juárez je v současnosti nechvalně proslulé jako jedno z nejnebezpečnějších měst světa.\n\nÚzemí bylo prozkoumáváno španělskými kolonizátory od přelomu 16. a 17. století. Roku 1659 zde františkáni založili misii Naší Paní z Guadalupe, což je považováno za počátek města, nazvaného zprvu El Paso del Norte. Roku 1865, během francouzské intervence v Mexiku, zde dočasné sídlila republikánská vláda Benita Juáreze, na jehož počest bylo město roku 1888 přejmenováno. V době prohibice ve Spojených státech se město stalo oblíbeným zábavním cílem Američanů a rychle rostlo. Rychlý růst počtu obyvatel pokračuje dodnes.\n\nCiudad Juárez je centrem obchodu s drogami. Před rokem 2007 šlo ovšem o relativně bezpečné město. Pak ovšem vypukla válka mezi drogovými kartely (měly ve městě velkou moc). Dealerské skupiny mezi sebou soupeřily a jejich boj vynikal jak počtem obětí (zatímco v roce 2007 došlo v Juárezu k 320 vraždám, v roce 2008 se již jednalo o téměř 1623 lidí a v roce 2010, kdy situace dosáhla svého vrcholu, pak dokonce 3622), tak brutalitou a barbarskostí. Velká část obětí byla z řad tehdy prakticky bezmocné policie. Zejména večerní a noční život ve městě byl paralyzován. Mexická vláda Felipe Calderóna proto vyslala na počátku března 2009 na pomoc městu 2000 vojáků.\n\nBěhem této periody se velká část obyvatel stěhovala jak do amerického El Pasa tak do jiných měst po celém Mexiku. Ti se ovšem často po poměrně krátké době z různých důvodů (například zcela rozdílnému způsobu života ve Spojených státech) vraceli zpět.\n\nDalším projevem kriminality v Ciudad Juárez je enormní počet vražd se sexuálním podtextem; za oběť jim padlo přes 500 žen od roku 1993, z nichž polovina byla mladší dvaceti let. Těla jsou zpravidla nalézána na ulicích a předměstích. Většina případů zůstává neobjasněna a místní autority o ně donedávna neprojevovaly zájem. Teprve po roce 2010 se podařilo závratný počet vražd snižovat.\n\nZatímco mezi roky 2008 a 2010 bylo město (i celý stát Chihuahua) počítáno mezi nejnebezpečnější lokality v Mexiku, dnešní situace je zcela odlišná. Kriminalita neustále klesá, počty vražd, krádeží aut i únosů jsou oproti roku 2010 řádově nižší. Tohoto úspěchu bylo dosaženo spoluprací občanů (různých místních spolků) a vlády Felipeho Calderóna (jehož protidrogová válka místní krizi vlastně rozpoutala). V roce 2012 došlo ke snížení počtu vražd na 737, v roce 2014 už \"pouze\" 532 a čísla i nadále klesají. Únos byl z města takřka vymýcen. Noční život se vrátil do ulic (jeho centrem je bulvár Goméz Morín). Občané nabyli větší důvěry v policii.\n\nKriminalita Ciudad Juárez byla mimo jiné inspirací románu \"2666\" chilsko-mexického spisovatele Roberta Bolaña (2004).\n\n"}
{"id": "414136", "url": "https://cs.wikipedia.org/wiki?curid=414136", "title": "Tripartismus (Francie)", "text": "Tripartismus (Francie)\n\nTripartismus je označení pro éru francouzských dějin v období let 1944–1947. V zemi tehdy vytvořily koaliční vládu tři politické strany: katolické Hnutí francouzského lidu (MRP), Francouzská socialistická strana (SFIO) a francouzští komunisté.\n\nV Ústavodárném a později Národním shromáždění disponovaly všechny tři strany přibližně stejným počtem mandátů, takže bylo nutné spolupracovat, aby mohla být přijata ústava 4. republiky a efektivně řízená země. Ke schválení ústavy došlo 13. října 1946.\n\nKomunisté se pod vedením předsedy Maurice Thoreze domnívali, že uchopí státní moc legální cestou prostřednictvím parlamentních voleb. Proto s nimi byla spolupráce ze strany dalších dvou uskupení komplikovaná. Další nejistotou v udržení jednotnosti vlády byla americká politika, která signalizovala, že je ochotná poskytnout Francii hospodářskou pomoc, pokud se ovšem komunisté nebudou účastnit na vládě. Intenzita sporů mezi komunisty a dvěma dalšími stranami eskalovala na počátku roku 1947. K rozpadu vlády tripartity nakonec vedla stávka v Renaultových závodech. Během ní došlo k hlasování o nedůvěře vlády. Komunističtí poslanci, včetně svých ministrů, hlasovali pro vyslovení nedůvěry. Třetí vláda Léona Bluma v lednu padla. Novou pak vytvořil 5. května 1947 socialista Paul Ramadier již bez účasti komunistů. Tím skončila éra tripartismu. \n"}
{"id": "414142", "url": "https://cs.wikipedia.org/wiki?curid=414142", "title": "Zoologická zahrada Hodonín", "text": "Zoologická zahrada Hodonín\n\nZoo Hodonín je zoologická zahrada nacházející se na severozápadním okraji města Hodonín poblíž silnice I/55 vedoucí z Břeclavi do Uherského Hradiště. Jedná se o jednu z nejmladších zoo v České republice a oceňována je především díky svému přírodnímu rázu v krásném prostředí lužního lesa.\n\nZoologická zahrada Hodonín vznikala z podnětu tehdejšího městského národního výboru v čele s předsedou Emilem Schwarzem od roku 1973 a na její stavbě se svépomocí podíleli i obyvatelé města a některé místní organizace. Od roku 1976 byl částečně zpřístupněn zookoutek, který pak byl oficiálně otevřen 29. září 1977. K vidění zde tehdy byly pouze některé druhy domácích zvířat, šelem a malých opic.\n\nJiž o pět let později bylo jasné, že o expozice je velký zájem a zookoutek dostal statut zooparku. V roce 1992 si díky svým aktivitám vysloužil status zoologické zahrady.\n\nZoo Hodonín hospodaří na 7,5 hektaru hektaru vodních a parkových ploch, z čehož expoziční plochy tvoří 6 hektarů. Jejím zřizovatelem je město Hodonín.\n\nNávštěvnost se dlouhodobě pohybuje mezi 110–130 tisíci lidí, v roce 2007 do zoologické zahrady přišlo 134 695 návštěvníků a v roce 2008 zaznamenala historický rekord, když ji navštívilo 146 281 lidí. V roce 2013 dosáhla návštěvnost čísla 134 300. Počet zaměstnanců se pohybuje kolem 30 osob a celkové náklady v roce 2013 dosáhly 20,9 mil. Kč.\nZoo v současnosti chová přes 700 zvířat 197 druhů (údaj ke 31. 12. 2013), z nichž sedmdesát patří mezi ohroženou světovou faunu. Nechybí mezi nimi ani silně ohrožené druhy vedené v Červené knize ohrožených zvířat nebo CITES a mezi návštěvníky oblíbená zvířata jako tygr ussurijský, jaguár, vlk hřivnatý či dnes již pouze v zoologických zahradách přežívající lev berberský.\nZoo Hodonín je vedle Zoo Olomouc v rámci Unie českých a slovenských zoologických zahrad (UCSZ) jediná, která chová žraloky černoploutvé. V mořských akváriích je také možno spatřit korály, sasanky a mnoho druhů ryb, sladkovodní akvárium obývají např. želvy, kajmani a piraně.\nSvůj speciální pavilon zde mají i papoušci, mezi nimiž dominují zejména vzácné ary zelené, ary vojenské a tukan obrovský, u něhož se v této zahradě rovněž jako jediné v rámci UCSZ zdařil odchov. Zkušenosti mají i s chovem loriů.\n\nZoo Hodonín je členem Unie českých a slovenských zoologických zahrad (UCSZ) a spolupracuje s koordinátory Evropských chovných programů ohrožených druhů (European Endangered Species Breeding Programmes, EEP) a Evropských plemenných knih.\n\nZoologická zahrada Hodonín se nachází v městské čtvrti zvané Bažantnice nedaleko silnice I. třídy č. 55 vedoucí z Břeclavi do Uherského Hradiště. Odstavné parkoviště pro motoristy je umístěno cca 100 m od vstupní brány zoo. Od vlakového a autobusového nádraží je zoo vzdálena asi 20 minut chůze, zastávka MHD Bažantnice II. stojí od zoo asi 10 minut pěšky.\n\nKaždoročně zoo pořádá mnoho akcí pro veřejnost, mj. Den Země, Den dětí, křtiny zvířat, Mezinárodní den zvířat, vánoční zdobení stromků pro zvířata či Dreamnight (Noc snů) pro tělesně a mentálně postižené děti. Pro návštěvníky zde vzniklo několik dětských hřišť s různými atrakcemi a kontaktní koutek s výběhy domácích zvířat. K dispozici je též obchod se suvenýry, dva bufety s posezením a prostor pro kulturní akce.\nMezi významné aktivity zoo patří činnost vzdělávacího centra s ubikacemi a výběhy velkých kočkovitých šelem. Nabízené programy jsou určeny dětem z mateřských a základních škol, středoškoláci se mohou zúčastnit speciálních programů po domluvě mezi zoo a jejich vyučujícím.\n\nOd roku 1996 provozuje Zoologická zahrada Hodonín Útulek pro opuštěné psy.\n\n"}
{"id": "414144", "url": "https://cs.wikipedia.org/wiki?curid=414144", "title": "Edme Mariotte", "text": "Edme Mariotte\n\nEdme Mariotte (pravděpodobně 1620, Dijon - 12. května 1684 Paříž) byl francouzský kněz a fyzik, jeden ze zakladatelů francouzské Akademie věd. Zabýval se mnoha obory fyziky, je po něm pojmenován Boyleův-Mariottův zákon, který nezávisle objevil při svých výzkumech vlastností vzduchu. Je po něm pojmenována Mariottova láhev.\n\nEdme Mariotte prožil většinu života v burgundském Dijonu, kde se patrně i narodil. Působil tam jako převor kláštera St. Saint-Martin-sous-Beaune. Živě se zajímal o přírodní vědy. V roce 1660 objevil v lidském oku slepou skvrnu.\n\nV roce 1666 se stal zakládajícím členem Akademe věd.\n"}
{"id": "414145", "url": "https://cs.wikipedia.org/wiki?curid=414145", "title": "Oyapock", "text": "Oyapock\n\nOyapock ( , ) je řeka v Jižní Americe, převážně tvoří státní hranici mezi Brazílií a Francouzskou Guyanou, která je zámořským departementem Francie a součástí Evropské unie. Je dlouhá 485 km. Povodí má rozlohu 23 300 km², z čehož připadá 13 700 km² na Francii a 9500 km² na Brazílii.\n\nPramení v horách Serra Tumucumaci. Protéká krystalickou Guyanskou vysočinou, přičemž vytváří množství říčních prahů a vodopádů. Na dolním toku protéká pobřežní nížinou. Ústí do Atlantského oceánu.\n\nNa dolním toku je možná vodní doprava. Na řece leží města Saint-Georges-de-l'Oyapock (Francouzská Guyana) a Oiapoque (Brazílie), která spojuje od roku 2014 most Pont sur l'Oyapock.\n"}
{"id": "414147", "url": "https://cs.wikipedia.org/wiki?curid=414147", "title": "Cihelny (Karlovy Vary)", "text": "Cihelny (Karlovy Vary)\n\nCihelny (něm. \"Ziegelhütten\") je místní část města Karlovy Vary. Leží v malebném údolí řeky Teplé, která se zde pozvolna rozestupuje do technického díla z 30. let 20. století – březovské přehrady. Obec je obklopena lesními komplexy chráněné krajinné oblasti Slavkovský les – vrchy Tančírnou a Jelením vrchem (644 m) v pásmu Kozích hřbetů, a na pravém břehu Teplé Červeným vrchem (568 m). Funkce této místní části je oproti ostatním částem města zcela atypická a výjimečná: území rekreační, relaxační, sportovní, ve svém souhrnu odpočinkové zázemí světových lázní a krajského města.\n\nCihelny leží 6 kilometrů jihozápadním směrem od centra Karlových Varů.\n\n1850 – samostatná obec, 1869 pod správou obce Kfely, 1890–1910 pod správou obce Bošířany, 1930–1950 samostatná obec, 1960–1970 pod správou obce Doubí. Od roku 1974 pod správou města Karlových Varů.\n\nNejvětší rozmach této vesničky byl v roce 1910, kdy zde bydlelo v 17 domcích 161 trvalých obyvatel, většinou německé národnosti jako zemědělci a lesní dělníci. Od roku 1890 vévodila obci vila karlovarských rodin Fischerů a posléze Knollů. V roce 1898 byla zprovozněna železniční trať Karlovy Vary – Mariánské Lázně. Období 1945–1980 bylo pro Cihelny obdobím útlumu. Postupně ze zástavby zmizely dožilé domky. V novém 21. století celé území ožilo a zkrásnělo. Postarali se o to nejen místní občané a chataři, kteří se vkusem a s citem pro určitý druh památek opravili většinu domků, ale hlavně a. s. Astoria ROYAL GOLF, která zde podle projektu odborné společnosti GARY PLAYER DESIGN COMPANY vybudovala na přelomu století jeden z nejkvalitnějších golfových areálů v ČR a jedno ze 13 golfových hřišť v západočeském kraji.\n\nRok s nejmenším, největším a současným počtem: obyvatel – 89 (1846), 161 (1910), 27 (2007), domů – 13 (1864), 17 (1930), 25 (2007)\n\n"}
{"id": "414150", "url": "https://cs.wikipedia.org/wiki?curid=414150", "title": "Jeřáb kanadský", "text": "Jeřáb kanadský\n\nJeřáb kanadský (\"Grus canadensis\") je velký pták z řádu krátkokřídlí a společně se vzácným jeřábem americkým jediný severoamerický jeřáb.\n\nDospělý pták dorůstá 80 cm – 1,2 m a dosahuje hmotnosti mezi 3 – 6,5 kg. Je zbarven převážně šedě s jasně červeným čelem, bílými lícemi a dlouhými, tmavě zbarvenými končetinami a zobákem. Ve svatebním šatě dostavá jeho opeření hnědavý odstín, který je patrný zejména u tažných populací. Obě pohlaví jsou si zbarvením velice podobná, mladí ptáci jsou svrchu rudě hnědí a ze spodní strany šedí.\n\nJeřáb kanadský je nejhojnějším druhem jeřába. Hnízdí na území střední a severní Kanady, Aljašky, ve středu a na jihovýchodě Spojených států, v Sibiři a na Kubě. Je částečně tažný a zimuje zejména na jihu USA a severu Mexika.\n\nNáleží mezi monogamní ptáky. Stejně jako ostatní druhy jeřábů je všežravý a svou potravu vyhledává obvykle na polích nebo v mělké vodě. Požírá zejména hmyz, vodní rostliny a živočichy, hlodavce, semena a bobule. Mimo období rozmnožování se vyskytuje v početných hejnech a často zalétává i do kulturní krajiny.\n\nHnízdí v těsné blízkosti vody, nejčastěji v močálech nebo v bažinách. Hnízdo v podobě hromady nejrůznější vegetace si staví na zemi a klade do něj 2 vejce. O mláďata pečují oba rodiče, dospělosti se však většinou dožívá pouze jedno. Jeřáb kanadský pohlavně dospívá mezi 2. a 7. rokem života a ve volné přírodě se může dožít až 20 let, v zajetí až dvakrát tak vysokého věku.\n\n"}
{"id": "414151", "url": "https://cs.wikipedia.org/wiki?curid=414151", "title": "Emil Schallopp", "text": "Emil Schallopp\n\nEmil Schallopp (1. srpna 1843, Friesack - 9. dubna 1919, Berlín) byl německý šachový mistr a autor.\n\nSchallopp hrál na mnoha mezinárodních turnajích (především v sedmdesátých a osmdesátých letech 19. století), ale nikdy žádný významný turnaj nevyhrál. Napsal několik šachových knih (např. o zápase mezi Wilhelmem Steinitzem a Johannesem Zukertortem o titul mistra světa roku 1886) a roku 1891 (za spolupráce s Lousiem Paulsenem) doplnil a připravil 7. vydání slavného souhrnného manuálu šachové teorie (Příručka hry šachové) od Paula Rudolfa von Bilguera a Tassila von Heydebranda und der Lasy. Je po něm pojmenovaná obrana v přijatém královském gambitu \"1.e4 e5 2.f4 exf4 3.Jf3 Jf6\".\n\n"}
{"id": "414153", "url": "https://cs.wikipedia.org/wiki?curid=414153", "title": "Mesadactylus", "text": "Mesadactylus\n\nMesadactylus (\"prst z (lokality) Mesa\") je vyhynulý rod pterodaktyloidního ptakoještěra, žijícího v období svrchní jury (asi před 150 miliony let) v souvrství Morrison (stát Colorado, USA). Byl popsán na základě fosilních pozůstatků, skládajících se z kostí přední končetiny, lopatkového pletence, obratlů a stehenních kostí. V letech 2004 a 2006 byly objeven další materiál, včetně nekompletní mozkovny. Je možné, že příbuzný a poněkud větší druh \"Kepodactylus\" je ve skutečnosti stejným rodem, přestože vykazuje jisté rozdíly.\n\n"}
{"id": "414161", "url": "https://cs.wikipedia.org/wiki?curid=414161", "title": "Marginocephalia", "text": "Marginocephalia\n\nMarginocefalové („lemované hlavy“) jsou příslušníky kladu Marginocephalia. Patří sem dvě velké a početné skupiny býložravých (a výjimečně snad i všežravých) dinosaurů - ptakopánví dinosauři pachycefalosauři a tzv. rohatí dinosauři (ceratopsové).\n\nPůvodně byli rohatí dinosauři (jako byl například rod \"Centrosaurus\") rekonstruováni s předními končetinami vybočujícími do stran, zatímco zadní již byly vzpřímené. Tyto zastaralé představy však byly ve druhé polovině 20. století napraveny i díky objevu fosilních otisků stop a lepší interpretaci jejich kosterní anatomie.\nJde vesměs o býložravé, po dvou i po čtyřech končetinách se pohybující dinosaury, charakterizované přítomností kostěného „límce“ či „lemu“ na zadním okraji lebky. Často jejich hlavy zdobily také výrazné rohy nebo kostěné výstupky. Někteří zástupci měli lebku dlouhou i přes 270 centimetrů (např. \"Eotriceratops\", \"Torosaurus\").\n\nZástupci tohoto kladu se zřejmě poprvé objevili v období svrchní jury před zhruba 156 miliony let (geol. stupeň kimmeridž) a největšího rozkvětu dosáhli až ve svrchní křídě, kdy se objevují také největší formy pachycefalosaurů i ceratopsidů. Tito dinosauři vyhynuli při velkém hromadném vymírání na konci křídy před 66 miliony let.\n\nSesterskou skupinou kladu Marginocephalia je skupina Ornithopoda, tyto dvě skupiny tvoří klad Cerapoda. Klad Marginocephalia se dělí do dvou podskupin – Pachycephalosauria a Ceratopsia.\n"}
{"id": "414167", "url": "https://cs.wikipedia.org/wiki?curid=414167", "title": "Sekvencer", "text": "Sekvencer\n\nSekvencer je elektronický přístroj, který dokáže vytvářet a vysílat sekvence povelů, kterými lze řídit připojené zvukové generátory a vytvářet tak rytmické, melodické či harmonické smyčky a úseky nebo i celé skladby.\n\nAnalogové sekvencery produkují posloupnosti pulsů s volitelnou délkou a amplitudou, digitální sekvencery většinou produkují MIDI data. Mnohé digitální sekvencery umožňují i záznam a editaci těchto dat.\n\nSekvencery jsou součástí bicích automatů, některých analogových nebo digitálních syntetizérů nebo existují jako samostatná zařízení.\nV dnešní době byly samostatné sekvencery téměř zcela nahrazeny softwarovými verzemi. Moderní sekvencerové programy umožňují současně s MIDI daty zaznamenávat, zpracovávat a přehrávat i zvukové signály.\n\n"}
{"id": "414169", "url": "https://cs.wikipedia.org/wiki?curid=414169", "title": "Herkules Maxmilián Sforza", "text": "Herkules Maxmilián Sforza\n\nHerkules Maxmilián Sforza, italsky \"Ercole Massimiliano Sforza\", (25. ledna 1493, Miláno – 4. června 1530, Paříž), byl milánským vévodou z rodu Sforzů a vládl v mezifrancouzském období.\n\nNarodil se z manželství milánského vévody Ludvíka, zvaného \"Mouřenín\", s ferrarskou princeznou Beatricí d'Este a měl pouze mladšího bratra Františka (1495 – 1535). Jeho děd František I. se v roce 1450 zmocnil vlády nad Milánským vévodstvím a svůj nárok na vévodský stolec podložil manželčiným příbuzenstvím s posledním vévodou. Blanka Viscontiová byla nemanželskou dcerou posledního viscontiovského vévody Filipa. Po jeho smrti se vlády ujal nejstarší syn Galeazzo, který však zemřel rukou vrahů po deseti letech panování a regentské vlády za jeho malého synka Giana se ujal Galeazův mladší bratr Ludvík \"Mouřenín\".\n\nMaxmilián vyrůstal na přepychovém dvoře svého otce, který se v roce 1494 stal právoplatným milánským vévodou. Jeho vláda však netrvala dlouho, protože v roce 1499 do země vtrhla vojska francouzského krále Ludvíka XII. a vévodská rodina byla nucena zemi opustit. V roce 1512 pak francouzskou armádu v bitvě u Ravenna vyhnali švýcarští žoldnéři najatí papežem (Cambraiská liga) a dosadili na uprázdněný stolec právoplatného vévodu. Maxmilián byl vévodou pouhé dva roky. V roce 1515 vpadli do země opět Francouzi a Maxmiliána v bitvě u Marignana zajali. Ten se pak za rentu třiceti tisíc dukátů vzdal svých nároků.\n\n"}
{"id": "414176", "url": "https://cs.wikipedia.org/wiki?curid=414176", "title": "Smlouva z Hünkâr-İskelesi", "text": "Smlouva z Hünkâr-İskelesi\n\nSmlouva z Hünkâr-İskelesi (také \"Ünkar-Iskelessi\") představuje dohodu o spojenectví Ruska a Turecka, uzavřenou 8. července 1833\nna istanbulském předměstí Hünkâr-İskelesi. Následovala po rusko-turecké válce v období 1829–1833.\n\nEgyptský paša Muhammad Alí vedl Egypt k bojům o vymanění se z područí Osmanské říše sultána Mahmuta II.. V druhé polovině roku 1831 usiloval paša o zvýšení vlivu a převzetí moci nad Palestinou, Sýrií a Arábií. Snadno zneškodnil turecké vojenské jednotky a ohrozil samotný Istanbul. Britové a Francouzi stáli na egyptské straně, naopak ruský car Mikuláš I. Pavlovič poskytl armádu, aby podpořila Turecko. Tato akce byla hlavní příčinou následné mírové smlouvy z května 1833, která vzala Muhammadovi Alímu krátkou kontrolu nad Sýrií a Arábií.\n\n8. července 1833 podepsalo Rusko a Turecko dohodu o spojenectví v Hünkâr-İskelesi. V ní se obě strany zavázaly poskytnout si vzájemnou pomoc při napadení území třetí stranou. V tajném oddílu smlouvy však bylo Turecko vyňato z povinnosti poskytnout vojenské jednotky; namísto toho přislíbilo uzavřít úžiny Bospor a Dardanely pro cizí lodě s výjimkou Ruska. \n\nVelká Británie a Francie byly podezřívány z uzavření smlouvy, v důsledku obavy volného pohybu ruského loďstva skrze úžiny. Rusko-turecká dohoda však nebyla nikdy uskutečněna a nahradila ji Londýnská konvence o Úžinách z roku 1841.\n"}
{"id": "414177", "url": "https://cs.wikipedia.org/wiki?curid=414177", "title": "Buccin", "text": "Buccin\n\nBuccin je speciální druh pozounu, jehož roztrub má tvar hadí nebo dračí hlavy. Oblíbený byl zejména ve vojenských kapelách ve Francii v první polovině 19. století. Zvuk nástroje se pohybuje mezi jemným lesním rohem a mohutným pozounem. Nástroj je díky snižci chromatizován, ale vzhledem ke spíše umělecké než praktické konstrukci nástroje je obtížné určit přesný rozsah – ten se přibližuje tenorovému pozounu, zhruba od velkého F do g1, ale může se pochopitelně lišit.\n"}
{"id": "414182", "url": "https://cs.wikipedia.org/wiki?curid=414182", "title": "Mistrovství světa v jízdě na bobech a skeletonu 2009", "text": "Mistrovství světa v jízdě na bobech a skeletonu 2009\n\nLV. ročník Mistrovství světa v jízdě na bobech a skeletonu 2009 se konal v americkém Lake Placid od 25. února do 28. února 2009. Na programu šampionátu byl závod dvoubobu mužů i žen, závod čtyřbobů, závod ve skeletonu mužů a žen a závod družstev, kde jednotlivou zem zastupují skeletonista, skeletonistka a dvojbob mužů a žen.\n"}
{"id": "414183", "url": "https://cs.wikipedia.org/wiki?curid=414183", "title": "Polní armáda „Bernolák“", "text": "Polní armáda „Bernolák“\n\nPolní armáda „Bernolák“, též Armádní skupina „Bernolák“ (slovensky \"Poľná armáda „Bernolák“\" nebo \"Armádna skupina „Bernolák“\"), byla polní armáda Slovenského státu, která se po boku německé armády zúčastnila invaze do Polska v září 1939.\n\nPolní armáda se skládala z celkem tří divizí - \"1. divize „Jánošík“\", \"2. divize „Škultéty“\" a \"3. divize „Rázus“\". Její vrchní velitelství bylo zřízeno ve Spišské Nové Vsi. Vrchním velitelem byl slovenský ministr obrany generál Ferdinand Čatloš. Měla ve zbrani 51 306 mužů.\n\n1. divize byla rozmístěna v prostoru Spišská Nová Ves-Prešov a jejím velitelem byl plukovník Anton Pulanich. 2. divize byla rozmístěna v prostoru Brezno nad Hronom-Poprad a jejím velitelem byl generál Alexander Čunderlík. 3. divize byla rozmístěna těsně u slovensko-polských hranic východně od Vysokých Tater a jejím velitelem byl podplukovník Augustín Malár.\n\nSlovenský sektor byl částí úseku německé armádní skupiny „Jih“ 14. armády generála Lista. Úkolem slovenské polní armády bylo krýt východní křídlo německé 14. armády a zabránit proniknutí polských jednotek na území Slovenska. Na polské straně stála armádní skupina „Karpaty“.\n\nPo vypuknutí bojů (k útoku na Polsko došlo 1. září 1939) zřídilo 5. září vrchní velitelství slovenské polní armády pohyblivou motorizovanou jednotku \"„Kalinčiak“\" (tzv. \"rychlá jednotka „Kalinčiak“\") pod velením podplukovníka Jána Imra. Tato jednotka byla tvořena jezdeckou eskadronou, rotou cyklistů a motorizovanou jednotkou s rotou tanků, rotou obrněných automobilů a rotou protitankových děl, a později byla posílena četou tanků (takže měla celkem 19 tanků LT-35).\n\n1. divize zahájila útok jako první 1. září 1939 v pět hodin ráno a bez odporu obsadila původně slovenské vesnice Javorina a Podspády. Poté obsadila Zakopané a postoupila asi 30km na Nowy Targ. 9. září 1939 se její hlavní síly z Polska stáhly.\n\n3. divize chránila slovensko-polské hranice na úseku Nowy Sącz-Stará Ľubovňa-hranice Polska s Maďarskem. Odrážela izolované polské výpady a znovuobsadila obec Nižný Komárnik, které se polské jednotky dočasně zmocnily. Poté divize zaútočila spolu s německým 18. horským sborem ve směru Jaslo-Krosno-Sanok. Postoupila 60 až 90 km do hloubky polského území a svedla několik šarvátek s ustupujícími polskými jednotkami. Čtyři obrněné automobily s jezdeckou eskadronou byly vyslány do Tylicze, odkud se však pro silný polský odpor musely stáhnout.\n\n2. divize byla v záloze a bojů se nezúčastnila. 8. září překročila spolu s rychlou jednotkou „Kalinčiak“ bývalou slovensko-polskou hranici jako druhý sled a do bojů nezasáhla. 16. září byla pověřena vyčistěním a zajištěním dobytého území mezi městy Liszna, Jabłonki, Baligrod, Sanok, Krosno a Dukla.\n\nSpolu s polní armádou se do útoku na Polsko zapojila i 39. a 45. stíhací a 16. pozorovací letka slovenského válečného letectva. Průzkumné letouny zabezpečovaly postup slovenských jednotek a stíhačky chránily německé střemhlavé bombardéry při osmi náletech na jižní Polsko. Jedním z těchto náletů byl i nálet 17. září ráno na Hluboczek Wielki u Tarnopolu, kde protileteckou obranu zajišťovala Legie Čechů a Slováků a kde padl i kulometčík V. Grünbaum, první padlý Legie za německé invaze do Polska.\n\nKoncem září byly z Polska staženy všechny slovenské jednotky. Krátce poté byly demobilizovány.\n\n18 vojáků polní armády v tažení do Polska padlo, 46 bylo zraněno a 11 zůstalo nezvěstných.\n\n11. září 1939 slovenská vláda zavedla vyznamenání Slovenský válečný vítězný kříž a pamětní medaili „Javorina-Orava“. V Zakopaném proběhla velká vojenská přehlídka slovenských jednotek, slovenští a němečtí vojáci byli v Popradu, Spišské Nové Vsi a dalších slovenských městech dekorováni slovenskými vyznamenáními. Generál Čatloš a další dva slovenští důstojníci byli Adolfem Hitlerem dekorováni německým železným křížem, slovenský prezident Tiso obdržel od Adolfa Hitlera děkovný telegram.\n\n\n\n"}
{"id": "414188", "url": "https://cs.wikipedia.org/wiki?curid=414188", "title": "Sépie vějířovitá", "text": "Sépie vějířovitá\n\nSépie vějířovitá (\"Sepia apama\") je hlavonožec z čeledi sépiovitých představující největšího zástupce z přibližně 100 známých druhů sépií. V dospělosti dorůstá délky až 1,5 metru i s chapadly a váží až 10,5 kg (jiné zdroje uvádějí hmotnost pouze mezi 5 až 6,5 kilogramy), samotná délka pláště je 520 milimetrů. Vyskytuje se pouze v příbřežních vodách Austrálie, kde obývá veškeré oblasti až do hloubky 100 metrů.\n\nV období rozmnožování vytváří sépie vějířovitá společenství o několika tisících jedincích nedaleko jihoaustralského města Whyalla, kde jsou často hlavním předmětem zájmu potápěčů a vědců zkoumajících jejich chování. Její kůže má schopnost měnit zbarvení v závislosti na svém okolí, což jí dává schopnost vytvářet dokonalou kamufláž před případnými predátory. V nouzi je schopna vypustit do vody velké množství tmavého barviva, které znesnadní její zaměření, zmate útočníka a umožní únik do bezpečí.\n\nJedná se o velice inteligentního dravce, který požírá menší ryby, kraby či jiné korýše, které chytne dvojicí delších chapadel. Zvláštností je, že sépie vějířovitá má tři srdce a modrou krev obsahující hemocyanin.\n\nSépie vějířovitá je dnes řazena do rodu \"Sepia\" jako druh \"Sepia apama\", popsal ji poprvé John Edward Gray v roce 1849 ve své monografii \"Catalogue of the Mollusca in the British Museum\". Na základě genetických studií za využití mikrosatelitů (tedy krátkých opakujících se sekvencí DNA), výzkumu odlišností ve struktuře jejich enzymů a sekvenace jejich mtDNA byly u tohoto druhu rozpoznány tři různé geneticky odlišitelné formy. Bylo navrženo, aby s nimi bylo zacházeno odděleně, aby se uchovala genetická diverzita v rámci tohoto druhu. Předpokládá se, že drobné rozdíly mezi těmito skupinami byly dány historickým oddělením jednotlivých skupin od sebe geografickými podmínkami.\n\nSépie vějířovitá obývá převážně mělké vody v těsné blízkosti korálových útesů, které jí slouží jako úkryt. Rozšířena je převážně kolem jižního a jihovýchodního pobřeží Austrálie v oblasti od Brisbane v Queenslandu až po Shark Bay v oblasti Západní Austrálie, ale její výskyt byl zaznamenán také v severních a západních oblastech pobřeží přiléhající ke zmiňovanému kontinentu. Zaznamenána byla také v severních oblastech Tasmánie.\n\nVyjma útesů se vyskytuje také v oblastech s kamenitým či písčitým dnem a v oblastech porostlých mořskou trávou. Její výskyt byl pozorován do maximální hloubky 100 m.\n\nSépie má 8 krátkých a 2 dlouhá ohebná chapadla, která slouží k lapení kořisti. Za chapadly se nachází ústa a hlava, na které jsou umístěny dvě složité oči. Za hlavou je tělo s redukovanou schránkou, tzv. sépiovou kostí, kterou používají chovatelé papoušků.\n\nKůže sépie je v normálním stavu šedá až kaštanová s bílými pruhy, má však schopnost měnit své zbarvení v závislosti na okolním prostředí. Při výzkumu prováděném na tomto druhu sépie se zjistilo, že maskování se přes den téměř nevyužívá (pouze 3 % sépií), ale jeho hlavní použití nastává nástupem šera, kdy až 87 % sépií kamufláž využívá. Tento závěr napovídá, že sépie vějířovité mají schopnost nočního vidění stejně tak, jako jejich predátoři, před kterými má maskování ochraňovat.\n\nV protáhlém těle se po přibližně 3/4 délky těla táhne trubice spojující ústa se žaludkem, pod kterým se nachází tři malá srdce zajišťující cirkulaci modré krve. Její barvu způsobuje dýchací protein hemocyanin, který obsahuje navázanou měď. Vylučovací trubice má vývod přibližně ve středu těla. Je to z toho důvodu, že do ní vyúsťuje vak s barvivem, které sépie v případě nouze vypouští. V přední části hlavy se taktéž nachází trubice, která slouží pro tryskový pohon sépie v případě ohrožení či při lovu potravy. K dýchání podobně jako ryby využívá filtrování vodního kyslíku za pomocí žaber.\n\nJedná se o druh, který má vysoce vyvinutou centrální nervovou soustavu a oči, které ale nejsou schopné rozpoznávat barvy, což jim však nebrání ve schopnosti kamufláže. Mají jen jeden oční pigment s absorpčním maximem na 492 nanometrech světelného záření. Zornice sépie vějířovité je tvořena podlouhlou horizontálně směřovanou tmavou štěrbinou, která se na jednom okraji stáčí nahoru do vertikálního směru. Průnik světla do oka je regulován zvětšováním a zmenšováním tvaru oční koule, k zaostřování různě vzdálených objektů jsou tyto oči schopné pohybu vpřed či vzad od sítnice.\n\nSamice mají dva od sebe oddělené vaky na sperma. V těchto vacích jsou schopné skladovat sperma po různě dlouhou dobu. Jeden je využíván na krátkodobé uskladnění spermatu, druhý na dlouhodobé. Existence dvou vaků na sperma taktéž umožňuje uchovat samici sperma od více sexuálních partnerů.\n\nSépie se pohybuje za pomoci vlnění ploutvovitého lemu v podobě slabé membrány, který se nachází po celém obvodu těla vyjma hlavy, nebo pomocí vytlačování vody z plášťové dutiny za pomoci nálevkovité části nohy, čímž vytváří velice rychlý pohyb. Pohyb produkovaný ploutvovitým lemem je schopna používat pro velice pomalý a nepozorovatelný pohyb. Rychlý pohyb je schopná vyvinout pomocí pumpování vody skrze ústa do speciálního vaku v těle. Následně svaly vak rychle stlačí, čímž vzniká tzv. tryskový pohon udělující značnou rychlost pro únik a lov kořisti. Příbuzné krakatice, které jsou považovány za rychlejší, mohou vyvinout rychlost pod vodou až 30 km/h.\n\nNová pozorování chování sépie naznačují, že se jedná o teritoriální živočichy, kteří během svého života obývají jen malou oblast o průměru mezi 90 až 550 metry. Jedná se o samotářské tvory vyjma období páření. Až 95 % dne stráví odpočíváním, lze tedy předpokládat, že většinu své energie investují do růstu organismu, což se více podobá chování chobotnic než krakatic. Na získávání potravy vynakládají sépie vějířovité přes den jen 3,7 % času a v noci pak pouze 2,1 %. Většinu času tráví odpočíváním a schováváním se v úkrytech před predátory. Výjimkou z tohoto pasivního chování je pouze období páření, kdy vytvářejí velká společenstva, ve kterých jsou aktivní po dny až týdny.\n\nV případě nebezpečí je sépie vějířovitá podobně jako ostatní sépie schopna vyvrhnout barvivo do vody, čímž zamaskuje svůj ústup. V současnosti je většina poznatků o chování a životu sépie získána z oblastí rozmnožování, kde sépie vějířovitá vystupuje blíže k hladině. O jejím životě trvajícím 1 až 2 roky existuje jen málo informací.\n\nSépie vějířovité mají schopnost svévolně měnit barvu svého těla v celé škále barev, což jí slouží ke kamufláži a předpokládá se, že i pro komunikaci mezi jedinci svého druhu. Její kůže je hojně vybavena pigmentovými skvrnami umožňující změnu barvy na žlutou, červenou, černou a hnědou. Změny tohoto zbarvení řídí sépie vějířovitá mozkem, nejedná se tedy o automatickou podprahovou dovednost. Sépie vějířovitá mění barvy na základě vizuálního pozorování okolí, které je následně předáno do mozku a odtud vyslán nervový vzruch do pigmentových oblastí, které změní barvu kůže. Pro maskování využívá taktéž změnu struktury vzorů na kůži, které mohou imitovat například mořské řasy.\n\nJedná se o dravce, který loví mezi řasami menší ryby, kraby, krevety a další korýše. Pro lovení potravy využívá svoje dvě delší chapadla, kterými uchopí kořist a rozmačká ji.\n\nMezi přirozené nepřátelé obřích sépií patří delfíni druhu \"Tursiops aduncus\", kteří si pro lov sépií a jejich pozření vyvinuli zvláštní metodu lovu, během které je odstraněna sépiová kost a barvivo z těla sépie. Vyjma delfínů jsou jejich predátoři také tuleni, lachtani, žraloci a albatrosi.\n\nZ patogenních bakterií napadajících sépie včetně sépie vějířovité je významným druhem \"Vibrio alginolyticus\", která způsobuje smrtelná onemocnění, která napadají především ledviny, srdce, žábry, ale i pohlavní orgány a souvisejících žlázy, projevuje se však i na pokožce.\n\nRozmnožování nastává v zimě, na jižní polokouli tedy v období mezi květnem až srpnem, kdy sépie tohoto druhu vystupují k hladině a vytváří obrovská společenstva čítající stovky až tisíce jedinců nedaleko jihoaustralského města Whyalla mezi \"Fitzgerald Bay\" a \"False Bay\", kde samci začnou předvádět složité namlouvací rituály. V průběhu rituálů se samci vznáší ve vodě a často rychle po sobě mění své zbarvení do jasně kontrastních barev. Samice si mezitím vybírá nápadníka, se kterým by se spářila.\n\nVítězný samec připlave k samici a vypustí své spermie do zvláštního vaku (receptabulum), který má samice pod ústy. Tento vak časem praskne, čímž se vypustí spermie, které mohou oplodnit vajíčka. Samice mívá až 200 vajíček o velikosti golfového míčku, která jsou přichycena k pevnému skalnímu nebo útesovému podkladu. Oplodněná vajíčka se začnou vyvíjet a za několik měsíců dojde k vyklubání nových sépií. Dospělí jedinci umírají krátce po spáření a nakladení vajíček.\n\nBylo zjištěno, že samice sépie vějířovité jsou polyandrické, takzvaně jejich vajíčka jsou oplodňována více samci. Mimo to, že samci ukládají spermie do vaků v okolí ústního otvoru, jsou vajíčka uložena i ve formě spermatangií, tedy shluků spermií, na povrchu samičího těla. Samice zřejmě jsou schopné upřednostnit jeden z genetických materiálů.\n\nVědci předpokládají, že sépie vějířovité se v tomto místě rozmnožují kvůli útesům, které ho chrání před silnými proudy a vlnami, což poskytuje poměrně bezpečné podmínky pro uchycení oplodněných vajíček.\n\nNedávné výzkumy založené na analýze přírůstků sépiových kostí odhalily, že sépie vějířovitá má dva různé životní cykly. První zahrnuje rychlý růst během prvního roku po vylíhnutí a dosažení dospělosti za 7–8 měsíců. Tito jedinci se rozmnožují v prvním roce života, přičemž dosahují jen malých rozměrů. Ve druhém případě rostou sépie vějířovité pomaleji a dospělosti dosahují až ve druhém roce a dorůstají mnohem větších rozměrů.\n\nV devadesátých letech 20. století byla celá populace vážně ohrožena, když se v jediném známém místě tření začal provozovat komerční rybolov, který rozptýlil množství sépií. Na nátlak veřejnosti vyhlásila příští rok australská vláda celou oblast za chráněnou se zákazem rybolovu pro sezónu 1998, který byl trvale zaveden v roce 2002 pro období páření, kdy byl oblasti přiřknut status podmořské rezervace.\n\n\n"}
{"id": "414191", "url": "https://cs.wikipedia.org/wiki?curid=414191", "title": "Ornithocheiroidea", "text": "Ornithocheiroidea\n\nOrnithocheiroidea je skupinou ptakoještěrů z podřádu pterodaktyloidů. Patří sem i tak populární rody, jako je například sám \"Ornithocheirus\" nebo \"Pteranodon\".\n\nPodle Unwina (2006).\n\n\n"}
{"id": "414193", "url": "https://cs.wikipedia.org/wiki?curid=414193", "title": "Husitské války na Moravě", "text": "Husitské války na Moravě\n\nHusitské války, jejichž centrem se ve 20. a 30. letech 15. století staly zejména Čechy, probíhaly i na území Moravy, i když zde měly svá specifika a svůj odlišný průběh. Husitství se zde stalo jakýmsi politickým a vojenským zápasem husitské šlechty a moravského markraběte o hegemonii v zemi. Silnou úlohu v protihusitském tažení zde hrála města i církev a Morava se tak částečně vymkla vlivu husitství. \n\nMorava stejně jako Čechy se na počátku 15. století otevřela vlivu reformátorů, v jejich čele stál Mistr Jan Hus. Již moravský markrabě Jošt Lucemburský se zajímal o Viklefovy spisy i o Husovu nauku. Na jihozápadní Moravě před rokem 1409 působil i Jan Žižka, který odtud v roce 1410 odešel spolu s Janem Sokolem z Lamberka do bitvy u Grunwaldu. Husitství se však na Moravě rozšířilo zejména zásluhou zemského hejtmana Lacka z Kravař. O husitství se opírala i část moravské vyšší a nižší šlechty, která využívala patronátního práva nad kostely a fary obsazovala husitskými knězi. Husitství tedy prorazilo na Moravě zejména na venkov. V roce 1415 přidala většina moravské šlechty své pečetě pod \"Stížný list českých a moravských pánů do Kostnice\" na protest proti upálení Jana Husa. Opakem se stala velká města, která byla v přecházejících střetnutích, zejména v markraběcích válkách v neustálém konfliktu se šlechtickými vojenskými družinami, které olupovaly měšťany na cestách a snažily se města ovládnout. Ta se přiklonila na stranu Zikmunda Lucemburského, který se po smrti Václava IV. stal jeho nástupcem jak na českém trůně, tak i moravským markrabětem.\n\nK prvním konfliktům na Moravě došlo již roku 1419. Třebovská kronika uvádí, že \"\"tohoto roku husité Moravu na mnoha místech pustošili.\"\" Bližší zprávy o bojích neexistují, jednalo se zřejmě jen o menší střetnutí, která se svou organizovaností a rozsahem nemohla srovnávat s akcemi v Čechách. Na vánoce roku 1419 se v Brně objevil Zikmund Lucemburský, kde zasedal zemský sněm. Ten přijal Zikmunda jako moravského markraběte a ustanovil novým zemským hejtmanem Jindřicha Plumlovského z Kravař. Zikmundovy první křížové výpravy v létě roku 1420, která vyvrcholila bitvou na Vítkově, se však zúčastnila jen velmi malá část moravské šlechty, z významnějších pánů pouze Oldřich z Boskovic a bratří z Ronova. Moravští páni se však účastnili podzimního tažení do Prahy, které v bitvě pod Vyšehradem pro ně skončilo tragicky. Na bojišti mezi mrtvými zůstal jak zemský hejtman Jindřich z Kravař, tak výkvět moravské šlechty, další páni byli zajati. Po tomto neúspěšném tažení se Zikmundova vojska stáhla na Moravu a Zikmund zde rozběhl diplomatickou kampaň, když městům potvrzoval a uděloval privilegia s poukazem na jejich boj proti husitům. Roku 1421 došlo k jarnímu tažení husitů na západní Moravu, kde husité obsadili několik měst ležících na česko-moravské zemské hranici a na jihovýchodní Moravě vzniklo středisko radikálních husitů - tábor v Nedakonicích. Dne 4. června 1421 se v Čáslavi uskutečnilo jednání politické reprezentace, na němž Moravu zastupoval nový zemský hejtman Vilém I. z Pernštejna a s ním nejvýznamnější páni z husitské šlechty - Petr z Kravař a Strážnice a Jan z Lomnice. Moravané se zavázali přijmout čtyři artikuly pražské, ale odmítli okamžitě vypovědět poslušnost Zikmundovi Lucemburskému a souhlasit s polskou kandidaturou na český trůn. V říjnu až prosinci téhož roku došlo k tažení Zikmundových vojsk v rámci druhé křížové výpravy, jež na Moravě marně dobývala Uherský Ostroh Haška z Valdštejna a Tovačov Jana Tovačovského z Cimburka. Během tažení Zikmund na zemském sněmu v Brně 17. listopadu donutil většinu moravské šlechty k odřeknutí kalicha, ale druhá křížová výprava poté v Čechách zkrachovala v bitvách u Kutné Hory a Habrů.\n\nRoku 1422 došlo k několika menším vojenským akcím, které však neměly žádný strategický význam. Největší akcí se stalo dobývání Uherského Ostrohu vojsky Zikmunda a Albrechta. Během něho došla k obléhatelům zpráva, že se ze severu blíží vojska litevského knížete Zikmunda Korybutoviče, a tak obléhání bylo skončeno a vojsko se stáhlo do Uher. Téhož roku došlo také k důležité změně na Moravě ve smyslu politickém. Albrecht II. Habsburský si vzal dceru Zikmunda Lucemburského a v roce 1423 se stal moravským markrabětem. Moravská husitská šlechta sice slíbila poslušnost novému vladaři, ovšem menší radikální část již byla na straně českých husitů a na Moravě tak začaly vznikat husitské ostrůvky. Proti nim vystupoval zejména olomoucký biskup Jan XII. Železný, který sám vedl své bojovníky proti husitům. V letech 1422 a 1423 např. obléhal a dobyl hrady Račice, Černá Hora, Boskovice, Kunštát či Nový hrad. V létě roku 1423 přitáhla na Moravu výprava orebitů a pražanů pod vedením Haška z Valdštejna a Bořka z Miletínka, která dobyla několik významných bodů jako Vyškov, Melice, Kvasice a Slavkov, ale nejvýznamnější byla bašta Jana Železného - biskupské město Kroměříž. Dobyt byl načas i Přerov, který se stal jedním z významných opěrných bodů husitů. Na podzim došlo k dalšímu husitskému tažení, které vedl osobně Jan Žižka. Jeho vojska však přešla pouze přes jihozápad Moravy do Čech. K významným událostem došlo v roce 1424. Vojska Albrechta Habsburského byla třikrát na Moravě a pokoušela se tuto Albrechtovu državu ovládnout. Hlavní nápor byl veden na střední Moravu, kde se jeho vojska pokoušela zlikvidovat husitské posádky, které byly na obsazených základnách od předchozího roku. S přicházejícím podzimem však došlo k husitskému tažení, při kterém Jan Žižka u Přibyslavi zemřel. Husité poté v tažení pokračovali a dobyli Třebíč, Ivančice, Boskovice, Letovice a Mohelnici. Na počátku roku 1425 obsadili přívrženci Zikmunda Korybutoviče Petr Holý a Dobeš Puchala kartuziánský klášter Dolany a poté hrady Hluboký a Majetín, odkud ohrožovali spolu s Janem Tovačovským z Cimburka a Petrem Strážnickým z Kravař Olomouc. V tomto roce se též uskutečnily další výpravy husitů z Čech na Moravu. Husitům se sice nepodařilo dobýt Znojmo a Jihlavu, ovšem dalších cílů bylo dosaženo a jihozápadní Morava se stala integrální součástí táborského svazu. Díky biskupovi Janu Železnému a jeho vojsku čítající v té době 1500 mužů se podařilo udržet Albrechtu Habsburskému Olomouc. Na střední Moravě však došlo k převaze husitských příznivců a situace se pro moravského markraběte stala krajně nepříznivou.\n\nV roce 1426 se připravovalo tažení Albrechta Habsburského proti husitům, ale ti ho předešli a udeřili první. Dobyty byly Mikulov, Podivín, Břeclav a v Rakousku Valtice. Další Albrechtovy pokusy byly odraženy právě u Břeclavi, kam husité vložili posádku. K velké husitské ofenzívě pod vedením Jana Tovačovského z Cimburka došlo v roce 1427 na severní Moravě, byly obsazeny města Přerov, Nový Jičín, Fulnek, Odry, Hranice a Moravský Šternberk. Biskup Jan XII. Železný a jeho spojenec kníže Přemysl I. Opavský se tak dostali do defenzívy. V zimě roku 1427 - 1428 se uskutečnila velká výprava všech tří husitských svazů pod vedením Prokopa Holého z Čech přes Moravu a Horní Uhry do Slezska. V roce 1428 přišel na Moravu kníže Zikmund Korybutovič, který zde působil v husitské posádce v Odrách. Husitské výpravy se v následujícím období opakovaly a vedly tak k rozkladu protihusitské koalice na severní Moravě. Unavený biskup Jan XII. Železný opustil svůj olomoucký úřad a odešel do Uher, kde mu byla udělena kardinálská hodnost a kde obdržel vácovské biskupství. Boje na Moravě dále pokračovaly, husitům se podařilo získat některá další města, ale vyčerpávající války vedly k prvním dohodám o příměří mezi znepřátelenými stranami. Roku 1431 se uskutečnila pátá křížová výprava do Čech, která dopadla katastrofou v bitvě u Domažlic. Lépe si vedl Albrecht II. Habsburský, jehož vojska vtrhla tohoto roku na Moravu a svedla v okolí Brna vítěznou bitvu s moravskými husity, o níž se nedochovaly téměř žádné zprávy. Přesto se však Albrechtovi nepodařilo Moravu vojensky ovládnout a byl odtud vytlačen. Husité v čele s Janem Tovačovským z Cimburka pořádali z Moravy až do roku 1434 výpravy do Horních Uher, táboři pronikli v roce 1433 až na Spiš.\n\nRoku 1434 došlo k vyvrcholení rozkolu mezi husitskými radikály a umírněnými kališníky. Ti se spojili s katolíky a porazili tábority a sirotčí svaz v bitvě u Lipan. Husitští páni vzešli z této bitvy posilněni. Neustoupili od programu čtyř artikulů a pokračovali v úsilí o jeho uznání koncilem, králem Zikmundem i markrabětem Albrechtem. Moravané uzavřeli 9. září 1434 v Brně konečně ladnfrýd s Albrechtem, přijali ho za svého pána a on jim potvrdil privilegia. Kromě moravských pánů přiložil k tomuto dokumentu svou pečeť i olomoucký biskup Kuneš ze Zvole a opavský vévoda Václav II. Opavský. Současně probíhala jednání o programu čtyř artikulů, která skončila po složitých jednáních až 5. července 1436, kdy byl v Jihlavě vyhlášen smír mezi církví a obecným sněmem království Českého a markrabství Moravského, čímž byla potvrzena Basilejská kompaktáta.\n\n\n"}
{"id": "414194", "url": "https://cs.wikipedia.org/wiki?curid=414194", "title": "Jacobus Gallus", "text": "Jacobus Gallus\n\nJacobus Gallus (též \"Jacobus Gallus Carniolus\", \"Jacob Handl\" či \"Jacob Handl-Gallus\", \"Jakob Petelin Kranjski\", 3. července 1550 Ribnica – 18. července 1591 Praha) byl pozdně renesanční hudební skladatel slovinského původu, přestavitel protireformačního směru.\n\nNarodil se v Kraňsku, část dnešního Slovinska, jež se latinsky nazývá \"Carniola\", odkud pochází jeho přízvisko \"„Carniolus“\". Latinské příjmení \"Gallus\" (i německé \"Handl\"/\"Händl\") zase odkazuje na jeho rodné příjmení \"Petelin\" – kohout.\n\nVzdělání získal v cisterciáckém klášteře Stična. Rodný kraj opustil mezi lety 1564 a 1566, a poté cestoval po Rakousích. Nějaký čas žil v dolnorakouském benediktinském opatství v Medlíku, v roce 1574 krátce působil v císařské dvorní kapele ve Vídni. Poté přesídlil do Olomouce, kde se stal biskupským kapelníkem (v letech 1579 nebo 1580 a 1585 ve službách Stanislava II. Pavlovského). Z jeho pobytu u biskupského dvora v Kroměříži se dochovalo několik skladeb, které jsou dnes uloženy v hudebním archivu Kroměřížského zámku.\n\nOd roku 1586 až do konce svého života pak působil v Praze jako kantor a kapelník v kostele svatého Jana Křtitele na zábradlí.\n\nJacobus Gallus \"Carniolus\" zemřel 18. července 1591 v Praze. Na domě na nároží Anenského náměstí a ulice Na zábradlí je pamětní deska s jeho podobiznou a následujícím latinským nápisem: \n\nGallus byl plodným skladatelem, je autorem více než pěti set prokázaných skladeb. Tvořil ve smíšeném stylu pozdně renesanční franko-vlámské a benátské školy (vícesborovost), a současně mísením starých technik s moderními, a to v jak oblasti duchovní, tak světské vokální polyfonie.\n\nNaproti tomu jedna z jeho poměrně prostých skladeb \"Ecce quomodo moritur justus\" (Kniha Izajáš 57:1-2), byla dlouho používána v rámci katolické liturgie. Její motiv později použil Georg Friedrich Händel ve své pohřební písni \"The Ways of Zion Do Mourn\", a píseň se stala oblíbeným smutečním motetem v protestantském prostředí.\n\nJeho nejvýznamnějším počinem je šestidílná sbírka 374 motet \"Opus musicum\" z roku 1587. Obsažené skladby mohly pokrýt potřeby celého liturgického roku. Moteta byla vytištěna v Praze v tiskárně Jiřího Nigrina, který rovněž opublikoval 16 z jeho 20 dochovaných mší.\n\n"}
{"id": "414195", "url": "https://cs.wikipedia.org/wiki?curid=414195", "title": "Sépiovití", "text": "Sépiovití\n\nSépiovití (\"Sepiidae\") je čeleď z řádu sépií spadající do třídy hlavonožců.\n\n\n\n"}
{"id": "414197", "url": "https://cs.wikipedia.org/wiki?curid=414197", "title": "William Eugene Smith", "text": "William Eugene Smith\n\nWilliam Eugene Smith (30. prosince 1918 Wichita, Kansas, USA – 15. října 1978 Tucson, Arizona, USA) byl americký fotožurnalista.\n\nWilliam Eugene Smith se narodil v kansaském městě Wichita, kde pak chodil do školy a v patnácti letech začal svou fotografickou kariéru přispíváním do místních novin. V letech 1936–1937 studoval fotografii na University of Notre Dame v Indianě. Po studiu se přestěhoval do New Yorku, kde fotografoval pro \"Newsweek\", \"Life\", \"Coliers\", \"Harper's Bazaar\" a \"New York Times\". Během druhé světové války, od roku 1942, se účastnil jako fotoreportér bojů v Atlantiku a zejména Pacifiku, kde byl v květnu 1945 vážně zraněn.\n\nPo válce fotografoval pro časopis \"Life\", pro který vytvořil sérii fotografických esejů \"Vesnický lékař\", \"Těžké časy na Broadwayi\", \"Porodní sestra\", \"Španělská vesnice\" a \"Milosrdný člověk\". Neshody Smithe s redakcí časopisu ohledně poslední fotoeseje o dr. Schweitzerovi vyústily v roce 1955 k přerušení spolupráce.\n\nV roce 1955 se stal členem agentury Magnum Photos, pro kterou během tří let, rovněž díky stipendiu Guggenheimovy nadace, nafotografoval reportáž z hornického prostředí Pittsburghu. V období let 1957–1965 nahrával a fotografoval na Manhattanu jazzové hudebníky.\n\nV letech 1971–1973 žil a fotografoval se svou druhou ženou Aileen v Minamatě, japonském rybářském městě, jehož obyvatelé trpěli otravou rtutí, kterou do moře vypouštěla chemická továrna \"Chisso Corporation\". Jejich fotografie byly otištěny ve významných světových denících a časopisech. Továrna nakonec musela vyplatit obětem odškodné a udělat příslušná opatření k zastavení znečišťování životního prostředí.\n\nV roce 1977 se W. Eugene Smith usadil v Tucsonu v Arizoně, kde učil na univerzitě a vytvářel archiv svých fotografií v \"Center for Creative Photography\". O rok později zde předčasně zemřel.\n\n\n\n\n"}
{"id": "414198", "url": "https://cs.wikipedia.org/wiki?curid=414198", "title": "Ampelmännchen", "text": "Ampelmännchen\n\nAmpelmännchen je oblíbený symbol Východního Německa, který přežil i pád železné opony a po pádu berlínské zdi se stal kultovním symbolem a pro návštěvníky Berlína vyhledávaným suvenýrem.\n"}
{"id": "414202", "url": "https://cs.wikipedia.org/wiki?curid=414202", "title": "Dongyangosaurus", "text": "Dongyangosaurus\n\nDongyangosaurus (\"ještěr od města Dong-jang\") byl rod titanosauriformního sauropodního dinosaura, který žil zřejmě na počátku svrchní křídy na území provincie Če-ťiang v dnešní Číně. Tento masivní čtyřnohý býložravý dinosaurus byl popsán čínským paleontologem Luem a jeho kolegy v roce 2008. Dosahoval délky asi 15 metrů a hmotnosti kolem 7 tun, na sauropoda tedy spíše mírně podprůměrných rozměrů.\n\nPodle novější studie ze srpna roku 2019 je tento druh buď netitanosauridním somfospondylem nebo velmi bazálním (vývojově primitivním) zástupcem kladu Titanosauria.\n\n\n"}
{"id": "414207", "url": "https://cs.wikipedia.org/wiki?curid=414207", "title": "Arabská poušť", "text": "Arabská poušť\n\nArabská poušť, nazývaná též Východní poušť (), je hornatá poušť nacházející se ve východní části Afriky, mezi Nilem a Rudým mořem. Její rozloha je 220 000 km². Podloží, které bylo v prvohorách zvrásněno a později výrazně zarovnáno, tvoří žula a rula. Téměř celé území je pokryto pískem, charakteristickým znakem pro tuto poušť jsou vádí, například vádí Hammámat. \n\nNa jihu navazuje na Arabskou poušť Núbijská poušť, na východě přechází Arabská poušť do řetězce hor, kde je nejvyšší horou Šajb al-Banat (2187 m n. m.). \n"}
{"id": "414215", "url": "https://cs.wikipedia.org/wiki?curid=414215", "title": "Systém Gebus", "text": "Systém Gebus\n\nGebus je systém pohonu s elektrickým přenosem výkonu, používaný na menších dieselelektrických lokomotivách a motorových vozech. Systém zkonstruoval Ing. Moriz Gelinek, spoluzakladatel rakouské firmy GEBUS (jméno firmy je tvořeno ze jmen zakladatelů), která si řešení patentovala v roce 1924. Licence pak byla prodána do mnoha zemí včetně Československa. Zde jím byly vybaveny některé motorové vozy a úzkorozchodné lokomotivy. Pohon používala i předválečná německá motorová jednotka řady 877 a jednotky z ní odvozené, známé pod označením prestižního spoje DRG Létající Hamburčan.\n\nPohon se skládá z následujících částí:\n\n\nPůvodní systém Gebus má regulaci předřadníku derivačního vinutí dynama, ale u jednodušších konstrukcí mohl být použit pevný předřadník. Ovládání výkonu se děje prostřednictvím změn přívodu paliva do motoru. Kontrolér, slouží k reverzaci chodu přepólováním jednoho z vinutí trakčních elektromotorů (přepólování celého motoru by nezměnilo směr jeho otáčení).\n\nPři správné volbě poměru parametrů motoru, dynama a trakčních motorů probíhá samovolná regulace celého pohonu pouze prostřednictvím zpětné vazby mezi jednotlivými prvky.\n\n\n\nObsluha může zasahovat do této soustavy změnou přívodu paliva do motoru a nastavit tak rovnováhu při jiných otáčkách a tím i jiné rychlosti.\n\n"}
{"id": "414216", "url": "https://cs.wikipedia.org/wiki?curid=414216", "title": "Treska obecná", "text": "Treska obecná\n\nTreska obecná (\"Gadus morhua\" Linnaeus, 1758) je mořská ryba z čeledi treskovitých, která může dorůstat velikosti až 2 m a hmotnosti 90 kg. Jde o silnou a mohutnou rybu, která žije v hejnech v oblastech nad pevninským šelfem, kde v hloubce mezi 30 až 80 metry vyhledává svoji kořist v podobě malých ryb (např. sledi) žijících ve velkých hejnech. V ideálním stavu se může treska obecná dožít až 60 let, ale moderní intenzivní rybolov má za následek, že tresky jsou uloveny mnohem dříve než dosáhnou tohoto věku či maximální možné hmotnosti. V současnosti jsou loveny tresky o hmotnosti okolo 11 kg a jedinci nad 15 kg jsou vzácní.\n\nObývá chladné vody mírného pásma v severních oblastech Atlantského oceánu, v oblastech se silným rybolovem, který v některých místech silně zdecimoval její přirozenou populaci. Jedná se o hospodářsky nejvýznamnější mořskou rybu, která je hojně lovena.\n\nTreska obecná obývá chladnější vody severního Atlantského oceánu. Vyskytuje se tak na východním pobřeží USA a Kanady, okolo Grónska, Islandu, Velké Británie, Španělska, Portugalska, Francie, Dánska, Norska, Finska a části evropského Ruska. Vyskytuje se i v Baltském moři, kam proniká z Atlantského oceánu.\n\nHlavní populace tresky obecné se nacházejí v několika oblastech, těmito oblastmi jsou: Severní moře, severovýchodní Atlantský oceán, Labradorské moře a u Grand Banks. Obývá vody do hloubky přibližně 600 metrů pod mořskou hladinou, ale nejčastěji se vyskytuje v rozmezí 150 až 200 m pod hladinou. Preferuje teploty vody mezi 2–15 °C. Vyskytuje se od pobřežních vod po oblasti kontinentálního šelfu.\n\nVelikost tresky se liší jak podle věku, tak i podle místa jejího výskytu. Obecně platí, že je treska menší v závislosti na rostoucí severní zeměpisné šířce. V oblasti Atlantského oceánu dorůstá treska okolo 2 m a maximální hmotnosti 90 kg (jiný zdroj uvádí až 96 kg), v oblasti Severního moře se vyskytují jedinci, kteří dorůstají délky okolo 80 cm.\nTreska má mohutnou hlavu s předsunutou horní čelistí. Na spodní čelisti se nachází dlouhý vousek, který vyčnívá, čelist je vybavena drobnými zuby. Na těle jsou rozmístěny tři hřbetní ploutve a dvě řitní ploutve zaobleného tvaru. Na konci těla se nachází ocasní ploutev, která se na konci rozšiřuje.\n\nTělo je pokryto malými podlouhlými šupinami. Barva těla je různá a mění se s věkem. V mládí jsou ryby načervenalé či skvrnitě hnědé s dobře viditelnou bílou postranní čárou.\n\nSamci tresky za pohybu vydávají zvuky, které zní jako chrochtání.\n\nTreska obecná se na začátku života živí planktonem, ale později se zní stává dravá ryba, která pojídá mnohoštětinatce, korýše, měkkýše a menší druhy ryb.\n\nTření tresky probíhá v jarních měsících od února do dubna, kdy se teplota vody pohybuje pouze mezi 4 až 6 °C v hloubce 100 až 200 m. Jedinci táhnou do míst tření až tisíce kilometrů, kde následně samice vypustí několik miliónů jiker (mezi 0,5 až 9,5 milióny kusů), které mají velikost okolo 1,5 mm. Z oplodněných vajíček se za 2 až 4 týdny vylíhnou mladé rybky žijící u dna. Pohlavní dospělosti treska dorůstá již během 2 až 4 roku života, v oblasti Barentsova a Islandského moře ale až za 5 až 7 let.\n\nTresky žijí v několika vzájemně oddělených populacích, které se rozmnožují v určitých oblastech oceánu v hloubkách okolo 200 metrů.\n\nTreska obecná je důležitou rybou v moderním rybolovu, která je velice hojně lovena na obou stranách Atlantského oceánu. Dříve se předpokládalo, že její hejna jsou nevyčerpatelná, ale v průběhu let její populace rapidně prořídla. V současnosti probíhají snahy o stabilizaci populací a o trvale udržitelný rybolov. Převážně oblasti okolo Ameriky jsou ale i nadále nadměrně loveny, což má nepříznivý vliv na obnovu populace. Trvalý tlak v oblasti amerického pobřeží se projevil na věku a velikosti ulovených tresek. Panují obavy, že tato skutečnost by mohla negativně ovlivnit budoucí populace a schopnost regenerace početních stavů. V oblasti Severního moře se již dokonce hovoří o tom, že je zde treska na hranici vyhynutí.\n\nJejí bílé maso je připravováno na mnoho způsobů a patří mezi oblíbené a oceňované jako chutné. Distribuuje se čerstvá, mražená, uzená, jako filé či je z jejich jater vyráběn rybí olej. Další části těla jako kůže či vzduchový měchýř jsou používány na výrobu klihu.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v mase tresky.\n\n\n"}
{"id": "414218", "url": "https://cs.wikipedia.org/wiki?curid=414218", "title": "Miniatura (malířství)", "text": "Miniatura (malířství)\n\nMiniatura znamená drobný obrázek, původně ve středověkém knižním malířství jako ilustrace v rukopisu, od 16. století jako samostatné malé obrázky a medailony, nejčastěji portréty.\n\nSlovo miniatura znamená původně „to, co se má vybarvit červeně“, od \"miniare\" a \"minium\" (olovnatá červeň), podobně jako je slovo rubrika od \"rubrum\", červeně.. Písaři rukopisů vynechávali místo pro iniciály, které se psaly ozdobným písmem a červeným inkoustem. Ještě první tiskaři v 15. století vynechávali místo pro začáteční písmena knih a kapitol, kam se pak ručně malovaly většinou červené iniciály. Do těchto iniciál se už v raném středověku malovaly různé ozdoby, ornamenty a výjevy – miniatury.\n\nMiniatury se malovaly krycími temperovými barvami na pergamen, a to až po napsání rukopisu. Pozadí bývalo někdy i zlacené.\nNejstarší miniatury pozdní antiky a raného středověku jsou celostránkové obrázky a ilustrace, většinou v biblích nebo bohoslužebných knihách. Později převládají ornamentální iniciály jen s jednotlivými postavami, až v pozdním středověku se i v knižních miniaturách opět objevují celé výjevy a krajiny.\n\nS rozšířením knihtisku v 16. století knižní miniatury zanikají, v téže době však vzniká jiný typ miniatur, teď už výhradně ve smyslu „malých obrazů“. Jsou to většinou portréty, kruhové, elipsovité nebo čtverhranné, malované na dřevě, na kovu, na skle a později i na porcelánu. Velké oblibě se miniatury těšily v 16. století a pak opět v 18. a 19. století, než je vytlačily fotografie.\n\nMiniatury byly velmi oblíbeny také v Asii, zejména v Indii, Persii a Osmanské říši, kde rovněž doprovázejí rukopisy. Velmi známé jsou perské miniatury, vzniklé v dnešním Íránu a Střední Asii především v období 12.-18. století. Nejvíce se cení miniatury z doby dynastie Sáfíjovců v 16. a 17. století. V Indii vznikaly v 16.-19. století miniatury zobrazující dvorský život panovníků nebo výjevy z hinduistické mytologie. Časem se v Indii utvořilo několik škol miniatur. Nejznámější je škola \"mughalská\", spojená se dvorem mughalských panovníků v Dillí a Ágře, vynikající úroveň však měly i regionální školy miniatur, především u dvorů rádžputských a kašmírských rádžů. Známé jsou i \"kángerské\" miniatury, hodně ovlivněné mughalskými vzory, naproti tomu miniatury \"mévarské\" a \"bašolské\" čerpají ze starších tradic indického malířství.\n\nTak jako se sbírají obrazy či jiná umělecká díla, jsou i mnozí sběratelé miniatur. V roce 1971 byla na aukci vydražena miniatura portrétu od Isaaca Olivera za 65 000 liber.\n\n\n\n"}
{"id": "414223", "url": "https://cs.wikipedia.org/wiki?curid=414223", "title": "Transplantace srdce", "text": "Transplantace srdce\n\nTransplantace srdce (, zkratka \"HTX\") je transplantace biologicky aktivního srdce dárce (prohlášeného za mrtvého pro mozkovou inaktivitu) do organismu příjemce.\n\nPrvní experimentální transplantace srdce na psovi se uskutečnila v roce 1905 ve Vídni.\n\nPrvní úspěšnou transplantaci na lidech provedl 3. prosince 1967 v Kapském Městě chirurg Christiaan Barnard. Pacient Washkansky zemřel po 18 dnech na zápal plic. Jen pět dnů později transplantoval chirurg Adrian Kantowitz v nemocnici v Brooklynu (USA) dětské srdce. Pacient ale zemřel krátce po operaci.\n\nOd prosince 1967 až do srpna 1970 bylo transplantovaných celkově 164 srdcí.\n\nPrvní transplantace srdce v bývalém Československu se uskutečnila 9. července 1968. Na II. chirurgické klinice Lékařské fakulty Univerzity Komenského v Bratislavě na Partizánské ulici ji vedl akademik MUDr. Karol Šiška a MUDr. Ladislav Kužela. První transplantaci srdce v Československu inicioval MUDr. Ladislav Kužela, který získal zkušenosti v USA.\n\nOperační skupinu v Bratislavě tvořili: akademik prof. Karol Šiška, MUDr. Ladislav Kužela, MUDr. Anna Pivková, MUDr. Ján Tréger, MUDr. Marian Holomáň; odběr srdce dárce: MUDr. Milan Schnorrer, MUDr. Ladislav Kužela, MUDr. Marian Holomáň; umělý krevní oběh (ECC z angl. extracorporeal circulation): MUDr. Jaromír Horecký, MUDr. Stanislav Čársky, Pavol Podolay; anestézie: MUDr. Ivo Soběský, MUDr. Viera Neumarová; instrumentářky: Márie Machková, Mária Homerová, Jožka Králová a laborantka Etka Malinová.\n\nŠlo o první transplantaci srdce nejen v Československu, ale také ve střední a východní Evropě. Transplantaci předcházela experimentální a klinická příprava. Dárcem srdce byl 46letý muž, který utrpěl smrtelné zranění mozku při pádu z balkónu a jeho rodina souhlasila s odběrem srdce až po dlouhém přesvědčování farářem. Příjemcem byla 54letá žena. Transplantaci však nepřežila, jelikož zemřela po pěti hodinách ještě na operačním sále na následky jiných nemocí.\n\nPrvní úspěšnou transplantaci srdce v ČSSR a tehdejším východním bloku provedl kardiochirug Pavel Firt se svým týmem, jehož vedoucím byl z politických důvodů jmenován tehdejší ředitel IKEM Vladimír Kočandrle, jenž pak byl v mnohých médiích chybně uváděn jako operatér či vedoucí operace. Pacientův život se díky operaci prodloužil o 13 let.\n\nTransplantace srdce je hluboký zásah do organismu spojený s riziky. Při potlačení imunitního systému hrozí totiž nebezpečí zápalů. Na odvrácení odpuzení cizího organismu u příjemce je zapotřebí celý život potlačovat imunitní reakci. Terapie se vykonává kombinací různých léků (steroidy, azathiorpin, cyclosporin A).\n\nPětileté přežití u pacientů s transplantovaným srdcem je při 70–80 procentech.\n\n"}
{"id": "414224", "url": "https://cs.wikipedia.org/wiki?curid=414224", "title": "Holešice (Cizkrajov)", "text": "Holešice (Cizkrajov)\n\nVesnice Holešice (německy \"Holleschitz\") leží 2 km jihovýchodně od obce Cizkrajov, které je místní částí, v okrese Jindřichův Hradec v Jihočeském kraji, v nadmořské výšce 477 m. Lokalizována je do široce rozevřeného údolí Moravské Dyje, v jižní části Dačické sníženiny. Mutná byla až do roku 1964 samostatnou obcí, tímto rokem se stala místní částí obce Cizkrajov. V obci dříve žilo převážně německé obyvatelstvo, po roce 1918 s českou menšinou. Po roce 1945, kdy bylo německé obyvatelstvo odsunuto, české obyvatelstvo. V současné době je v obci osídleno 28 domů. V roce 2011 zde trvale žilo 75 obyvatel.\n\nVes je v historických pramenech poprvé uváděna v roce 1380 (uváděn je také rok 1385) v souvislosti s prodejem Holešic slavonickému měšťanu Janovi Hodnitzerovi. Podle lánového rejstříku bylo ve vsi před třicetiletou válkou 20 usedlostí. V roce 1843 žilo v Holešicích 206 obyvatel v 34 domech a 44 domácnostech. Desátky se odváděly panství a faře v Telči. Na týdenní sobotní trhy se jezdilo do Dačic. Škola v obci nikdy nebyla, děti chodily do školy v Cizkrajově, po jejím zavření pak do Slavonic nebo do Dačic. Obec byla elektrifikována připojením na síť ZME Brno v roce 1932.\n\nDo roku 1849 byly Holešice součástí panství Telč v Jihlavském kraji. V letech 1850 až 1855 byly podřízeny politické pravomoci Podkrajského úřadu v Dačicích a v soudní správě okresnímu soudu tamtéž. Po vzniku smíšených okresních úřadů s politickou a soudní pravomocí byly v letech 1855 až 1868 podřízeny Okresnímu úřadu v Dačicích. Když byly veřejná správa a soudnictví roku 1868 opět odděleny, vrátily se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž. Od roku 1911 náležely pod Okresní soud ve Slavonicích až do roku 1938. Po okupaci pohraničí nacistickým Německem náležely od října 1938 do května 1945 pod Landrat ve Waidhofenu a. d. T, říšská župa Dolní Dunaj. Po osvobození v květnu 1945 patřily pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byly Holešice s moravským Slavonickem začleněny pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1964 byly Holešice v rámci integrace obcí připojeny pod Cizkrajov. Od roku 2003 spadají pod pověřený Městský úřad v Dačicích v samosprávném Jihočeském kraji.\n\n"}
{"id": "414230", "url": "https://cs.wikipedia.org/wiki?curid=414230", "title": "Zlatá medaile Roberta Capy", "text": "Zlatá medaile Roberta Capy\n\nZlatá medaile Roberta Capy je ocenění, udělované za „nejlepší publikovanou fotografickou zahraniční reportáž, která si vyžádala mimořádnou odvahu a podnikavost“.\n\nJe udělována každoročně americkou společností Overseas Press Club (OPC). Byla pojmenována podle válečného fotografa Roberta Capy. První Zlatá medaile byla udělena v roce 1955 Howardu Sochurkovi.\n\n\n"}
{"id": "414231", "url": "https://cs.wikipedia.org/wiki?curid=414231", "title": "David Douglas Duncan", "text": "David Douglas Duncan\n\nDavid Douglas Duncan (23. ledna 1916, Kansas City (Missouri), USA – 7. června 2018) byl americký fotožurnalista a válečný fotograf. Je znám svými dramatickými snímky.\n\nDuncan se narodil v Kansas City, kde navštěvoval také skautský klub. Krátce navštěvoval Arizonskou univerzitu, kde studoval archeologii. Ve svém vzdělání pokračoval na univerzitě v Miami, kterou dokončil v roce 1938, zkouškou ze zoologie a španělštiny. Působil jako redaktor a fotograf v univerzitních novinách.\n\nJeho kariéra fotografa začala při požáru hotelu v Tucsonu v Arizoně, kde pak také studoval archeologii. Jeho fotoaparát zachytil jednoho hotelového hosta, jak se opakovaně pokouší vrátit do hořící budovy pro kufr. Tato fotografie vyšla v novinách a později se ukázalo, že na ní byl bankovní lupič John Dillinger a onen kufr obsahoval úlovek z bankovní loupeže, při které byl zastřelen policista.\n\nPo škole Duncan působil jako důstojník u Námořní pěchoty Spojených států a stal se válečným fotografem. Po krátkém pobytu v Kalifornii a na Havaji byl na základě rozkazu poslán do Jižního Pacifiku, když Spojené státy vstoupily do druhé světové války. Přestože jsou váleční fotografové blízko k akci, velmi zřídka sami bojují. Při krátkém pobytu na ostrově Bougainville Duncan ale bojoval proti Japoncům. Ve chvíli japonské kapitulace byl na palubě USS Missouri.\n\nJeho válečné fotografie byly tak působivé, že jej po válce zaměstnal časopis \"Life\" a později se na naléhání J. R. Eyermana stal hlavním fotografem magazínu.\n\nBěhem svého života se zúčastnil mnoha akcí, včetně konce Britské Indie a střetů v Turecku, ve východní Evropě, Africe a na Středním východě. Jeho patrně nejslavnější fotografie však byly pořízeny během korejské války. Duncan poskládal řadu fotografií do knihy s názvem \"To je válka!\" (\"This Is War!\", 1951) a výtěžek věnoval vdovám a dětem námořníků, kteří byli ve válce zabiti. Duncan je považován za nejvýznamnějšího fotografa Korejské války. Z Vietnamské války Duncan ještě sestavil dvě další knihy – \"Protestuji!\" (\"I Protest!\", 1968) a \"Válka bez hrdinů\" (\"War Without Heroes\", 1970). Tady Duncan vystoupil ze své role neutrálního fotografa a kritizoval vládu USA za manipulaci války.\n\nZemřel 7. června 2018 ve věku 102 let ve francouzském Grasse.\n\nV roce 1967 získal Zlatou medaili Roberta Capy.\n\n\n"}
{"id": "414232", "url": "https://cs.wikipedia.org/wiki?curid=414232", "title": "Operace Calcium", "text": "Operace Calcium\n\nOperace Calcium byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do třetí vlny výsadků.\n\nDesant tvořili ppor. JUDr. Jaroslav Odstrčil, rtn. Josef Gemrot, rtn. František Široký a rtn. Karel Niemczyk. Úkolem výsadku byl zpravodajský sběr informací a udržování radiového kontaktu s Londýnem. Za tímto účelem byla vybavena vysílačkou \"Zdenka\", přejmenovanou na žádost R-3 a schválením Londýna na \"Milada\".\n\nDesant byl vysazen v noci ze 3. na 4. dubna 1944 poblíž Čejkovic společně se skupinou Barium. Při seskoku došlo ke ztrátě jednoho ze tří kontejnerů s materiálem. Skupina se postupně přesunula ke Střížovu u Jihlavy, poté co byli její příslušníci na několika kontaktních adresách odmítnuti. Ve Střížově navázali spojení s představitelem Rady tří. Zde se skupina rozdělila. Po několika dnech došlo k přesunu Širokého a Niemczyka k Novému Městu na Moravě a kontaktu s dalšími příslušníky domácího odboje, ze Zpravodajské brigády. Zde se radistovi skupiny Niemczykovi podařilo zprovoznit vysílačku a 21. května navázat radiový styk s Londýnem. Po odvysílání několika zpráv došlo k dalšímu přesunu do Proseče u Skutče. Při dalších přesunech členů desantu došlo k několika ozbrojeným střetům s gestapem, neboť setkání parašutistů s odbojáři bylo prozrazeno konfidentkou. Při jednom z těchto střetů byl 23. června 1944 u Netína zabit Odstrčil a těžce zraněn Gemrot. Skupina i poté pokračovala ve sběru informací a jejich odesílání do Londýna a zároveň v zprostředkování radiového spojení domácího odboje s exilovou vládou. \n\nKoncem roku 1944 a začátkem roku 1945 se skupina podílela na přijetí výsadků Tungsten, Platinum-Pewter a Bauxite. V květnu 1945 se skupina podílela na vyjednávání s německou posádkou v Nasavrkách. Poté se příslušníci Calcia přesunuli na Českomoravskou vysočinu, aby posílili výsadek Tungsten. Byli zadrženi příslušníky sovětské partyzánské skupiny STAS. V tomto \"zajetí\" strávili několik dní, než se omyl vysvětlil. Svou činnost skupina ukončila podáním hlášení na generálním štábu čsl. armády v již osvobozené Praze.\n\n"}
{"id": "414233", "url": "https://cs.wikipedia.org/wiki?curid=414233", "title": "Wolfram (rozcestník)", "text": "Wolfram (rozcestník)\n\nWolfram může být:\n\n\n\n\n\n\n"}
{"id": "414234", "url": "https://cs.wikipedia.org/wiki?curid=414234", "title": "Operace Chalk", "text": "Operace Chalk\n\nOperace Chalk byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Byl organizován zpravodajským odborem exilového Ministerstva národní obrany a řazen byl do třetí vlny výsadků.\n\nDesant tvořili npor. Bohumil Bednařík, rtn. Vladimír Hauptvogel, radista rtn. František Nedělka a čet. Josef Künzl. Úkolem skupiny bylo pomocí radiomajáku \"Eureka\" navádět spojenecké bombardéry na cíl, přijímat další výsadky v prostoru jižních Čech a pomocí vysílačky udržovat spojení s Londýnem a předávat zpravodajské informace. K tomu účelu byli vybaveni radiostanicí s krycím názvem \"Ludmila\".\n\nDesant byl vysazen v noci z 8. na 9. dubna 1944 poblíž obce Větrov u Kamýku nad Vltavou čtvrt hodiny po vysazení desantu Sulphur. Pro výsadek Chalk to byl již druhý pokus o vysazení (koncem prosince 1943 k vysazení z důvodu špatného počasí nedošlo).\n\nPo seskoku se pokoušeli o kontakt na záchytných adresách, byli však odmítnuti (jedním statkářem byli udáni četníkům, neboť byli považováni za německé provokatéry). Zázemí v podobě přísunu jídla od místních lidí si zajistili až koncem dubna. 8. května se jim podařilo odeslat první zprávu do Londýna a krátce nato další čtyři depeše. \n\nO pobytu parašutistů v lese se začalo mluvit mezi lidmi a okolí Kamýku začalo prohledávat gestapo. 13. května byl úkryt výsadku prozrazen po Nedělkově zatčení. K prozrazení místa úkrytu byl přesvědčen bývalým příslušníkem desantu Sulphur Horákem, který pracoval pro gestapo. Gestapo úkryt obklíčilo a Horák zbývající příslušníky desantu Chalk vyzval ke kapitulaci. K té nakonec došlo. Při transportu se rtn. Hauptvogelovi podařilo uprchnout, byl však zraněn při přestřelce s oddílem SS a zastřelil se. Bednaříkovi s Künzlem se mezi tím podařilo poškodit maják Eureka.\n\nOstatní příslušníci desantu byli donuceni k radiové hře proti Londýnu. Tato hra dostala název \"Seni\" a začala 29. května 1944. Bednařík a Nedělka byli ale umístěni do společné cely a předem se domluvili. Němcům zatajili varovné signály, které se do depeše vkládají v případě tzv. \"činnosti pod kontrolou\". Díky tomu byla radiová hra Němců v Londýně záhy odhalena. Přesto v ní Londýn pokračoval, než ji Němci pro neúspěch 15. února 1945 ukončili. Všichni výsadkáři byli internováni (nejprve na Pankráci a poté ve vězení na Jenerálce) až do 7. května 1945, kdy byli osvobozeni během Pražského povstání.\n\n\n"}
{"id": "414235", "url": "https://cs.wikipedia.org/wiki?curid=414235", "title": "Duncan", "text": "Duncan\n\nDuncan [\"dankn\"] je rodné jméno skotského původu a může také znamenat:\n\n\n"}
{"id": "414240", "url": "https://cs.wikipedia.org/wiki?curid=414240", "title": "Operace Sulphur", "text": "Operace Sulphur\n\nOperace Sulphur byl krycí název pro paradesantní výsadek vyslaný během druhé světové války z Anglie na území Protektorátu Čechy a Morava. Byl organizován zpravodajským odborem exilového Ministerstva národní obrany a řazen byl do třetí vlny výsadků.\n\nDesant tvořili npor. Adolf Horák a radista rtn. Oldřich Janko. Úkolem desantu byl sběr zpravodajských informací v prostoru západních Čech a jejich předávání do Londýna prostřednictvím radiostanice s krycím názvem \"Pavla\". Výsadek byl původně čtyřčlenný, dva příslušníci se s velitelem Horákem ale ještě před odletem pohádali. Ze strany nadřízených a instruktorů byla totiž přehlížena Horákova konfliktní povaha. Navíc nebyly zjištěny jeho problémy s alkoholem a kriminální minulost.\n\nDesant byl vysazen v noci z 8. na 9. dubna 1944 (společně s desantem Chalk). Místo v západních Čechách přistáli nedaleko Všetat u Rakovníka, navíc se jim při doskoku zamotaly do korun stromů padáky a nepodařilo se je vyprostit. Na žádné z kontaktních adres nebyli přijati. Byli nuceni žít v lese, kde Janko těžce onemocněl. 20. dubna byli oba výsadkáři zadrženi gestapem poté, co je četníkům udal zemědělec, kterého požádali o pomoc. \n\nPo zatčení oba výsadkáři vypověděli vše a přislíbili gestapu pomoc. Prostřednictvím radisty Janka se Němci pokusili o radiovou hru \"Wallenstein\", která se díky Jankovi nezdařila. Npor. Horák se dal do služeb gestapa a aktivně se podílel na likvidaci výsadku Chalk.\n\nOba příslušníci desantu Sulphur byli popraveni 1. března 1945 v Terezíně.\n\n \n"}
{"id": "414241", "url": "https://cs.wikipedia.org/wiki?curid=414241", "title": "Operace Glucinium", "text": "Operace Glucinium\n\nOperace Glucinium byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Byl organizován zpravodajským odborem exilového Ministerstva národní obrany a řazen byl do třetí vlny výsadků.\n\nDesant tvořili npor. Vítězslav Lepařík, rtn. Ludvík Hanina, radista rtn. František Trpík a čet. Josef Cikán. Úkolem výsadku byl sběr zpravodajských informací, jejich předávání do Londýna prostřednictvím radiostanice s krycím názvem \"Marie\". Další činností bylo plnění sabotážních úkolů na Táborsku a v prostoru jižních Čech.\n\nDesant byl vysazen v noci z 2. na 3. července 1944 u obce Purkarec u Českých Budějovic místo u Tábora. Při dopadu došlo k zachycení padáků s materiálem v korunách vysokých stromů hlubocké Staré obory. Tím došlo i ke ztrátě dvou vysílaček. Při následném přesunu se ztratil Lepařík. Ten se pokoušel uchytit na kontaktních adresách, ale byl odmítán. Při pokusu dostat se na Slovensko se na Olomoucku kontaktoval s odbojovou skupinou a přes ni na další síť, která byla ale tzv. \"volavčí sítí\" (odbojovou organizací vytvořenou gestapem a konfidenty). Jedním z nich, bývalým výsadkářem Adolfem Horákem byl přemluven ke spolupráci s gestapem proti partyzánským skupinám Brigáda Mistra Jana Husa a Předvoj a proti desantu Barium. Lepařík přijal, ale pokoušel se z této spolupráce vyklouznout; byl vyslán, aby nalezl příslušníky Baria, sešel se s npor. J. Šanderou, kterému prozradil nejen to, že sám pracuje pod kontrolou gestapa, ale i jména dalších zatčených parašutistů. Vše se nakonec prozradilo poté, co Londýn požadoval další podrobnosti a tato depeše byla německými šifranty přečtena. Lepařík byl donucen prozradit úkryt Šandery a Žižky. Poté byl uvězněn v Terezíně a 28. dubna 1945 zastřelen.\n\nKoncem srpna 1944 byl za pomoc tomuto výsadku zatčen purkarecký hajný Josef Rybák (1889–1944), dále jeho manželka Terezie (1888–1945) a lesní dělník Vojtěch Ambrož (1906–1945); všichni tři v koncentračních táborech zahynuli.\n\nOstatní parašutisté byli 5. srpna 1944 pozatýkáni četníky na Moravě a uvězněni v pražském vězení na Jenerálce. Tam se dočkali konce války.\n\n\n\n"}
{"id": "414243", "url": "https://cs.wikipedia.org/wiki?curid=414243", "title": "Albuminový papír", "text": "Albuminový papír\n\nAlbuminový papír (bílkový papír) je historický materiál pro zhotovování fotografických pozitivů z negativu. Tímto pojmem se označuje i celý proces zhotovování – albuminový tisk. Je založen na vytvoření světlocitlivé vrstvy chloridu stříbrného, fixovaného do albuminu z vaječného bílku. Vynalezl jej Louis Désiré Blanquart-Evrard v roce 1850. Albuminový papír se stal dominantní technologií zhotovování pozitivů po prakticky celou druhou polovinu 19. století. U tohoto postupu neprobíhá vyvíjení ve speciální lázni, ale obraz vzniká během osvitu a proces je ukončen pouze ustálením.\n\n\nBěhem všech operací je třeba postupovat opatrně, aby nedošlo k mechanickému poškození albuminové vrstvy.\n\n\n\n"}
{"id": "414245", "url": "https://cs.wikipedia.org/wiki?curid=414245", "title": "Stach", "text": "Stach\n\nPříjmení Stach nosí více různých osobností:\n\n\ndalší význam:\n\n"}
{"id": "414246", "url": "https://cs.wikipedia.org/wiki?curid=414246", "title": "Hans Haselböck", "text": "Hans Haselböck\n\nHans Haselböck (* 26. července 1928) je rakouský varhaník, skladatel a pedagog.\n\nOd roku 1947 studoval Vysokou hudební školu ve Vídni, získal první cenu v Mezinárodní varhanní soutěži v Haarlemu a od roku 1960 vyučoval varhanní interpretaci a improvizaci na \"Musikhochschule Wien\". Byl jmenován profesorem a v letech 1985 až 1990 byl rektorem. Jeho syn Martin Haselböck je také varhaník.\n\n"}
{"id": "414249", "url": "https://cs.wikipedia.org/wiki?curid=414249", "title": "A-0 System", "text": "A-0 System\n\nA-0 System ( ) byl v informatice úplně prvním překladačem vyvinutým pro elektronický počítač. Napsala ho Grace Hopper v roce 1952 pro UNIVAC I. A-0 fungoval spíše jako zavaděč nebo linker než jako překladač v dnešním slova smyslu. Program byl definován jako sekvence podprogramů a argumentů. Podprogramy byly rozpoznány pomoci číselného kódu a argumenty podprogramů byly napsány přímo za kódem každého podprogramu. A-0 system převedl tuto specifikaci do strojového kódu, který byl ve druhém kroku do počítače zaveden, aby mohl být program spuštěn.\n\nA-0 System byl následován systémy A-1, A-2, A-3 (vydán pod názvem ARITH-MATIC), AT-3 (vydán pod názvem MATH-MATIC) a B-0 (vydán pod názvem FLOW-MATIC).\n\n"}
{"id": "414250", "url": "https://cs.wikipedia.org/wiki?curid=414250", "title": "Rubašov", "text": "Rubašov\n\nOsada Rubašov (dříve \"Raclavec\", ) je v podstatě samota, kterou tvoří 3 obytné domy (čp. 1, 3 a 6) a k nim patřící hospodářská stavení. Je místní částí města Slavonice. Leží 3,5 km severně od Slavonic při silnici ze Slavonic do Českého Rudolce. V roce 2011 zde trvale žil jeden obyvatel. Některé objekty jsou využívány k rekreaci a víkendovým pobytům majitelů.\n\nRubašov byl původně součástí katastrálního území Slavonice, ale při přídělovém řízení bylo toto území na severu Slavonic odděleno a část přešla pod katastrální území Vlastkovec a na části vznikla další samostatná katastrální území Dolní Bolíkov-Nová Ves a Dolní Bolíkov-Rubašov.\n\nPrvní písemná zmínka o vesnici pochází z roku 1365.\n"}
{"id": "414251", "url": "https://cs.wikipedia.org/wiki?curid=414251", "title": "Death industrial", "text": "Death industrial\n\nDeath Industrial vychází ze stejných zvukových zdrojů jako power electronics, avšak hlubších a atmosféričtějších. Často, na rozdíl od power electronics, obsahuje i více plynoucí rytmus.\n\n\n"}
{"id": "414252", "url": "https://cs.wikipedia.org/wiki?curid=414252", "title": "Michel Chapuis", "text": "Michel Chapuis\n\nMichel Chapuis (15. ledna 1930 – 12. listopadu 2017) byl francouzský varhaník.\n\nNa pařížské konzervatoři studoval u Marcela Dupré. Na svých koncertech často uváděl díla německých a francouzských autorů 17. a 18. století. Natočil kompletní varhanní dílo J. S. Bach, D. Buxtehudeho, F. Couperina, N. de Grigny, J. Titelouze, a dalších. V letech 1986 až 1995 byl Profesorem \"Conservatoire National Supérieur\" v Paříži, jeho nástupci se stali Michel Bouvard a Olivier Latry.\n\n"}
{"id": "414253", "url": "https://cs.wikipedia.org/wiki?curid=414253", "title": "Hlavová stanice", "text": "Hlavová stanice\n\nHlavová stanice (laicky koncová stanice) je železniční stanice, ze které mohou vlaky odjíždět pouze do stejného směru, ze kterého přijely. Z tohoto hlediska rozlišujeme dále průjezdné stanice, kterými projíždějí vlaky oběma směry (na železniční síti nejrozšířenější), a dále smíšené stanice (část kolejiště je průjezdná, část kolejiště kusá).\n\nHlavová stanice je tvořena kusými (laicky slepými) kolejemi.\nPokud je do hlavové stanice zaústěno více tratí, pak představují úvrať.\nV hantýrce se hlavová nádraží nazývají „šturcové“ nádraží.\n\nHlavové stanice jsou běžné ve velkých evropských městech. Jejich výhodou je komfort pro cestující, kteří se z uliční úrovně bez nutnosti podchodů či nadchodů dostanou až ke vlaku.\n\nPro organizaci dopravy v síti tvořené hlavovými nádražími je velmi výhodné použití tzv. vratných souprav tvořených lokomotivou, vozy a řídicím vozem, případně také použitím motorových nebo elektrických jednotek (oba typy samozřejmě usnadňují provoz i v síti tvořené průjezdnými nádražími).\n\n\n\n\n\n\n\n\n\n\n\n\n\n\n\n\n\n\n"}
{"id": "414258", "url": "https://cs.wikipedia.org/wiki?curid=414258", "title": "Inkoustová vlajka", "text": "Inkoustová vlajka\n\nInkoustová vlajka (: דֶגֶל הַדְיוֹ, \"degel ha-djo\") připomíná události z konce izraelské války za nezávislost a symbolizuje vítězství Izraelských obranných sil v Ejlatu.\n\n5. března 1949 byla zahájena operace Uvda, které se zúčastnily brigády Negev a Golani. O pět dní později dorazily izraelské jednotky do Um Rašraš západně od Akaby (biblický Elat) a dobyly jej bez boje. Poté zde vztyčily ručně vyrobenou vlajku malovanou inkoustem a zabraly tak Um Rašraš, dnešní Ejlat, pro Izrael.\n\nVlajka je v podstatě stejná jako současná izraelská vlajka s tím rozdílem, že Davidova hvězda má výplň a není namalovaná linkami.\n\n"}
{"id": "414268", "url": "https://cs.wikipedia.org/wiki?curid=414268", "title": "Křenová (předměstí Brna)", "text": "Křenová (předměstí Brna)\n\nKřenová, původně Velká a Malá Křenová (německy \"Große und kleine Kröna\" či prostě \"Kröna\") je bývalá předměstská čtvrť v Brně a zrušené katastrální území, existující do roku 1941 v okolí západní části stejnojmenné ulice na západě současného katastrálního území Trnitá, a od 24. listopadu 1990 téměř celé náleží k samosprávné městské části Brno-střed, nepatrná část k městské části Brno-jih.\n\nK malému katastru Křenové, jejíž zástavba dodnes existuje, náležely domy v okolí západní části Křenové ulice, dále západní část ulice Mlýnská, nejjižnější část ulice Vlhká, téměř celá ulice Řeznická, krátký úsek ulice Zvonařka a celé ulice Rumiště, Skořepka, Štěpánská, Cyrilská, Čechyňská a Šujanovo náměstí. Celá čtvrť má výrazně městský charakter, jižně od Křenové jeví výrazné známky zanedbání údržby. Nejdůležitější dopravní tepnou a zároveň osou čtvrti je ulice Křenová, v níž se nachází i zdejší dominanta, secesní kostel Neposkvrněného početí Panny Marie.\n\nKřenová sousedila s Koženou a Dolním a Horním Cejlem \"(na severu)\", s původním katastrem Zábrdovic \"(na východě)\", s původním katastrem Trnité \"(na jihovýchodě a jihu)\", s Náhonem s nímž měla srostlou zástavbu \"(na jihu)\" a na východní straně ulice Koliště s původním katastrem Města Brna. Východní hranice probíhala severojižní linií procházející středem budovy současného Úřadu práce Brno-město, poté západovýchodní linií vedoucí po jižní straně Křenové, poté se hranice na východním rohu Čechyňské a Křenové stáčela přibližně k jihu, poté vedla k jihu starým korytem Svitavy. s nímž měla srostlou zástavbu. Jižní hranice Křenové probíhala \"(popisováno od západu k jihovýchodu)\" po jižním okraji Mlýnské ulice, poté obtáčela domy na západním rohu Mlýnské a Přízové, a ponechávala je v katastru Křenové, dále pak vedla přibližně k jihu východně od domů při ulici Přízová, a poté k jihovýchodu po toku zaniklého Mlýnského Náhonu a Ponávce.\n\n"}
{"id": "414272", "url": "https://cs.wikipedia.org/wiki?curid=414272", "title": "Útvar", "text": "Útvar\n\nÚtvar může být:\n\n\n\n"}
{"id": "414275", "url": "https://cs.wikipedia.org/wiki?curid=414275", "title": "Zavazadlový prostor", "text": "Zavazadlový prostor\n\nZavazadlový prostor (též zavazadelník, lidově \"kufr\") je část automobilů, která slouží k přepravě nákladů. Jeho objem se udává v litrech. Největší rozměry má u vozů typu kombi. U automobilů typu sedan, nebo kupé, může být umístěn vpředu nebo vzadu na opačné straně, než je umístěn motor. Jeho objem lze většinou zvětšit sklopením sedadel.\n\nU elektromobilů, které mají baterii zabudovanou v podlaze vozu, mohou být zavazadlové prostory vpředu i vzadu.\n\n"}
{"id": "414278", "url": "https://cs.wikipedia.org/wiki?curid=414278", "title": "Keramin Minsk", "text": "Keramin Minsk\n\nKeramin Minsk je hokejový klub z Minsku, který hraje Běloruskou hokejovou ligu. Klub byl založen roku 1998. Jejich domovským stadionem je Minsk Ice Palace s kapacitou 1826 lidí.\n\nOficiální stránky klubu\n"}
{"id": "414279", "url": "https://cs.wikipedia.org/wiki?curid=414279", "title": "Elena Hálková", "text": "Elena Hálková\n\nElena Hálková (13. dubna 1907 Žilina – 9. září 1985 Praha) byla česká herečka, vnučka českého básníka Vítězslava Hálka, dcera lékaře a politika Ivana Hálka, první manželka herce Zdeňka Štěpánka a matka herečky Jany Štěpánkové.\n\nDivadlo začala hrát ochotnicky již v Žilině. Po absolutoriu bratislavského gymnázia studovala herectví na dramatickém oddělení Státní konzervatoře v Brně. Po absolvování konzervatoře v roce 1929 získala své první krátké angažmá v činohře Slovenského národního divadla v Bratislavě, poté odjela už natrvalo do Prahy. Zde postupně působila v Divadle na Vinohradech (1929 – 1935), v Národním divadle (1935–1940, 1944–1955), od roku 1955 v Divadle satiry, od roku 1957 v Divadle ABC a nakonec až do svého odchodu do důchodu hrála v Městských divadel pražských (1962–1972), kam bylo divadlo ABC v roce 1962 začleněno.\n\nV českém filmu se objevovala ponejvíce ve 30. a 40. letech, později už si zahrála jen řadu drobnějších a vedlejších úloh.\n\n\n\n"}
{"id": "414281", "url": "https://cs.wikipedia.org/wiki?curid=414281", "title": "Junosť Minsk", "text": "Junosť Minsk\n\nJunosť Minsk je hokejový klub z Minsku, který hraje Běloruskou hokejovou ligu. Klub byl založen roku 1994. Jejich domovským stadionem je Yunost-Minsk Ice Arena s kapacitou 767 lidí.\n\nOficiální stránky klubu\n"}
{"id": "414285", "url": "https://cs.wikipedia.org/wiki?curid=414285", "title": "Masaryktown (Toronto)", "text": "Masaryktown (Toronto)\n\nMasaryktown se nachází ve Scarborough, nynější součásti Toronta v kanadském Ontariu. Je to významné středisko pro českou a slovenskou komunitu v Ontariu. V Masaryktownu se nachází také krajanská charitativní organizace nazývaná \"Masaryk Memorial Institute\" (Masarykův ústav v Torontu).\n\nV Masaryktownu je překrásný park, knihovna, domovy pro důchodce, domovy pro rodiny, menší fotbalové hřiště a krajanská restaurace (\"Prague Restaurant\"). V okolí jsou některé ulice nazvány po československých osobnostech, např. \"Palacky Street, Kollar Drive, Beran Drive\" apod.\n\nMasaryktown je místem, kde se každoročně pořádají různé krajanské kulturní a sportovní akce.\n"}
{"id": "414286", "url": "https://cs.wikipedia.org/wiki?curid=414286", "title": "HK Vitebsk", "text": "HK Vitebsk\n\nHK Vitebsk je hokejový klub z Vitebsku, který hraje Běloruskou hokejovou ligu. Klub byl založen roku 1959. Jejich domovským stadionem je Ice Arena Vitebsk s kapacitou 1900 lidí.\n\nTýmová karta na Eurohockey.net\n"}
{"id": "414290", "url": "https://cs.wikipedia.org/wiki?curid=414290", "title": "Metallurg Žlobin", "text": "Metallurg Žlobin\n\nMetallurg Žlobin je hokejový klub ze Žlobinu, který hraje Běloruskou hokejovou ligu. Klub byl založen roku 2006. Jejich domovským stadionem je Ice Palace Metallurg s kapacitou 2000 lidí.\n\nOficiální stránky klubu\n"}
{"id": "414292", "url": "https://cs.wikipedia.org/wiki?curid=414292", "title": "HK Mogiljov", "text": "HK Mogiljov\n\nHK Mogiljov je hokejový klub z Mohylevu, který hraje Běloruskou hokejovou ligu. Klub byl založen roku 2000. Jejich domovským stadionem je Mogilev Sports Palace s kapacitou 3 048 lidí.\n\n Oficiální stránky klubu\n"}
{"id": "414295", "url": "https://cs.wikipedia.org/wiki?curid=414295", "title": "Chimik-SKA Novopolock", "text": "Chimik-SKA Novopolock\n\n Karta klubu na Eurohockey.net\n"}
{"id": "414301", "url": "https://cs.wikipedia.org/wiki?curid=414301", "title": "Marcel Dupré", "text": "Marcel Dupré\n\nMarcel Dupré (výslovnost: [maʁsɛl dypre]) (3. května 1886 Rouen, Francie – 30. května 1971 Meudon) byl francouzský varhaník, klavírista, skladatel a pedagog.\n\nMarcel Dupré se narodil 3. května 1886 v Rouenu do hudební rodiny. Jeho otec byl varhaníkem a přítelem varhanáře Aristida Cavaillé-Colla, který v jejich rodinném domě postavil varhany. Marcel byl od malička považován za zázračné dítě. V roce 1904 vstoupil na pařížskou konzervatoř. Jeho učiteli byli Louis Diémer a Lazare Lévy (klavír), Alexandre Guilmant a Louis Vierne (varhany) a Charles-Marie Widor (kontrapunkt a skladba). V roce 1914 získal Římskou cenu za kantátu \"Psyché\".\n\nV následujících letech se věnoval rozsáhlé koncertní činnosti. Uskutečnil více než 2000 varhanních koncertů v Evropě, Spojených státech, Kanadě i Austrálii. Zvláštní místo mezi nimi zaujímá provedení úplného varhaního díla Johanna Sebastiana Bacha, které uskutečnil na deseti koncertech v roce 1920 v sále Pařížské konzervatoře a zopakoval o rok později v Palais du Trocadéro. Všechy koncerty hrál zpaměti.\n\nV roce 1924 byl zvolen čestným členem americké hudební společnosti Phi Mu Alpha Sinfonia a v roce 1926 byl jmenován profesorem hry na varhany a improvizace na Pařížské konzervatoři. V této funkci setrval až do odchodu do důchodu v roce 1956. Poslední dva roky byl i jejím ředitelem. V roce 1934 Dupré vystřídal Charlese-Mariu Widora ve funkci titulárního varhaníka chrámu sv. Sulpicia v Paříži, kde působil až do své smrti. Kromě toho byl v letech 1947–1954 ředitelem tzv. Americké konzervatoře, která sídlila na královském zámku ve Fontainebleau.\n\nJako skladatel zkomponoval 65 opusových čísel. Jeho varhanní skladby se vyznačovaly mimořádnou obtížností a některé z nich byl schopen zahrát pouze on sám (např. \"Trois Préludes et Fugues\", op. 7). Jako pedagog vychoval dvě generace znamenitých varhaníků. Mezi jeho žáky byli např. Jehan Alain, Marie-Claire Alain, Jean-Marie Beaudet, Pierre Cochereau, Françoise Renet, Jeanne Demessieux, Rolande Falcinelli, Jean-Jacques Grunenwald, Jean Guillou, Jean Langlais, Carl Weinrich a Olivier Messiaen. \n\nKromě vlastních skladeb Dupré připravoval studijní edice varhanních skladeb Johanna Sebastiana Bacha, Georg Friedrich Händel[Georga Friedricha Händela, Wolfganga Amadea Mozarta, Franze Liszta, Felixe Mendelssohna-Bartholdyho, Roberta Schumanna, Césara Francka a Alexandra Glazunova. Dále publikoval metodiku hry na varhany (1927), dvě pojednání o varhanní improvizaci (1926 a 1937) a učebnice harmonické analýzy (1936), kontrapunktu (1938), fugy (1938) a doprovodu gregoriánského chorálu.\n\nZemřel 30. května 1971 v Meudonu nedaleko Paříže, kde je také pochován.\n\n\n\n\n\n\n\n\n"}
{"id": "414303", "url": "https://cs.wikipedia.org/wiki?curid=414303", "title": "HK Něman Grodno", "text": "HK Něman Grodno\n\nHK Něman Grodno je hokejový klub z Grodna, který hraje Běloruskou hokejovou ligu. Klub byl založen roku 1988. Jejich domovským stadionem je Grodno Ice Sport Palace s kapacitou 2550 lidí.\n\n Karta klubu na Eurohockey.net\n"}
{"id": "414307", "url": "https://cs.wikipedia.org/wiki?curid=414307", "title": "HK Brest", "text": "HK Brest\n\nHK Brest je hokejový klub z Brestu, který hraje Běloruskou hokejovou ligu. Klub byl založen roku 2001. Jejich domovským stadionem je Brest Ice Sport Palace s kapacitou 2000 lidí.\n\n"}
{"id": "414308", "url": "https://cs.wikipedia.org/wiki?curid=414308", "title": "HK Homel", "text": "HK Homel\n\nHK Gomel je hokejový klub z Gomelu, který hraje Běloruskou hokejovou ligu. Klub byl založen roku 2000. Jeho domovským stadionem je Ice Palace Gomel s kapacitou 2700 lidí.\n"}
{"id": "414310", "url": "https://cs.wikipedia.org/wiki?curid=414310", "title": "Buřňáček malý", "text": "Buřňáček malý\n\nBuřňáček malý (\"Hydrobates pelagicus\") je jediným druhem monotypického rodu \"Hydrobates\" z čeledi buřňáčkovitých. Patří mezi nejmenší mořské ptáky vůbec.\n\nTento migrující pták hnízdí v květnu až červnu na evropských pobřežích Atlantského oceánu a Středozemního moře na odlehlých místech bez savčích dravců. Se zvyšující se zeměpisnou šířkou se zvětšuje i počet zahnízděných ptáků. Nejvíce jich lze nalézt (počty párů v tisících) na Faerských ostrovech 150 až 400, na Islandu a v Irsku 50 až 100, ve Velké Británii 20 až 150 a v Norsku 1 až 10. Přes tisíc kusů se ještě dostávají Malta, Špankělsko, Itálie a Kanárské ostrovy. Současná evropská populace v roce 2004 čítala asi 1,3 až 1,5 miliónů jedinců, což se odhaduje na 95 % všech.\n\nPo hnízdění, v září až listopadu, táhne podél západního pobřeží Afriky v protisměru úživného Benguelského studeného mořského proudu až k mysu Dobré naděje a někteří pak ještě na východ do Indického oceánu. Cestou bývá vzácně spatřen v Baltském i Černém moři. Občas zabrousí v malém počtu i na pobřeží Severní Ameriky.\n\nDo vnitrozemí Evropy ani Afriky nezalétá, občas je tam ale zahnán větrnou bouří kterou obvykle přečkává nad mořem. Bývá výjimečně nalezen i na území České republiky, vždy ve špatném stavu nebo již uhynulý. Za posledních asi 130 let to bylo prokazatelně asi 7krát, naposled byl objeven již mrtvý v roce 2006 v Českém ráji na rybníku Žabakor.\n\nBuřňáček malý je drobný ptáček velikosti rorýse obecného, váží 23 až 29 gramů, bývá velký 14 až 18 cm a rozpětí křídel má 36 až 39 cm. Jeho černý, krátký, zahnutý zobák má na horní čelisti trubkovitou dlouhou nozdru. Nad ní je vyvedena solná žláza, která vylučuje z těla přebytečnou sůl spolykanou při lovu. Černé nohy jsou tenké, mezi třemi prsty má plovací blánu.\n\nJeho podsaditá, zaoblená křídla jsou adaptovaná pro plachtění při migračních přesunech (denně uletí až 200 km) i pro nízký třepotavý let nad hladinou při lovu, někdy připomínající netopýra. Naopak špatné chodí po pevné zemi, na kterou vstupuje jen při rozmnožování, na mořské hladině odpočívá i spí.\n\nBarva peří je černá, jen kostřec (místo nad kořenem ocasu) a spodek krátkého ocasu jsou bílé. Také na křídlech zespodu má bílý pruh.\n\nBuřňáček malý se živí mořskou živočišnou potravou, kterou sbírá na hladině nebo se za ní jen mělce potápí, většinou velmi daleko od pevniny. Na vodu přitom nesedá, ale udržuje se třepotavým letem nízko nad ní, pomáhá si odrážením nohama od hladiny. Loví drobné rybičky, korýše, chobotnice, medúzy, utopený hmyz, případně i velrybí výkaly. Je také věrným průvodcem rybářských lodí a snaží se získat vyhozené zbytky nebo ulovit nějakou rybičku při vytahování sítí. Nepohrdne ani uhynulým živočichem plovoucím po hladině.\n\nHnízda si staví ve skalních rozsedlinách, pod kameny nebo v norách. Hrabe si ji v měkké půdě drápy na nohou a zobákem, nebo používá staré od jiných druhů. Hnízdo nebo noru, i přes metr dlouhou, budují a přilétají z moře i odlétají zpět výhradně v noci, chrání se tak před predátory. Samice snese jedno bílé vejce jehož inkubace trvá 42 dnů, při sezení se oba rodiče střídají. Po vylíhnutí mládě ještě asi týden zahřívají a krmí olejnatou tekutinou ze žaludku. Do plného opeření, kterého dosáhne za 64 až 70 dnů od vylíhnutí, mládě krmí potravou z moře přinášenou ve voleti, zpočátku částečně natrávenou. Pak se tento dospělec učí sám létat a lovit potravu, rozmnožovat se začíná až za dva až čtyři roky. Buřňáček malý je na svou velikost dlouhověký pták, dožívá se v průměru 20 let.\n\nNěkdy je druh buřňáček malý rozdělován do dvou poddruhů:\nPrvní poddruh hnízdí v severní Evropě, druhý ve Středomoří.\n\n"}
{"id": "414313", "url": "https://cs.wikipedia.org/wiki?curid=414313", "title": "Handbuch des Schachspiels", "text": "Handbuch des Schachspiels\n\nHandbuch des Schachspiels (často jednoduše jen \"Handbuch\", česky \"Příručka hry šachové\") je německá šachová kniha prvně vydaná roku 1843 baronem Tassilem von Heydebrandem und der Lasou. Kniha byla po mnoho desetiletí jednou z nejdůležitějších příruček šachové teorie, protože obsahovala kompletní rozbor všech do té doby známých šachových zahájení. Kromě toho v ní byly i pasáže o šachové historii a šachové literatuře.\n\nPůvodním autorem knihy byl člen \"Berlínské šachové společnosti\" a skupiny Plejády Paul Rudolf von Bilguer. Po jeho předčasné smrti roku 1840 se nedokončené práce ujal jeho přítel Tassilo von Heydebrand und der Lasa, který knihu dokončil a vydal jako spoluautor. Sám pak připravil ještě čtyři další vydání roku 1852, 1858, 1864 a 1874.\n\nŠesté vydání z roku 1880 připravil Constantin Schwede a sedmé z roku 1891 Emil Schallopp za asistence Louise Paulsena. Konečnou podobu pak knize dal v osmém vydání z let 1912 až 1916 Karl Schlechter. Toto vydání mělo jedenáct dílů, 1040 stran a obsahovalo také příspěvky od Rudolfa Spielmanna, Siegberta Tarrasche a Richarda Teichmanna. Doplňky k osmému vydání vydal roku 1921 Jacques Mieses a roku 1930 Hans Kmoch.\n\n"}
{"id": "414314", "url": "https://cs.wikipedia.org/wiki?curid=414314", "title": "Psammetik I.", "text": "Psammetik I.\n\nPsammetik I. (řecky Πσαμμίς – Psammis nebo Πσαμμουθίς – Psammuthis) byl panovník 26. dynastie ve starověkém Egyptě v Pozdní době, její faktický zakladatel a obnovitel egyptské samostatnosti z núbijské a asyrské nadvlády. Kombinací diplomatického úsilí a vojenského tlaku s pomocí řeckých žoldnéřů postupně překonal decentralizační tendence pramenící z politického uspořádání Třetí přechodné doby a zahájil proces obnovy označovaný jako tzv. \"sajská renesance\", navazující na 24.dynastii. Vládl v letech 664–610 př. n. l.\n\n"}
{"id": "414321", "url": "https://cs.wikipedia.org/wiki?curid=414321", "title": "HC Mělník", "text": "HC Mělník\n\nHC Mělník je historický název těchto klubů:\n"}
{"id": "414322", "url": "https://cs.wikipedia.org/wiki?curid=414322", "title": "Vizitka (rozcestník)", "text": "Vizitka (rozcestník)\n\nVizitka může být:\n\n\n"}
{"id": "414329", "url": "https://cs.wikipedia.org/wiki?curid=414329", "title": "Bardotka", "text": "Bardotka\n\nBardotka má více významů:\n\n"}
{"id": "414332", "url": "https://cs.wikipedia.org/wiki?curid=414332", "title": "Viktorín Boček z Kunštátu a Poděbrad", "text": "Viktorín Boček z Kunštátu a Poděbrad\n\nViktorín z Poděbrad (1403 – 1. ledna nebo 4. ledna 1427 Pardubice) byl český šlechtic z rodu pánů z Kunštátu, otec krále Jiřího z Poděbrad.\n\nJeho otcem byl Boček starší z Poděbrad. První písemná zmínka o Viktorínovi pochází z roku 1417. Viktorín stejně jako další příslušníci jeho rodu se někdy uváděl s příjmením Boček, což bylo v tomto rodu historicky oblíbené jméno po jednom z jeho zakladatelů, Bočkovi z Jaroslavic a ze Zbraslavi.\n\nPo vypuknutí husitských válek se Viktorín stal významným velitelem husitských vojsk. V roce 1420 se účastnil obléhání a bitvy pod Vyšehradem. Po bitvě působil jako jedna z čelních osobností v Praze, avšak kvůli intrikám z Prahy odešel. Uchýlil se na Poděbrady a pobýval i na hradě Litice, po obou sídlech se též v tomto období psal. Roku 1421 se navrátil do Prahy jako pražský vojenský hejtman. Pohyboval se ve vysoké politice, která se uskutečňovala nejen na úrovni státních záležitostí, ale i na úrovni různých politických i osobních zájmů mezi jednotlivými husitskými hejtmany či seskupeními. Se svým bratrem Hynkem se Viktorín často účastnil tažení na Moravu, kde měli páni z Kunštátu své rodové majetky. Viktorín se účastnil i mnohých bitev, z nichž jednou z nejvýznamnějších a zároveň poslední byla bitva u Ústí nad Labem v roce 1426. Viktorín zemřel půl roku po ní, buď 1. nebo 4. ledna 1427.\n\n\n\n"}
{"id": "414335", "url": "https://cs.wikipedia.org/wiki?curid=414335", "title": "Jošio Ueki", "text": "Jošio Ueki\n\nJošio Ueki (: 植木 善大, \"Ueki Jošio\", narozen 25. února 1969) je profesionální hráč go.\n\nJošio se stal profesionálem v roce 1985. V roce 2003 mu byl udělen 8. dan. V tomtéž roce dosáhl skóre 400 vítězství. Jeho třemi žáky jsou - Takei Takaši, Jasuó Sakamoto a Juri Tanemurasa. Je hlavou kansajovi větve Nihon Ki-inu.\n\n\n"}
{"id": "414336", "url": "https://cs.wikipedia.org/wiki?curid=414336", "title": "Zvedací plošina", "text": "Zvedací plošina\n\nZvedací plošina je zařízení, které doplňuje nebo úplně nahrazuje zadní čelo (bočnici) valníkové nebo skříňové nástavby nákladního automobilu. Umožňuje zdvihat náklad z úrovně vozovky do výše podlahy nákladního prostoru a opačně skládat náklad z vozidla na úroveň okolního terénu. Stejně tak je možné použít plošinu místo můstku při nakládání ze skladové rampy. Zvedací plošina umožňuje rozvážkovým automobilům operovat i v místech, kde nejsou k dispozici manipulační prostředky jako autojeřáby a vysokozdvižné vozíky. Náklad se skládá z korby včetně nízkozdvižného vozíku, pokud je na paletách nebo včetně rudlu, pokud jsou nákladem krabice a přepravky.\n\nVlastní plošina je svařena z ocelových profilů a plechů nebo z hliníkových tažených profilů. Sklápění plošiny ze svislé transportní polohy do vodorovné a následně zdvihání a spouštění obstarávají hydraulické válce. Zdrojem hydraulické kapaliny je hydraulické čerpadlo na vozidle. Čerpadlo bývalo u starší verzí poháněno od pomocného vývodu z převodovky vozidla. Bylo nutné při manipulaci s plošinou udržovat motor vozidla v chodu. Většina dnes vyráběných plošin má elektricky poháněné hydraulické čerpadlo. Nejmodernější zvedací plošiny mají čistě elektrický pohon, takže odpadá hydraulický mezičlánek. Výrobci plošin konstruují plošinu včetně bloku čerpadla, schránky na akumulátory a ovládacího zařízení jako kompaktní celek, který je možné instalovat na vozidlo i dodatečně, prakticky bez úprav na vozidle. Díky elektrickému pohonu je možné zvedací plošinu instalovat i na přívěsy a návěsy.\n\nBěžná zvedací plošina nahrazuje zadní čelo nástavby nákladního automobilu, korba nebo skříň žádné čelo nebo zadní bočnici nemá. Existují plošiny montované za zadní čelo nástavby, ale v takovém případě se musí řešit přechod mezi plošinou a podlahou korby zakrytím vzniklé spáry. Pro vozidla, u kterých je třeba zachovat zadní čelo funkční existují plošiny, které se pomocí hydraulických válců sklopí na polovinu a zasunou pod podlahu korby. Pro dodávkové automobily existují úzké plošiny v šířce poloviny zadního čela. Uživateli jsou firmy s prodejem nebo servisem domácích spotřebičů. Tam, kde by dodávkový automobil měl vzadu dvojkřídlé dveře je jen jedno křídlo, na místě druhého křídla dveří je plošina.\n\nPlošina se ovládá z boku vozidla, kde je umístěna zamykatelná skříňka s joystickem nebo tlačítky. Běh čerpadla i elektrohydraulické ventily pro ovládání válců je možné ovládat dálkově, pomocí ovladače na několikametrovém kabelu. Některé plošiny mají i nožní ovládání. Pomocí nášlapných tlačítek přímo na plošině je možné ovládat alespoň pohyb nahoru a dolů. Obsluha se tak veze na plošině i s nakládaným zbožím.\n\n\n"}
{"id": "414341", "url": "https://cs.wikipedia.org/wiki?curid=414341", "title": "Dunajská cyklostezka", "text": "Dunajská cyklostezka\n\nDunajská cyklostezka ( , , ) je cyklostezka vedoucí po březích Dunaje z německého Donaueschingenu přes Rakousko a Slovensko do maďarské Budapešti. Tvoří část trasy EuroVelo 6 ze sítě cyklotras EuroVelo a má délku zhruba 1200 kilometrů.\n\nÚsek z Pasova do Vídně dlouhý zhruba 326 kilometrů patří mezi nejznámější a nejfrekventovanější cyklostezky v Evropě — každoročně jej navštíví zhruba 300 000 cyklistů (z toho jich asi 60 000 projede celý tento úsek).\n\n"}
{"id": "414342", "url": "https://cs.wikipedia.org/wiki?curid=414342", "title": "Profesoři za silný Izrael", "text": "Profesoři za silný Izrael\n\nProfesoři za silný Izrael (anglicky: \"Professors for a Strong Israel, PSI\") je pravicová organizace akademiků, které sdružuje společný zájem na zachování židovského charakteru Státu Izrael.\n\nJe to nadace, založená roku 1988. Členové organizace jsou proti vzniku Palestinského státu a považují za odchod Izraelců z Pásma Gazy za etnickou čistku.\n\nMezi známé členy patří nositel Nobelovy ceny Robert Aumann a poslanec Knesetu Arje Eldad. Současný předseda je Gavri'el Avital.\n\n"}
{"id": "414351", "url": "https://cs.wikipedia.org/wiki?curid=414351", "title": "Hathor (goa'uld)", "text": "Hathor (goa'uld)\n\nHathor je příslušnicí nepřátelské mimozemské rasy Goa'uldů ze sci-fi seriálu Hvězdná brána.\n\nHathor byla milovanou egyptskou bohyní plodnosti, opojení a hudby. V mytologii byla spojena s řeckou bohyní Afroditou, babylónskou bohyní Ištar a římskou bohyní Ceres. Hathor byla dcera a manželka goa'ulda Ra a byla přítelkyní lidstva. Byla poslána Raem zničit lidstvo, ale když si to rozmyslela, stala se nepřítelem obou Raa i Apophise. Jako \"Královna bohů\" a \"matka všech faraónů\" plodila goa'uldí larvy pomocí DNA z hostite, aby byla zajištěna kompatibilita mezi symbiontem a hostitelem..\nRa uvěznil Hathor na 2000 let v sarkofágu, který nalezl pár archeologů v mayském chrámu v Palenque v Mexiku. Při hledání hvězdné brány se Hathor dostala až do velitelství SGC, kde omámila všechny muže narůžovělou látkou, kterou vypouštěla z úst. Ženám se nakonec podařilo ji přemoci, avšak Hathor se podařilo uprchnout hvězdnou bránou (epizoda 1x14 - Hathor). Vybudovala si malou jaffskou armádu a podařilo se jí zajmout tým SG-1. Hathor byla nakonec zabita Jackem O'Neillem (epizody 2x22 - Otázka paměti a 3x1 - Pod palbou).\n"}
{"id": "414352", "url": "https://cs.wikipedia.org/wiki?curid=414352", "title": "Tikotinovo muzeum japonského umění", "text": "Tikotinovo muzeum japonského umění\n\nTikotinovo muzeum japonského umění, které se nachází v izraelském městě Haifa, je věnováno výhradně výstavě a zachování japonského umění a je jediné svého druhu na Blízkém východě. Bylo založeno roku 1959 z iniciativy milovníka japonského umění Felixe Tikotina (1893–1986) z Nizozemska a později Abby Hušiho, který byl toho času starostou Haify.\n\n18. května 1958 zakoupila haifská radnice Kišův dům, na jehož pozemcích se dnes muzeum nachází. V Kišově domě se dnes nachází muzejní kanceláře, konají se zde workshopy a dále zde je japonská místnost a knihovna, která je největší svého druhu v Izraeli a jež obsahuje na tři tisíce knih a akademických publikací o umění a kultuře Japonska.\n\n25. května 1960 bylo Japonské muzeum otevřeno veřejnosti. V letech 1966 až 1993 muzeum řídil Eli Lacman. Během těchto let se muzeu dostalo mezinárodního ohlasu a dotací, včetně finanční podpory od japonského milionáře Ryuichi Sasakawy.\n\nV muzejních kolekcích se nachází přes sedm tisíc předmětů, včetně maleb, potisků, kreseb, textilií, starověkých ilustrovaných knih, keramiky, vyřezávaných miniatur (netsuke), předmětů z kovu a laku, antické meče a ruční výrobky, především ze 14. až 19. století. Nachází se zde rovněž moderní japonské umění.\n\nV roce 1995 bylo japonským architektem Junzo Yošimurou navrženo nové křídlo muzea.\n\n"}
{"id": "414356", "url": "https://cs.wikipedia.org/wiki?curid=414356", "title": "Třída Colossus", "text": "Třída Colossus\n\nTřída Colossus byla dvoučlenná třída dreadnoughtů Royal Navy, které se účastnily bojů první světové války. Skládala se z jednotek \"Colossus\" a \"Hercules\". Od předchozí lodi HMS \"Neptune\" se lišili v podstatě jen zesíleným bočním pancéřovým pásem, mírně vyšším výtlakem a nižší rychlostí. Byly to také poslední britské dreadnoughty s 305mm kanóny a následující třída Orion již nesla těžší 343mm děla.\n\n"}
{"id": "414359", "url": "https://cs.wikipedia.org/wiki?curid=414359", "title": "Eliza McCardle Johnsonová", "text": "Eliza McCardle Johnsonová\n\nEliza McCardle Johnsonová (4. října 1810, Greeneville, Tennessee – 15. ledna 1876 tamtéž) byla manželkou 17. prezidenta USA Andrewa Johnsona a v letech 1865 až 1869 byla první dáma USA.\n\nNarodila se jako jediné dítě obuvníka John McCardle a jeho ženy Sarah, rozené Phillipsové. Její otec zemřel za jejího mládí, takže Elizu vychovávala jenom její ovdovělá matka. K jejímu seznámení s budoucím manželem, Andrewem Johnsonem došlo v září 1826 a 17. května 1827 si tehdy šestnáciletá Eliza vzala o dva roky staršího Andrewa. Jejich obřad vedl Mordecai Lincoln, vzdálený příbuzný Abrahama Lincolna, budoucího 16. amerického prezidenta.\n\nPodporovala svého manžela v jeho politických ambicích, ale snažila se vyhýbat veřejným vystoupením. Po zvolení Andrewa Johnsona americkým prezidentem se k němu připojila do Bílého domu, ale povinnosti první dámy kvůli špatnému zdraví způsobenému tuberkulózou nevykonávala, jako oficiální hostitelka působila její dcera \"Martha Johnsonová Pattersonová\". Jako První dáma se Eliza Johnsonová objevila jenom při dvou příležitostech – při recepci s havajskou královnou Emmou v roce 1866 a na narozeninové oslavě prezidenta v roce 1867. Zemřela na tuberkulózu, kterou dlouhodobě trpěla, svého manžela přežila o pět a půl měsíce.\n"}
{"id": "414363", "url": "https://cs.wikipedia.org/wiki?curid=414363", "title": "Třída Neptune", "text": "Třída Neptune\n\nTřída Neptune byla jednočlenná třída dreadnoughtů Royal Navy. Původně se měla skládat z jednotek \"Neptune\", \"Colossus\" a \"Hercules\", poslední dvě však byly dokončeny podle mírně modifikovaného projektu se silnějším bočním pancířem a jsou proto označovány jako třídy \"Colossus\".\n\nNa rozdíl od předchozí třídy \"St. Vincent\", která měla dělové věže rozmístěny po vzoru dreadnoughtu, byl od \"Neptune\" kladen důraz na to, aby bylo loď schopna střelby plnou boční salvou. Pět dělových věží tak bylo jinak rozmístěno. Prostřední dvojice věží byla rozmístěna za sebou po stranách paluby tak, aby byly obě schopné střelby na obě strany. Nevýhodou tohoto řešení však bylo omezené palebné pole těchto věží a proto byly, třídou \"Orion\" počínaje, všechny věže uspořádány za sebou v ose lodi.\n\n"}
{"id": "414364", "url": "https://cs.wikipedia.org/wiki?curid=414364", "title": "CoJeCo.cz", "text": "CoJeCo.cz\n\nCoJeCo.cz je česká internetová encyklopedie.\n\nProjekt všeobecné internetové encyklopedie, poskytující zdarma informace ve formě textu, statického i pohyblivého obrazu, zvuku a internetových odkazů. Jako nejstarší česká všeobecná internetová encyklopedie (otevřena 14.3.2000) vznikla původně s otevřeným redakčním rozhraním pro širokou základnu přispěvatelů, později se její redakce stala přístupná výhradně honorovaným smluvním redaktorům.\n\n"}
{"id": "414367", "url": "https://cs.wikipedia.org/wiki?curid=414367", "title": "Julia Grantová", "text": "Julia Grantová\n\nJulia Dentová Grantová (26. ledna 1826, St. Louis, Missouri – 14. prosince 1902, Washington, D. C.) byla manželkou 18. prezidenta USA Ulyssese Simpsona Granta a v letech 1869 až 1877 vykonávala funkci první dámy USA.\n\nPocházela z rodiny bohatého jižanského otrokáře. Své dětství prožila na rodinném statku,kde jednoho dne přivedl její starší bratr Frederick Dent (1820–1892) svého spolužáka Ulyssese Simpsona Granta. Dne 22. srpna 1848 si řeknou snoubenci své ano. Roku 1860 se i s manželem, třemi syny a dcerou stěhují do města Galena (stát Illinois). Během občanské války se její muž Ulysses svou houževnatostí a bojovností vypracuje na generála a nakonec vojska Unie dovádí až k vítězství. Proti válečnému hrdinovi Grantovi nemá jeho prezidentský protikandidát Horatio Seymour (1810–1886) šanci vyhrát a Ulysses je do úřadu uveden 4. března 1869. Sama Julia už se nemůže dočkat stěhování do Washingtonu a dřív, než si sbalí kufry, už plánuje, co všechno v Bílém domě změní. Bere to pěkně od podlahy. Kromě nákupu nového nábytku a ohromného množství nádherných šatů nezapomene ani na samotné zaměstnance. Ti teď musí ve službě nosit černé kabáty a kravaty.\n"}
{"id": "414368", "url": "https://cs.wikipedia.org/wiki?curid=414368", "title": "Rokytenka (přítok Divoké Orlice)", "text": "Rokytenka (přítok Divoké Orlice)\n\nRokytenka je malá říčka v Královéhradeckém a Pardubickém kraji. Je to pravostranný přítok Divoké Orlice. Délka toku činí téměř 19,0 km. Plocha povodí měří 62,7 km².\n\nŘíčka pramení v Orlických horách, zhruba 2 km severovýchodně od Horní Rokytnice, v nadmořské výšce okolo 930 m. Zprvu teče jižním až jihozápadním směrem, protéká městem Rokytnice v Orlických horách. Pod ústím potoka Suchá se Rokytenka obrací na jihovýchod. Tímto směrem proudí až k ústí Horského potoka, přitékajícího od Kunvaldu, který je jejím nejvýznamnějším přítokem. Zde se její tok otáčí zpět na jihozápad. Níže po proudu protéká okrajem města Žamberk, kde se zprava vlévá do Divoké Orlice, na jejím 77,5 říčním kilometru, v nadmořské výšce 397 m.\n\n\nPrůměrný průtok u ústí činí 0,97 m³/s. Stoletá voda zde dosahuje 61 m³/s.\n\n\n"}
{"id": "414369", "url": "https://cs.wikipedia.org/wiki?curid=414369", "title": "Jižní Tarawa", "text": "Jižní Tarawa\n\nJižní Tarawa (anglicky South Tarawa, nebo také gilbertsky a anglicky Teinainano Urban Council, ABR) je oficiálním hlavním městem republiky Kiribati na atolu Tarawa. Název Teinainano znamená \"spodní část stožáru\", jelikož celý atol připomíná plachtu.\n\nJižní Tarawa sestává z mnoha malých ostrůvků mezi Bairiki a Bonriki. Tyto ostrůvky jsou spojeny hrázemi, které tak mezi nimi umožňují průchozí cestu.\n\nNachází se zde univerzita \"Kiribati Teacher College\" a jeden z areálů univerzity \"University of the South Pacific\".\n\nNachází se zde římskokatolická a protestantská (kongregacionalisté) diecéze.\n\nJako hlavní město je také někdy považováno Bairiki, jelikož se zde dříve nacházelo sídlo parlamentu, vlády a významných úřadů. V dnešní době se parlament nachází na ostrově Ambo a různá ministerstva na různých ostrovech v oblasti mezi Jižní Tarawou a Vánočním ostrovem. Sídla státní moci se nacházejí na různých ostrovech: Baikiri (výkonná), Ambo (zákonodárná) a Betio (soudní).\n\nSídlo a ostrůvek Bairiki je částí Jižní Tarawy. Mnohé ostrovy celého souostroví jsou však mnohem větší. Svého času se zde nacházelo sídlo vlády státu Kiribati, proto bývá mnohdy označováno jako hlavní město. Nyní zde sídlí některá ministerstva a prezident, proto je Bairiki také hlavním administrativním centrem Kiribati. Nachází se zde přístav, největší je však na ostrově Betio.\n\n"}
{"id": "414370", "url": "https://cs.wikipedia.org/wiki?curid=414370", "title": "Arthur's", "text": "Arthur's\n\nArthur's je značka piva 12stupňového světlého ležáku, který od roku 2004 vařil minipivovar ve Frýdku-Místku. V roce 2009 měla být výroba přenesena do minipivovaru v Lískovci. Jeho činnost však již nebyla obnovena, takže pivo Arthur's není od uzavření pivovaru dostupné.\n"}
{"id": "414372", "url": "https://cs.wikipedia.org/wiki?curid=414372", "title": "Žlutý čaj", "text": "Žlutý čaj\n\nŽlutý čaj (čínsky: 黃茶; huang cha) je buď čaj polooxidovaný, nebo nejvybranější sorta čaje každé provincie (daň císaři).\n\n"}
{"id": "414374", "url": "https://cs.wikipedia.org/wiki?curid=414374", "title": "Písničky a povídání ze Semaforu (1985)", "text": "Písničky a povídání ze Semaforu (1985)\n\nPísničky a povídání ze Semaforu tentokráte na gramodesce připomínající tvorbu JIŘÍHO ŠLITRA (1985) je album připomínající tvorbu Jiřího Šlitra převážně jako skladatele, ale také jako komika. Je tvořeno 11 písničkami a jedním monologem střídavě z autentického záznamu ze hry \"Ďábel z Vinohrad\" ze Semaforu z roku 1966 a střídavě z nových nahrávek tak, aby zachytilo zatím spíše méně známou či dosud nevydanou tvorbu.\n\nKromě úvodní písně Pavla Kopty a Šlitrovy scénky \"Bezplatná prohlídka divadla Semafor\", kterou napsal Jiří Suchý, je autorem melodie všech písní Jiří Šlitr a autorem textu Jiří Suchý.\n\nPíseň \"Kulatý prachy\" je jedna z prvních melodií Jiřího Šlitra ze začátku 50. let 20. století, pro nahrání na desku ji podle dochovaného útržku notového papíru upravil Ferdinand Havlík.\n\nSleeve-note, který krátce komentuje každou skladbu, napsal Jan Kolář.\n\n\n\n\nNahráno ve studiu Smetanova divadla v Praze v roce 1985 (1, 3, 4, 5, 7, 8, 10), v divadle Semafor v Praze v roce 1966 během představení \"Ďábel z Vinohrad\" (2, 6, 9, 12) a ve studiu divadla J. K. Tyla v Plzni v roce 1984 (11).\n"}
{"id": "414375", "url": "https://cs.wikipedia.org/wiki?curid=414375", "title": "Lucy Webb Hayesová", "text": "Lucy Webb Hayesová\n\nLucy Ware Webb Hayesová (28. srpna 1831, Chillicothe, Ohio – 25. června 1889, Fremont, Ohio) byla manželkou 19. prezidenta USA Rutherforda B. Hayese a v letech 1877 až 1881 vykonávala funkci první dámy USA.\n\nPrvní manželka prezidenta, která dosáhla univerzitního vzdělání (Wesleyan University v Ohio).\n"}
{"id": "414377", "url": "https://cs.wikipedia.org/wiki?curid=414377", "title": "Šeherezáda", "text": "Šeherezáda\n\nŠahrazád či Šeherezáda je ženské křestní jméno. Pochází z perského základu šahr (\"město\") a zad (\"osoba\") a vykládá se tedy jako \"osoba (žena) z města\". Je to jméno fiktivní vypravěčky v Tisíci a jedné noci. Vypráví svému manželovi tisíc příběhů každou noc, aby zabránila své popravě.\n\nPerský přepis jména je Šahrzād ( ). Arabský přepis je Šahrazād.\n\n"}
{"id": "414383", "url": "https://cs.wikipedia.org/wiki?curid=414383", "title": "Irská republika (1919)", "text": "Irská republika (1919)\n\nIrská republika, \"Poblacht na hÉireann\" nebo \"Saorstát Éireann\", byla jednostranně vyhlášena při Velikonočním povstání v roce 1916 a ustanovena První irským parlamentem (\"Dáil Éireann\") v roce 1919. Tento stát nebyl mezinárodně uznán. Došlo k vojenskému střetu mezi Irskou republikánskou armádou a ozbrojenými silami Spojeného království Velké Británie a Irska (\"United Kingdom of Great Britain and Ireland\").\n\nNejvyššími představiteli Irské republiky, která si činila nárok na celé území Irského ostrova, byli: - od 21. ledna 1919 do 1. dubna 1922 Cathal Brugha jako prezident parlamentu Dáil Éireann, - od dubna 1919 do ledna 1922 Éamon de Valera jako prezident republiky, - od ledna 1922 do srpna 1922 Arthur Griffith jako prezident parlamentu Dáil Éireann - od srpna 1922 do prosince 1922 W.T. Cosgrave jako prezident republiky.\n\nPo třech letech bojových akcí a diplomatických vyjednávání skončilo toto mezidobí irských dějin 6. prosince 1922 anglo-irskou dohodou. Na jejím základě bylo území Irského ostrova rozděleno na Severní Irsko a Irský svobodný stát. Od dosavadního Spojeného království se odtrhlo 26 irských hrabství na jihu a západě Irského ostrova a vytvořilo nový subjekt mezinárodního práva. Tento již svobodný stát byl mezinárodně uznán a stal se samostatným členem Commonwealthu jako nominální konstituční monarchie. Jeho panovníkem zůstal britský král, tehdy Jiří V., který byl zároveň nadále společným panovníkem jak Spojeného království Velké Británie a Severního Irska (\"United Kingdom of Great Britain and Northern Ireland\"), tak velkého počtu zemí Commonwealthu. Tento stav trval až do vyhlášení Irské republiky v roce 1937 a její úplné nezávislosti na Spojeném království.\n\nHistorickým pozadím událostí let 1916 až 1922 je dlouhodobá snaha irského národa o znovunabytí nezávislosti. V roce 1782 získal irský parlament na určitou dobu nezávislost na britském parlamentu. Tím se stalo Irsko tehdy formálně zčásti samostatné. Mělo však s tehdejším Královstvím Velké Británie nadále společného panovníka. Po Velké francouzské revoluci se začaly množit vzpoury proti britské koruně, načež anglický parlament donutil irský parlament v Dublinu, aby sám sebe rozpustil, což se stalo v roce 1800. V letech 1845-1851 došlo v Irsku k několika hladomorům, které měly za následek vlny emigrací do Velké Británie, Spojených států amerických a jiných zemí amerického kontinentu, např. Argentiny. Těmito vlivy se počet obyvatel snížil z osmi na přibližně čtyři miliony lidí.\n\n"}
{"id": "414391", "url": "https://cs.wikipedia.org/wiki?curid=414391", "title": "Písničky a povídání ze Semaforu (1977)", "text": "Písničky a povídání ze Semaforu (1977)\n\nPísničky a povídání ze Semaforu (1977) je výběrové album Semaforu. Obsahuje šest písniček a šest scének či monologů z historie divadla, je ale celá nahrána v prosinci roku 1976 ve studiu pražského Smetanova divadla. Sleeve-note napsal Jan Kolář.\n\n\n\nHraje Orchestr Ferdinanda Havlíka.\n"}
{"id": "414392", "url": "https://cs.wikipedia.org/wiki?curid=414392", "title": "Gymnázium a základní umělecká škola Šlapanice", "text": "Gymnázium a základní umělecká škola Šlapanice\n\nGymnázium a základní umělecká škola Šlapanice, příspěvková organizace je všeobecné gymnázium a základní umělecká škola sídlící ve Šlapanicích v okrese Brno-venkov.\n\nGymnázium bylo otevřeno 1. září 1993. Dne 1. července 2006 došlo ke sloučení gymnázia se Základní uměleckou školou, Šlapanice, okres Brno-venkov. Na gymnáziu lze studovat osmiletý studijní obor, kde v každém ročníku je jedna třída.\n\nGymnázium a Základní umělecká škola sídlí v budově bývalého zámku v centru Šlapanic, která byla postavena v 50. letech 18. století. V průběhu 19. století fungovaly v zámku různé továrny. Pro školské účely je využívána po odkoupení obcí Šlapanice od roku 1901.\n\nOd roku 1909 sloužila jako chlapecká měšťanka. V roce 1933 byla slavnostně otevřena vedlejší budova zvaná Děvín. Roku 1947 se začala vyučovat i hudební škola. Gymnázium bylo otevřeno v roce 1993.\n\nV roce 2008 došlo k rekonstrukci budovy B, která byla slavnostně otevřena za přítomnosti ministra školství Ondřeje Lišky.\n\nV letech 2004 a 2011 neměla škola daleko ke zrušení. \n\nPodle analýzy centra pro přípravu maturit Cermat v roce 2014 byli maturanti šlapanického gymnázia v didaktických testech při jarních maturitách z českého jazyka nejúspěšnějším mimopražským gymnáziem a čtvrtí v ČR.\n\nNa škole působí pěvecký sbor, který vystupuje mj. na kulturních akcích ve Šlapanicích, Brně a okolí a nahrál i vlastní CD. Spolu se školním dramatickým kroužkem, který připravuje různá představení, uvedl v roce 2011 muzikál Šumař na střeše a školní dramatický kroužek se tak stal prvním neprofesionálním divadelním uskupením v Česku, který toto licencované dílo uvedl.\n"}
{"id": "414398", "url": "https://cs.wikipedia.org/wiki?curid=414398", "title": "Arača", "text": "Arača\n\nArača (, také zvaný \"surový čaj\") je typ zeleného čaje vyráběného v Japonsku.\n\nJeho lístky projdou procesem zastavení fermentace, lisováním do požadovaného tvaru a extrahováním vlhkosti. Jako takový je tedy díky nedokončenému výrobnímu procesu čajovým polotovarem a může být dlouhou dobu uskladněn při teplotě kolem -20 °C v několikavrstvém balení chráněném dusíkem. Proces výroby čaje však může být kdykoli dokončen (např. na senču). Z toho plyne možnost zásobovat trh čajem po celý rok.\n"}
{"id": "414401", "url": "https://cs.wikipedia.org/wiki?curid=414401", "title": "Prix Nadar", "text": "Prix Nadar\n\nPrix Nadar (Nadarova cena) je ocenění, kterou každoročně uděluje francouzská společnost \"Gens d’Images\" nejlepšímu fotožurnalistovi. Cena nese jméno po světovém fotografovi Gaspard-Félixovi Tournachonovi alias Nadarovi, který žil v letech 1820 až 1910. Ocenění bylo založeno v roce 1955 a porota je složena z fotožurnalistů a zpravodajských expertů.\n\n\n\n\n\n"}
{"id": "414403", "url": "https://cs.wikipedia.org/wiki?curid=414403", "title": "Zdeněk Hlávka", "text": "Zdeněk Hlávka\n\nIng. Zdeněk Hlávka (* 1956) je několikanásobný mistr České republiky ve znalostech Bible pocházející ze Šlapanic.\n\nPoprvé zvítězil v roce 2001 a následně ještě několikrát svůj titul obhájil jak v soutěži jednotlivců, tak v soutěži týmů. Hlavní výhra v této soutěži je každoročně poznávací zájezd do Jeruzaléma.\n\nSoučasně se jedná o vítěze soutěže v CNC programování za rok 2006. Na nižších místech se umístil i v dalších letech.\n\n"}
{"id": "414409", "url": "https://cs.wikipedia.org/wiki?curid=414409", "title": "Evergreeny ze Semaforu 2", "text": "Evergreeny ze Semaforu 2\n\nEvergreeny ze Semaforu 2 (1989) je album písniček Jiřího Suchého ze 60. let 20. století, z prvních let Semaforu. Jedinou drobnou výjimkou je písnička \"Miláčku\", původně z divadelní hry \"Kytice\" (1972), kterou zhudebnil Ferdinand Havlík. Všechny ostatní melodie složil Jiří Šlitr. Písně jsou ale nahrány nově v nových aranžích. Na albu je jich 13.\n\n\n"}
{"id": "414411", "url": "https://cs.wikipedia.org/wiki?curid=414411", "title": "Gjokuro", "text": "Gjokuro\n\nGjokuro (: , Gyokuro, \"Nefritová rosa\") je zelený čaj, který je v Japonsku jako nejvyšší sorta čaje podáván jen těm nejlepším hostům. \n\nNejkvalitnější Gjokuro pochází z Šizuoky a z Jame ve Fukuokce (v Jame se vyprodukuje až 50 % japonského Gjokura a umisťuje se pravidelně na nejvyšších příčkách při soutěžích), nejstarší oblastí pěstování je ale prefektura Kjóto.\n\nČaj pochází z plantáží, které jsou zakrývány rákosovými rohožemi a slámou (nejméně 2 týdny; nižší sorty se zakrývají černou tkaninou), čajovník tak roste skoro ve tmě. Zakrytí přitom způsobí, že produkuje více chlorofylu a méně tříslovin, aby pohltil potřebné množství slunečních paprsků. Z tohoto důvodu se ruční sběr koná pouze 1× ročně, protože se keře velmi rychle vyčerpají. Nejvíce produkce pochází z kultivaru Jabukita (薮北), ale lepší pochází z Asahi, Okumidori, Meiryoku, Jamakai a Saemidori. Ručně zpracované se nazývá \"temomi\" a je velmi drahé.\n\nJako každý čaj potřebuje při skladování temno, sucho, chladno. Proto je dobré skladovat čaj ve vzduchotěsné nádobě (např. s dvojitým uzávěrem). Louhování pak probíhá při teplotě okolo 50-60 °C. Nálev je zlatavě zelené barvy s velmi vysokým obsahem kofeinu.\n"}
{"id": "414420", "url": "https://cs.wikipedia.org/wiki?curid=414420", "title": "Da-Wen Sun", "text": "Da-Wen Sun\n\nSun Ta-wen (), známý jako Da-Wen Sun, je profesorem (Professor of Food and Biosystems Engineering) na University College Dublin, National University of Ireland.\n\nProfesor Da-Wen Sun, narozený v jižní Číně, je světově uznávanou autoritou v oblasti výzkumu a výuky potravinářského inženýrství. Jeho hlavní výzkumné aktivity zahrnují procesy chlazení a sušení, systémy kvality a bezpečnosti potravin, simulaci a optimalizaci bioprocesů, počítačové obrazové analýzy a technologie. Jeho inovační studie, zejména vakuové chlazení vařeného masa, kontrola kvality pizzy počítačovou obrazovou analýzou a použití jedlých filmů k prodloužení trvanlivosti ovoce a zeleniny měly značný ohlas v národních i mezinárodních mediích. Výsledky jeho výzkumných prací byly publikovány ve více než 180 recenzovaných časopiseckých článcích a prezentováno bylo přes 200 přednášek a příspěvků na konferencích.\n\nPřed svou zahraniční praxí a pobyty na západoevropských univerzitách získal v Číně tituly BSc a MSc ve strojním inženýrství a PhD v chemickém inženýrství. Stal se prvním Číňanem trvale zaměstnaným na irské universitě, když byl v roce 1995 jmenován asistentem (\"College Lecturer\") na National University of Ireland, Dublin (University College Dublin) a pak postupně v krátké době odborným asistentem (\"Senior Lecturer\"), docentem (\"Associate Professor\") a řádným profesorem (\"Professor\"). Dr Sun je nyní profesor potravinářského inženýrství a bioinženýrství (Food and Biosystems Engineering) a ředitel výzkumné skupiny chlazení potravin a počítačové technologie potravin (Food Refrigeration and Computerised Food Technology Research Group) na University College Dublin.\n\nProfesor Sun, jako vůdčí osobnost ve výuce potravinářského inženýrství, přispěl významným způsobem k rozvoji potravinářského inženýrství. Vychoval mnoho doktorandů (PhD studentů), kteří se s úspěchem uplatnili v průmyslu i ve výzkumu. Pravidelně přenáší potravinářské inženýrství v základních kurzech na univerzitách a je zván jako přednášející klíčových přednášek na mezinárodních konferencích. Jako uznávaná autorita v potravinářském inženýrství působil a působí jako hostující profesor na 10 předních univerzitách v Číně, zejména na Zhejiang University, Shanghai Jiaotong University, Harbin Institute of Technology, China Agricultural University, South China University of Technology, Jiangnan University a jiných. V uznání jeho zásluh v oblasti potravinářského inženýrství a za jeho vynikající vedení příslušné sekce v Mezinárodní komisi pro zemědělské inženýrství (International Commission of Agricultural Engineering, CIGR) byl vyznamenán v roce 2000 a znovu v roce 2006 cenou (CIGR Merit), Institut strojních inženýrů (Institution of Mechanical Engineers, IMechE) působící ve Velké Británii jej ocenil titulem “Food Engineer of the Year 2004”, v roce 2008 byl vyznamenán cenou CIGR (Recognition Award), která jej zařazuje mezi špičkové vědce světa v oblasti zemědělského inžernýrství.\n\nJe členem Institutu zemědělských inženýrů (Institution of Agricultural Engineers). Získal také četná ocenění za vynikající výsledky výzkumu a ve výuce, včetně stipendií (President’s Research Fellowship), dvakrát získal ocenění University College Dublin (President’s Research Award of University College Dublin). Je členem výkonné rady CIGR (Executive Board) a čestný vice-president CIGR, hlavní redaktor mezinárodního časopisu \"Food and Bioprocess Technology – an International Journal\" (Springer), editor serie knih “Contemporary Food Engineering” (CRC Press / Taylor & Francis), dříve byl též editorem časopisu \"Journal of Food Engineering\" (Elsevier) a členem redakční rady časopisů \"Journal of Food Engineering\" (Elsevier), \"Journal of Food Process Engineering\" (Blackwell), \"Sensing and Instrumentation for Food Quality and Safety\" (Springer) and \"Czech Journal of Food Sciences\". Dále je autorizovaným znalcem (Chartered Engineer) registrovaným při Engineering Council ve Velké Británii.\n\n\n\n"}
{"id": "414423", "url": "https://cs.wikipedia.org/wiki?curid=414423", "title": "SM-liiga 1997/1998", "text": "SM-liiga 1997/1998\n\nSezóna 1997/1998 byla 23. sezonou Finské ligy ledního hokeje. Mistrem se stal tým IFK Helsinky.\n\n\n\n\n"}
{"id": "414430", "url": "https://cs.wikipedia.org/wiki?curid=414430", "title": "Aquapark v Třebíči", "text": "Aquapark v Třebíči\n\nAquapark v Třebíči se v době svého otevření 1. prosince 2013 stal druhým vodním zábavním parkem v kraji Vysočina. Plán na jeho výstavbu byl zveřejněn v březnu 2009. Hlavním provozovatelem je Město Třebíč. V roce 2017 bylo oznámeno, že třebíčský podnikatel Richard Horký a jeho společnost \"Třebíčská tepelná společnost\" se vzdávají podílu na provozování třebíčského akvaparku. Důvodem je nedostatek času z důvodu aktivit na Slovensku. Původní nájemní smlouva počítala s tím, že TTS spolu se společností YASHICA bude provozovatelem až do roku 2024, od roku 2017 zůstává provozovatelem pouze společnost YASHICA. Provozovatel požádal město o prodloužení pronájmu do roku 2032, důvodem je rozšíření wellness zóny. V roce 2017 proběhla drobná rekonstrukce, kdy bylo opraveno schodiště. V témže roce proběhla v rámci technologické odstávky také úprava interiérů, mimo jiné výměna skleněných zástěn. Dnes 1. října 2017 byla po částečné rekonstrukci otevřena wellness zóna, byla rekonstruována finská sauna a nově otevřena bylinková parní lázeň. Další část wellness zóny byla rekonsturována a otevřena 17. listopadu téhož roku, součástí je ledopád, ceremoniální sauna, Kneippův chodník a další drobné úpravy.\n\nVodní park je přístavbou stávajícího areálu krytých bazénů Laguna v místní části města Nové Město. \n\nAreál parku je rozdělen do dvou částí.\n\nVe vnitřních prostorách se nachází sladkovodní bazén. K němu přiléhají vnitřní atrakce. Velkým lákadlem je \"Divoká řeka\", \"Osvícená jeskyně s gejzírem\" nebo \"Vodní stěna\". Specialitou mělo být také několik vnějších i vnitřních tobogánů, které by měly patřit mezi nejdelší v České republice – to se potvrdilo a součástí akvaparku je tobokán o délce 132 metrů. Vnitřní část je také propojena se stávající částí areálu, která je využita jako kondiční bazén. Součástí budovy je i odpočinková zóna, tj. ta je nazývána wellness zónou se saunami, parní lázní a odpočinovými prostory.\n\nVe vnější části areálu se nachází jedno z velkých lákadel pro návštěvníky. Tím je nekrytý bazén se slanou vodou, který bude k dispozici i v zimě. Využita je i současná terasa sloužící k opalování na lehátkách. V roce 2019 byl rozšířen kamerový systém, investorem bylo město Třebíč.\n\nCelý projekt měl vyjít na přibližně 100 milionů korun. Z toho mělo být až 70 % nákladů uhrazeno z fondů Evropské unie.\n\nMěstský úřad v Třebíči měl již v roce 2009 připravenou veškerou dokumentaci ke stavbě. Předpokládalo se, že o dotaci zažádá na jaře roku 2010. Již v létě téhož roku by mohla začít výstavba areálu. Uvádělo se, že první návštěvníci by pak park mohli navštívit v roce 2012. Otevření nakonec proběhlo až 1. prosince 2013, kdy bylo uvedeno, že provozovatelem je konsorcium společností Yashica a TTS energo, pronájem areálu je pro toto konsorcium určen do roku 2024.\n\nCelý aquapark měl být výjimečný i ceníkem vstupného a způsobem jeho platby. Každý návštěvník měl dostat náramkový čip v podobě hodinek. Do každé části areálu pak bude vcházet prostřednictvím turniketů, které budou počítat čas, který byl v které zóně. Vstupné by se tak mělo sčítat. Jednotnou částku pak zaplatí na pokladně při odchodu. Tento plán z roku 2009 se potvrdil a placení prostřednictvím náramkových RFC čipů probíhá. Vstupné je určeno podle oddělení parku a také dle věku návštěvníka.\n\n"}
{"id": "414431", "url": "https://cs.wikipedia.org/wiki?curid=414431", "title": "Ohlédnutí", "text": "Ohlédnutí\n\nOhlédnutí (1984) je výběrové album Hany Hegerové, které sestavil a vybavil komentářem Jiří Černý. Obsahuje 12 písniček.\n\n\n"}
{"id": "414434", "url": "https://cs.wikipedia.org/wiki?curid=414434", "title": "Blatnice skvrnitá", "text": "Blatnice skvrnitá\n\nBlatnice skvrnitá (\"Pelobates fuscus\"), dříve také blatnice česneková, je druh žáby z čeledi blatnicovití, která se vyskytuje v širokém pásu od západního Německa po Kazachstán včetně ČR.\n\nBlatnice skvrnitá je žába středních až malých rozměrů (samci 4,2–6,6 cm, samice 5,6–7,2 cm). V ČR žije v středních a nižších polohách na lehkých půdách (spraše, hnědozemě a podobně), mimo rozmnožovací období je nezávislá na vodním prostředí.\n\nMá vpředu zašpičatělou hlavu a na ní vystouplé oči s hnědožlutou duhovkou a temenním hrbolkem. Ušní otvor není vůbec patrný. Má masivní přední končetiny, na nichž samci mívají v období rozmnožování typický pářicí mozol, zadní končetiny jsou ve srovnání s některými jinými žábami relativně krátké. Pokožka blatnice skvrnité není příliš hrubá, ačkoliv bradavičky se na ní sem tam vyskytují. Zbarvení není obvykle příliš variabilní, podkladová barva je šedavá až béžová, skvrny jsou tmavší a pískově či kaštanově hnědé až šedohnědé. Břicho je obvykle v různých odstínech šedivé.\n\nBlatnice klade vajíčka do provazců o délce zhruba 40–60 cm, které samice namotává na stonky vodních rostlin v hloubce kolem půl metru. Velmi nápadní jsou pulci, dosahující velikosti 8,6 až 18,2 cm (vzácně i více – v roce 2000 byl u Čermné nad Orlicí pozorován jedinec o velikosti 22,6 cm).\n\nJe-li vyplašena, vydává hlasité zvuky a vylučuje odpudivý výměšek, který páchne po česneku; odtud pochází starší název blatnice česneková.\n\n\n"}
{"id": "414438", "url": "https://cs.wikipedia.org/wiki?curid=414438", "title": "Šinnik Babrujsk", "text": "Šinnik Babrujsk\n\nŠinnik Babrujsk je hokejový klub z Babrujsku, který hraje Běloruskou hokejovou ligu. Klub byl založen roku 2008. Jejich domovským stadionem je Ice Palace Babrujsk s kapacitou 7151 lidí.\n\n"}
{"id": "414440", "url": "https://cs.wikipedia.org/wiki?curid=414440", "title": "Alofi", "text": "Alofi\n\nAlofi je hlavní město Niue, ostrovního státu v Tichém oceánu. Žije zde 614 obyvatel (stav 2001). Město se skládá ze dvou částí, Severní Alofi, kde žije 256 oyvatel, a Jižní Alofi, kde žije 358 obyvatel a je zde sídlo vlády.\n\nMěsto se nachází blízko střední části \"Alofského zálivu\", na západním pobřeží ostrova, poblíž mezery v korálovém útesu, který obklopuje Niue.\n\nV lednu 2004 bylo Niue zasaženo tropickou cyklónou Heta. Dva lidé zemřeli a ostrov byl značně poničen. Bylo zničeno mnoho budov, jako např. nemocnice v Alofi. Následkem toho byly vládní budovy přesunuty do \"Fonuakula\", 3 km vzdáleného místa ve vnitrozemí.\n\nSouřadnice Alofi : 19°03' jižní šířky, 169°55' západní délky.\n\n"}
{"id": "414442", "url": "https://cs.wikipedia.org/wiki?curid=414442", "title": "DHK Latgale", "text": "DHK Latgale\n\nDHK Latgale je hokejový klub z Daugavpilsu, který hrál Lotyšskou hokejovou ligu. Klub byl založen roku 1999. Jejich domovským stadionem je Daugavpils ledus halle s kapacitou 2000 lidí.\n\n"}
{"id": "414445", "url": "https://cs.wikipedia.org/wiki?curid=414445", "title": "HK Riga 2000", "text": "HK Riga 2000\n\nHK Riga 2000 byl hokejový klub z hlavního města v Rize. Klub byl založen roku 2000 a zanikl roku 2009. Jejich domovským stadionem byl Siemens ledus halle s kapacitou 1500 lidí.\n\n"}
{"id": "414447", "url": "https://cs.wikipedia.org/wiki?curid=414447", "title": "Lie Lie Live", "text": "Lie Lie Live\n\nLie Lie Live je digitální EP od Serje Tankiana, které spadá pod album Elect the Dead. Obsahuje směsici remixů a audio záznamů z koncertu. Všechny živé písně byly nahrány na koncertu v Las Vegas 25.10. 2007. Jde o písně z videí, které najdete na Myspace - The List.\n\n\n"}
{"id": "414448", "url": "https://cs.wikipedia.org/wiki?curid=414448", "title": "Pescennius Niger", "text": "Pescennius Niger\n\nGaius Pescennius Niger (mezi 135 a 140 Itálie – konec dubna 194 u Antiochie nad Orontem, Sýrie) byl římský císař vládnoucí od dubna 193 do dubna 194. Badatelé zabývající se občanskou válkou z let 193–197 ho někdy řadí k uzurpátorům římského trůnu, správnější je ale považovat ho za regulérního panovníka, neboť všichni uchazeči o moc včetně pozdějšího vítěze zápasu Septimia Severa měli tehdy spornou legitimitu.\n\nPescennius Niger pocházel z italské jezdecké rodiny, o níž jinak téměř chybí bližší údaje. Podle Historie Augusty působil jeho děd ve městě Aquinum v Latiu, z čehož se někdy usuzuje, že právě tam přišel Niger na svět. Jména jeho rodičů, taktéž tradovaná v Historii Augustě – Annius Fuscus a Lampridie –, jsou dnes pokládána za fiktivní.\n\nNigrova kariéra zprvu odpovídala jeho jezdeckému původu, za Commodovy vlády však nastal rychlý vzestup, završený konzulátem (mezi lety 183 a 191) a následným jmenováním místodržitelem Sýrie (191–193).\n\nCísařem byl Niger provolán v dubnu 193, patrně ihned poté, co do Sýrie dorazila zpráva o zavraždění císaře Pertinaka a pochybnosti vzbuzující volbě jeho nástupce Didia Iuliana. Jelikož Niger byl v Římě poměrně populární a měl k dispozici i silné vojenské kontingenty, působil tento krok zcela logicky. Schválily ho také téměř všechny východní provincie, od Malé Asie až po Egypt.\n\nNavzdory široké podpoře neměl však Niger své postavení zdaleka jisté, neboť legie v Panonii prohlásily za císaře energického Septimia Severa, původem ze severní Afriky. Severus uzavřel spojenectví s místodržitelem Británie Clodiem Albinem, jmenoval ho \"caesarem\" a nečekaně rychle ovládl hlavní město Řím. Didius Iulianus během zmatků zahynul.\n\nPro Nigra to znamenalo, že bude muset zápasit o trůn nikoli se slabým, zkompromitovaným Iulianem, ale se schopným vojevůdcem Severem, stojícím v čele dobře vycvičených podunajských vojsk. Pokud chtěl protivníka předejít, musel rychle sám převzít iniciativu, proto dal obsadit strategicky důležité město Byzantion na Bosporu, odkud chtěl ovládnout Thrákii i s přilehlými kraji. Avšak nepříznivá znamení ho přiměla k ústupu a koncem roku 193 utrpěl jeho vojevůdce Asellius Aemilianus těžkou porážku u Kyziku v Malé Asii – to psychologicky velmi podpořilo severovskou stranu.\n\nVinou taktických chyb byly hlavní síly Nigrových vojsk poraženy v lednu 194 u Nikaje, což znamenalo ztrátu většiny Malé Asie. Nová obranná linie vznikla v průsmycích pohoří Taurus, ale ani ta nezabránila Severovcům v dalším postupu. V únoru od Nigra odpadl Egypt, jedna z nejdůležitějších provincií celého východu, obilnice říše. K rozhodujícímu měření sil pak došlo v březnu 194 u Issu, na stejném místě, kde Alexandr Veliký kdysi porazil perského krále Dareia III.\n\nV bitvě u Issu padlo kolem 20 000 Nigrových vojáků a on sám jen s obtížemi unikl do Antiochie. Odtud prchal dále na východ, k Parthům, po cestě byl však dostižen a zabit. Nad jeho památkou bylo vyhlášeno damnatio memoriae.\n\n\n"}
{"id": "414451", "url": "https://cs.wikipedia.org/wiki?curid=414451", "title": "HK Liepājas Metalurgs", "text": "HK Liepājas Metalurgs\n\nHK Liepājas Metalurgs byl\nhokejový klub z lotyšského města Liepāja, který hrálBěloruskou hokejovou ligu. Klub byl založen roku 1998. Jejich domovským stadionem je Ledus halle \"Liepājas metalurgs\" s kapacitou 1700 lidí.V sezóně 2012/2013 zanikl, ale jeho nástupnickým týmem je HK Liepāja.\n\nB-tým se účastní Lotyšské ligy.\n\n"}
{"id": "414453", "url": "https://cs.wikipedia.org/wiki?curid=414453", "title": "Íránská vysočina", "text": "Íránská vysočina\n\nÍránská vysočina je hornatá oblast v jihozápadní Asii, která je tvořena velkou bezodtokovou náhorní plošinou s průměrnou výškou 1200 m n. m. Na západě je ohraničena řekami Eufrat a Tigris, na východě pohořím Hindúkuš a Sulajmánským pohořím. Severní hranici tvoří pohoří Elborz a Kopet Dag, jižní hranici tvoří Perský záliv a Arabské moře.\n\nVe starověku se zde nacházely státy Elam, Médie, Persie. Dnes se na tomto území nachází Írán, Afghánistán a částečně Pákistán.\n"}
{"id": "414455", "url": "https://cs.wikipedia.org/wiki?curid=414455", "title": "Manuel Fraga Iribarne", "text": "Manuel Fraga Iribarne\n\nManuel Fraga Iribarne (Villalba (Lugo), Galicie, 23. listopadu 1922 - Madrid – 15. ledna 2012) byl španělský a galicijský politik.\n\nBaskické příjmení Iribarne měl po baskicko-francouzské matce. Vystudoval právo na univerzitách v Santiagu de Compostela a na Complutense v Madridu (1944). V době své smrti byl vdovcem a měl 5 dětí.\n\nJeho politická kariéra započala v roce 1951, během diktatury generála Franka. Stal se ministrem informací a turismu frankistické vlády v letech 1962—1969. Šlo o věrného stoupence diktatury, pokoušel se ji však otevřít a částečně uvolnit; zmírnil například zákon o cenzuře (tzv. \"Ley Fraga\") a pod heslem „Spain is different“ se mu podařilo otevřít Španělsko turismu. Příjmy z cestovního ruchu se staly záchranou uzavřeného španělského hospodářství. Zároveň se však podílel na procesech proti politickým vězňům, jejichž nejznámější obětí byl Julián Grimau; jeho zastřelení roku 1963 odsoudil dokonce papež Jan XXIII.\n\nNa počátku 70. let dočasně opustil politiku a stal se ředitelem pivovaru \"El Águila\", roku 1973 byl jmenován velvyslancem v Londýně. Bezprostředně po Frankově smrti (prosinec 1975 – červenec 1976) se stal místopředsedou vlády a ministrem vnitra, ve vládě C. A. Navarra. Po přechodu k demokracii se stal zakladatelem konzervativní Demokratické reformy, zárodku pozdější Alianza Popular, která se po svém rozpadu v roce 1989 transformovala v současnou Partido Popular, hlavní pravicovou stranu Španělska. Jde také o jednoho z tzv. otců současné španělské ústavy z roku 1978. Roku 1982 se postavil proti puči \"23-F\". V 80. letech byl lídrem opozice proti sociálně-demokratické vládě Felipe Gonzáleze. V letech 1990 až 2005 vykonával funkci předsedy autonomní vlády Galicie, odkud (stejně jako Franco) pocházel; zároveň byl do roku 2006 předsedou galicijské odnože Partido Popular. V roce 2005 byla tato strana poražena a předsedou galicijské \"Xunty\" se stal socialista Emilio Pérez Touriño.\n\nAž do své smrti byl senátorem designovaným galicijským parlamentem a jedním z nejstarších aktivních politiků světa. Napsal desítky knih v kastilštině a 2 v galicijštině. Přes zcela odlišné politické postoje byl jedním z jeho dobrých přátel Fidel Castro, který má rovněž kořeny v Galicii.\n\n"}
{"id": "414459", "url": "https://cs.wikipedia.org/wiki?curid=414459", "title": "Veletov", "text": "Veletov\n\nObec Veletov se nachází na břehu Labe v okrese Kolín, kraj Středočeský, mezi Kolínem a Týncem nad Labem, asi 8 km východně od Kolína. Žije zde obyvatel. V roce 2011 zde bylo evidováno 118 adres.\n\nVeletov je také název katastrálního území o rozloze 5,28 km².\n\nJe zde hospoda a přímé spojení s Kolínem obstarává autobusová linka.\n\nNachází se zde i usedlost Veletovský mlýn, ve kterém je vodní elektrárna. Je soukromým vlastnictvím a není otevřen pro veřejnost.\n\nPrvní písemná zmínka o obci pochází z roku 1306.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Veletov \"(382 obyvatel)\" byly v roce 1932 evidovány tyto živnosti a obchody: 2 hostince, košíkář, kovář, krejčí, mlýn, rolník, 2 obchody se smíšeným zbožím, trafika.\n\n\nDopravní síť\n\nVeřejná doprava 2011\n"}
{"id": "414462", "url": "https://cs.wikipedia.org/wiki?curid=414462", "title": "Jaderný magneton", "text": "Jaderný magneton\n\nJaderný magneton je fyzikální konstanta užívaná jako jednotka k vyjádření magnetického momentu atomového jádra. Jde o analogii Bohrova magnetonu, který popisuje elektron. Definiční vztah a hodnota jaderného magnetonu je\nkde formula_2 je elementární náboj, formula_3 je redukovaná Planckova konstanta a formula_4 je hmotnost protonu. První uvedená hodnota je v základních jednotkách soustavy SI – joule na tesla, u druhé hodnoty jsou místo joulů elektronvolty.\n\n"}
{"id": "414465", "url": "https://cs.wikipedia.org/wiki?curid=414465", "title": "Volkswagen New Beetle", "text": "Volkswagen New Beetle\n\nVolkswagen New Beetle (interní označení \"Typ 9C\") je model automobilu uvedeného na trh automobilkou Volkswagen roku 1998. Automobil je zajímavý především díky retrodesignu, který měl odkazovat na legendárního Brouka.\n\nDesign karoserie vychází ze studie \"Concept 1\" představené v roce 1994. Výroba začala roku 1998. Automobil se vyrábí v Mexiku a nejdůležitějším trhem jsou Spojené státy americké. Podvozek (A4) sdílí New Beetle s čtvrtou generací Golfu, stejně jako některé další díly. Pod stylovou karoserii Volkswagen začal montovat jeden ze tří čtyřválcových zážehových motorů (1,6 s výkonem 102 k, 2,0 o výkonu 115 k a přeplňovaný 1,8 o výkonu 150 k) nebo motor dieselový (1,9 TDI o výkonu 90 k). Zatímco původní Brouk měl motor vzadu, New Beetle má motor vpředu, vzadu pak poměrně malý zavazadelník o objemu 209 l. Musely být provedeny změny na chladiči, uzpůsoben systém odpružení, tlumiče, výfukové a palivové vedení.\n\nUspořádání prostoru pro cestující připomíná v mnohém VW Brouka, např. madlo před odkládací schránkou u spolujezdce, držáky na B sloupcích, jediný kulatý budík či síťové odkládací kapsy ve dveřích a v neposlední řadě unikátní vázička u volantu.\n\nV roce 2003 přibyla otevřená verze.\nV roce 2005 byla představena studie Regster, téhož roku New Beetle prošel faceliftem. Změny se dočkaly nárazníky, přední i koncové světlomety a blatníky. Nejsilnější motor, dvacetiventilový čtyřválec 1,8 by nahrazen pětiválcem o objemu 2,5 l.\n\nV roce 2006 německé návrhářské centrum Edag představilo na ženevském autosalonu studii SUV s názvem Biwak, která z New Beetle vychází.\n\n"}
{"id": "414467", "url": "https://cs.wikipedia.org/wiki?curid=414467", "title": "Cormeilles-en-Parisis", "text": "Cormeilles-en-Parisis\n\nCormeilles-en-Parisis je francouzská obec v departementu Val-d'Oise, v regionu Île-de-France v severovýchodní Francii.\n\nSousední obce: Argenteuil, La Frette-sur-Seine, Franconville, Herblay, Montigny-lès-Cormeilles, Sannois a Sartrouville.\n\nAž do počátku 20. století bylo Cormeilles-en-Parisis maloměsto kde počet obyvatelstva kolísal mezi 1.550 (v roce 1793) a 2.654 (v roce 1901).\n\n\"Počet obyvatel\"\n\nDne 18. listopadu 1787 se tu narodil fotograf, malíř a vědec Louis Daguerre, který ve třicátých letech 19. století vyvinul první praktickou metodu fotografování — daguerrotypii. Vynalezl také jako první diorama a polyorama.\n\n\n"}
{"id": "414470", "url": "https://cs.wikipedia.org/wiki?curid=414470", "title": "Force India VJM02", "text": "Force India VJM02\n\nForce India VJM02 je 2. vůz formule 1 týmu Force India, který se účastnil mistrovství světa v roce 2009. Monopost byl představen 1. března v Jerezu. Den předtím (28. února) uveřejnil tým fotografie vozu.\n\nVJM02 je první vůz, který si tým sám zkonstruoval. VJM01 byl mírně upravenou verzí Spykeru F8-VII. Oproti vozu VJM01, který používal agregáty od Ferrari, je tento vůz poháněn motorem Mercedes. Převodovku a KERS dodal McLaren. Přední část vozu je vysoká podobně jako u Toyoty TF109. Přední přítlačné křídlo je složeno ze tří dílů. Ve střední části monopostu upoutá uchycení zpětných zrcátek, které slouží k usměrnění proudícího vzduchu. Bočnice jsou v horní části širší a postupně se směrem dozadu zůžují a vlní. Barevné řešení vozu je složené z barev indické vlajky - oranžová, bílá a zelená.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "414472", "url": "https://cs.wikipedia.org/wiki?curid=414472", "title": "Absolutní chronologie", "text": "Absolutní chronologie\n\nAbsolutní chronologie je odborný termín z archeologie, kdy jsou události datovány pomocí let, desetiletí a století. Opakem absolutního datování je relativní datování, které nám pouze říká, která ze dvou událostí proběhla dříve.\n\nMezi metody, kterými můžeme převést relativní datování na absolutní datování patří synchronismus s jinými událostmi (např.: znalost absolutní chronologie událostí u jiných národů, přírodní jevy - zatmění Slunce, shody ranního východu Síria a ranního východu slunce ve starověkém Egyptě, výbuch nějaké sopky apod.), použití radiokarbonové metody, dendrochronologie, termoluminiscence.\n"}
{"id": "414474", "url": "https://cs.wikipedia.org/wiki?curid=414474", "title": "Třída St. Vincent", "text": "Třída St. Vincent\n\nTřída St. Vincent byla tříčlenná třída dreadnoughtů Royal Navy. Skládala se z jednotek \"St. Vincent\", \"Collingwood\" a \"Vanguard\". Konstrukčně tato třída přímo navazovala na HMS \"Dreadnought\" a třídu \"Bellerophon\", lišila se především použitím 305mm děl s délkou hlavně 50 ráží oproti starším dělům o délce hlavně 45 ráží. Byly to poslední britské dreadnoughty, u kterých byly druhá a třetí dělová věž umístěny symetricky vedle sebe, po stranách hlavní nástavby. Následující třída Neptune již měla věže rozmístěné jinak, aby byla schopná střílet plnou boční salvou.\n\nVšechny tři lodě bojovaly v bitvě u Jutska, kde nebyly nijak poškozeny. \"Vanguard\" se ovšem v roce 1917 potopil ve Scapa Flow po výbuchu muničních skladišť. Zbylé dvě lodě byly vyřazeny v letech 1921–1922.\n\n"}
{"id": "414476", "url": "https://cs.wikipedia.org/wiki?curid=414476", "title": "Marcel Schwob", "text": "Marcel Schwob\n\nMayer-André-Marcel Schwob (23. srpen 1867, Chaville, Hauts-de-Seine – 26. únor 1905, Paříž) byl francouzský symbolistický básník, spisovatel a překladatel.\n\nNarodil se roku 1867 v Chaville. Jeho otec George (Isaac) Schwob byl deset let zaměstnancem ministerstva zahraničí v Egyptě, jeho matka Mathilde Cahun (Kaim) se věnovala spolu s domácími učiteli vzdělávání dětí. Měl bratra Maurice a sestru Maggie.\nV roce 1876 se rodina usadila v Nantes, kde otec koupil místní noviny \"Le Phare de la Loire\". V roce 1881 přesídlil Marcel do Paříže kde žil u strýce Léona Cahuna a začal studovat na Lycée Louis-le-Grand. Schwob ukončil studium v roce 1884 a příští rok nastoupil do vojenské služby. Po jejím ukončení se vrátil o Paříže a neúspěšně se roku 1888 pokusil složit zkoušky na L’Ecole Normale. Navzdory tomu studoval jazykovědu.\nOd roku 1890 pracoval spolu s Augustem Longnonem v Archives Nationales jako knihovník. Věnoval se studiu argotu a díla Françoise Villona a dále anglické literatuře (především Edgar Allan Poe, Charles Dickens, Robert Louis Stevenson, které také překládal do francouzštiny). Současně začal přispívat do časopisů \"Le Phare\" a \"L’Echo de Paris\".\nPrvní sbírku povídek \"Coeur double\" vydal v roce 1891. Začal také psát úvodníky s názvem \"Lettres Parisiennes\" často na ožehavá aktuální témata, jako například antisemitismus, skandál okolo první stavby Panamského průplavu, odborářské stávky nebo Dreyfusova aféra.\nPo otcově smrti v roce 1892 se ujal vydávání \"Le Phare de la Loire\" starší bratr Maurice, Marcel pro něho pokračuje ve psaní \"Lettres Parisiennes\".\nV prosinci 1893 byl Schwob otřesen smrtí mladé prostitutky jménem Louise, se kterou měl rovněž vztah. Byla inspirací pro jeho patrně nejznámější dílo – \"Knihu o Monelle\".\nV roce 1895 absolvoval první operaci, v této době ustává jeho tvůrčí činnost a věnuje se hlavně překladu. V roce 1900 se oženil s mladou herečkou Marguerite Moreno. Navzdory trvalé nemoci se v roce 1901 vypravil spolu s Ting-Tse-Ying na cestu na souostroví Samoa, aby navštívil hrob Roberta Louise Stevensona. Zhoršující se zdravotní stav ho donutil k návratu v roce 1902.\nPo návratu Schwob učil na l’Ecole des Hautes Etudes v Paříži. Zemřel v Paříži v únoru 1905.\n\nJ. O. Fischer označuje Schwoba za nejvýznamnějšího francouzského symbolistického prozaika.\n\nSchwobovi věnovala svá díla řada významných umělců. Oscar Wilde báseň \"The Sphinx\" (1894), Paul Valéry mu věnoval dvě práce \"Introduction à la Méthode de Léonard de Vinci\" (1895) a \"La Soirée avec monsieur Teste\" (1896), Alfred Jarry mu dedikoval svou hru Král Ubu (1896).\n\nPosmrtně vydaná díla:\n\n\n\n\n\n"}
{"id": "414480", "url": "https://cs.wikipedia.org/wiki?curid=414480", "title": "SM-liiga 1998/1999", "text": "SM-liiga 1998/1999\n\nSezóna 1998/1999 byla 24. sezonou Finské ligy ledního hokeje. Mistrem se stal tým TPS Turku.\n\n\n\n\n"}
{"id": "414482", "url": "https://cs.wikipedia.org/wiki?curid=414482", "title": "Relativní datování", "text": "Relativní datování\n\nForma datace artefaktu, která je používána v případě, že nejsou k dispozici vodítka k datování absolutnímu, tedy ve většině případů.\n\nV praxi se potom jedná o určení datace ve vztahu k určité události, která je zjevná. příkladem může být při odkryvech silná vrstva popela naznačující požár v oblasti. Na základě této vrstvy se potom relativně datuje na \"před požárem\" a \"po požáru\".\n\nObecně se tyto periody označují jako \"ante quem\" (před kterým) a \"postu quem\" (po kterém).\n\nMetoda samotná bývá dále podpořena poznatky z dvou dalších oborů:\n\nStratigrafie - Určuje stáří nálezů na základě stáří vrstvy, ve které byly nalezeny.  Vertikální stratigrafie tedy vychází ze základního geologického principu, že ze dvou vrstev ta svrchní je vrstvou mladší. V případě stratigrafie horizontální, kdy se v jedné vrstvě potkají dva objekty, které ale z logického hlediska nemohly existovat ve stejné době, se postupuje podle okolností. Pokud jeden objekt narušuje druhý, tak první zmíněný je patrně mladší. Jedná se o stratigrafii přímou. Pakliže jsou ale ve stejné vrstvě nalezeny objekty, u kterých nelze odlišit dobu existence, tak se přechází ke stratigrafii nepřímé. Příkladem může být nalezený půdorys budovy, jejíž vchod je ale blokován budovou jinou. Není tedy zřejmé, která z těchto budov vznikla a zanikla dříve, je však jasné, že nemohly fungovat současně.\n\nTypologie - Určuje stáří podle charakteru nalezeného předmětu. Vychází tedy z vývojového předpokladu, že mladší artefakt, např. kamenný nástroj, je v mladší době zpracováván lépe, detailněji, bude větší škála druhů nástrojů, budou více specializované a podobně. Tato metoda zohledňuje také oblast výzkumu, protože ani vývoj, ze kterého nacházíme artefakty, neprobíhal všude stejně rychle, např. nebudeme předpokládat stejně rychlý vývoj v Mezopotámii a ve střední Evropě.\n\nTyto metody dohromady mohou sloužit k poměrně přesné dataci, které dnes už můžeme opravdu bez větších starostí důvěřovat, neboť dnes již vychází z případů, jejichž stáří mohlo být a bylo potvrzeno absolutní metodou.\n"}
{"id": "414484", "url": "https://cs.wikipedia.org/wiki?curid=414484", "title": "Absolutní datování", "text": "Absolutní datování\n\nDatování v archeologii se dělí na relativní a absolutní. Metoda relativní zjišťuje pouhou následnost mezi prameny a metoda absolutního datování, též zvaná chronometrická nebo kalendářní, určuje stáří pramene na lineární časové ose. Absolutní tedy znamená přesnější určení času, poukazuje na datové zařazení do určitého časového období.\n\nRadiometrické datování je založené na principu, že chemické prvky obsahují radioaktivní izotopy, jejichž množství se v čase mění. \"Známe-li rychlost (poločas) rozpadu izotopů a jejich „původní“ poměr, můžeme z jejich poměru ve zkoumaném vzorku odvodit, kdy proces radioaktivního rozpadu začal.\"\n\nRadiokarbonové datování je nejčastěji používaná technika, kterou lze použít pouze u biologických pozůstatků. Výpočet je stanoven díky poklesu počtu atomů radioaktivního izotopu uhlíku C14 v původně živém organickém materiálu.\n\nTermoluminiscence, používá se pro datování vypálených hliněných struktur, např. keramiky. Křemičité minerály v hliněných předmětech absorbují tepelné záření na svoji maximální hodnotu (děje se tak při vypalování př. cihel v peci) a dojde zde k prudkému vyzáření. Poté začnou minerály záření sice znovu absorbovat, ale už ne na maximum. Rozdíl mezi maximální hodnotou a v současnosti naměřenou hodnotou nám pomáhá určit stáří artefaktů.\n\nOptická luminiscence, metoda pro určování staří zeminy, konkrétně mikro zrnka křemene, které jsou v archeologických vrstvách přítomny prakticky všude. Výkop se provádí za tmy, protože metoda zjišťuje, kdy byl předmět naposled vystaven světlu.\n\nDendrochronologie, založena na analýze letokruhů, je vůbec nejpřesnější metodou. Podle jejich množství, vzdálenosti, velikosti a za pomoci kalibračních křivek, které byli vytvořeny, můžeme určit nejen stáří stromu, ale i klimatické podmínky v daných letech.\n\nArcheomagnetické datování, datace pecí a výrobků z pálené hlíny. Využívá magnetické vlny.\n\n\n"}
{"id": "414494", "url": "https://cs.wikipedia.org/wiki?curid=414494", "title": "SM-liiga 1999/2000", "text": "SM-liiga 1999/2000\n\nSezóna 1999/2000 byla 25. sezonou Finské ligy ledního hokeje. Mistrem se stal tým TPS Turku. Toto byla na dlouhou dobu poslední sezóna, kdy se dalo ze SM-liigy sestoupit. Soutěž byla poté až do roku 2008 uzavřena.\n\n\n\n\n"}
{"id": "414496", "url": "https://cs.wikipedia.org/wiki?curid=414496", "title": "Frigidita", "text": "Frigidita\n\nHypoaktivní porucha sexuální touhy neboli frigidita (z lat. \"frigidus\", chladný) je porucha sexuální funkce, vyskytující se především u žen a spočívající v pohlavní chladnosti. Projevuje se v malé sexuální aktivitě, nezájmu o pohlavní styk, v necitlivosti pohlavních orgánů a neschopnosti vzrušení a orgasmu. Může mít psychické nebo fyzické příčiny a může být vrozená či získaná (například složitým porodem, potratem, apod.).\n\n\n"}
{"id": "414503", "url": "https://cs.wikipedia.org/wiki?curid=414503", "title": "William Baffin", "text": "William Baffin\n\nWilliam Baffin (1584 Londýn – 23. ledna 1622 Hormuz) byl britský objevitel a mořeplavec.\n\nNarodil se pravděpodobně v roce 1584 v Londýně. Stejně nejisté jsou údaje o jeho rodině: narodil se ve skromných poměrech, ale svou pílí, vytrvalostí a nadáním se vypracoval.\n\nNa svou první výpravu se pustil v roce 1612 ve svých osmadvaceti letech. Tehdy se dánský král Kristián IV. Dánský rozhodl prozkoumat (a posléze si podmanit) Grónsko. Měl pod vedením kapitána Jamese Halla, kterého doprovázel jako kormidelník, hledat „Severozápadní průjezd“. Kapitán James Hall byl zabit na západním pobřeží Grónska místními obyvateli a Baffin sloužil nějakou dobu jako velrybář v Moskevské společnosti na moři u Špicberk. Poté se však nechal najmout opět jako navigátor na lodi \"Discovery\", která plula podél západního a severního pobřeží Grónska, přičemž objevil důležitý průliv mezi Grónskem a Kanadou. Dnes je tento průliv po něm pojmenován, stejně jako velký ostrov - mimochodem 5. největší na světě. Ten už sice měl svoje jméno, dokonce několik, například v jazyce Inuitů se mu říkalo Qikiqtaalu, Norové ho znali jako Hellalund, ale dnes ho zná každý jako Baffinův ostrov. Na této výpravě plul Baffin přes 300 mil, dostal se mnohem dál na sever než jeho předchůdce John Davis. Tento rekord – 77° 45′ s. š. – pak nebyl překonán dalších 236 roků. \n\nV dalších letech opět vyrazil na moře. Následujícího roku objevil velkolepé série úžin, které vybíhají z hlavy Baffinova ostrova. Všechny naděje na objev nové cesty do Indie tímto směrem se však ukázaly být nereálné. Vzal proto zavděk službou v britské Východoindické společnosti, pod jejíž vlajkou vykonal plavbu do Surat v britské Indii. Získal zvláštní uznání společnosti, jelikož se mu podařilo shromáždit cenné podklady o Rudém moři a Perském zálivu. A potom znovu na východ… tentokrát rovnou doprostřed britsko-persko-portugalského konfliktu u města Kešm na ostrově Kešm v Hormuzském průlivu. Právě tady ho potkal jeho osud. Zemřel na následky zranění 23. ledna roku 1622.\n\nVedle důležitosti jeho geografických objevů se připomíná i správnost a přesnost jeho četných vědeckých pozorování, včetně určení zeměpisné délky na moři měsíčním pozorováním.\n\nJeho jméno nese Baffinův ostrov, Baffinovo moře (Baffinův záliv), Baffinova pánev a jedna z odrůd růže.\n\n"}
{"id": "414507", "url": "https://cs.wikipedia.org/wiki?curid=414507", "title": "SM-liiga 2000/2001", "text": "SM-liiga 2000/2001\n\nSezóna 2000/2001 byla 26. sezonou Finské ligy ledního hokeje. Mistrem se stal tým TPS Turku.\n\n\n\n\n"}
{"id": "414508", "url": "https://cs.wikipedia.org/wiki?curid=414508", "title": "Třída Bellerophon", "text": "Třída Bellerophon\n\nTřída Bellerophon byla tříčlenná třída dreadnoughtů Royal Navy. Skládala se z jednotek \"Bellerophon\", \"Superb\" a \"Temeraire\". Tato třída přímo navazovala na průkopnickou konstrukci lodi HMS \"Dreadnought\". Hlavní odlišností bylo použití 102mm děl namísto děl ráže 76 mm, která nesl \"Dreadnought\". Všechny tři lodě bojovaly v bitvě u Jutska, kde nebyly nijak poškozeny. Vyřazeny byly v letech 1921–1923.\n\n"}
{"id": "414513", "url": "https://cs.wikipedia.org/wiki?curid=414513", "title": "Kašér", "text": "Kašér\n\nKašér je uměleckořemeslná profese, která je využívána zejména pro výrobu divadelních, televizních a filmových dekorací. Kašéři se zabývají vytvářením plastických (3D) prvků, povrchů dekorací a kulis. S tímto slovem souvisí hovorové sloveso \"kašírovat\" \"napodobovat; polepovat\".\n\nKašérské metody jsou širokým souborem kombinovaných technologií mnoha oborů. Pro vytváření plastických základů (například soch) je nejčastěji používán pěnový polystyren. Kašérské technologie prošly velikými změnami s nástupem moderních materiálů, zejména polymerů.\n"}
{"id": "414514", "url": "https://cs.wikipedia.org/wiki?curid=414514", "title": "SM-liiga 2001/2002", "text": "SM-liiga 2001/2002\n\nSezóna 2001/2002 byla 27. sezonou Finské ligy ledního hokeje. Mistrem se stal tým Jokerit Helsinky.\n\n\n\n\n"}
{"id": "414515", "url": "https://cs.wikipedia.org/wiki?curid=414515", "title": "Kulisa (divadlo)", "text": "Kulisa (divadlo)\n\nKulisa (z franc. coulisses znamenající zákulisí, z pův. významu kulisy, posuvného mechanizmu (dekorací)) je plochý díl divadelní dekorace ze dřeva, překližky, plátna, nebo jiných materiálů který znázorňuje v divadelní hře část skutečného prostoru nebo pozadí. Bývá buď postavena na podlaze, nebo zavěšena v provazišti. Maximální rozměr jedné kulisy bývá z důvodů manipulace a skladování 6x2,5m. V případě potřeby větších celků se spojuje více jednotlivých kulis dohromady. Pro dosažení různé podoby se používají povrchové úpravy.\n\nV přeneseném významu pak tento pojem označuje jakoukoliv součást divadelní dekorace, která není rekvizitou. V takovém smyslu to může znamenat i trojrozměrné dekorace, jako třeba kašérsky vyrobené stromy, kameny, části architektury atd.\n\n"}
{"id": "414517", "url": "https://cs.wikipedia.org/wiki?curid=414517", "title": "Newyorská škola fotografie", "text": "Newyorská škola fotografie\n\nNewyorská škola fotografie nebo International Center of Photography (ICP) je fotografické centrum, škola a výzkumné centrum ležící v Midtownu na Manhattanu v New York City (USA). Bylo založeno v roce 1974 fotografem Cornellem Capou.\n\nČlenové a příznivci Newyorské škole fotografie s oblibou od 30. do 70. let dvacátého století využívali různé druhy neostrosti. Nebyla to instituce v pravém slova smyslu, ale šestnáct autorů (narozených od 1898-1934) žijících a tvořících v New York City. Jednalo se o fotografy, jejichž jména jsou dnes již legendami: Diane Arbus, Alexey Brodovitch, Ted Croner, Bruce Davidson, Don Donaghy, Louis Faurer, Richard Avedon, Sid Grossmann, William Klein, Saul Liter, Leon Levinstein, Helen Levitt, Lisette Model, David Vestal, Robert Frank a Weegee.\n\nV období let 1974–1994 byl poradcem ředitele fotograf českého původu Bedřich Grünzweig.\n\n"}
{"id": "414518", "url": "https://cs.wikipedia.org/wiki?curid=414518", "title": "Hannah Montana", "text": "Hannah Montana\n\nHannah Montana je americký televizní seriál nominovaný na cenu Emmy, který se začal vysílat 24. března 2006 na Disney Channel. Seriál se zaměřuje na život dívky žijící dvojím životem: přes den je průměrnou dospívající dívkou Miley Stewart (hraje ji Miley Cyrus) a v noci je mladou popovou hvězdou Hannah Montana. Svou identitu musí ukrývat před veřejností, kromě jejích nejbližších přátel a rodiny, ale v poslední řadě Hannah Montana Forever to řekne světu.\n\nDne 10. dubna 2009 měl ve Spojených státech premiéru film \"\".\n\nČtvrtá a poslední řada seriálu Hannah Montana (uváděná jako Hannah Montana: Forever) byla poprvé vysílána na americkém Disney Channel 11. července 2010. Natáčení začalo 18. ledna 2010 a bylo ukončeno 14. května. Toto je jediná řada, která je natočena v HD (720p), formát 16:9.\nVe čtvrté řadě již Mitchel Musso nepatří mezi hlavní postavy, ale v seriálu se několikrát objevuje.\n\nHannah Montana: Navěky byla poprvé vysílána 18. září 2010 na českém Disney Channel.\n\nSeriál vytvořil Michael Poryes, který byl pověřen spoluprací na výrobě a také spoluvytvářel další hit Disney Channel Original Series \"That’s So Raven\". Seriál produkoval It’s a Laugh Productions, Inc., ve spolupráci s Disney. Natáčen byl v Tribune Studios v Hollywoodu, v Kalifornii.\n\nNápad pro tento seriál byl založený na epizodě \"Goin' Hollywood\", již zmiňovaného seriálu \"That’s So Raven\" a měla být pilotní epizodou pro sitcom nazvaný Better Days, který měl být o dětské hvězdě stejnojmenné populární TV show, která se snaží chodit do normální školy. Tento nápad byl později použit pro epizodu \"Nový kluk ve škole\". Další názvy seriálu, o nichž se uvažovalo byly \"The Secret Life Of Zoe Stewart\", \"Popstar life!\" a \"Alexis Texas\". Finalista \"American Juniors\" Jordan McCoy a popová a R&B zpěvačka JoJo (která nabídku na roli odmítla) vybírali představitelku pro roli Zoe Stewart. Miley Cyrusová se nejdříve ucházela o roli \"nejlepší kamarádky\" Lilly Romero, později změněné na Lilly Truscott, ale mysleli jsi, že by byla lepší pro hlavní roli, a tak zkusila casting na roli Zoe Stewart/Hannah Montana. Zoe Stewart byla později změněna na Chloe Stewart, změněnou na Miley, když získala roli. Jména Hannah Montana byla také mnohokrát změněna. Tři předcházející jména byla Anna Cabana, Samantha York a Alexis Texas.\n\nV prosinci 2006 Disney oznámil, že plánuje vydat produkty související s Hannah Montana, mimo jiné např. oblečení, šperky a panenky ve vybraných prodejnách. Play Along Toys vydalo Hannah Montana módní panenky, zpívající panenky a panenku Miley Stewart a další zboží v srpnu 2007. Více Hannah panenek bylo vydáno v listopadu, společně s Lilly, Oliverem a později Jakem Ryanem panenkami. Staly se jedněmi z nejvíce populárních vánočních hraček v roce 2007. Nedlouho poté byla potvrzena přinejmenším alespoň jedna další série Hannah fontana na Disney Channel. Natáčení druhé série započalo v prosinci. Nová série měla premiéru v dubnu v roce 2007, kde je již Miley na střední škole. Při vypuštění High School Musical 2 Extended Edition, Jason Earles potvrdil, že natáčení druhé série bylo dokončeno.\n\nPodle Daily Dispatch, přitáhly TV série v roce 2008 k obrazovkám 200 miliónů diváků. \"Kdyby byli diváci Miley zemí, byli by pátou největší národností na zemi, hned po Brazílii\". Od února 2008, začala být licence na seriál velmi důležitá, takže Disney svolal mezinárodní setkání k diskuzi o budoucnosti seriálu. Všechny obchodní segmenty byly na setkání reprezentovány.\n\nÚvodní píseň \"Hanny Montany\" je \"The Best of Both Worlds\" byla napsána Matthewem Gerrardem a Robbiem Nevilem, produkována Gerrardem a poprvé zazpívána Miley Cyrusová (jako Hannah Montana). John Carta složil pro píseň hudbu. Slova písně popisují základní myšlenku TV sérií.\n\nPlně dlouhá verze, která má délku 2 minuty a 54 sekund, byla zahrnuta do soundtracku seriálu, vydaném v říjnu 2006. Pro TV verzi jakožto úvodní znělku, která trvá pouze 50 sekund, byly použity pouze první dvě a dvě poslední sloky.\n\n\"Just Like You\" a \"The Other Side of Me\" byly původně testovány pro úvodní znělku, předtím než byla vybrána \"The Best of Both Worlds\".\n\nPro třetí sérii, byla použita nové verze úvodní znělky. Hrající píseň je nová zremixovaná verze The Best of Both Worlds, která byla původně nahrána pro \"Hannah Montana: The Movie\" (a také se v něm objevila).\n\n\n\n\"Seznam postav seriálu Hannah Montana\"\n\n\"\" je hudební dokumentární film od Walt Disney Pictures uvedený v Disney Digital 3-D. Disney oznámil, že film byl natáčen v mnoha městech a ke zhlédnutí je třeba 3-D brýlí.\n\nV premiérovém víkendu, 1. – 3. února 2008, film vydělal 29 miliónů dolarů. Byl to film číslo jedna tohoto víkendu. Premiéru měl pouze ve 638 kinech, a vydělal rekordních 42,000 miliónů dolarů za jedno kino. Měl rekord za nejvyšší výdělek 3-D filmu za jeden víkend a rekord pro nejvyšší výdělek za Super Bowl víkend.\n\n\"\" je filmová adaptace na americký sitcom Hannah Montana. Natáčení začalo v dubnu 2008, zvláštně v Columbii, v Tennessee a v Los Angeles, v Kalifornii a dokončen byl v červnu 2008. Film byl zveřejněn 10. dubna 2009 v USA a Kanadě.\n\n2006:\n2007:\n2008:\n2009:\n2010:\n\n\"Hannah Montana\" je ve světě vysílána na následujících stanicích:\n\n\n"}
{"id": "414523", "url": "https://cs.wikipedia.org/wiki?curid=414523", "title": "SM-liiga 2002/2003", "text": "SM-liiga 2002/2003\n\nSezóna 2002/2003 byla 28. sezonou Finské ligy ledního hokeje. Mistrem se stal tým Tappara Tampere.\n\n\n\n\nTitul z České republiky získali Jiří Marušák\n"}
{"id": "414525", "url": "https://cs.wikipedia.org/wiki?curid=414525", "title": "Senča", "text": "Senča\n\nZelený čaj Senča (: , Sencha, pražený čaj – ve smyslu přímého vystavení slunci) je nejpopulárnějším čajem v Japonsku (až 80 % veškeré nabídky). Má velmi silné aroma a chuť, může mít travnatou až rybí příchuť, a světle zelený nálev. Jde o tmavší list, který je strojově sbíraný, u vyšších tříd však ručně.\n\nJako u každého japonského čaje je oxidace zastavena propařováním.\n\nNapařování:\n\n\nLouhuje se ve vodě o teplotě 60–80 °C.\n"}
{"id": "414530", "url": "https://cs.wikipedia.org/wiki?curid=414530", "title": "Královopolská", "text": "Královopolská\n\nKRÁLOVOPOLSKÁ, a.s. je strojírenský podnik s dlouholetou tradicí nacházející se v Brně, v městské části Královo Pole. Firma byla založena 26. září 1889 bratranci Filipem Porgesem a Augustem Ledererem jako \"Brünn-Königsfelder Maschinenfabrik Lederer & Porges\" (\"Brno-Královopolská strojírna Lederer & Porges\") pro kovodělnou a strojírenskou výrobu. Zpočátku zde byly vyráběny železniční nákladní vozy, zejména cisternové, a parní kotle. Později byl sortiment rozšířen např. na tramvaje, motorové železniční vozy, chladicí stroje, parní čerpadla, mohutné jeřáby či ocelové konstrukce. Po několika fúzích a změnách názvů byla společnost v roce 1945 znárodněna.\n\nV roce 1992 vznikla KRÁLOVOPOLSKÁ a. s., na kterou přešel veškerý majetek původního státního podniku Královopolská strojírna. Nově založená akciová společnost byla v polovině 90. let privatizována. Po finančních problémech ve druhé polovině 90. let 20. století se podnik ocitnul v konkursu, nový management ale firmu finančně restrukturalizoval a oddlužil. V roce 2003 se KRÁLOVOPOLSKÁ (vyráběla) sloučila s dceřinou společností Královopolská strojírna (vlastnila majetek) a o rok později byla znovu privatizována společností BRASS, s.r.o. V rozlehlém a nevyužitém areálu Královopolské se již v té době začala vytvářet průmyslová zóna. V současnosti vyrábí KRÁLOVOPOLSKÁ zařízení pro chemický a petrochemický průmysl, jeřáby a další ocelové konstrukce.\n\n"}
{"id": "414536", "url": "https://cs.wikipedia.org/wiki?curid=414536", "title": "Černý rybník (přírodní rezervace)", "text": "Černý rybník (přírodní rezervace)\n\nČerný rybník je přírodní rezervace v Krušných horách. Rozkládá se na katastru obce Klíny v okrese Most zhruba 2,5 km severozápadně od Klínů po levé straně silnice ve směru Klíny-Fláje a svým spodním cípem zasahuje až ke státní hranici s Německem.\n\nRezervaci vyhlásil Okresní úřad Most dne 8. listopadu 1993 z důvodu ochrany přirozeného charakteru hydrologicky, botanicky i faunisticky zajímavého rašeliniště, které má rozlohu 13 ha a mocnost rašeliny 1,7 až 7 metrů. Součástí rezervace je Černý rybník, který dal rezervaci jméno, o rozloze 1,08 ha. Území rezervace se nachází v nadmořské výšce 805–815 m, hladina rybníka leží v nadmořské výšce 805 m. Rybník zde byl založen v 19. století k chovu ryb, jak napovídá jeho původní název (Pstruhový rybník).\n\nSoučástí chráněného území je prameniště potoka Svídnice, který protéká rybníkem a od území rezervace tvoří státní hranici s Německem až do svého vtoku do Flájského potoka u Brandova. Svídnice odvodňuje jižní část rezervace. Na východ vytéká z Černého rybníka bezejmenný pravostranný přítok Bílého potoka. Hluboké odvodňovací příkopy v rašeliništi dokládají, že v minulosti zde byly snahy o jeho odvodnění. Výsledkem těchto zásahů jsou i menší vodní plošky v okolí rybníka.\n\nV severní části rezervace je významné tokaniště tetřívka obecného. Z chráněné fauny se zde vyskytuje též sýc rousný, kulíšek nejmenší, zmije obecná či ještěrka živorodá. Na rybníce se objevuje též kachna divoká nebo čírka obecná.\n\nV rezervaci převládá typická rašeliništní květena. Roste zde řada druhů mechů, na sušších místech vřes obecný, vlochyně bahenní, borůvka černá a také brusinka obecná. Z ohrožených druhů rostlin se zde nachází šicha černá, koprník štětinolistý, klikva bahenní a rojovník bahenní. Z dřevin se vyskytuje borovice černá, borovice blatka, smrk ztepilý, bříza bělokorá, jeřáb obecný a různé druhy vrb. Na jižním okraji roste nepůvodní smrk pichlavý, v severozápadní části suchopýr pochvatý. Východní část přechází ve značně zamokřenou rašelinnou smrčinu.\n\nMezi západním břehem rybníka a silnicí se nachází jednoduchý pomníček mistra lesnického učiliště z Flájí Jaroslava Lafka, který zde v roce 1962 zahynul.\n\n\n"}
{"id": "414541", "url": "https://cs.wikipedia.org/wiki?curid=414541", "title": "Banča", "text": "Banča\n\nBanča (: , Bancha, \"Běžný čaj\") je typ japonského zeleného čaje. Sbírá se v období mezi létem a podzimem po sklizni mladších a jemnějších lístků, ze kterých se vyrábí čaj Senča.\n\nBanča pochází ze stejných keřů jako čaj Senča. Jedná se ale o nižší sortu čaje, protože při druhé sklizni jsou lístky už méně kvalitní. Banča je určena k běžnému popíjení a díky nižšímu obsahu kofeinu je vhodná i pro osoby s oslabeným organismem nebo citlivostí na kofein. Banča se také s oblibou pije po jídle a je doporučována při makrobiotické stravě. Suché listy čaje Banča jsou velké, ploché, žilnaté. Nálev je jasně žlutý až zelený, chuť svěží, trávová až mírně svíravá.\nBanča se používá jako základ pro čaj Genmaiča.\n\nTeplota vody pro přípravu čaje Banča by měla být přibližně 80 stupňů Celsia. Toho lze dosáhnout nastavením varné konvice na konkrétní teplotu nebo přidáním vody o pokojové teplotě k právě vroucí vodě (chladnější voda by měla mít cca jednu čtvrtinu objemu vroucí vody). Je-li čaj zaléván vodou o vyšší teplotě, může nálev získat nepříjemně nahořklou chuť. Po zalití se čajové lístky luhují 30 sekund až 3 minuty.\n\n"}
{"id": "414542", "url": "https://cs.wikipedia.org/wiki?curid=414542", "title": "Benzo(a)pyren", "text": "Benzo(a)pyren\n\nBenzo[\"a\"]pyren (sumární vzorec CH) je polycyklický aromatický uhlovodík s pěti benzenovými kruhy. Je silně karcinogenní a mutagenní. Za běžných podmínek jde o žlutě zbarvenou krystalickou pevnou látku. Benzo[\"a\"]pyren je produktem nedokonalého spalování při teplotách 300 až 600 °C. Byl identifikován v roce 1933 jakožto složka uhelného dehtu odpovědná za první rozpoznané nádory způsobené pracovním prostředím - nádory šourku u kominíků v 18. století v Anglii. V 19. století byl zaznamenáván vysoký výskyt kožních nádorů u pracovníků ve výrobě paliv. Na počátku 20. století byla toxicita benzo[\"a\"]pyrenu demonstrována tvorbou zhoubných kožních nádorů u laboratorních zvířat, kterým byla kůže opakovaně potírána uhelným dehtem.\n\nBenzo[\"a\"]pyren se nachází v uhelném dehtu, v automobilových výfukových plynech (zvláště ze vznětových motorů), v každém kouři vzniklém při spalování organických materiálů (včetně listů tabáku při kouření) a v grilovaných potravinách. Vařené produkty z masa, jejichž běžná konzumace je epidemiologicky spojována se zvýšeným výskytem nádorů tlustého střeva (přestože to samo nedokazuje karcinogenitu), mohou obsahovat až 4 ng/g benzo[a]pyrenu, až 5,5 ng/g je ho ve smaženém kuřeti a 62,6 ng/g v přepečeném hovězím masu připravovaném jako barbecue.\n\nPodle Státního zdravotního ústavu byly v roce 2005 v České republice měřeny koncentrace polycyklických uhlovodíků včetně benzo[\"a\"]pyrenu na 21 monitorovacích stanicích. Cílový imisní limit pro benzo[\"a\"]pyren v zevním ovzduší činí 1 ng.m a v roce 2005 byl překročen na 80 % měřicích stanic - v Praze, Brně, Olomouci, Hradci Králové, Plzni, Ústí nad Labem, Liberci, Mostě, Teplicích a Kladně. Pozaďová hodnota benzo[\"a\"]pyrenu byla 0,6 ng.m.\n\nPodle výzkumu prováděného společnou laboratoří Ústavu experimentální medicíny Akademie věd ČR a Zdravotního ústavu Středočeského kraje na vzorku 23 městských strážníků (po dobu 48 hodin) v Karviné bylo v jimi vdechovaném vzduchu naměřeno 6,6 ng.m benzo[\"a\"]pyrenu. U strážníků v Praze bylo naměřeno 0,8 ng.m.\n\nNervový systém\n\nJe známo, že prenatální vystavení potkanů BaP ovlivňuje učení a paměť. Ukázalo se, že u těhotných krys, které jedli BaP, byla negativně ovlivněna mozková funkce v pozdním životě jejich potomků. V době, kdy jsou synapsy poprvé vytvořeny a upraveny silou podle mozkové aktivity, BaP snížila aktivitu nervových buněk závislých na NMDA receptoru měřenou jako mRNA exprese podjednotky NMDA NR2B receptoru.\nImunitní systém\n\nBaP má vliv na počet bílých krvinek, inhibuje některé z nich v diferenciaci na makrofágy, první obrannou linii těla v boji proti infekcím. V roce 2016 byl odhalen molekulární mechanismus jako poškození integrity lipidového voru makrofágové membrány snížením membránového cholesterolu o 25%. To znamená, že méně imunoreceptorů CD32 (člen rodiny imunoreceptorů Fc) by se mohl vázat na IgG a přeměnit bílé krvinky na makrofágy. Tím se membrány makrofágů stávalí citlivými na bakteriální infekce.\n\n\n\n\n"}
{"id": "414543", "url": "https://cs.wikipedia.org/wiki?curid=414543", "title": "Trať 260", "text": "Trať 260\n\nJako trať 260 jsou v jízdním řádu pro cestující společně uvedeny tyto tratě:\n"}
{"id": "414545", "url": "https://cs.wikipedia.org/wiki?curid=414545", "title": "Jonathan Rhys Meyers", "text": "Jonathan Rhys Meyers\n\nJonathan Rhys Meyers (* 27. července 1977, Dublin, Irsko) je irský herec a model známý pro svou roli ve filmu \"Sametová extáze\" (\"Velvet Goldmine\") z roku 1998, za ztvárnění Elvise Presleyho v biografické minisérii \"Elvis\" a Jindřicha VIII. v historickém dramatu \"Tudorovci\" (\"The Tudors\").\n\nV roce 2006 hrál společně s Tomem Cruisem ve filmu \"\".\n\n"}
{"id": "414556", "url": "https://cs.wikipedia.org/wiki?curid=414556", "title": "Podvalník", "text": "Podvalník\n\nPodvalník je nízkoložný přívěs nebo návěs určený pro přepravu nadměrných nákladů, stavebních strojů a konstrukčních či technologických celků. Podvalníky se obecně rozdělují na spediční a stavební. Stavební i spediční podvalníky se v přívěsovém i návěsovém provedení vyrábějí jak s pevnou délkou ložné plochy tak i roztažitelné - po odjištění se dá ložná plocha roztáhnout do délky.\n\nSpediční podvalník je přívěs nebo návěs určený primárně pro přepravu konstrukčních či technologických celků (mostní konstrukce, betonové celky atd.).\n\nStavební podvalník je přívěs nebo návěs určený primárně pro přepravu stavebních strojů (bagry, dozery, dumpery atd.).\nJe vybaven nájezdovými rampami vzadu nebo je v hlubinovém provedení, tzn. lože podvalníku je umístěno nízko nad zemí a umožňuje tak snadnější přepravu strojů s vyšší celkovou výškou, než klasický stavební podvalník. Podvalník v hlubinovém provedení v drtivé většině má odnímatelný labutí krk (to je přední část podvalníku ve tvaru \"L\", která jej spojuje s tahačem). Po odpojení zůstává labutí krk navěšen na točně tahače, přední část hlubinového lože podvalníku si \"sedne\" na zem a po sklopení předních nájezdových ramp lze na podvalník najet např. s rypadlem, dumperem nebo jinou technikou. Výhodou tohoto stylu nakládky do hlubinového lože je velmi nízká nájezdová výška s minimálním úhlem, proto lze na podvalník najet prakticky s čímkoli. Hlubinové podvalníky mohou být navíc ještě v zadní části opatřeny nakládacími rampami (nebývá to obvyklé), kdy přepravovaná technika může najet na podvalník i zezadu, aniž by bylo nutné odpojovat labutí krk, a s pomocí krátkých nájezdů před přední nápravou sjede a \"usadí se\" do hlubinového lože. Najíždění zezadu je omezeno podstatně vyšším nájezdovým úhlem.\nNěkteré stroje, např, finišery vyžadují velmi nízký nájezdový úhel na podvalník, toto je řešeno právě buďto hlubinovým ložem podvalníku (nájezd zepředu při odpojeném labutím krku) nebo delšími 2dílnými nájezdovými rampami na klasickém podvalníku vzadu, které svojí délkou poskytují potřebný nízký nájezdový úhel.\n\nJedná se o několikanápravové modulové podvozky, které se dají dle potřeby kombinovat skládáním za sebe i vedle sebe a dokáží tak stavebnicovým systémem vytvořit dostatečně dlouhou nebo širokou přepravní plochu pro pevný náklad o různých rozměrech. Používají se pro přepravu extrémně těžkých a extrémně rozměrných břemen.\n\nPro přepravu atypických celků (rourové konstrukce, kotle, podstavce větrných elektráren atd.) se používají speciální podvalníky a podvozky určené pro daný charakter přepravovaného materiálu. I když v této kategorii přeprav už vlastně nehovoříme o podvalnících, ale spíše o speciálních přepravnících.\n\nMezi přední výrobce podvalníků pro přepravu nadrozměrných nákladů patří značky Goldhofer, Faymonville a Doll.\n\nŽelezniční podvalník se používá k přepravě kolejových vozidel na jiném kolejovém vozidle. Konstrukčně jsou řešeny tak, aby kolejové vozidlo mohlo najet na podvalník přímo, tedy bez překládání zdvihacím zařízením. Užití kolejových podvalníků najde uplatnění např. při přepravě vagonů jednoho rozchodu na železnici jiného rozchodu.\n\n"}
{"id": "414563", "url": "https://cs.wikipedia.org/wiki?curid=414563", "title": "Mastný Dvůr", "text": "Mastný Dvůr\n\nMastný Dvůr () je zaniklý statek v katastrálním území obce Polerady v okrese Most v Ústeckém kraji. Jednalo se o samotu vzdálenou necelý 1,5 km jihovýchodně od Polerad.\n\nTento bývalý poplužní dvůr je jediným zbytkem vsi Vlkanice, která zanikla za třicetileté války. Hospodářský statek vznikl ze zdejší šlechtické tvrze a po válce patřil ke schwarzenberskému panství Postoloprty. Zemědělská usedlost byla zbořena během výstavby Elektrárny Počerady na konci šedesátých let 20. století. Vlevo od bývalého statku vede železniční vlečka pro elektrárnu. Dnes je Mastný Dvůr pouze název lokality. Místo je nezastavěné a v případě modernizace elektrárny může sloužit jako dočasné staveniště. Územní plán obce po ukončení stavby počítá s místem pro výsadbu izolační zeleně.\n\n\n"}
{"id": "414564", "url": "https://cs.wikipedia.org/wiki?curid=414564", "title": "Neko II.", "text": "Neko II.\n\nNeko II. (řecky Νεκως – Nekós nebo Νεχαο – Nechao) byl panovník 26. dynastie ve starověkém Egyptě v Pozdní době. Po svém otci Psammetikovi I. zdědil jednotnou a vnitřně konsolidovanou říši, což mu umožnilo obnovit aktivní vojenskou politiku v Levantě: na úkor novobabylonské říše obnovil egyptský vliv až k Eufratu, nicméně po porážce u Karchemiše v roce 605 př. n. l. byl nucen stáhnout se zpět do Egypta. Usiloval o spojenectví s řeckými městskými státy v Malé Asii.\n\nJe pravděpodobné, že znovuvybudoval umělý kanál spojující Nil s Rudým mořem, což znamená, že obnovil obchodní spojení s tamním jižním pobřežím. Zamýšlel také vybudovat průplav mezi Středozemním a Rudým mořem. Podle antického historika Hérodota, který kolem roku 450 př. n. l. procestoval Egypt, byl faraon Neko II. prvním kdo v letech 606 př. n. l. – 604 př. n. l. vyslal fénické plavce, aby se pokusili plout Rudým mořem na jih do Indického oceánu, tak dlouho dokud jim to podmínky dovolí. Potraviny získávali tím, že nějaký čas kotvili u břehu, přitom zaseli, počkali na úrodu a pak pokračovali v plavbě. Třetím rokem propluli Heraklovými sloupy a poté dospěli do Egypta. Při obeplouvání jižního cípu Afriky dnešního mysu Dobré naděje prý viděli slunce na pravé straně, to znamená na severu. Tento údaj byl příčinou toho, že Hérodotos i jiní antičtí historikové zprávě nevěřili, pro dnešní historiky však toto tvrzení představuje důkaz, že se Féničané octli opravdu až na jihu Afriky. Problémem však zůstává, jak propluli od Senegalu k Gibraltaru, neboť tehdejší technika plavby nedovolovala lodím překonat silný Kanárský proud a severní větry u západní Afriky. Zpráva o cestě se zachovala ve IV. knize Hérodotově. Neko II. vládl v letech 610–595 př. n. l.\n"}
{"id": "414566", "url": "https://cs.wikipedia.org/wiki?curid=414566", "title": "Túrin", "text": "Túrin\n\nTúrin (známý jako Turambar, „pán sudby“) je jedna z nejtragičtějších postav z Tolkienovy fiktivní mytologie ze světa Středozemě, jeden z Edain, velký válečník, který zahubil prvního draka Glaurunga. Takřka po celý život se neúspěšně snažil uniknout kletbě, kterou na jeho otce Húrina Thaliona a celý jeho rod uvalil Temný pán Morgoth.\n\nTúrinův příběh je stručně popsán v \"Silmarillionu\" (1977), fragmenty rozsáhlého pojetí, které Tolkien zamýšlel, jsou představeny v \"Nedokončených příbězích Númenoru a Středozemě\" (1980) a v \"The History of Middle-earth\" (1983–1996), které Tolkienův syn Christopher později uvedl do ucelené podoby v knize \"Húrinovy děti\" (2007).\n\nTúrinovým otcem byl Húrin a ten se se svým bratrem Huorem v mládí dostal do Skrytého království Turgonova, Gondolinu, pod slibem mlčení jim však bylo dovoleno jej opustit. Huor se oženil s Rían, sestřenicí Túrinovy matky Morwen Eledhwen; obě pocházely z Bëorova domu, z Dorthonionu a byly příbuzné Berena Jednorukého. Temný pán toužil zjistit polohu Gondolinu, a proto velmi usiloval o to, aby alespoň jednoho z bratrů zajal živého.\n\nTúrin měl sestru Urwen, kterou velmi miloval. Byla podobná svému otci a všichni jí říkali Lalaith, což znamená smích. Zemřela však, když jí byly tři roky, na mor Temného pána - pro Húrina se tak stal Morgoth jeho osobním nepřítelem. Tehdy bylo Túrinovi pět let.\n\nKdyž mu bylo osm let, šel jeho otec s noldorským králem Fingonem do páté bitvy z Beleriandských válek, Nirnaeth Arnoediad, bitvy Nespočetných slz. V této válce však elfové a lidé prohráli, částečně kvůli zradě ve vlastních řadách. Huor a Húrin kryli Turgonův ústup u bažiny Serech; král unikl, ale Huor byl zabit a Húrin zajat. Morgoth se od něj snažil zjistit polohu Gondolinu, ale když ani mučením nedostal žádnou odpověď, Húrina proklel a proklel i jeho ženu a děti; posadil jej na vrcholek hory a nechal jej, ať se dívá na zkázu všeho, co miluje. Jeho vidění však bylo pokřiveno Morgothovou zlobou.\n\nPo Nirnaeth přišli do Túrinovy domoviny, do Dor-lóminu, Východňané, kteří krutě utlačovali zdejší obyvatelstvo. Morwen se báli, neboť věřili, že je čarodějnice, a tak se neodvažovali na ni vztáhnout ruce. Přesto žila v bídě a přitom čekala narození dalšího Húrinova dítěte. Nakonec poslala Túrina v obavě o jeho život pryč – neboť byl právoplatným pánem Dor-lóminu. Šel do království Doriath, kde vládl král Thingol a královna Melian, jejichž dcera Lúthien se provdala za smrtelníka Berena. Na konci roku po Túrinově odchodu porodila dceru a dala jí jméno Nienor, truchlení.\n\nTúrin po dlouhém putování dorazil se svými průvodci do Skrytého království, kde se setkal s Belegem Lučištníkem (také jinak Cúthalionem), který jej dovedl ke králi. Thingol přijal Túrina jako svého schovance. Když Túrin dospěl, přidal se k pohraniční stráži vedené Belegem a stali se blízkými přáteli. Jeden z Thingolových rádců, Saeros, jej nenáviděl a jednou urazil jeho matku, načež se Túrin rozhněval, hodil mu pohár do obličeje a poranil jej. Další den si na něj Saeros počíhal a chtěl jej přepadnout ze zálohy. Túrin se však ubránil a pronásledoval Saerose lesem až k rokli řeky, do níž Saeros v hrůze skočil. Túrin tím byl zarmoucen, protože si nepřál jeho smrt. Pak s ním mluvil Mablung, který neviděl začátek sporu, obvinil jej ze Saerosovy smrti a vyzval jej, aby se šel zodpovídat ze svého činu před Thingolovým soudem. Túrin však byl příliš pyšný a raději odešel z Doriathu, než aby prosil za odpuštění.\n\nTúrin se obrátil pryč z Doriathu a setkal se s tlupou psanců u Brethilu a krátce na to se stal jejich vůdcem. Říkal si Neithan, Ukřivděný.\nMezitím se jeho přítel Beleg vrátil z pohraničních bitev a shledal, že Túrin zmizel. Nalezl elfskou dívku, která viděla, co se tehdy stalo, a vymohl Túrinovi u Thingola spravedlnost a odpuštění. Sám pak odešel hledat Túrina. Thingol mu dal černý meč Anglachel, který kdysi vyrobil kovář Eöl z Nan Elmothu. Beleg narazil na stopy psanců a sledoval je; konečně jednoho dne vstoupil do jejich ležení. Túrin byl tehdy pryč a ostatní psanci jej zajali a nakládali s ním velmi tvrdě. Pak se Túrin vrátil a nalezl Belega téměř na pokraji smrti. Pečoval o něj, a když se uzdravil, rozmlouvali spolu. Túrin se přesto odmítl vrátit do Doriathu a raději zůstal se svou skupinou psanců.\n\nJednoho dne zajali Túrinovi společníci podivuhodného tvora - Mîma, Drobného trpaslíka. Zadrželi jej přes noc a za jeho dvěma syny, kteří uprchli, vystřelil jeden ze psanců šíp. Ráno jim trpaslík slíbil, že je dovede do svého domu v dutém kopci Amon Rûdh. Když tam dorazili, zjistili, že jeden z Mîmových synů zemřel na zranění šípem. Trpaslík s nimi sdílel svůj dům a spřátelil se zejména s Túrinem; Belega však nenáviděl.\n\nTúrin a jeho druhové s Belegem bojovali proti Morgothovým stvůrám; jednoho dne však skřeti zajali Mîma a ten jim prozradil, kudy se dostanou k Amon Rûdhu. Skřeti vyplenili Amon Rûdh a zabili jeho obránce; Túrina však vzali s sebou jako zajatce. Beleg byl dosud živ a o vlásek unikl smrti, když jej chtěl Mîm probodnout. Beleg jej však přemohl a zahnal pryč. Jakmile se trochu zotavil, vydal se za skřety, aby zachránil Túrina. Cestou se setkal s Gwindorem, nargothrondským elfským pánem, kterého zajal Morgoth v Nirnaeth Arnoendidadu a kterému se nyní podařilo uprchnout.\n\nSpolečně jedné noci zachránili Túrina; ten ležel v bezvědomí. Když jej Beleg zbavoval pout, smekla se čepel jeho meče a Túrin se probudil - v domnění, že Beleg je skřet, vyrval mu meč z rukou a zabil jej. Pak vyšlehl blesk a ozářil Cúthalionovu tvář a Túrin poznal, co udělal. Neplakal, ale nepohnul se z místa a nepromluvil ani slovo.\n\nGwindor jej dovedl k jezeru Ivrin, kde se Túrin napil čisté vody a byl uzdraven ze svého šílenství. Pak vstoupili do Nargothrondu. Túrin tajil své jméno a říkal si Agarwaen, zkrvavený. Nazývali jej také Mormegil, černý meč – vzal si totiž Anglachel, kterým zabil Belega.\n\nNargothrondu vládl Orodreth, bratr Finroda Felagunda, syn Finarfinův. Jeho dcerou byla Finduilas, která před Nirnaeth milovala Gwindora a byla s ním zasnoubena. Byla vysoká a zlatovlasá a Túrinovi připomínala ženy z Hadorova domu, jeho příbuzné, i jeho vlastní sestru Lalaith, která zemřela v dětství. Často s ní rozmlouval a ona se do něj proti své vůli zamilovala. Věděla však, že on ji nemiluje ani milovat nebude.\n\nTúrin se stavěl proti nargothrondskému způsobu válčení, boji ze zálohy a ve skrytosti, toužil spíše po udatných činech a viditelném hrdinství. Na jeho rady dal Orodreth vybudovat kamenný most přes řeku Narog – ač jej před tím mnozí varovali. Elfové pod Túrinovým vedením začali vést otevřenou válku, díky níž se podařilo zabezpečit cesty mezi Dor-lóminem a Doriathem, což umožnilo Morwen s Nienor konečně odejít do Doriathu. Morgothovi se tím ovšem Túrin odhalil a rozhodl se připravit další trýzeň. Proto vyslal strašného draka Glaurunga v čele skřetích vojsk k útoku na Nargothrond.\n\nV té době se Morwen rozhodla, že musí najít svého syna a vypravila se do Nargothrondu. Nienor nedokázala svou matku od cesty odvrátit, a proto se k ní připojila. Thingol je velmi nerad pouštěl, ale nakonec s nimi poslal Mablunga a další elfí rytíře.\n\nDrak Glaurung rozprášil elfí vojska a využil kamenného mostu přes Narog, aby mohl vyplenit Nargothrond. Přitom vypustil do celého údolí kouřovou mlhu, v níž se mnozí bojovníci ztratili. Tak se Glaurungovi podařilo dopadnout nejprve Nienor, již zbavil veškerých vzpomínek, takže v šílenství prchla do lesa Brethilu. Následně se utkal i s Túrinem, jejž obelhal, když jej přesvědčil, že se má vrátit do Dor-lóminu, kde v bídě žije jeho matka s dcerou. Túrin tak nechal skřety odvést nargotrondské zajatce včetně Finduilas a vypravil se do Dor-lóminu. Nakonec Glaurung potkal i Mablunga, jemuž se vysmál a poslal jej zpět do Doriathu. Pak shromáždil všechny nargotrondské poklady na hromadu a uložil se tam k odpočinku.\n\nTúrin se navrátil do Dor-lóminu, kde však svou rodinu nenašel a pochopil, že byl Glaurungem obelhán. Dor-lómin byl stále obsazen Východňany, což Túrina popudilo, a tak zabil východňanského vůdce. Tím však vyvolal hněv Východňanů, kteří začali pobíjet zotročené původní obyvatele. Ti se proti nim vzbouřili v marném povstání a byli z velké části povražděni. Túrin jako osamělý bojovník tomu mohl sotva nějak zabránit, a tak nechtěně do své rodné země přinesl jen další zkázu.\n\nOmámená Nienor byla nalezena lesními lidmi v Brethilu. Neměla žádné vzpomínky a musela se všemu znovu naučit jako malé dítě. Chromý vůdce lesních lidí Brandir se však do ní zamiloval.\n\nPo nějaké době do Brethilu přišel i Túrin, stopující skřety s nargothrondskými zajatci. Zde se dozvěděl, že byli do jednoho pobiti, když se je lesní lidé pokoušeli osvobodit. Túrin proto neví, kam se obrátit, a tak požádá, aby mohl zůstat s lesními lidmi. Postupně se stane prakticky jejich vůdcem, protože na Brandira nikdo nedbá. Nienor se do něj zamiluje a navzdory Brandirovu neblahému tušení se stane Túrinovou ženou.\n\nGlaurung se po dlouhém odpočinku rozhodne Brethil zničit a vypraví se k němu. Túrin tuší, že vojenskou silou proti němu nic nezmůže, a tak vymyslí zoufalý plán - až bude Glaurung přelézat úzké údolí říčky Taeglin, pokusí se jej zdola probodnout. Na pomoc si vezme válečníka Dorlase a Hunthora, Brandirova příbuzného. Dorlas se chromému Brandirovi vysmíval, ale když pak měl s Túrinem zlézt nebezpečné údolí, dostal strach a uprchl. Když se drak plazil přes údolí, Túrina zachránil Hunthor před zřícením do hlubiny, ale vzápětí jej zabil padající balvan. Túrin pak draka bodl do břicha a smrtelně jej zranil. Dračí krev jej však popálila na ruce, takže upadl do bezvědomí.\n\nMezitím Nienor nedokázala vyčkat zpráv o výpravě a vydala se za Túrinem. K ní se přidali i další lesní lidé. Brandir je od toho zrazuje, ale když neuspěje, vydá se po stopě Nienor, kterou stále miluje. Samotná Nienor však prchá daleko vpředu, až dorazí k umírajícímu drakovi. Tam najde Túrina a domnívá se, že je mrtev. Glaurung se rozhodne spáchat poslední zlo a před smrtí Nienor vrátí její vzpomínky. Nienor tak zjistí, že je těhotná s vlastním bratrem, a vrhne se ze skal do vod Taeglinu.\n\nBrandir je svědkem této scény a náhodou v lese narazí na Dorlase. Když se dozví o jeho zbabělosti, tak jej zabije. Pak jde oznámit svému lidu, že drak i Túrin jsou mrtvi. Avšak Túrin se probudí, vrátí se, a když uslyší, že jej Brandir prohlásil za mrtvého, popadne jej vztek. Brandir mu navíc poví pravdu o Nienor. Túrin v tu chvíli uvěří, že Brandir je lhář a zavraždí jej. Pak lesní lid opustí a bloudí divočinou. Tam na něj narazí Mablung, který po něm i Nienor pátrá už od pádu Nargothrondu. Od něj se Túrin dozví, že Brandir říkal pravdu, a tak si uvědomí, že celý život páchal jen zlo. Proto se vrhne na meč Anglachel a skoná.\n\nTúrin získal na svých cestách mnoho různých přídomků, přezdívek, titulů apod. Z větší části se jednalo o důsledek toho, že na mnoha místech z různých důvodů tajil své pravé jméno. Jeho přezdívky jsou zde uvedeny v originálních jazycích (sindarština atd.) s překladem do češtiny. Jsou řazeny podle posloupnosti v příběhu. Mezi jeho přezdívky patří:\n\n"}
{"id": "414573", "url": "https://cs.wikipedia.org/wiki?curid=414573", "title": "Srpina", "text": "Srpina\n\nSrpina ( ) je říčka, která pramení na území okresu Chomutov, protéká okresem Most a u Chanova tvoří pravobřežní přítok řeky Bíliny. Srpina odvodňuje jižní, velmi suchou část mosteckého okresu. Délka Srpiny činí 28,2 km. Plocha povodí měří 190,6 km².\n\nSrpina pramení severně od Pesvic v nadmořské výšce cca 330 m. Nejprve směřuje východním až jihovýchodním směrem přes obec Strupčice do Hošnic, kde se do ní zprava vlévá Hošnický potok. Dále protéká obcí Malé Březno, za ním se zprava vlévá Sušanský potok, severně míjí obec Havraň, protéká osadou Nemilkov a obcí Lišnice, kde se před ní zleva vlévá Slatinský potok. Následují Polerady, pod nimiž se její tok postupně obrací na severovýchod. Zhruba 2 km pod touto obcí přijímá říčka zprava Počeradský potok a o několik desítek metrů níže do ní ústí rovněž zprava Bečovský potok. Tok Srpiny směřuje kolem bývalé osady Stránce, za nimi se zprava vlévá Zaječický potok a zleva bezejmenný přítok od Vtelna, pak přes osadu Sedlec, kde se zprava vlévá Korozlucký potok a o něco dál rovněž zprava Lužický potok. Pak Srpina pokračuje do Patokryj, přes Obrnice až do Chanova, kde se zprava vlévá do řeky Bíliny.\n\nPůvodní koryta mnoha toků na Mostecku byla z velké části zlikvidována důlní těžbou. Pro uvolnění a zabezpečení důlních polí i zakládaných výsypek bylo nutno toky přeložit a regulovat a zároveň vybudovat ochranné nádrže pro snížení povodňových průtoků. Těmto úpravám se nevyhnula ani Srpina. Přesto se v jejím dolním toku na korozluckém katastru dochovala niva, která významná výskytem společenstev mokřadního a vodního charakteru.\n\nZ živočichů na řece Srpině byly identifikovány např. nutrie říční, hryzec vodní, kachna divoká, potápka, volavka popelavá, čáp bílý, čáp černý, polák chocholačka, ledňáček říční. Z ryb zde žije kapr obecný, amur bílý, cejn velký, cejnek malý, hrouzek obecný, jelec jesen, jelec proudník, jelec tloušť, ježdík obecný, karas stříbřitý, ouklej obecná, perlín ostrobřichý, plotice obecná, podoustev říční, candát obecný, okoun říční, sumec velký, štika obecná a úhoř říční, z obojživelníků skokan zelený, skokan hnědý, ropucha obecná, rosnička zelená.\n\nPo této říčce je pojmenováno i jedno ze dvou sdružení obcí v jižní části mosteckého okresu \"Svazek obcí Srpina - okres Most\".\n\n"}
{"id": "414574", "url": "https://cs.wikipedia.org/wiki?curid=414574", "title": "Marie Brabantská", "text": "Marie Brabantská\n\nNositelkou jména Marie Brabantská byly:\n\n"}
{"id": "414576", "url": "https://cs.wikipedia.org/wiki?curid=414576", "title": "Canale 5", "text": "Canale 5\n\nCanale 5, italský televizní kanál patřící do skupiny Mediaset, je druhým nejsledovanějším kanálem Itálie. Canale 5 vysílá non stop v DVB-T po celé Itálii a přes satelit Hot Bird. Kanál je ale kódovaný a dostupný pouze přes službu TivuSat zdarma a přes platformu Sky Italia placeně. Program je zaměřen především na publikum v produktivním věku.\n\n\n\n\n\n"}
{"id": "414577", "url": "https://cs.wikipedia.org/wiki?curid=414577", "title": "Kaberle", "text": "Kaberle\n\nPříjmení Kaberle má více nositelů:\n\n"}
{"id": "414578", "url": "https://cs.wikipedia.org/wiki?curid=414578", "title": "Jarmila Bednaříková", "text": "Jarmila Bednaříková\n\nJarmila Bednaříková (* 17. září 1952 Kyjov) je česká historička zabývající se dějinami pozdní antiky a raného středověku.\n\nPůsobí jako docentka na Ústavu klasických studií Filosofické fakulty Masarykovy univerzity v Brně. Publikovala množství knih a odborných studií, ve kterých se zabývala např. problematikou stěhování národů, historií Hunů, germánskými státy a sociálními problémy pozdní Římské říše.\n\nJarmila Bednaříková vystudovala gymnázium v Kyjově a pak historii, archeologii a klasickou filologii na Filosofické fakultě Masarykovy univerzity, kde v současnosti přednáší o starověkých dějinách. Kromě toho přednáší také na Katedře environmentálních studií spolu s Luborem Kysučanem Etiku starověkých civilizací. Dne 1. dubna 2007 byla jmenována docentkou v oboru historie – obecné dějiny.\n\n\n"}
{"id": "414580", "url": "https://cs.wikipedia.org/wiki?curid=414580", "title": "František Kaberle (1951)", "text": "František Kaberle (1951)\n\nFrantišek Kaberle starší (* 6. srpna 1951 Kladno) je bývalý český hokejista, hrající na pozici obránce. Otec hokejistů Františka a Tomáše. Dlouholetý hráč SONP Kladno, se kterým se stal pětkrát mistrem republiky (1975, 1976, 1977, 1978 a 1980). V roce 2010 byl uveden do Síně slávy českého hokeje.\n\nS československou hokejovou reprezentací se zúčastnil MS 1975, MS 1976, KP 1976, MS 1977, MS 1978, MS 1979 a ZOH 1980.\n"}
{"id": "414581", "url": "https://cs.wikipedia.org/wiki?curid=414581", "title": "Labský důl", "text": "Labský důl\n\nLabský důl (německy \"Elbgrund\") je ledovcové údolí na horním toku řeky Labe u jejího pramene v Krkonoších.\n\nÚzemí Labského dolu se nachází v národním parku Krkonoše a vede od Labské boudy do Špindlerova Mlýna. První cestu Labským dolem vybudoval hrabě Harrach koncem 19. století. Délka dolu je přibližně 8 kilometrů a vede jím modrá turistická značka.\n\nDo Labského dolu padá kaskádovitý Pančavský a Labský vodopád, který se nachází v těsné blízkosti Labské boudy. V blízkosti dolu se nachází suťová jeskyně Krakonošova klenotnice.\n\n\n"}
{"id": "414585", "url": "https://cs.wikipedia.org/wiki?curid=414585", "title": "Kvareli", "text": "Kvareli\n\nKvareli (gruzínsky: ყვარელი) je gruzínské okresní město okresu Kvareli nacházející se v severovýchodní části provincie Kachetie. Rozprostírá se v Alazanském údolí, nedaleko úpatí Velkého Kavkazu. Jedná se o rodiště gruzínského spisovatele Ilji Čavčavadzeho, jehož opevněný dům je místním muzeem. V roce 2014 zde žilo 7739 obyvatel.\n\nMěsto se nachází v centru kachetské vinařské oblasti a pěstuje se zde Kindzmaraulské polosladké červené víno.\n\n"}
{"id": "414598", "url": "https://cs.wikipedia.org/wiki?curid=414598", "title": "Pacific Life Open 2008 – muži", "text": "Pacific Life Open 2008 – muži\n\nTenisový turnaj na okruhu ATP Pacific Life Open 2009 se konal ve dnech 10. - 23. března v Indian Wells ve Spojených státech amerických venku na dvorcích s tvrdým povrchem. Odměny činily 3,589,000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\nV závorce je kolo, ve kterém hráči vypadli.\n\n\n"}
{"id": "414599", "url": "https://cs.wikipedia.org/wiki?curid=414599", "title": "Pacific Life Open 2008 – ženy", "text": "Pacific Life Open 2008 – ženy\n\nTenisový turnaj na okruhu WTA Pacific Life Open 2008 se konal ve dnech 10. – 23. března v Indian Wells ve Spojených státech amerických venku na dvorcích s tvrdým povrchem. Odměny činily 2 100 000 USD.\n\nV závorce je kolo, ve kterém hráčka vypadla. Všechny nasazené hráčky měly v 1. kole volný los.\nV závorce je kolo, ve kterém hráčky vypadly.\n\n\n"}
{"id": "414612", "url": "https://cs.wikipedia.org/wiki?curid=414612", "title": "Přírodní park Bobrava", "text": "Přírodní park Bobrava\n\nPřírodní park Bobrava je obecně chráněné území na ploše asi 3100 ha, vyhlášené 1. ledna 1982 v okrese Brno-venkov asi 13 km jihozápadně od Brna.\n\nNa území parku se nachází také přírodní památka Střelický les a přírodní památka Střelická bažinka.\n\nPark leží asi 13 km západně od Brna na zalesněném území mezi obcemi Ořechov, Střelice, Omice, Popůvky Tetčice, Troubsko, Neslovice, Hlína, Silůvky, Prštice a Radostice, v okolí středního toku říčky Bobravy ve střední části Bobravské vrchoviny. Na území parku se nenachází žádné trvalé sídlo (pouze několik samot). Průměrná nadmořská výška je přibližně 400 m, přičemž nejvyšší body se nacházejí v jeho západní části nedaleko obcí Hlína (461 m) a Neslovice (452 m), nejnižší místo je dno údolí Bobravy u Anenského mlýna (250 m) ve východní části parku.\n\nNa území parku žijí všechny běžné druhy lesních savců, jako je např. liška obecná, jezevec lesní, kuna lesní atd., z drobných druhů např. rejsek malý, rejsec vodní nebo plšík lískový. Hnízdí zde asi 98 druhů ptáků – např. jestřáb lesní, včelojed lesní, čáp černý, krkavec velký, sluka lesní, datel černý, strakapoud prostřední, žluva hajní, lejsek bělokrký. Charakteristický pro tuto oblast je konipas horský. Z vodního ptactva v parku hnízdí např. potápka malá, chřástal vodní nebo chřástal kropenatý. Početné jsou také populace některých obojživelníků, zejména ropuchy obecné a skokana štíhlého, kteří se na jaře stahují do zdejších vod za účelem rozmnožování. Pozorovat je možné rovněž rosničku zelenou, čolka obecného, čolka velkého a vzácně i mloka skvrnitého (masív Bučína).\n\nPřes park prochází několik turistických a cyklistických stezek (okruh přírodním parkem Bobrava). Park je dobře přístupný díky husté železniční síti - železniční zastávky se nacházejí v obcích Střelice, Omice, Tetčice, Silůvky a Radostice. Do ostatních míst zajíždějí autobusy IDS JMK.\n\nV údolí řeky Bobravy se dochovaly fragmenty dřívějších vodních mlýnů (např. Radostický, Spálený, Anenský, Šafránkův). Na vrchu Bučín (444 m) lze nalézt nepatrné zbytky středověké tvrze připomínané již v roce 1349.\n\n\n"}
{"id": "414616", "url": "https://cs.wikipedia.org/wiki?curid=414616", "title": "Obvod obce s rozšířenou působností Rumburk", "text": "Obvod obce s rozšířenou působností Rumburk\n\nSprávní obvod obce s rozšířenou působností Rumburk je jedním ze správních obvodů Ústeckého kraje. Zahrnuje města Rumburk, Dolní Poustevna, Šluknov, Jiříkov, Krásná Lípa, Mikulášovice a Velký Šenov a dalších pět obcí. V tomto území jsou vyčleněny dva správní obvody obcí s pověřeným obecním úřadem: Rumburk a Šluknov.\nRozloha správního obvodu města Rumburk je 26 611 ha a žije v něm 33 926 obyvatel.\n\n\nNa území Šluknova se ještě nacházel zaniklý Fukov, který byl v 50. letech 20. století srovnán se zemí.\n"}
{"id": "414621", "url": "https://cs.wikipedia.org/wiki?curid=414621", "title": "Pjotr Nikolajevič Fedosejev", "text": "Pjotr Nikolajevič Fedosejev\n\nPjotr Nikolajevič Fedosejev ( ) (9./22. srpna 1908 – 18. října 1990) byl sovětský marxisticko-leninský filosof. Zabýval se především historickým materialismem, vědeckým komunismem, vědeckým ateismem a kritikou „buržoazní“ filosofie a sociologie.\n\nFedosejev byl od roku 1939 členem VKS(b). V letech 1941–55 pracoval v aparátu ÚV VKS(b) a byl hlavním redaktorem časopisů Bolševik ( ) a Stranický život (). V roce 1946 se stal členem-korespondentem AV SSSR, od roku 1960 řádným členem, od roku 1962 do 1988 byl (s přestávkou 1967 – 1971) jejím místopředsedou. V letech 1955–62 zastával funkci ředitele Filosofického ústavu AV SSSR. Od roku 1967 byl šest let ředitelem Institutu marxismu-leninismu při ÚV KSSS. V letech 1961 –1989 byl členem ÚV KSSS, v letech 1962 – 1989 poslancem Nejvyššího sovětu SSSR.\n\n"}
{"id": "414624", "url": "https://cs.wikipedia.org/wiki?curid=414624", "title": "Fotogravura", "text": "Fotogravura\n\nSlovo fotogravura může znamenat:\n"}
{"id": "414625", "url": "https://cs.wikipedia.org/wiki?curid=414625", "title": "Skříňový automobil", "text": "Skříňový automobil\n\nSkříňový automobil nebo také automobil se skříňovou nástavbou je nákladní automobil, který má montovanou samostatnou skříň na univerzálním podvozku. Skříň tvoří celek funkčně i vizuálně odděleny od kabiny pro řidiče. U evropských vozidel s trambusovou kabinou je kabina běžně sklopná vpřed pro přístup k motoru.\nMenšími příbuznými skříňových automobilů jsou dodávkové automobily, velkoprostorová kombi a pick-upy. U automobilů označovaných jako \"VAN (Ford Transit, LDV Convoy) je dostupná jak dodávková, tak skříňová verze. U dodávkové verze tvoří skříň i kabina pro posádku jediný celek. Tvar skříně plynule navazuje na kabinu. Skříňová verze využívá univerzální podvozek s kompaktní kabinou řidiče. Skříň pro náklad je konstruována jako samostatný celek.\nSkříň montovaná na univerzální podvozek má rovnou podlahu, do které nezasahují blatníky, pevnou, nesnímatelnou střechu a bočnice. Zadní čelo zabírají dvojkřídlé dveře, v Americe často roleta. Pokud ovšem není zadní čelo nebo jeho část nahrazeno zvedací plošinou. Bočnice jsou rovné, hladké, často ze sendvičových panelů. Uvnitř skříně, v podlaze, bočnicích i stropu je dostatek úchytů pro připevnění nákladu. V pravé bočnici mohou být další jednokřídlé dveře.\nKromě jednoduché skříně existuje řada odvozených provedení, konstruovaných podle specifických požadavků.\n\nSkříňová vozidla pro přepravu zboží včetně mrazírenských se běžně zhotovují i jako vlečná vozidla - přívěsy a návěsy.\n"}
{"id": "414626", "url": "https://cs.wikipedia.org/wiki?curid=414626", "title": "Mistrovství Evropy v orientačním běhu 1962", "text": "Mistrovství Evropy v orientačním běhu 1962\n\n1. Mistrovství Evropy v orientačním běhu proběhlo v Norsku s centrem ve městě Løten a termínu 22. srpna až 23. srpna 1962. Na tomto prvním oficiálním mistrovství se běžel závod v klasice a štafetách. V mužích startovalo 46 závodníků a v ženách 23 závodnic. Ve štafetách 7 mužských a 4 ženských štafet. Československo reprezentovali: Jindřich Novotný, Bohumil Zemánek, Věra Burýšková, Dagmar Čermáková.\n\n"}
{"id": "414632", "url": "https://cs.wikipedia.org/wiki?curid=414632", "title": "Mycetophagidae", "text": "Mycetophagidae\n\nMycetophagidae jsou čeleď brouků z nadčeledi Tenebrionoidea.\n\nBrouci této čeledi jsou velcí od 1 do 6 mm, oválného tvaru. Základní zbarvení je od černé po světle hnědou, většinou s pravidelnými žlutými znaky na krovkách.\n\n\n\nMycetophagidae na BioLib\n"}
{"id": "414633", "url": "https://cs.wikipedia.org/wiki?curid=414633", "title": "Hnědá rýže", "text": "Hnědá rýže\n\nHnědá rýže (: (玄米); : (糙米); : (현미); : ; : ) je rýže, u které je odstraněna pouze slupka. Po uvaření má mírně tuhou konzistenci a chutná po oříšcích. Je výtečným zdrojem nestravitelné vlákniny, vitamínů a stopových prvků.\n\nMěla by být spotřebována do šesti měsíců po otevření. V současnosti je dražší než bílá.\n\n"}
{"id": "414639", "url": "https://cs.wikipedia.org/wiki?curid=414639", "title": "Belohinidae", "text": "Belohinidae\n\nBelohinidae je čeleď brouků, jež jsou endemitní na jižním Madagaskaru. Byla pojmenována R. Paulianem v roce 1959. Zahrnuje jediný druh, polyfágního Belohina inexpectata. Je známo pouze šest jeho exemplářů.\n\n"}
{"id": "414647", "url": "https://cs.wikipedia.org/wiki?curid=414647", "title": "Flanderské hrabství", "text": "Flanderské hrabství\n\nFlanderské hrabství (nizozemsky \"Graafschap Vlaanderen\", francouzsky \"Comté de Flandre\") je historické hrabství Spojeného Nizozemí. V současné době je rozděleno mezi Belgii, Francii a Nizozemsko (Zeelandské Flandry). Jeho hlavním městem byly převážně Bruggy.\n\n"}
{"id": "414648", "url": "https://cs.wikipedia.org/wiki?curid=414648", "title": "Svídnice (potok)", "text": "Svídnice (potok)\n\nSvídnice (německy \"Schweinitz\") je potok v Krušných horách. Pramení v rašeliništi v severní části přírodní rezervace Černý rybník při jihozápadním úpatí vrchu Pestrý v nadmořské výšce zhruba 815 m. Prameniště se nachází na katastru obce Klíny v okrese Most v Ústeckém kraji zhruba 3 km severozápadně od Klínů. Svídnice tvoří levostranný přítok Flájského potoka a její délka je 17,6 km.\nOd pramene teče Svídnice jihozápadním směrem. Nejprve vtéká do Černého rybníka na území stejnojmenné rezervace. Po několika stech metrech opouští chráněné území a po zbytek své cesty vytváří přirozenou státní hranici s Německem. Pod vrchem Brandhübel (780 m) přibírá na české straně nejprve bezejmenný levostranný přítok a později Stříbrný potok. Poté protéká hraničním přechodem Mníšek/Deutscheinsiedel. Na saské straně se nachází osada Brüderwiese. Na cestě k dalšímu hraničnímu přechodu Nová Ves v Horách/Deutschneudorf se do Svídnice z obou stran hranice vlévají bezejmenné přítoky. V Nové Vsi v Horách, kde se potok stáčí severozápadním směrem, se do něj vlévá Pachenkovský potok. Dále míjí Horu Svaté Kateřiny, kde se do něj zleva vlévá Kateřinský potok a z jihu k Svídnici přiléhá obec Deutschkatharinenberg. V saské obci Oberlochmüle se do Svídnice zprava vlévá Wildbach. Posledním významným přítokem je pravostranný Seiffener Bach, který odvodňuje přírodní rezervaci Hirschberg-Seiffengrund. Svídnice se na katastru obce Brandov vlévá do Flájského potoka asi kilometr jihozápadně od zaniklé osady Zelený Důl. \n\nV Nové Vsi v Horách se na Svídnici nacházely Dolní mlýn a Horní mlýn. Mezi touto obcí a Horou Svaté Kateřiny stál Luční mlýn (\"Wiesenmühle\"). U hraničního přechodu mezi českou a německou Kateřinou se nacházela pila. U obce Oberlochmühle stál hamr na zpracování vytěžené mědi.\nNa české straně se na Svídnici nachází bývalá pila (něm. \"Mahlermühle\"), která v roce 1945 vyhořela. Místo se proto dnes nazývá U Spálené Pily. Další zaniklé stavby stály na dolním toku - \"Lohmühle\", \"Mertelsäge\" apod. Na soutoku Flájského potoka a Svídnice se nacházel tzv. Svídnický mlýn. Vlastní mlýn zanikl již v 19. století, ale jeho jméno se přeneslo na továrnu (hamr) postavenou na jeho místě. Patřila podnikateli F. A. Langemu, který ji získal v roce 1883. Byly zde válcovna, drátovna a další zařízení na zpracování mědi a jejích slitin. Podnik v roce 1934 koupila Zbrojovka Brno a zavedla zde výrobu nábojnic. Továrna zanikla po druhé světové válce a dnes zde stojí jen torzo jedné z budov.\nV Mníšku se nachází přečerpávací stanice, která může v suchém období ze Svídnice čerpat vodu do Vodní nádrže Janov.\n\nPodél potoka vedla zrušená železniční trať tzv. Svídnická údolní dráha v úseku Olbernhau-Grünthal-Brandov-Deutschneudorf. Výstavba trati byla zahájena v roce 1914, ovšem vinnou první světové války byla stavba dokončena až v letech 1926-1927.\nV roce 1966 byla na trati zrušena osobní doprava. Nákladní doprava trvala do roku 1969. V roce 1971 byly odstraněny všechny železné díly jako kolejnice a části viaduktů.\n\n\n"}
{"id": "414649", "url": "https://cs.wikipedia.org/wiki?curid=414649", "title": "Harvestor", "text": "Harvestor\n\nHarvestor je víceoperační stroj, který při těžbě dříví kácí, odvětvuje, rozřezává a ukládá strom v jednom cyklu. Jednotlivé výřezy zůstávají v porostu v neurovnaných, či urovnaných hráních. Celkový cyklus je plně mechanizovaný a automatizovaný. Harvestory se dělí do tří tříd podle výkonu, hmotnosti a dosahu výložníku jeřábu. V současné době se nejvíce prosazuje střední třída pro možnost jejího nasazení jak v probírkách, tak v mýtní těžbě.\n\n\n\n\n\n\n\nÚspora mzdových nákladů a s nimi spojených pracovních sil. V palubním počítači je registrovaná operátorem odvedená výkonnost (s ohledem k dřevině a vyráběným sortimentům), která usnadňuje kontrolu práce, její odměňování. Není nutné provádět měření objemu vyrobených sortimentů na odvozním místě.\n\nErgonomie a hygiena práce operátorů. Harvestorová technologie snižuje fyzickou náročnost práce a zvyšuje bezpečnost při nasazení v nepříznivých podmínkách (především klimatických). Pro tuto výhodu jsou stroje nasazovány i v kalamitních těžbách, ať již s předkacováním a odřezáváním stromů od pařezu (harvestor poté nahrazuje práci procesoru), nebo v celém kontinuálním výrobním procesu, včetně kácení resp. odřezávání.\n\nRychlá reakce na požadavky odběratele při sortimentaci. V palubním počítači jsou zadány parametry sortimentů a tím následné provádění automatického návrhu sortimentace zpracovávaného stromu. Tuto sortimentaci je možno provádět i mechanicky po rozhodnutí operátora. Software harvestoru umožňuje sortimentaci i na základě cenového \"matrixu\", tzn. upřednostňuje výrobu sortimentů nejvíce finančně ohodnocovaných na trhu. Zachování čistoty dřevní suroviny pro další zpracování v dřevozpracujícím průmyslu. Omezením škod na lesních dřevinách je při většině zásahů dodržena „ekologická“ čistota práce (poškození stojících stromů pod 5 %).\n\nPrvní generace těžebně dopravních systémů byla schopna zpracovávat pouze mýtní a nahodilé těžby většího rozsahu. Zde šlo především o rychlé nasazení na likvidaci imisemi poškozených porostů, při kterém se nehledělo kdy se práce provádí. Pracovalo se za jakýchkoliv půdních a klimatických podmínek pro dosažení maximální produktivity práce. Tyto stroje byly pro další zlepšení pojezdu z větší části vybaveny řetězy přes zadní \"boogie\" nápravu, které způsobovaly vznik ještě větších erozí, i když vykazovaly menší tlak na půdu. Právě z této doby přetrvává averze některých lesníků k těmto technologiím, protože stroje této generace vážily minimálně 22 tun, byly osazeny relativně úzkými pneumatikami, a při nevhodném nasazení značně poškozovaly jak porostní půdu, tak plochu vyvážecích linek.\n\nV polovině 70. let se začaly objevovat těžké jednooperační stroje. Byly nasazovány především k likvidaci porostů poškozených imisemi v západních Čechách a v menší míře na severní Moravě. K prvním patřily procesory Logma v počtu asi 10 kusů. Technologie byla založena na metodě surových kmenů. Kácelo se především motomanuálně, procesor na pasece stromy odvětvoval a svazkoval. Kmeny byly vyváženy traktorem LKT 75 nebo Kockums 822. Navazovaly mohutné manipulační sklady schopné pojmout a zpracovávat statisíce kubíků dříví ročně. Tato technologie byla zaměřena především na produktivitu práce. V roce 1978 nastupuje nová technologie. Byly dovezeny první harvestory zastoupené typy Volvo BM a ÖSA. Na vyvážecí soupravu Volvo BM 971, původně určenou k vyvážení dříví byla namontována nástavba a vznikl tak harvestor Volvo BM 900. Pracoval společně s vyvážecí soupravou Volvo BM 971.\n\nV roce 1978 k nám na trh vstoupila firma ÖSA s harvestorem ÖSA 705/270. Jeho základem už nebyl podvozek vyvážecí soupravy. Měl speciální podvozek ovládaný hydraulickými válci a díky němu mohl pracovat i ve svažitých terénech. Tento typ však neměl životnost jako Volvo. Pracoval společně s vyvážecí soupravou ÖSA 260. Novější generace strojů začala používat metodu celých stromů. Na vyvážecí soupravu ÖSA 260 se svěrným oplenem byl namontován hydraulický manipulátor s kácecí hlavicí. Strom byl pokácen a i s větvemi vložen do svěrného oplenu. Následně byl přiblížen na manipulační místo kde procesor Steyr KP 40 nebo méně často LKT a OVP 1 provedl odvětvení nebo případně i manipulaci.\n\nSamostatnou linií, dnes již překonanou byly na počátku 80.let jednoúčelové kácecí stroje ÖSA 670 a Kockums 880. Ty pouze kácely stromy, s tím, že stromy nepokládaly, ale vynášely z porostu a pokládaly na vyvážecí linku. Zajímavé na nich bylo (kromě velké produktivity), že byly schopny práce v porostech s přirozeným zmlazením, aniž by jej poškodily.\n\nDruhá generace TDS je určen pro mladé porosty do 40 let, na předmýtní těžbu, nahodilou těžbu a některé typy i na mýtní těžbu. Technologie je založena na pojezdu všech strojů po vyvážecích linkách, které jsou základní podmínkou pro jejich nasazení. Technické – konstrukční řešení těchto strojů se podstatně liší především jejich hmotností, která nepřekračuje 13 tun, dále nově řešeným pojezdovým ústrojím (více náprav, speciální pneumatiky) a novým řešením hydraulického manipulátoru a kácecí hlavice. Existuje již řada argumentů, které hovoří pro nasazení těchto nových strojů a technologií v našich podmínkách.\n\nV roce 1987 se ve světě objevily první jednoúchopové harvestory vyvinuté za účelem provádění výchovných zásahů v mladých a předmětních porostech. Druhá generace se vyznačuje tím, že pracovní orgán – kácecí hlavice je namontován na konci hydraulického manipulátoru. Stroj je schopen na jedno uchopení strom pokácet, odvětvit a rozmanipulovat na požadovanou délku. U nás se první objevily v roce 1988 harvestory ÖSA 250 Eva a FMG 0470. Technologii doplňovaly vyvážecí soupravy Norcar 490. Tyto stroje byly používány výhradně v probírkách.\n"}
{"id": "414651", "url": "https://cs.wikipedia.org/wiki?curid=414651", "title": "Vyvážecí traktor", "text": "Vyvážecí traktor\n\nVyvážecí traktor zajišťuje dopravu krátkých sortimentů dřeva (2 – 6 m, typických pro harvestorovou technologii) z porostu na odvozní místo. Hlavním pracovním nástrojem je zde hydraulický jeřáb s drapákem, který v porostu nakládá vyrobené sortimenty na ložnou plochu. Vyvážecí traktory mívají nejčastěji 8 kol na boogie nápravách umístěných na zlamovacím podvozku. Na rozdíl od vyvážecí soupravy, která je složena z univerzálního prostředku a vyvážecího přívěsu, se jedná o specializovaný stroj, který není možné rozpojit. Pro snížení zhutnění půdy jsou stejně jako u harvestorů používány široké nízkotlaké pneumatiky. Malé třídy vyvážecích traktorů mají 6 kol, nebo pásový podvozek (Terri). Zdvojené ovládací prvky v kabině umožňují bezpečnou jízdu vpřed i vzad.\n"}
{"id": "414653", "url": "https://cs.wikipedia.org/wiki?curid=414653", "title": "Italia 1", "text": "Italia 1\n\nItalia 1 (\"Italia Uno\") je italský televizní kanál patřící do skupiny Mediaset.\n\nItalia 1 vznikl v roce 1982 a vysílá i v DVB-T po celé Itálii a také přes satelit Hot Bird. Vysílání je ale kódované a dostupné pouze přes službu TivuSat.\n\nProgram je určen mladším divákům.\n\n\n\n\n\n\n\nVždy v letních měsících a to pravidelně od roku 1983 vysílá hudební festival Festivalbar. Jedná se o mega show která začíná zpravidla v polovině června a končí začátkem srpna a vysílá se živě každý týden. Festivalbar patří k největším letním hudebním akcím v Evropě.\n"}
{"id": "414655", "url": "https://cs.wikipedia.org/wiki?curid=414655", "title": "Soustava", "text": "Soustava\n\nSoustava je pojem, který označuje ucelený systém, který byl lidmi nebo přírodou sestaven z jednotlivých částí do smysluplného vyššího celku. \n\n\n\n\n\n\n\n\n\n"}
{"id": "414656", "url": "https://cs.wikipedia.org/wiki?curid=414656", "title": "ASK Ogre", "text": "ASK Ogre\n\nASK Ogre byl hokejový klub z Ogre. Klub byl založen roku 2002 a zanikl roku 2009. Jejich domovským stadionem byl Vidzemes ledus halle.\n\n"}
{"id": "414659", "url": "https://cs.wikipedia.org/wiki?curid=414659", "title": "Carpaccio", "text": "Carpaccio\n\nPojmem carpaccio [karpačo] se dá nazvat vše, co je nakrájeno na tenké plátky a podáváno za syrova v souvislé vrstvě a ochuceno nebo doplněno studenou omáčkou. Původním základem bylo hovězí maso a majonézová omáčka. Poté se začalo dělat carpaccio z tuňáka a lososa, později vegetariánské ze zeleniny či ovoce (pomeranče, melouny, kedlubna, okurka…) a místo majonézy se používá olivový olej či sladká omáčka. Dnes je však možné vidět suroviny i marinované, nakládané či krátce povařené. \n\nPokrm vznikl v roce 1950 v Benátkách, kde ho šéfkuchař a majitel zdejšího Harryho baru Giuseppe Cipriani poprvé naservíroval své zákaznici hraběnce Amalii Nani Mocenigo, která požadovala jídlo ze syrového masa, ale nechtěla tatarský biftek. Kuchař tedy nakrájel svíčkovou na tenké plátky a ty pokapal majonézovou omáčkou. Hraběnce chutnalo. Ostatní hosté si objednali totéž a brzy se stal pokrm tak populárním, že jej Cipriani musel zařadit na jídelní lístek. \n\nJméno jídlo dostalo podle malíře jménem Vittore Carpaccio, který se v Benátkách narodil a který zde měl v době zrodu pokrmu výstavu. Jeho oblíbené barvy (cihlově červená a béžově bílá) připomínaly i vyhlášenou pochoutku, takže se šéfkuchař rozhodl pojmenovat ji podle malíře.\n"}
{"id": "414663", "url": "https://cs.wikipedia.org/wiki?curid=414663", "title": "Panhelénské socialistické hnutí", "text": "Panhelénské socialistické hnutí\n\nPanhelénské socialistické hnutí ( \"Πανελλήνιο Σοσιαλιστικό Κίνημα\", \"Panellinio Sosialistikó Kínima\", zkráceně \"ΠΑ.ΣΟ.Κ\" respektive PASOK) je řecká politická strana levého středu. Byla založena roku 1974, sídlí v Aténách a z ideologií zastává sociální demokracii a sociální liberalismus.\n\nStrana je členem Strany evropských socialistů, Socialistické internacionály a Progresivní aliance. V Evropském parlamentu jí náleží 2 z 21 křesel řeckých poslanců.\n\nStrana byla založena 3. září 1974 v rámci obnovy demokracie po pádu vlády vojenské junty. Založil ji Andreas Papandreu, syn prominentního řeckého politika Georgiose Papandrea, který byl třikrát premiérem Řeckého království. Na rozdíl od svého otce však nebyl liberálem, ale socialistou. Původní motto znělo: \"Národní nezávislost, suverenita lidu, sociální emancipace a demokratizace\".\n\nV prvních volbách roku 1974 strana získala jen 666 tisíc hlasů (13,6%) a byla tak třetí nejsilnější stranou, ovšem bez vlivu. Avšak již v následujících volbách roku 1977 strana zdvojnásobila svou voličskou základnu. Získala 1,3 milionu hlasů (25,3%) a stala se tak druhou nejsilnější stranou a hlavní stranou opozice. Právě od roku 1977 se PASOK počítá mezi jednu ze dvou hlavních politických stran Řecka. Tato pozice ji vydržela do voleb roku 2012.\n\nRoku 1981 vytvořila první socialistickou vládu v historii Řecké republiky. Do voleb toho roku opět zdvojnásobila počet svých voličů a získala 2,7 milionu hlasů (48,1%) a sestavila samostatnou vládu se 172 mandáty. Tento zisk je největší v její historii. V následujících volbách strana sice ještě posílila co do počtu hlasů, ale ve výsledku ztratila 11 mandátů. V 80. letech tak mohla levice uplatnit svou politiku. Například zrovnoprávnila občanské sňatky s původně pouze povolenými církevními, také rehabilitovala levicový odboj z dob druhé světové války a povolila návrat politických uprchlíků z dob Řecké občanské války. Vláda strany PASOK také stála za omezením pravomocí prezidenta republiky z roku 1986. Dále zrušili represivní antikomunistické zákony, zvedli mzdy, upravili rodinné právo, aby posílili práva žen, a zrušili tradiční organizaci řeckého četnictva.\n\nKe konci 80. let však strana začala ztrácet, a to hlavně kvůli korupčním aférám. Ve volbách roku 1989 získala 2,5 milionu hlasů (39,1%), a tím 125 mandátů, čímž ztratila většinu. Středo-pravicová koalice však nevydržela a volby se musely téhož roku opakovat. PASOK si však polepšila jen o tři mandáty a účastnila se všenárodní koalice. Další volby se konaly již roku 1990 a strana ztratila dalších pět mandátů, čím se ocitla znovu v opozici.\n\nAvšak již volby roku 1993 přinesly změnu. Strana získala svých rekordních 3,2 milionu hlasů (46,9%) a se 170 mandáty opět sestavila jednobarevnou vládu. Roku 1996 bylo vedení strany nuceno volit nového předsedu, jelikož Andreas Papandreu byl kvůli vážným zdravotním problémům neschopen funkci dále vykonávat. Strana tak po dvacetidvou letech vyměnila svou hlavní tvář. Novým předsedou byl zvolen proevropský Costas Simitis, kandidát modernizačního křídla strany. Volby v letech 1996 a 2000 nepřinesly žádnou změnu a PASOK pokračoval v jednostranické vládě. Právě této vládě se podařilo získat svolení k pořádání Letních olympijských her roku 2004 v Aténách a přivést zemi do Eurozóny. Strana v této době však začala ztrácet vliv u svého voličstva v nižších a středních třídách. Důsledkem toho Simitis roku 2004 rezignoval.\n\nNovým, v pořadí třetím, předsedou byl zvolen Jorgos Papandreu, syn zakladatele strany. Ten však nedokázal se svou stranou vyhrát a ve volbách roků 2004 a 2007 byl jen druhý, čím vždy směroval do opozice. Přesto byl v roce 2007 Papandreu znovuzvolen předsedou strany. 31. ledna 2006 byl Jorgos Papandreu zvolen prezidentem Socialistické internacionály, světové organizace sdružující sociální demokraty, socialisty a příslušníky labouristických stran. Ve volbách 4. října 2009 vyhrál se ziskem 43,6 %. Avšak kvůli dluhové krizi byl nahrazen koaliční vládou Lukase Papadimose, ke které se PASOK jako nejsilnější strana v listopadu 2011 přidala, a tím si zajistila jedenáct ministerských křesel.\n\nJejí účast v nepopulární úsporné vládě ji však odehnala tradiční voliče. Novým předsedou strany byl zvolen Evangelos Venizelos. V květnových volbách roku 2012 strana získala pouze 831 tisíc hlasů (13,18%) a 41 mandátů. Byl to obrovský propad, ve volbách roku 2009 strana měla ještě tři miliony voličů. PASOK se tím stalo až třetí nejsilnější stranou. Nově ho předběhla \"Koalice radikální levice (SYRIZA)\". Z voleb však nevzešla žádná vláda. Při opakovaných volbách v červnu téhož roku si strana ještě pohoršila. Získala 755 tisíc hlasů (12,28%) a 33 mandátů. Potvrdila tak svou třetí pozici.\n\nV předčasných volbách v lednu 2015 získala 289 482 hlasů (4,7 %) a 13 mandátů, a tím byla nejmenší stranou zvolenou do Parlamentu. Poté, co vítězná Koalice radikální levice složila vládu s Nezávislými Řeky, odešla strana PASOK do opozice. Pro PASOK to byl rekordně nízký volební výsledek.\n\nV dalších předčasných volbách ze září 2015 se PASOK spojil do koalice se stranou Demokratická levice (DIMAR). Společně obdržely 6,28 % hlasů a 17 mandátů. Do voleb je vedla Fofi Gennimata.\n\nTradičními regiony, které podporují PASOK jsou Kréta, Západní Řecko a Egejské ostrovy, v současnosti také Západní Thrákie. Západní Řecko hlavně proto, že z tohoto regionu pochází rod Papandreu. Naopak slabou podporu mají v regionech Peloponés, Střední Makedonie a Západní Makedonie, které jsou baštami konzervativní \"Nové demokracie (ND)\".\n\n\n"}
{"id": "414671", "url": "https://cs.wikipedia.org/wiki?curid=414671", "title": "Alpské země", "text": "Alpské země\n\nAlpské země jsou evropské státy, na jejichž území leží pohoří Alpy. Patří mezi ně 5 až 7 evropských států. \n\nJedná se o především o skupinu pěti zemí, která patří do střední Evropy (spolu se zeměmi Visegrádské skupiny). Skupina je pojmenována podle pohoří Alpy, největšího pohoří v Evropě rozkládajícího se od Rakouska po Francii přes Slovinsko, Itálii, Švýcarsko, Lichtenštejnsko a částečně i Německo. Všechny tyto země na svém území zahrnují část Alp a jsou nazývány souslovím alpské země. Ačkoliv i Francie a Itálie mají pohoří, které jsou součásti Alp, nejsou vždy považovány za alpské země.\n\n"}
{"id": "414673", "url": "https://cs.wikipedia.org/wiki?curid=414673", "title": "Česká ragbyová extraliga", "text": "Česká ragbyová extraliga\n\nExtraliga ragby je nejvyšší ragbyová liga mužů v České republice. V současnosti ji hraje 6 družstev, proto je nazývána také TOP 6. Výkonnostně nižšími soutěžemi jsou Národní liga ragby, kterou hraje dalších 6 družstev, a následně I.liga ragby (rozdělená na Čechy a Moravu) a II. liga ragby (pouze Čechy).\n\n\n\n\n"}
{"id": "414675", "url": "https://cs.wikipedia.org/wiki?curid=414675", "title": "Lucretia Garfieldová", "text": "Lucretia Garfieldová\n\nLucretia Rudolphová Garfieldová (19. dubna 1832, Hiram, Ohio – 14. března 1918, Pasadena, Kalifornie) byla manželkou 20. prezidenta USA Jamese A. Garfielda a v roce 1881 vykonávala funkci první dámy USA.\n"}
{"id": "414676", "url": "https://cs.wikipedia.org/wiki?curid=414676", "title": "Genmaiča", "text": "Genmaiča\n\nJaponský zelený čaj Genmaiča (: , Genmaicha, \"čaj s hnědou rýží\") je čaj (\"Banča nebo Senča\") smíchaný s praženou hnědou rýží (\"genmai\") v poměru 1:1. Někdy bývá též nazývána „popcorn tea“, protože některá zrnka rýže při pražení praskají a připomínají tak popcorn. Tento čaj byl původně připravován chudými Japonci, protože rýže působila jako jistá „výplň“, která snižovala cenu čaje. Z tohoto důvodu byl znám jako „lidový čaj“. Dnes už ho pije každá společenská vrstva. Genmaiča se dříve také pila při nábožensky motivovaných půstech a pokud jednotlivá jídla dělila dlouhá doba. \n\nNálev má světle žlutou barvu. Chuť je jemná a lehce travnatá, doplněná oříškovými tóny a lehkou pražeností rýže. Genmaiča se obvykle louhuje při teplotě 80°C-85°C. Doporučená doba louhování je 3-5 minut v závislosti na požadované síle nálevu a výrobci. Někteří výrobci nicméně doporučují nelouhovat čaj déle než jednu minutu.\n\nGenmaiča se též prodává jako kombinace s čajem Matcha. V takovém případě se nazývá \"Matcha-iri genmaicha\" (抹茶入り玄米茶), doslova „Genmaiča s práškovým čajem“. \"Matcha-iri genmaicha\" má podobnou chuť jako běžná Genmaiča, ale nálev je silnější a jeho barva má spíše zelený nádech.\n"}
{"id": "414681", "url": "https://cs.wikipedia.org/wiki?curid=414681", "title": "Mary McElroyová", "text": "Mary McElroyová\n\nMary Arthurová McElroyová (5. července 1841, Greenwich, New York – 8. ledna 1917, Albany, New York) byla sestrou 21. prezidenta USA Chestera A. Arthura a v letech 1881 až 1885 vykonávala funkci první dámy USA, protože Chester A. Arthur byl od roku 1880 vdovec.\n"}
{"id": "414684", "url": "https://cs.wikipedia.org/wiki?curid=414684", "title": "Nová demokracie", "text": "Nová demokracie\n\nNová demokracie ( ) je hlavní středopravicovou politickou stranou Řecka. Po původním období úspěchů v 70. letech strávila Nová demokracie většinu 80. a 90. let 20. století v opozici. Roku 2004 vyhrála pod vedením Kostase Karamanlise, synovce zakladatele strany Konstantina Karamanlise, volby a do roku 2009 byla hlavní vládní stranou. V předčasných volbách 2009, které premiér Konstas Karamanlis vypsal, aby získal mandát pro řešení hospodářské krize, strana utržila nejhorší volební porážku od jejího založení.\n\nStrana je členem Evropské lidové strany, Mezinárodní demokratické unie a Centristické demokratické internacionály.\n\n\"Nová demokracie\" byla založena 4. října 1974. Jejím zakladatelem byl Konstantínos Karamanlís, první premiér Řecka po pádu vlády vojenské junty. Téhož roku tato nová strana vyhrála první svobodné parlamentní volby, kdy získala 2,6 milionu hlasů (54,37 %) a stala se tak většinovou vládní stranou. Hlavním důvodem byla osobnost oblíbeného předsedy. V červnu 1975 strana slavila další úspěch, když byl její kandidát Konstantinos Tsatsos zvolen prezidentem.\n\nSměrování strany mělo být pokrokově a moderně pravicové. Původní ideologie byla popsána jako „radikální liberalismus“.\n\nV parlamentních volbách roku 1977 oslabila se ziskem 2,1 milionu hlasů (41,84 %), přesto si udržela parlamentní většinu se 171 poslanci.\n\nRoku 1980 byl Karamanlís zvolen prezidentem Řecka a ve funkci předsedy strany ho nahradil Georgios Rallis, který však stranu přivedl k porážce v parlamentních volbách 1981, kdy strana získala 2 miliony hlasů (35,87 %). Volby vyhrála levicová strana Panhelénské socialistické hnutí a ND tak odešla do opozice. Téhož roku, ještě během vlády ND Řecko vstoupilo do Evropských společenství. Později byla strana kritizována, protože nevypsala referendum o otázce přistoupení. Prohra stála předsedu Rallise pozici, nahradil ho Evangelos Averoff.\n\nV roce 1985 byl do čela strany zvolen Konstantinos Mitsotakis. Ve stejném roce ve volbách strana posílila, když získala 2,59 milionu hlasů (40,84 %). Stále však byl v opozici. Změna nastala až při volbách roku 1989, kdy získala 2,8 milionu hlasů (44,28 %) a podílela se na koaliční vládě s \"Koalicí levicových a pokrokových stran\". Ve stejném roce se volby opakovaly a strana získala 3 miliony hlasů (46,19 %) a podílela se na půlroční vládě koalice všech parlamentních stran.\n\nVe volbách roku 1990 získala 3 miliony hlasů (46,89 %) a se 150 poslanci sestavili svou vládu. Téhož roku byl Konstantínos Karamanlís znovuzvolen prezidentem, člen strany tak po pěti letech znovu obsadil nejvyšší funkci. Avšak již ve volbách 1993 zaznamenali velkou ztrátu, kdy si pohoršili o 39 mandátů. Novým předsedou se stal Miltiadis Evert, ale ve volbách roku 1996 ztratil další tři mandáty a byl nahrazen. Nově zvoleným předsedou se stal Kostas Karamanlis, synovec zakladatele strany. V polovině devadesátých let 20. století byl do funkce prezidenta zvolen již třetí kandidát strany Konstantinos Stefanopulos.\n\nJeho osobnost přinesla straně nových čtyři sta tisíc hlasů. Volby roku 2000 však opět prohráli a stále byli v opozici. Změna nastala o čtyři roky později, kdy si strana polepšila o dalších čtyři sta tisíc hlasů. Ve volbách získala 3,3 milionu hlasů (45,36 %) a se 165 poslanci získali pohodlnou parlamentní většinu. Stejný úspěch zaznamenali i o tři roky později, kdy však ztratili třináct mandátů, většinu v Parlamentu si však zachovali.\n\nSituace kolem voleb roku 2009 zapříčinila hluboký propad strany. Získala pouze 2,2 milionu hlasů (33,48 %), nejméně ve své dosavadní historii. Ztratila 61 mandátů. Kostas Karamanlis kvůli prohře rezignoval na post předsedy strany. Nahradil ho Antonis Samaras.\n\nV listopadu 2011 se strana přidala ke koaliční vládě Lukase Papadimose. Během prvního období Řecké dluhové krize (2009-11) byla strana v opozici. Strana nepodporovala první záchranný balíček z května 2010, ani tři následující úsporné balíčky.\n\nLidová nespokojenost s Papadimosovou vládou úspor oslabila vliv tradičních řeckých stran. V květnových volbách roku 2012 strana získala své historické minimum hlasů, a to 1,19 milionu (18,85 %). Od minulých voleb ztratila milion voličů, přesto se stala nejsilnější stranou a získala bonusových padesát mandátů, kdy jich tedy měla celkem 108. Povolební situace vedla k patu a k opakování voleb v červnu téhož roku. Hlavním soupeřem se jí stala Koalice radikální levice. V opakovaných volbách strana posílila a získala 1,8 milionu hlasů (29,66 %), tím se stala nejsilnější stranou se 129 mandáty.\n\nV roce 2014 nedokázala, ani ve třech kolech volby, protlačit svého kandidáta na prezidenta Řecka – Stavrose Dimase – to vedlo k rozpuštění Parlamentu a k předčasným volbám v lednu 2015. V těchto volbách skončila Národní demokracie na druhém místě s 27,8 % hlasů (1,7 milionu hlasů), za vítěznou Koalicí radikální levice. Nová demokracie tím odešla do opozice. Antonis Samaras se stal lídrem řecké opozice. V červenci 2015 Samaras rezignoval na post předsedy a novým byl zvolen Vangelis Meimarakis. Ten vedl stranu do předčasných voleb v září 2015. Národní demokracie se umístila opět na druhém místě se ziskem 28,10 % hlasů a 75 mandáty.\n\nTradičními regiony se silnou podporou pro stranu jsou Peloponés, Střední Makedonie a Západní Makedonie. Naopak minimální podporu mají v regionech Kréta, Egejské ostrovy nebo Západní Řecko. Typickými voličskými skupinami jsou lidé z venkova a podnikatelská elita, avšak tyto tradičně politicky vymezené skupiny začínají mizet.\n\nSeznam straníků zastávajících významné řecké státní funkce. Uvedené roky značí dané funkční období.\n\n\n\n"}
{"id": "414686", "url": "https://cs.wikipedia.org/wiki?curid=414686", "title": "Termoregulace živočichů", "text": "Termoregulace živočichů\n\nExistují tři typy živočichů: endotermní, ektotermní a heterotermní živočichové. Toto rozdělení funguje na základě jejich schopnosti udržovat svoji tělesnou teplotu.\n\nDokáží si tělesnou teplotu udržet po určitou dobu \"spalováním\" potravy, a to bez ohledu na okolní podmínky. Mezi tyto fyziologicky pokročilé organismy řadíme dnes zejména savce (\"mammalia\", vyjma rypoše lysého) a ptáky (\"aves\"). Teplokrevní byli do určité míry zřejmě i druhohorní dinosauři a ptakoještěři.\n\nJejich tělesná teplota je závislá na teplotě okolí, tzn. teplota okolí = teplota těla. Aktivita těchto organismů roste se zvyšující se teplotou, avšak jen do určité míry. Typickými zástupci ektotermů jsou plazi (\"reptilia\").\n\nTyto organismy dokáží přečkat nepříznivé období ve stavu strnulosti – hibernace (křeček polní) nebo estivace (bodlín Telfairův).\n\nČlověk má stálou tělesnou teplotu (endotermie), která mírně kolísá během dne (dáno vnitřně - biorytmus) mezi 36° - 37 °C.\n\nTeplo je produkováno několika způsoby: chemicky, jako vedlejší produkt metabolismu (hl. svaly a játra), nebo při zvýšených nárocích se uplatňuje tzv. třesová a netřesová termogeneze. Netřesová termogeneze – štěpení tukovitých látek v oblasti hnědého tuku. Třesová termogeneze – třes příčně pruhované svaloviny v oblasti krku a zad.\n\nLidské tělo vydává teplo několika způsoby – sáláním ve formě infračervených paprsků, vedením (ve vodě rychlejší), prouděním a pocením. Přibližný vyzářený výkon lidského těla je pro zjednodušení udáván jako ekvivalent 100 W žárovky.\n\nŘízení stálé tělesné teploty je pro organismus velice důležité, aby nedošlo k podchlazování nebo naopak k přehřívání a uplatňují se dva typy řízení - nervové a hormonální.\n\nNervové řízení: Zajišťuje rychlé reakce na změnu okolní teploty – reguluje průsvit kožních cév, pocení a třes kosterního svalstva.\nHormonální řízení: Hormonální řízení se uplatňuje pod vlivem hormonů štítné žlázy a dřeně nadledvin - dlouhodobá adaptace na chlad.\n\nPODCHLAZENÍ: Pokles teploty vnitřních orgánů (tzv. jádra), pod 26 °C nastává srdeční zástava. V důsledku lokálního poklesu teploty dochází k omrzlinám.\n\nPŘEHŘÁTÍ: (úžeh):Tento stav nastává, je-li organismu znemožněno pocení. Tento stav může být i životaohrožující, stoupne-li teplota jádra nad 42 °C. Tento stav zapříčiňuje nevratné poškození mozku. pozn.: Horečka je stav, kdy tělesná teplota vystoupí nad 38 °C v důsledku přehřátí nebo toxinů při infekcích.\n\n"}
{"id": "414688", "url": "https://cs.wikipedia.org/wiki?curid=414688", "title": "Satsvarupa dasa Goswami", "text": "Satsvarupa dasa Goswami\n\nSatsvarupa dasa Goswami (* 6. prosince 1939, New York, USA) (\"satsvarūpa dāsa gosvāmī\": सत्स्वरूप दास गोस्वामी}) je americký žák A. C. Bhaktivédánty Svámího Prabhupády, zakladatele Mezinárodní společnosti pro vědomí Kršny (angl. zkratka ISKCON; známější pod názvem Haré Krišna).\n\nNarodil se v New Yorku jako Stephen Guarino a v roce 1966 vstoupil do ISKCONu. Napsal mnoho knih o svém guru.\n\n"}
{"id": "414689", "url": "https://cs.wikipedia.org/wiki?curid=414689", "title": "Jeroným Janíček", "text": "Jeroným Janíček\n\nJeroným Janíček (* 1975, Praha) je český publicista a moderátor pražského Radia 1, kde od roku 1998 připravuje pravidelný diskusní pořad Zátiší.\n\nAčkoli se jedná veskrze o profilový pořad, v jeho patnáctileté historii měl zatím největší ohlas kontroverzní rozhovor s tehdejším předsedou vlády Jiřím Paroubkem o policejním zásahu vedeným proti návštěvníkům CzechTeku v roce 2005. Janíček pracoval též jako hlasatel Českého rozhlasu, Rádia Nová Alfa a Rádia Classic FM. V letech 1998-2000 vytvářel každý týden dvouhodinový experimentální diskusní pořad \"Mezi psem a vlkem\", a to v dnes již zaniklém Rádiu Limonádový Joe. V rozmezí let 1995-2000 zrealizoval několik večerů beatnické poezie, ale také ojedinělý Literární večer Radia 1 v pražském klubu Roxy. Podílel se na vydání almanachu české poezie a prózy pod názvem \"Jedním uchem dovnitř - literární tucet Radia 1 a revue Labyrint\" (1997). Společně s moderátorem Radia 1 a bubeníkem skupiny Decline Jerry Žákem vydal nahrávku vlastní undergroundové poezie \"Prase a já\" (1998).\n\nNapsal knihy \"Černá záchranka\" (2002), \"Přerušený rozhovor s Václavem Klausem\" (2004), dále knižní rozhovor s předním českým popularizátorem psychiatrie Cyrilem Höschlem, nazvaným \"Kde bydlí lidské duše\" (2005) a publikaci \"Když úzkost bolí\" (2008). Za knihu o úzkostných poruchách obdržel v roce 2009 Literární cenu České neuropsychofarmakologické společnosti. V roce 1999 vytvořil pro Českou televizi námět k 11dílnému dokumentárnímu cyklu \"Bílé vrány\", zachycujícím mediálně málo známé osobnosti české vědy.\n\nPublikoval rozsáhlé texty o úzkostných poruchách v Revue pro psychoterapii Konfrontace. Zabývá se také editorskou činností. V roce 2006 připravil ve spolupráci s nakladatelstvím Labyrint knihu o historii žižkovského Paláce Akropolis, jejíž těžiště tvoří rozhovory se zakladateli této významné nezávislé hudební scény (režisér T. Vorel, výtvarník F. Skála, producent L. Schmidtmajer a další). Na knihu rozhovorů o Akropoli navázal v květnu 2009 vydáním rozsáhlé monografie mapující život tohoto významného evropského centra nezávislé kultury. V současnosti pracuje jako expertní analytik v oblasti médií. Je členem Obce spisovatelů ČR.\n\nAktivně vystupuje proti všem formám rasismu a především proti projevům antisemitismu. Je signatářem Ligy proti antisemitismu.\n\n \n"}
{"id": "414691", "url": "https://cs.wikipedia.org/wiki?curid=414691", "title": "Preiss", "text": "Preiss\n\nPříjmení Preiss nosí více různých osobností:\n\n\n"}
{"id": "414692", "url": "https://cs.wikipedia.org/wiki?curid=414692", "title": "Filiki Eteria", "text": "Filiki Eteria\n\nFiliki Eteria (řecky: Φιλική Εταιρεία nebo Εταιρεία των Φιλικών, což znamená Přátelské sdružení) byla tajnou organizací pracují počátkem 19. století na svržení osmanské správy v Řecku a vytvoření samostatného řeckého státu. Členy tohoto sdružení byli hlavně mladí fanariotští Řekové z Ruska a lidoví náčelníci z tehdejšího Řecka. Jedním z vůdců organizace byl i Alexandros Ypsilantis.\n\nSnaha \"Filiki Eterie\" byla korunována úspěchem — roku 1821 povstalo řecké obyvatelstvo proti osmanské nadvládě a o deset let později byl velmocemi uznán samostatný řecký stát jakožto nové Řecké království.\n"}
{"id": "414696", "url": "https://cs.wikipedia.org/wiki?curid=414696", "title": "Würm", "text": "Würm\n\nWürm je poslední, nejmladší pleistocénní glaciál v alpském dělení zalednění. Roku 1882 jej definoval Albrecht Penck a pojmenoval podle bavorské řeky. Odpovídající období ve Střední a Severní Evropě se nazývá viselské (). Würm začal asi před 110 tisíci roky a skončil asi 10 tisíc let před naším letopočtem. Würmské podnebí bylo velmi studené, průměrná roční teplota v alpském předhůří byla asi −3 °C (dnes +7 °C) a kontinentální ledovec zasahoval v Evropě do severního Německa a Polska.\n\nOd nejnovějšího po nejstarší; názvy jsou podle nalezišť, často se v každé zemi používají jiné alternativy:\n\n\n\n\nBěhem glaciálu würm docházelo k dalším výkyvům, kdy bylo klima studenější (stadiál) a kdy naopak teplejší (interstadiál). Würmské stadiály označujeme jako würm 1, würm 2 a würm 3, interstadiály jako würm 1-2 a würm 2-3.\n\n"}
{"id": "414699", "url": "https://cs.wikipedia.org/wiki?curid=414699", "title": "Interstadiál", "text": "Interstadiál\n\nInterstadiál je částečně teplejší období v glaciálu. Mezi dvěma interstadiály starším a mladším probíhalo období studeného podnebí, stadiál. Interstadiál měl výrazně vyšší průměrnou teplotu než stadiál, ale v porovnaní s dneškem se vyznačoval nižšími teplotami. Průměrná teplota v období čtvrtohorního zalednění se v oblastech Evropy v době interstadiálu pohybovala kolem 2 - 3 °C.\n"}
{"id": "414705", "url": "https://cs.wikipedia.org/wiki?curid=414705", "title": "Provaziště", "text": "Provaziště\n\nProvaziště je specializovaný prostor nacházející se v divadle nad jevištěm. Na provazech či na lanech zde bývají zavěšeny divadelní dekorace, které bývají dolů na jeviště spouštěny pomocí mechanických zařízení tzv. divadelních tahů.\n\nKromě kulis se v provazišti (t.j. v prostoru nad divadelním jevištěm) obvykle nacházejí další technické systémy jako jsou osvětlovací lávky nesoucí různé reflektory a další svítidla, dále prvky nutné pro ozvučení jeviště, mechanismy zajišťující spouštění či rozevírání a zavírání divadelní i železné opony, bezpečností protipožární systémy a další speciální technické systémy.\n\nV některých představeních může být provaziště užíváno i jako prostor, kudy nějaký herec (někteří herci) vstupuje na jeviště (jakoby se snáší shůry) apod.\n\n\n"}
{"id": "414706", "url": "https://cs.wikipedia.org/wiki?curid=414706", "title": "Alfa Romeo Alfetta", "text": "Alfa Romeo Alfetta\n\nAlfa Romeo Alfetta byl automobil střední třídy, který v letech 1972 až 1987 vyráběla italská automobilka Alfa Romeo. Nahradil jí model 75\n\nAutomobil poháněl řadový motor. Vůz měl pohon zadních kol. Vůz se vyráběl jako čtyřdveřový sedan nebo dvoudveřové kupé s označením Alfetta GTV. Bylo vyrobeno více než jeden milion vozů.\n\n\n"}
{"id": "414710", "url": "https://cs.wikipedia.org/wiki?curid=414710", "title": "Lávka (rozcestník)", "text": "Lávka (rozcestník)\n\nLávka může být :\n\n\n\n"}
{"id": "414711", "url": "https://cs.wikipedia.org/wiki?curid=414711", "title": "Opona", "text": "Opona\n\nOpona může být:\n\n"}
{"id": "414712", "url": "https://cs.wikipedia.org/wiki?curid=414712", "title": "SM-liiga 2003/2004", "text": "SM-liiga 2003/2004\n\nSezóna 2003/2004 byla 29. sezonou Finské ligy ledního hokeje. Mistrem se stal tým Kärpät Oulu.\n\n\n\n\n\n\nTitul z České republiky získali: Petr Tenkrát, Vladimír Machulda, Martin Štěpánek\n"}
{"id": "414716", "url": "https://cs.wikipedia.org/wiki?curid=414716", "title": "SM-liiga 2004/2005", "text": "SM-liiga 2004/2005\n\nSezóna 2004/2005 byla 30. sezonou Finské ligy ledního hokeje. Mistrem se stal tým Kärpät Oulu.\n\n\n\n\n\nTitul z České republiky získali: Petr Tenkrát, Viktor Ujčík\n"}
{"id": "414717", "url": "https://cs.wikipedia.org/wiki?curid=414717", "title": "Arcen a Velden", "text": "Arcen a Velden\n\nArcen a Velden (lim. \"Árse en Velde\") byl správní obvod v nizozemském Limburgu. Správní obvod má 8.681 obyvatel (listopad 2009, zdroj: CBS, nizozemský Centrální úřad pro statistiku) a má povrch 42,03 km² (z toho 1,07 km² vodní plochy). Od roku 2010 patří Arcen ke správnímu obvodu Venlo.\n\n\n\n\nSprávní obvod Arcen en Velden náležel k bývalému vévodství Gerle, které se nacházelo na hraničním území Nizozemska a Německa. Během války o španělské dědictví (1701-1714) byla oblast obsazena pruskými jednotkami a téměř celé století (do roku 1814) byla tato oblast německá.\n\n\nArcen a Velden sousedí se správními obvody Bergen na severo-západě, s\nHorst aan de Maas na západě, s německým Straelen na východě, a na jihu s Venlo\n\n\n"}
{"id": "414729", "url": "https://cs.wikipedia.org/wiki?curid=414729", "title": "SM-liiga 2005/2006", "text": "SM-liiga 2005/2006\n\nSezóna 2005/2006 byla 31. sezonou Finské ligy ledního hokeje. Mistrem se stal tým Hämeenlinnan Pallokerho.\n\n\n\n\n\n"}
{"id": "414733", "url": "https://cs.wikipedia.org/wiki?curid=414733", "title": "Ruční obloukové svařování", "text": "Ruční obloukové svařování\n\nRuční obloukové svařování (MMA) lze charakterizovat jako metodu svařování elektrickým obloukem s kovovými odtavujícími se elektrodami, které jsou obaleny tavidlem. Pro hoření elektrického oblouku se využívá jak stejnosměrný tak střídavý elektrický proud v závislosti na použitých elektrodách a svařovaném materiálu. Obal – tavidlo – má funkci metalurgickou, funkci plynotvornou a ionizační. \n\nPřestože ruční obloukové svařování je nejstarší metoda svařování elektrickým obloukem, je díky své univerzálnosti a možnosti svařování ve všech polohách stále hojně využívaná. Protože náklady na pořízení svařovacího příslušenství mohou být velmi nízké, je snadno dostupná široké veřejnosti. Pro zajištění vysoké kvality svarů provedených metodou ručního obloukového svařování je nutností velmi dobrá zručnost svářeče. V porovnání s poloautomatickými nebo automatickými metodami svařování je výkon odtavení nízký.\n\nZáklady ke svařování elektrickým obloukem byly položeny objevem elektrického oblouku jako takového na počátku 19. století Humphrey Davyem.\nVyužití elektrického oblouku jako zdroje tepla pro svařování však poprvé použil až Francouz Auguste De Meritens v roce 1881. De Meritens svařil olověné desky akumulátorů hořením elektrického oblouku mezi svařovanými deskami a uhlíkovými elektrodami. Nikolaj Benardos a Stanislas Olszewski – De Meritensovi studenti – využili tuto metodu pro svařování i ocelových částí. Úspěšnost jejich modifikace dokládají patentové přihlášky v Evropě a USA od roku 1885. \n\nPoužitím uhlíkové elektrody při svařování vznikala atmosféra CO, která chránila roztavený svarový kov před nepříznivým vlivem okolního vzduchu. Na druhou stranu uhlíková elektroda způsobovala nauhličení svarového kovu a tedy i jeho zkřehnutí.\n\nRus Nikolaj Slavjanov v roce 1888 vyměnil uhlíkovou elektrodu za kovovou, která se při svařování odtavovala, spojil tak funkci elektrody a přídavného materiálu. Svůj vynález si nechal patentovat pod názvem \"elektrické odlévání kovů\".\n\nNa základě znalosti nepříznivých efektů okolní atmosféry na roztavený svarový kov, přišel v USA v roce 1889 Charles L. Coffin s aplikací tavidla, které umožňovalo svařování v neoxidujícím médiu. O rok později si nechal patentovat metodu svařování velmi podobnou té, kterou navrhl Slavjanov o dva roky dříve.\n\nZvyšující se průmyslová výroba na počátku 20. století, vyžadovala nejen zvyšování kvantity ale i kvality svařovaných konstrukcí. Do té doby používané holé elektrody produkovaly svary o nízké tažnosti, která zapříčiňovala jejich praskání. Na odstranění těchto problémů pracovalo několik skupin. První, Oscar Kjellberg – zakladatel švédské firmy \"ESAB\" – v roce 1907 opatřil kovovou odtavující se elektrodu obalem z uhličitanů a křemičitanů (Německý říšský patent č. 231733 a US patent v roce 1910), tzv. obalovaná elektroda. Druhý, Arthur Percy Strohmenger experimentoval ve Velké Británii v letech 1909 až 1912 s tlustými obaly kovových elektrod, používal širokou škálu materiálů od azbestové tkaniny až po jíl a vápenec. Výsledek své práce si nechal patentovat v USA až v roce 1928. Jeho elektrodami bylo možné provádět svary o vysoké jakosti a s vysokou mírou čistoty svarové kovu. Zpočátku byly obalované elektrody velmi drahé. Jejich vysoká cena byla způsobena nákladným technologicko-výrobním postupem. Až změna technologie výroby kovového jádra tažením a zároveň průtlačného lisování použitého při výrobě jejího obalu, zlevnilo výrobu a zvýšilo dostupnost obalovaných elektrod pro běžné svářecí práce.\n\nJako u všech metod obloukového svařování se dociluje roztavení základního a přídavného materiálu hořením elektrického oblouku právě mezi základním materiálem resp. svarovou lázní a tavící se kovovou obalenou elektrodou. Během hoření oblouku se elektrody odtavují, kov se ukládá do svarové lázně a tím dochází k vytvoření svarového spoje. \n\nZ obalu se tvoří během svařovacího procesu struska, která vyplave na povrch svarové lázně na němž také ztuhne. Strusku je nutné velmi dobře odstranit, zvláště pokud bude kladena další vrstva svarových housenek. Při neodstranění nebo nedokonalé odstranění strusky dojde k zalití strusky následujícími vrstvami svarového kovu. Tím se vytvoří nepřípustné vady ve svarovém kovu, tzv. vměstky.\n\nSvařovací zdroje se používají vždy se strmou statickou charakteristikou, ale lze použít zdroje pro stejnosměrný proud, pulsní proud i střídavý proud.\n\nRuční obloukové svařování se používá ve všech polohách, při rozsahu elektrického proudu od 10 do 2 000 A. Velikost svařovacího elektrického proudu závisí na typu obalu a průměru elektrody, běžně se používá empirických vztahů. \n\nSvařovací napětí lze určit podle vztahu formula_1.\n\nProtože svarová lázeň je chráněna plyny vznikajícími při rozkladu tavidla a není tak nutná dodatečná plynová ochrana, je tento způsob vhodný i při svařování na stavbě či za nepříznivějších povětrnostních podmínek, s výhodou se používá např. při svařování betonářské výztuže.\n\nJako přídavný materiál pro ruční svařování obloukem se používají tzv. obalené elektrody, které se skládají z kovového jádra a tavidla obaleného okolo jádra. Složení obalu určuje vlastnosti svarového kovu, musí vyhovovat daným základním materiálům a použitému svařovacímu proudu.\n\nPlynotvorná funkce obalu zajišťuje tvorbu ochranné atmosféry z kouře a plynů vznikajících při hoření elektrického oblouku a spalování tavidla. Ochranná atmosféra brání přístupu vzdušného kyslíku a dusíku do svarové lázně a tím zajišťuje požadované plastické vlastnosti svarového kovu. \n\nRozkladem solí alkalických kovů v obalu dochází k lepšímu zapalování a hoření elektrického oblouku, tzv. ionizační funkce.\nMetalurgická funkce obalu způsobuje rafinaci svarového kovu a dodává prvky propalované ve svařovaných materiálech. U svařování ocelí dochází typicky k propalování molybdenu, titanu, křemíku a chrómu a dalších prvků, které musí být dolegovány buď v jádře elektrody nebo jeho obalu. Ze svarového kovu se rafinují metalurgicky nevhodné prvky zejména fosfor a síra a svarová lázeň se desoxiduje. Pro rafinaci síry se využívá například mangan, ke kterému má síra větší afinitu než k železu.\n\nElektrody se vyrábějí buď máčením, usušením a obroušením nebo častější technologií lisováním a vysušením. Průměry elektrod bývají nejčastěji od 1,6 do 8,0 mm a jejich běžné délky v intervalu od 150 do 450 mm, pro zvláštní použití délky až 1000 mm.\n\nJednou z největších nevýhod obalovaných elektrod je jejich náchylnost k navlhání, které významně snižují kvalitu svaru, zejména plastických vlastností. Zvýšenou vlhkostí obalů se z nich dostává do svaru vodík, který způsobuje tzv. praskání za studena. Proto je velmi nutné skladovat obalované elektrody v suchu a před přímým použitím je nutné je přesušit a uchovávat ve speciálních nádobách (termoskách) za zvýšené teploty. Pravidla pro přesušování elektrod většinou doporučují výrobci elektrod. Účelem těchto procesů je omezit množství difundovaného vodíku ve svarovém kovu. Pro dosažení nejlepších plastických vlastností je maximální doporučeným množstvím difundovaného vodíku 5 ml na 100 g svarového kovu.\n\nPřesné složení obalů elektrod je předmětem chráněných receptur výrobců. Dále uvedená složení jsou čistě informativní.\n\nBazický obal obsahuje cca 45 % fluoritu, 40 % vápence, 10 % oxidu křemičitého, 5 % feromanganu, rutilu, vodního skla a další. \nElektrody s bazickým obalem vyžadují stejnosměrný proud a nepřímé zapojení elektrody, tj. elektroda je připojena k anodě (+). Výjimku tvoří obaly na bázi zirkonu, které lze použít i při střídavém proudu.\nBazické elektrody jsou vhodné pro svařování ve všech polohách. Velmi dobře se uplatňují při požadavku vyšší plasticity svarového spoje, tj. nízkého obsahu difúzního vodíku, nižšího vneseného tepla, atd. Velmi často se používají při opravách svarů provedených metodami svařování v ochranných atmosférách tavící se elektrodou.\n\nRutilový obal obsahuje až 90 % titanových rud, buď rutil nebo Ilmenit a dále vápenec, oxid křemičitý, feromangan, a další. \nElektrody s rutilovým obalem se používají pro střídavý proud nebo stejnosměrný proud a přímé zapojení elektrody, tj. elektroda je připojena ke katodě (-). \nVelmi dobře se zapaluje elektrický oblouk, strusku lze velmi snadno odstranit. Protože závar je velmi malý nedoporučuje se používat tyto elektrody pro svařování tlustých plechů. Dosažené plastické vlastnosti jsou horší než u bazických elektrod. Rutilové elektrody způsobují menší rozstřik.\n\nKyselý obal obsahuje cca 50 % magnetitu, 20 % oxidu křemičitého, 20 % feromanganu, 10 % vápence, rutilu, vodního skla a další. \nElektrody s kyselým obalem jsou vhodné pro střídavý proud nebo stejnosměrný proud a přímé zapojení elektrody, tj. elektroda je připojena ke katodě (-). \nKyselé elektrody se přednostně používají pro polohy PA nebo PB, umožňují hluboký závar a disponují vysokým výkonem. Svary jsou náchylnější ke vzniku tzv. krystalizačních trhlin z důvodu nedokonalé rafinace síry a fosforu. Svarový kov má nižší pevnost ale vyšší houževnatost.\n\n\n\n\n"}
{"id": "414741", "url": "https://cs.wikipedia.org/wiki?curid=414741", "title": "SM-liiga 2006/2007", "text": "SM-liiga 2006/2007\n\nSezóna 2006/2007 byla 32. sezonou Finské ligy ledního hokeje. Mistrem se stal tým Kärpät Oulu.\n\n\n\n\n\nTitul z České republiky získali: Michal Broš, Viktor Ujčík\n"}
{"id": "414750", "url": "https://cs.wikipedia.org/wiki?curid=414750", "title": "Jan Máchal", "text": "Jan Máchal\n\nJan Máchal (9. února 1864, Třebíč – 15. října 1924, Třebíč) byl český pedagog, činovník Sokola.\n\nJan Máchal nabyl vzdělání na třebíčském gymnáziu. Jako středoškolský profesor se stal po převratu 29. října 1918 předsedou národního výboru pro politický okres třebíčský. Později působil jako školský inspektor tělesné výchovy.\n\nČlenem Sokola se stal roku 1883, kdy se Sokol v Třebíči ustavil na třetí pokus (tělocvičné sdružení 1863, tělocvičný spolek sokolský 1873). Jan Máchal náležel k hlavním organizátorům sokolského života Třebíče i celého Třebíčska: stál u zrodu sokolských jednot v Moravských Budějovicích a Velkém Meziříčí (1889), v Jaroměřicích nad Rokytnou, Jemnici, Jihlavě, Dačicích, Náměšti nad Oslavou (1892) a jinde. Jako první místonáčelník se podílel na organizaci celostátního sokolského hnutí. Svou pedagogickou dráhu dovršil jako docent tělesné výchovy na Masarykově univerzitě. Skonal náhle na mozkovou mrtvici. Jeho pohřeb se stal slavnou smuteční slavností nejen Třebíče a jihozápadní Moravy, ale i smuteční slavností celého sokolstva.\n\nPo Janu Máchalovi nesou jméno ulice některých měst (Brno, Třebíč) a brněnská \"župa Jana Máchala\" (od roku 1925).\n\n"}
{"id": "414751", "url": "https://cs.wikipedia.org/wiki?curid=414751", "title": "Pás karet", "text": "Pás karet\n\nRibbon (také známý pod názvem \"pás karet\") je Microsoftem patentovaný ovládací prvek uživatelského rozhraní jeho operačního systému Windows. Má podobu řady přepínacích kartiček s oušky, přičemž každá kartička v sobě sdružuje skupinu ikonek vzájemně souvisejících, příbuzných funkcí – např. \"formátování\", \"tabulky\", \"úpravy\", \"zobrazit\" apod. Tyto kartičky se zpravidla rozprostírají horizontálně v horní části okna příslušné aplikace.\n\n\"Pás karet\" se objevuje v novějších verzích programů vyvíjených firmou Microsoft, zejména v kancelářském balíku Microsoft Office. Podle některých tento prvek zbytečně zabírá místo, obvláště na širokoúhlých obrazovkách. \"Ribbon\" byl poprvé uveden v Office 2007 a po jeho příznivém přijetí byl přidán i do dalších aplikací od Microsoftu – ve Windows 7 jsou tak ribbonem vybaveny už i WordPad, Malování či Windows Live Movie Maker. V operačním systému Windows 8 se tento prvek nepřestává používat a je jím vybaven i Průzkumník Windows. V Office 2019 bude ribbon v základu jednořádkový.\n\nJsou rozpory ohledně toho, zda si společnost Microsoft může nárokovat patent na daný grafický prvek. Někteří totiž poukazují na to, že ovládací prvky velice podobného charakteru se vyskytovaly již dříve v softwarových produktech Borland Delphi, Macromedia Dreamweaver, Macromedia HomeSite nebo Autodesk Maya.\n\n"}
{"id": "414756", "url": "https://cs.wikipedia.org/wiki?curid=414756", "title": "Panel", "text": "Panel\n\nPanel může být :\n\n"}
{"id": "414757", "url": "https://cs.wikipedia.org/wiki?curid=414757", "title": "Josef Malínský", "text": "Josef Malínský\n\nJosef Malínský (též \"Malinsky\" či \"Maličký\"; 14. března 1752 Brňany – 9. července 1827 Praha) byl český sochař a řezbář tradice baroka a klasicismu.\n\nJosef Malínský se narodil v obci Brňany u Bohušovic nad Ohří. V letech 1771 – 1780 se vyučil v Litoměřicích u sochaře Antonína Wytkupa). Odešel do Prahy, kde se přiženil do rodiny hostinských. Brzy získal povolení k hostinské živnosti a otevřel si sochařskou dílnu. Sochařem se stal také jeho mladší bratr Pavel Malínský.\n\nV počátcích se věnoval řezbě ze slonoviny (příklad se dochoval ve sbírce UPM Praha) a ze dřeva, což se projevilo i v rukopisu jeho pozdější kamenosochařské tvorby.\n\nJeho první sochařské práce byly ovlivněny uměleckou tradicí českého barokního sochařství 18. století. Jako nejvýraznější příklad může sloužit socha \"Podomka\" (1805) ze zbořeného Thunova paláce v Jungmannově ulici v Praze, dnes ve sbírce Lapidária Národního muzea. Pro Thuny tesal také některé plastiky v parku jejich usedlosti Cibulka v Praze-Košířích. Dále vytvořil roku 1810 sochu \"Studenta\", dnes uloženou ve sbírce Národní galerie. Ve své klasicistní poloze tvorby vyznával především antické vzory řecké a římské (na jeho portrétu je v pozadí vyobrazen Ilioneus. Na rozdíl od jiných pražských sochařů té doby nebyl tolik ovlivněn římským ani vídeňským akademismem, ale více usiloval o realistické pozorování a měl smysl pro slohovou čistotu.\n\nSvůj obdiv k antickému ideálu krásy zhmotnil především v monumentální kamenné plastice z pískovce ve veřejném prostoru. Jsou to např. kašna v Josefově podle náčrtu Josefa Berglera z roku 1817 a četné figurální náhrobky. Jeho pravděpodobně nejznámějším dílem je náhrobek pražského biskupa Erazima Diviše z Kriegera vedle poutního kostela Nanebevzetí Panny Marie ve Staré Boleslavi z roku 1793. Náhrobek Barbory Schrenkové, vztyčen po roce 1791, je zřejmě prvním, kde je figurální kompozice inspirována realitou. Na náhrobku je zachycena zemřelá se svými dětmi v dobovém ošacení. Vytesal také náhrobek Antonie Nádherné v Chotovinách na Táborsku a je autorem několika náhrobků na Malostranském hřbitově (zde mj. svého vlastního), na Olšanském hřbitově v Praze, dále na hřbitovech v Mladé Boleslavi, v Nesvačilech nebo na městském hřbitově v Českém Krumlově.\n\nVýznamné jsou Malínského kamenné reliéfy, sloužící jako domovní znamení v Praze: kamenný reliéf sedláků vytvořil pro dům č.p. 397/I \"U tří sedláků\" v Provaznické ulici a dvojici mužů nesoucích hrozen pro dům \"U modrého hroznu\" v Husově ulici, obojí na Starém Městě Pražském. Pro dům č.p. 166/III \"U zlaté studně\" v dnešní ulici U zlaté studně na Malé Straně kolem roku 1820 zhotovil model pro litinovou desku s reliéfem Krista a Samaritánky.\n\n\n"}
{"id": "414758", "url": "https://cs.wikipedia.org/wiki?curid=414758", "title": "MODO Hockey", "text": "MODO Hockey\n\nMODO Hockey je profesionální švédský hokejový tým. Byl založen v roce 1921. Jeho klubové barvy jsou červená, černá a bílá.\n\n"}
{"id": "414760", "url": "https://cs.wikipedia.org/wiki?curid=414760", "title": "Rögle BK", "text": "Rögle BK\n\nRögle BK je profesionální švédský hokejový tým. Byl založen v roce 1932.\n\n\n"}
{"id": "414764", "url": "https://cs.wikipedia.org/wiki?curid=414764", "title": "Skellefteå AIK", "text": "Skellefteå AIK\n\nSkellefteå AIK je profesionální švédský hokejový tým. Byl založen v roce 1921.\n\n"}
{"id": "414770", "url": "https://cs.wikipedia.org/wiki?curid=414770", "title": "Södertälje SK", "text": "Södertälje SK\n\nSödertälje SK je profesionální švédský hokejový tým. Byl založen v roce 1902.\n\n"}
{"id": "414771", "url": "https://cs.wikipedia.org/wiki?curid=414771", "title": "Timrå IK", "text": "Timrå IK\n\nTimrå IK je profesionální švédský hokejový tým. Byl založen v roce 1928.\n\n\n"}
{"id": "414779", "url": "https://cs.wikipedia.org/wiki?curid=414779", "title": "Zdeněk Vítek", "text": "Zdeněk Vítek\n\nZdeněk Vítek (* 25. července 1977 Vrchlabí) je bývalý český biatlonista, držitel bronzové medaile ze sprintu na mistrovství světa 2003. Od roku 2014 působí jako biatlonový trenér.\n\nV Jilemnici chodil do sportovní školy. Na Fakultě sportovních studií Masarykovy univerzity v Brně vystudoval trenérství a tělesnou výchovu.\n\nV roce 2016 se oženil s Kristýnou, sestrou biatlonisty Adama Václavíka. S manželkou žije v Jilemnici.\n\nJeho největším úspěchem je bronzová medaile ze sprintu na mistrovství světa 2003 v Chanty-Mansijsku. Je také mistrem Evropy v individuálním závodě z roku 2000, v roce 2008 na ME v Novém Městě na Moravě vybojoval pro českou štafetu bronz. V roce 2004 se stal mistrem světa ve sprintu a stíhacím závodě na MS v letním biatlonu v Osrblie. Vyhrál jeden závod SP v Hochfilzenu 2002.\n\nZávodní kariéru ukončil po olympijské sezóně v lednu 2014 kvůli vleklým bolestem zad. Ve stejném roce se stal trenérem reprezentačního družstva ženského biatlonu.\n\nIN – individuální závod, SP – sprint, PU – stíhací závod, MS – závod s hromadným startem, RL – štafeta\n\n\n"}
{"id": "414781", "url": "https://cs.wikipedia.org/wiki?curid=414781", "title": "Budníček větší", "text": "Budníček větší\n\nBudníček větší (\"Phylloscopus trochilus\") je malý druh zpěvného ptáka z čeledi budníčkovitých (Phylloscopidae).\n\nBudníček větší byl popsán Carlem Linném v roce 1758 pod rodovým jménem \"Motacilla\". Do rodu \"Phylloscopus\" byl pak přeřazen v roce 1826.\n\nTvoří 3 poddruhy:\n\n\nJe o něco menší než vrabec, dorůstá délky 11–12,5 cm, v rozpětí křídel měří 17–22 cm a váží 7–15 g. Svrchu je zelenohnědý, spodinu těla má špinavě bílou až nažloutlou. Obě pohlaví se zbarvením nijak neliší, mladí ptáci mají v porovnání s dospělci žlutější spodinu těla. Velmi se podobá blízce příbuznému budníčkovi menšímu (\"P. collybita\"), od kterého se liší světlejšíma hnědavýma nohama, delším světlejším zobákem a delšími primárními letkami.\n\nVábí dvouslabičným stoupavým „hýit“. Zpěv se skládá z řady jednoduchých opakovaných melancholických hvízdavých zvuků, jejichž výška pozvolně klesá. Připomíná trochu pěnkavu obecnou (viz ).\n\nHnízdí na rozsáhlém území Evropy a také v Asii, kde zasahuje až po východní Sibiř. Je tažný se zimovišti v subsaharské Africe. Poddruh \"Phylloscopus trochilus yakutensis\" přitom každoročně podniká migrace dlouhé až 13 000 km (zřejmě i více) z jihovýchodní Sibiře do jižní Afriky. Zde se zastaví v Keni nebo Tanzanii, kde některé migrující skupiny zůstanou, přičemž jiné po odpočinku pokračují dál do jižní subsaharské Afriky. Migrační cesta trvá obvykle 4 měsíce. Budníček větší k navigaci využívá informace ze slunce a dokáže měřit úhel sklonu magnetického pole Země. V České republice, kde se vyskytuje od března do října, hnízdí od nížin po 1700 m n. m.\n\nEvropská populace je odhadována na 40 milionů párů, v České republice hnízdí v počtu 500 000–1 000 000 párů. V posledních letech jeho početnost na našem území mírně klesá.\n\nPřednostně se zdržuje v mladých otevřených lesích s hustým podrostem a stromy mladšími 10–20 let, proniká však také do parků a zahrad. Největších populačních hustot dosahuje v místech s vodními prvky a hojným porostem bříz, olší, vrb, kapradí a nízkého ostružiní, v kterém staví hnízda.\n\nŽiví se hmyzem, jeho larvami, pavouky a na podzim také různými plody. Ve střední Evropě hnízdí 1× ročně od května do srpna. Kulovité hnízdo s bočním vchodem bývá umístěno na zemi v hustém keři nebo trávě. Stavebním materiálem jsou stébla, listy, mech apod., výstelka kotlinky je tvořena jemným rostlinným materiálem. Na rozdíl od budníčka menšího má v hnízdě jen málo peří, nebo tam nemá žádné. V jedné snůšce je 4–8 světlých, červenohnědě skvrnitých, 15,2×12,2 mm velkých vajec, na jejichž 12–14denní inkubaci se podílí samotná samice. Mláďata hnízdo opouštějí po 13–14 dnech. Pohlavně dospívají již v prvním roce života a ve volné přírodě se dožívají průměrně 2 let. Nejvyšší zjištěný věk je 11,8 let.\n\n"}
{"id": "414784", "url": "https://cs.wikipedia.org/wiki?curid=414784", "title": "Rostlinná buňka", "text": "Rostlinná buňka\n\nBuňky rostlin (\"Archaeplastida\", tedy rostliny v širším slova smyslu) se řadí mezi poměrně typické eukaryotické buňky, ale mají i mnoho vlastních charakteristických rysů.\n\nRostlinná buňka se vyznačuje těmito charakteristickými rysy:\n\n\n\nRostlinné buňky drží rekordy ve velikosti v rámci celé domény eukaryota. Nejmenší eukaryotické buňky má zelená řasa \"Ostreococcus tauri\", a to přibližně jeden μm, tzn. menší než např. buňka bakterie \"Escherichia coli\". Naopak velmi velkých rozměrů (až jeden metr) dosahuje jednobuněčná zelená řasa rodu \"Caulerpa\".\n\nDůležitým milníkem při vzniku rostlinné buňky bylo pohlcení sinicového endosymbionta před asi 1,5 miliardami lety. Tento symbiont se posléze změnil na organelu, kterou dnes nazýváme primární plastid. Ostatní plastidy eukaryot jsou od těchto rostlinných plastidů pouze odvozené procesem sekundární endosymbiózy (vyjma cyanel prvoků rodu \"Paulinella\" získaných nezávislou, mnohem mladší primární endosymbiózou z jiné linie sinic).\n\nU mnohobuněčných rostlin dochází k určité tvarové a funkční specializaci rostlinných buněk. Už zelená řasa rodu \"Volvox\" tvoří kulovité stélky, v nichž jsou buňky spojeny navzájem otvory v cytoplazmatické membráně a některé buňky se v nich již specializují na pohlavní rozmnožování. U zelených rostlin tento trend kulminuje. Zejména u rostlin vyšších vznikají specializovaná pletiva. Ty se zejména podle tvaru a tloušťky jejich buněčné stěny dělí na parenchym, kolenchym a sklerenchym, podle funkce na pletiva dělivá (obsahují buňky schopné intenzívního dělení), krycí, vodivá a základní.\n"}
{"id": "414787", "url": "https://cs.wikipedia.org/wiki?curid=414787", "title": "TransAmerica", "text": "TransAmerica\n\nTransAmerica je moderní desková hra pro 2 až 6 hráčů, vydaná v roce 2001 firmou Rio Grande Games. Hráči v ní stavějí železniční síť v USA a snaží se propojit pět měst, která si na začátku kola vylosují.\n\nTransEuropa je stejná hra jako TransAmerica, hraje se však na mapě Evropy.\n\nNa začátku hry mají všichni hráči 12 bodů. Hra se skládá z několika kol. Po každém kole hráči, kteří nespojili svých pět měst, ztrácejí tolik bodů, kolik kolejí jim zbývalo postavit.\n\nHraje se na mapě USA, na níž je 35 měst rozdělených do pěti barevně rozlišených oblastí. Při hře 2 nebo 3 hráčů se využívá jen 25 měst. Mezi městy je vyznačena trojúhelníková síť, na níž se v průběhu kola budou stavět železnice. Každý hráč na začátku kola dostane (skrytě) pět karet měst, z každé oblasti jedno. Do těchto měst má za úkol postavit železnici.\n\nV prvním tahu každý hráč položí svůj počáteční ukazatel na libovolný uzel na mapě. Od tohoto ukazatele v dalších tazích staví svou síť tak, aby propojila jeho pětici měst. Každý hráč ve svém tahu položí buď jednu kolej na dvojitou čáru sítě (ta symbolizuje stavbu v obtížnějším terénu – řeky, hory), nebo dvě koleje na jednoduché čáry. Jakmile je kolej položena na desku, slouží ke spojení měst všem hráčům, nejen tomu, který ji postavil.\n\nKolo končí ve chvíli, kdy některý z hráčů spojí všechna svá města. Tento hráč oznámí, že je konec kola, a ukáže ostatním své karty měst, aby viděli, že je spojil. Ostatní hráči si pak odečtou tolik bodů, kolik kolejí by ještě museli postavit, aby svá města spojili. Na začátku dalšího kola se celá síť zruší (začíná se znovu s prázdnou mapou) a karty měst se rozdají znovu.\n\nHra končí, když některý hráč ztratí všechny své body. Vítězem se stane hráč s nejvyšším počtem neztracených bodů.\n\nTransEuropa má stejná pravidla jako TransAmerica, hraje se však na mapě Evropy. Liší se v některých grafických detailech, např. v obrázku na krabici nebo v tom, že na každé kartě města je zobrazena nějaká jeho památka. Mapa Evropy také obsahuje více dvojitých čar symbolizujících obtížnější terén, např. pro stavbu přes moře.\n\n"}
{"id": "414789", "url": "https://cs.wikipedia.org/wiki?curid=414789", "title": "Baryon omega", "text": "Baryon omega\n\nOmega baryon (Ω) je částice ze skupiny baryonů, která neobsahuje up ani down kvarky, s izospinem \"I\" = 0. První objevený baryon tohoto typu byl Ω−, prokázaný roku 1964 poté, co již byly teoreticky předpovězeny některé jeho vlastnosti.\n"}
{"id": "414799", "url": "https://cs.wikipedia.org/wiki?curid=414799", "title": "Trabzon", "text": "Trabzon\n\nTrabzon či Trapezunt ( , \"Trapezunta\") je město na pobřeží Černého moře nacházející se na severovýchodě Turecka. Je hlavním městem stejnojmenné provincie. Toto město nacházející se na historické hedvábné stezce hrálo po několik staletí roli tavícího kotle různých náboženství, jazyků a kultur a zároveň bylo střediskem pro obchod s Íránem na jihovýchodě a s Gruzií a Ruskem na severovýchodě. Město navštěvovali Benátčané a Janované, kteří zde prodávali hedvábné, lněné a vlněné látky. Během osmanského období se Trabzon díky významnosti svého přístavu stal ústředním bodem při obchodu s Íránem, Indií a Kavkazem. Během historie byl Trabzon základním prvkem několika státních útvarů a ve 13. století se stal hlavním městem Trapezuntského císařství. Podle sčítání lidu z roku 2006 má Trabzon 400 187 obyvatel. Do roku 1923 tvořili většinu obyvatel Pontští Řekové.\n\nVe městě působí fotbalové kluby 1461 Trabzon, Trabzonspor a Ofspor.\n\n\n\n"}
{"id": "414805", "url": "https://cs.wikipedia.org/wiki?curid=414805", "title": "Jiří Chmelař", "text": "Jiří Chmelař\n\nJiří Chmelař (* 15. září 1963) je přerovský výtvarník, momentálně tvoří v Čechách u Přerova,kde má svůj ateliér a provozuje Galerii JOLA v Olomouci na Dolním náměstí. Je členem VSVM Amart – Volného sdružení výtvarníků Moravy, dále je zakladatelem a dnes již bývalým organizátorem tradičního letního mezinárodního Workshopu plenérové malby v Dřevohosticích na zámku v Přerově.\n\n"}
{"id": "414814", "url": "https://cs.wikipedia.org/wiki?curid=414814", "title": "Klenov (přírodní rezervace)", "text": "Klenov (přírodní rezervace)\n\nPřírodní rezervace Klenov zahrnuje vrcholovou partii hřbetu Klenov ve Vsetínských vrchách a úzký skalnatý pás severně a západně od vrcholu Zámčisko. Byla vyhlášena v roce 1999 s cílem ochrany skalních výchozů a původních zachovalých lesních porostů, ve kterých se vyskytuje fauna vázaná na horské bučiny. Skalnatý vrch Zámčisko je také archeologickou lokalitou, protože na něm ve středověku stával hrad Klenov. Přírodní rezervací prochází naučná stezka Klenov, která vede od hráze přehrady Bystřička, kde končí naučná stezka Jana Karafiáta, okolo přírodní památky Louky pod Štípou (Růžďka).\n\nPůvodní lesy tvoří buk lesní (\"Fagus sylvatica\") s příměsí jedle bělokoré (\"Abies alba\") a javoru klenu (\"Acer pseudoplatanus\").\nOkolí Klenova je zajímavou mykologickou lokalitou.\n\nPR Klenov je významným útočištěm hmyzu a ptáků.\n\n"}
{"id": "414816", "url": "https://cs.wikipedia.org/wiki?curid=414816", "title": "Klenov", "text": "Klenov\n\nKlenov je název více míst:\n"}
{"id": "414819", "url": "https://cs.wikipedia.org/wiki?curid=414819", "title": "Povstání spartakovců", "text": "Povstání spartakovců\n\nPovstání spartakovců, také známé jako lednové povstání, byl pokus o ultralevicový státní převrat v Berlíně (5. – 12. ledna 1919) v chaosu po skončení první světové války. Jeho potlačení znamenalo konec listopadové revoluce.\n\nPovstání začalo jako reakce na propuštění berlínského šéfa policie, Emila Eichhorna z USPD, nově rekonstruovanou berlínskou Radou lidových zástupců (Rat der Volksbeauftragten), nyní složenou jen z SPD. Dělníci postavili na ulicích barikády a dne 7. ledna 1919 začala generální stávka, jíž se zúčastnilo 500 000 lidí.\n\nGenerální stávku řídil revoluční výbor složený ze zástupců USPD a nově založené KPD, který se však nedokázal shodnout na taktice. Karl Liebknecht byl pro ozbrojené převzetí moci, Rosa Luxemburgová pro vyjednávání s říšským kancléřem a bývalým pruským ministerským předsedou, Friedrichem Ebertem z SPD. Když zvítězil názor zahájit vyjednávání, KPD revoluční výbor opustila.\n\nDne 8. ledna 1919 nařídil Ebert, aby Freikorps zakročily proti stávkujícím. Revoluční výbor sice ukončil jednání s berlínskou radou, ale povstání bylo během 4 dnů potlačeno.\n\nDne 15. ledna 1919 byli Liebknecht a Luxemburgová zavražděni a spolu s nimi asi 100 členů KPD. Ze Svazu spartakovců se poté vytvořila Komunistická strana Německa.\n\n"}
{"id": "414820", "url": "https://cs.wikipedia.org/wiki?curid=414820", "title": "Budníček menší", "text": "Budníček menší\n\nBudníček menší (\"Phylloscopus collybita\") je malý druh pěvce z čeledi budníčkovitých (Phylloscopidae).\n\nRozlišuje se celkem 6 poddruhů. Dříve byli mezi nimi uváděni i budníček iberský (\"Phylloscopus ibericus\"), b. kanárský (\"P. canariensis\") a b. černonohý (\"P. sindianus\"), v současnosti jsou však považováni za samostatné druhy.\n\n\nVelmi malý pták dorůstající sotva 10–12 cm. Hmotnost samce se pohybuje v rozmezí 7–8 g, samice mezi 6–7 g. Svrchu je jednolitě hnědozelený a zespodu špinavě bílý se žlutavým nebo béžovým odstínem na hrdle a hrudi.\n\nV porovnání s podobným budníčkem větším (\"Phylloscopus trochilus\") je o něco menší a celkově tmavší. Liší se tmavýma nohama, tenkým tmavým zobákem, většinou krátkým a nevýrazným nadočním proužkem a krátkým přesahem ručních letek.\n\nVábí hvízdavým „hvít“, zjara se ozývá také tlumeným „trrt–trrt“. Zpěv je tvořen několikrát opakovaným „cilp–calp“.\n\nHnízdní areál budníčka menšího sahá od západní Evropy východně po Kolymu na Sibiři, s izolovanými populacemi v severozápadní Africe, Turecku a Íránu. Je převážně tažný, se zimovišti ve Středomoří, subsaharské Africe, Přední Asii a Indii. Ojediněle zimuje i v západní a střední Evropě.\n\nV České republice hnízdí početně na celém území, od nížin až do 1420 m n. m. Celková početnost se v posledních desetiletích pomalu zvyšuje; v letech 1985–89 byla odhadována na 800 000–1,6 milionu párů, v období let 2001–03 na 900 000–1,8 milionu párů.\n\nJarní přílet probíhá od března do dubna, odlet hlavně v průběhu září a října. Několik jedinců na našem území pravidelně zůstává i přes zimu (v letech 1982–85 šlo každoročně o 40–60 ptáků).\n\nVyhledává především světlé listnaté a smíšené lesy se středně hustým keřovým patrem, často se vyskytuje také v městských parcích a zahradách.\n\nŽiví se hlavně hmyzem, jeho larvami a vajíčky, nejvíce dvoukřídlými, motýly a blanokřídlými. Občas požírá také pavouky a některé další členovce a v létě a na podzim i bobule a jiné plody. Potrava mláďat v moskevské oblasti byla tvořena z 30 % komáry, z 22 % motýly, z 11,5 % zlatoočkami, z 10 % housenkami, z 9 % mouchami a z 11,6 % jiným hmyzem. Potravu sbírá nejčastěji v korunách stromů a keřů, často i při třepotavém letu, méně na zemi nebo z povrchu vodní hladiny.\n\nHnízdí monogamně, občas se objevují i případy polygynie. Samci jsou během hnízdního období silně teritoriální a ze svého revíru dokáží vyhnat i vetřelce několikrát většího než jsou oni sami (např. sojku obecnou). Hnízdo je na zemi nebo těsně nad ní ve vysoké trávě, kopřivách, mladých stromcích, keřích apod. Jde o kulovitou stavbu s vletovým otvorem na boku, postavenou z větviček, listí, stébel, mechu, lišejníků, jehličí a kořínků. Vnitřek je téměř vždy vystlán peřím. Stavba trvá přibližně 1 týden, staví pouze samice. Využito bývá obvykle jen pro jedno hnízdění, někdy v něm zahnízdí i podruhé. Hnízdí 1–2krát ročně od dubna do července. Snůška čítá 4–6 (2–3) bílých, drobně rudohnědě, fialově hnědě a hnědě skvrnitých vajec o rozměrech 15,22 × 11,90 mm. Snášena jsou denně. Inkubace začíná od snesení posledního vejce a trvá 13–14 dnů. Samec se na zahřívání vajec ani na následné péči o mláďata obvykle nepodílí, chrání však hnízdní revír před vetřelci. Mláďata opouštějí hnízdo ve stáří 13–15 dnů, ještě několik dnů poté jsou krmena a po 14–19 dnech se rodina rozpadá. U 112 snůšek v ČR a na Slovensku byla hnízdní úspěšnost 63 %. Pohlavní dospělosti dosahují ve 2. kalendářním roce. Nejvyšší známý věk v ČR je 6 let, 1 měsíc a 13 dnů.\n\n\n"}
{"id": "414823", "url": "https://cs.wikipedia.org/wiki?curid=414823", "title": "Datalogger", "text": "Datalogger\n\nDatalogger je zařízení pro sběr a ukládání analogových a/nebo binárních informací. Jde buď o jakéhosi prostředníka (interface) mezi snímacími senzory a počítačem nebo jde o zařízení zcela samostatně shromažďující naměřené údaje. Používají se zejména ve vědě, průmyslu a při výuce.\n\n"}
{"id": "414833", "url": "https://cs.wikipedia.org/wiki?curid=414833", "title": "Selena Gomezová", "text": "Selena Gomezová\n\nSelena Marie Gomezová (nepřechýleně \"Gomez\", narozena 22. července 1992, Grand Prairie, Texas, USA) je americká herečka, zpěvačka a módní návrhářka, která je známá pro svou roli Alex Russo v Disney seriálu \"Kouzelníci z Waverly\" který dvakrát obdržel Cenu Emmy a dětské pohádky \"Barney.\" Následně také hrála v televizních filmech \"A zase jedna Popelka\", \"Kouzelníci z Waverly Film\", a \"Program pro ochranu princezen\". Ztvárnila také hlavní roli v divadelním filmu \"Ramona a Beezus\" a roku 2012 si zahrála ve filmu \"Spring Breakers\".\n\nJejí kariéra se rozšířila i do hudebního průmyslu, stala se zpěvačkou a zakladatelkou popové kapely Selena Gomez & the Scene, která vydala již tři zlatě certifikovaná alba, \"Kiss & Tell\", \"A Year Without Rain\" a \"When the Sun Goes Down\", které vynesli tři platinově certifikované skladby, \"Naturally\", \"Who Says\" a \"Love You Like a Love Song\". Přispěla také k soundtrackům k filmům a seriálům \"Zvonilka\", \"A zase jedna Popelka\", \"Kouzelníci z Waverly\" a \"Na parket!\" po podpisu smlouvy s vydavatelstvím Hollywood Records. Momentálně má i svou vlastní modní značku \"Dream Out Loud\", která se prodává v obchodech řetězce K-Mart v USA.\n\nDne 3. září 2009 se stala ambassadorkou UNICEF.\n\nJejí majetek je odhadován na 16 milionů dolarů.\n\nNarodila se ve městě Grand Prairie ve státě Texas, bývalé divadelní herečce Amandě \"Mandy\" Teefeyové (rozené Cornettové) a Richardovi Joelovi Gomezovi. Její otec je mexického původu a její matka má italské kořeny. Její rodiče se rozvedli, když ji bylo pět let, Gomezová má sestru jménem Gracie. V roce 2006 se její matka vdala za Briana Teefeyho. Byla pojmenována po texasko-mexické zpěvačce Seleně, která zemřela tři roky poté, co se Gomezová narodila. V rozhovoru s časopisem \"People\" v roce 2009, uvedla, že její zájem o herectví se začal projevovat v době, kdy sledovala svoji matku při zkouškách a hraní v divadle.\n\nV roce 2010, při natáčení filmu \"Monte Carlo\", úspěšně odmaturovala.\n\nRoku 2014 oznámila, že ji již několik let postihuje závažná choroba – lupus – v důsledku čehož byla nucena omezit své pracovní aktivity. Jedná se o autoimunitní onemocnění, při kterém imunitní systém člověka napadá vlastní pojivovou tkáň a dochází k poškození orgánů, jako např. kůže, kloubů, ledvin aj. Typické je pro toto onemocnění střídání období remisí a opětovného vzplanutí. Lupus je nevyléčitelný, ale kvalitní léčba umožňuje vysokému procentu nemocných vést plnohodnotný život.\n\nSvoji hereckou kariéru zahájila v sedmi letech, kdy si zahrála malou Giannu v seriálu \"Barney a jeho přátelé\". Později dostala malou roli ve filmu \"\" a v TV filmu \"Walker, Texas Ranger: Falešné obvinění\" a hlavní roli v seriálu \"Brain Zapped\".\n\nNa začátku roku 2007 byla obsazena do nového seriálu studia Disney \"Kouzelníci z Waverly\" jako jedna ze tří hlavních postav, Alex Russo. Premiéru seriálu sledovalo 5,9 milionů diváků a seriál se hned stal hitem. Rychle se začaly objevovat zprávy, že je nová Miley Cyrusová a zdali není mezi nimi nějaký konflikt. Ona sama k tomu jen řekla: „Je to svým způsobem zvláštní, ale myslím si, že to je kompliment. Ona je opravdu úspěšná a myslím, že je i výborná herečka... takže být srovnávána právě s ní je pro mě polichocení.“ Gomezová vydala čtyři skladby, z nichž jedna byla ze soundtracku seriálu \"Kouzelníci z Waverly\", z kterého byl vydán pouze jeden hit a to \"Magic.\" V roce 2008 nazpívala píseň \"Cruella de Vil\" – nahrála k ní i videoklip – pro CD \"DisneyMania 6\". Také nahrála píseň \"Fly to Your Heart\" k filmu \"Zvonilka\", který měl premiéru v roce 2008. V červenci 2008, krátce před svými šestnáctými narozeninami, podepsala nahrávací smlouvu se společností Hollywood Records, jejímž vlastníkem je \"Disney\". V květnu téhož roku společně s kapelou Forever the Sickest Kids nazpívala duet \"Whoa Oh!.\" Taktéž v roce 2008 se objevila ve filmu \"A zase jedna Popelka!\". V pokračování filmu z roku 2004 hrála společně s Hilary Duffovou a Drewem Seelayem. Také dostala malou roli starostovy dcery ve filmu \"Horton\", který měl premiéru tentýž rok v březnu. V dubnu ji Lacey Rose z \"Forbesu\" zařadila na páté místo ve svém žebříčku \"osmi nejlepších dětských umělců ke sledování\"; a popsala ji jako \"multi-talentovanou teenagerku.\"\n\nV roce 2009 založila popovou kapelu Selena Gomez & the Scene. Jejich společné debutové album \"Kiss & Tell\" vyšlo 29. září 2009 u Records Hollywood. Dne 5. března 2010 bylo album certifikováno zlatem. Píseň \"Naturally\" z alba bylo potom platinově certifikovánu 15. července 2010. V únoru roku 2009 Gomezová dostala roli Beezus v komedii \"Ramona a Beezus\", filmové adaptaci knihy od Beverly Cleary. Gomezová řekla, že necítí žádný tlak při přijímání dospělejších rolí: „Jsem si plně vědoma, kolik dětí je v mém publiku. Vlastně i já jsem stále ještě dítě. Nemyslím si, že mě mé publikum nepřijme v dospělých rolích.“ V tu dobu začala randit s hercem Taylorem Lautnerem, kterého potkala při natáčení filmu \"Ramona a Beezus\" ve Vancouveru, kde Lautner natáčel \"\". Tlak medií byl však veliký, a tak se spolu po několika měsících rozešli.\n\nV červenci 2009 se objevila jako hostující hvězda v seriálu od Disney Channel \"Sonny ve velkém světě\" v epizodě \"Souboj hvězd\", kde si zahrála po boku své nejlepší kamarádky Demi Lovato, která v seriálu hrála hlavní roli. V témže měsíci se společně s Demi Lovato objevila v novém disneyovském filmu \"Program na ochranu princezen\". Film v televizi sledovalo přes 8,5 milionů diváků, a tak se film stal třetím nejsledovanějším filmem Disney Channelu. O měsíc později se společně s obsazením seriálu \"Kouzelníci z Waverly\" objevila v televizní trilogii cross-over epizodách seriálů \"Hannah Montana\" a \"Sladký život na moři\", nazvanou jako \"Kouzelníci na moři s Hannah Montanou\".\nDva měsíce potom, co si zahrála ve filmu \"Program na ochranu princezen\" se objevila ve filmu \"Kouzelníci z Waverly: Film\", založeného na stejnojmenným seriálu. V době jeho premiéry ho sledovalo před 11,4 milionů diváků, tudíž se stal televizní jedničkou na Disney Channel v roce 2009 a stal se druhým nejsledovanějším filmem hned po \"Muzikálu ze střední 2\". V září 2009 dostal seriál \"Kouzelníci z Waverly\" Cenu Emmy v kategorii \"nejlepší dětský program\" a v roce 2010 získala tu stejnou cenu jeho filmová adaptace.\n\nJejí první celovečerní film \"Ramona a Beezus\" měl premiéru 23. července 2010 a setkal se celkově s dobrými recenzemi. V březnu 2010, Veriety oznámil, že obdržela jednu ze tří hlavních rolí ve filmu \"Monte Carlo\", který produkovala Nicole Kidmanová, vedle Leighton Meesterové a Katie Cassidyové. Gomezová ve filmu hraje dívku Grace, která si vydělává na diškách, aby mohla na výlet do Paříže. Gomezová se musela pro roli Grace naučit hrát pólo a musela docházet na dvou týdenní hlasovou výchovu, aby se naučila dva různé britské akcenty. V ten stejný rok, Gomezová potvrdila, že čtvrtá série jejího Disney seriálu \"Kouzelníci z Waverly\" bude poslední.\n\nDne 17. září 2010 Selena Gomez & the Scene vydali své druhé studiové album s názvem \"A Year Without Rain\", které debutovalo na čtvrtém místě v Billboard 200. Poté bylo 19. ledna 2011 zlatě certifikováno. V dubnu roku 2011 kapela prodala celkem 1 345 000 alb jen v USA. Na podporu nového alba se kapela rozhodla vyjet na mini-turné A Year Without Rain Tour. V únoru 2011, napsal TV Guide, že se objeví jako cameo ve filmu \"Mupeti\".\nDne 23. března 2011 \"Hollywood Records\" oznámil tiskovou zprávou, že se kapela rozhodla vyjet na americké turné s názvem We Own the Night Tour, které poběží v létě 2011. Finální sezona seriálu \"Kouzelníci z Waverly\" byla ukončena 14. května 2011. Dne 19. června 2011, Gomezová byla jednou z moderátorek na udílení cen MuchMusic Video Awards 2011. Také moderovala udílení cen MTV Europe Music Awards 2011, které se konalo 6. listopadu v Belfastu v Severním Irsku, kde také vystoupila se svou kapelou s písní \"Hit the Lights.\"\n\nDne 28. června 2011 Selena Gomez & the Scene vydali své třetí album s názvem \"When the Sun Goes Down\", dříve pojmenované jako \"Otherside\" Album se opět dostala na čtvrté místo v Billboard 200, po jednom týdnu prodeje se album dostalo na třetí místo, což se zatím nejvýše, kam se album této kapely dostalo. Dne 17. listopadu 2011 bylo album certifikováno platinou. První vydaný song z alba byl song \"Who Says\", který byl certifikován platinově 23. června 2011 a stal se nejvýše umístěným singlem kapely na Billboard Hot 100, kde se vyšplhal až na 21. místo. Druhý song \"Love You Like a Love Song\", který byl platinově certifikován 2. prosince 2011 a byl jako první song kapely, které ho se prodalo víc, jak přes 2 miliony kopií.\n\nV lednu roku 2012 oznámila, že se bude soustředit na svou hereckou kariéru namísto té hudební: „Moje kapela a já jdeme na chvíli každý svou cestou. Tento rok je o filmech a já chci, aby moje kapela hrála kdekoliv a s kýmkoliv. Zase se vrátíme, ale teď bude dobrý, když dáme pauzu.“ Po boku Adama Sandlera a Steveho Buscemi se objevila v animovaném filmu Hotel Transylvánie, kde propůjčila svůj hlas hlavní postavě Mavis. Film měl premiéru na 37. Mezinárodním filmovém festivalu v Torontu a byl vydán 21. září 2012. Dále se objevila ve filmu Spring Breakers po boku Jamese Franca. Film měl premiéru na 69. Filmovém festivalu ve Venice.\n\nI přesto, že dříve oznámila pauzu od hudby, začala pracovat na svém debutovém albu. První singl \"Come & Get It\" byl vypuštěn 8. dubna 2013. Písnička obdržela 2× platinovou certifikaci od RIAA v USA a v Kanadě a dále získala zlaté certifikace ve 3 dalších zemích. Song se umístil na 6. místě v žebříčku US Billboard Hot 100 a stal se tak jejím prvním singlem, který dosáhl TOP 10. Album \"Stars Dance\" bylo vydáno 23. července 2013. Debutovalo na 1. místě žebříčku US Billboard 200.\n\nDalší role přišla s thriller filmem \"Aftershock\", který měl premiéru na 37. Mezinárodním filmovém festivalu v Torontu. Dále se objevila v thrilleru \"Závod s časem\" s Ethanem Hawkem, Jonem Voightem a Brucem Paynem, který měl premiéru 30. srpna 2013 ve Spojených státech amerických. Ten samý rok si znovu zahrála roli Alex v Disney Channel speciálu Návrat kouzelníků: Alex versus Alex\". \"Film měl premiéru 15. března 2013.\n\nV prosinci 2013 bylo oznámeno zrušení Australsko-asijské vlny Stars Dance Tour. Důvodem bylo udáno, že Selena si chce dát pauzu a strávit čas s rodinou.\n\nNa začátku ledna strávila dva týdny v Dawn at The Meadows, léčebně ve Wickenburgu v Arizoně, která se specializuje na závislost a trauma u mladých lidí. Její zástupce uvedl, že se rozhodla dobrovolně a že to nebylo kvůli návykovým látkám. 5. září 2014 HITS Daily Double potvrdilo, že Selena po 7 letech opustila Hollywood Records a podepsala smlouvu s Interscope Records. Posledním projektem s Hollywood Records je album \"For You\", které bylo vydáno 24. listopadu 2014.\n\nZatímco pracovala na svém druhém studiovém albu s Interscope Records, pracovala také s hudebním producentem Zedd na singlu \"I Want You to Know\" pro jeho album. Singl se stal čtvrtým TOP 20 na \"Billboard Hot 100\" pro Selenu. O čtyři měsíce později Selena, společně s rapperem ASAP Rocky, vydává první singl k novému albu s názvem \"Good For You\". Písnička prodala přes 179 tisíc kopií za první týden od vydání a stal se Seleny první TOP 5 na \"Billboard Hot 100\" v USA. V září pak dabovala roli Mavis ve filmu Hotel Transylvanie 2.\n\nSamotné album se vydalo 9. října 2015. Album bylo ohodnoceno kritiky velmi kladně, oceněna byla především produkce a text písniček. Album se dostalo na první místo v žebříčku \"Billboard 200\" za první týden od vydání (117 tisíc prodaných kopií). Písnička z alba \"Same Old Love\" byla vydána jako druhý singl a stal se druhým TOP 5 na \"Billboard Hot 100.\" Tuto písničku později Selena zpívala na American Music Awards 2015. Třetí singl \"Hands to Myself\" se stal třetím singlem, který získal první místo v žebříčku Mainstream Top 40 chart. To dělá Selenu jednou z šesti ženských umělkyní, který dosáhli úspěchu mít tři singly ze stejného alba v nejlepších místech žebříčku.\n\nRevival Tour začala 6. května 2016. Selena přiznala, že tato tour se bude zaměřovat především na jí samotnou jako sólo umělkyni a bude obsahovat méně efektů jako předchozí tour. Po koncertování v Severní Americe, Asii a Oceánii Selena zrušila Evropské a Jihoamerické koleno tour z důvodů úzkostí, panických atak a depresí způsobených nemocí lupus. Po čase se Selena objevila na singlu \"We Don't Talk Anymore\" s americkým zpěvákem Charliem Puthem. Také ve stejném roce hrála ve filmu The Foundamentals of Caring a In Dubious Battle a objevila se na singlu Trust Nobody z alba 9 od norského DJ Cashmere Cat.\n\nPo zrušení Revival Tour se Selena odmlčela od sociálních sítí. Po delším čase se objevila na American Music Awards 2016, kde byla nominována cenami \"Favorite Pop/Rock Female Artist\" a \"Artist of the Year.\" Cenu \"Favorite Pop/Rock Female Artist\" nakonec vyhrála.\n\n4. února 2017 zveřejnila úryvek písničky \"It Ain't Me\" na Instagram story z její nové kolaborace s norským DJ Kygo. Písnička se umístila v TOP 10 v žebříčku \"Billboard Hot 100.\" Na konci ledna také zveřejnila první trailer k seriálu Proč? 13x proto (v originále 13 Reasons Why).\n\n5. května zveřejnila na svých stránkách odpočet k vydání singlu k novému albu, pracovně pojmenovanému SG2. Později se odhalilo, že se singl jmenuje \"Bad Liar\" a vyšel 18. května i s videoklipem. 13. července byl vydán druhý singl s názvem \"Fetish\". 19. října 2017 Selena společně s americkým DJ Marshmello oznámila vydání nové písničky s názvem \"Wolves\".\n\n10. května 2018 vydala nový singl \"Back To You\" k Proč? 13x proto soundtracku. Namluvila hlas Mavis pro , stejně jako v předchozích dílech. Později tohoto roku se objevila na společném singlu \"Taki Taki\" s Cardi B, Ozunou a DJ Snakem.\n\nV únoru 2019 vydala společně s Tainym, J Balvinem a Benny Blancem singl \"I Can't Get Enough\". Později se také objevila v novém filmu \"The Dead Don't Die\" od Jima Jarmusche. V září tohoto roku bylo oznámeno, že Selena je výkonný producent nové Netflix dokumentární série Living Undocumented, která vychází 2. října 2019.\n\nOd 16. října začala Selena přidávat příspěvky s nápovědami k novému singlu na svůj Instagram profil v podobě jejích dětských fotek a s kousky textu z nové písničky. Později se ukázalo, že se nový singl jmenuje \"Lose You to Love Me\" a bude vydán 23. října 2019. Den poté Selena hned vydala další nový singl s názvem \"Look at Her Now\" jako poděkování pro fanoušky. \"„Jsem nadšená, že můžu vydat dvě písničky takhle po sobě a překvapit tak moje fanoušky. Tato písnička je připomínka toho, že se můžete zlepšovat a můžete vzkvétat nehledě na překážky, které vám život přinese.\"\" napsala Selena pod video. “Lose You to Love Me“ se stalo první písničkou od Seleny, která získala první místo v Billboard Hot 100.\n\n21. listopadu oznámila, že začátkem roku 2020 vydává dlouho očekávané druhé studiové album s Interscope Records. 12. prosince uspořádala tajné setkání fanoušků v Londýně, kde jim pustila 4 nové písničky z nového alba a kde také oznámila název alba a jeho cover art. Album se jmenuje Rare, základní verze obsahuje 13 skladeb, deluxe edice obsahuje 18 skladeb. 2. ledna na svých Instagram Stories zveřejnila část nové písničky \"Let Me Get Me\", která se objeví na novém albu.\n\n10. ledna, po skoro pěti letech, vydala své třetí studiové album Rare. Album se dočkalo velké popularity jak v Česku tak i v zahraničí. Umístilo se na prvním místě amerického žebříčku Billboard a v jiných státech např.: Austrálie, Kanada, Norsko, Mexiko, Belgie, Portugalsko, Skotsko atd. Ještě ten stejný den vydala oficiální video k třetímu singlu \"\"Rare\".\" Na konci ledna se Seleny hlas objevil v novém filmu Dolittle, kde dabovala žirafu Betsy. \n\n4. února zveřejnila oficiální teaser na její novou značku \"Rare Beauty\", která se bude zaměřovat na skin-care produkty, makeup atd. Pár dní po tom se objevila na jarním vydání časopisu Dazed. \n\n21. února vydala písničku \"\"\"Feel Me\"\"\", jako dodatečnou skladbu na vinilovou desku alba Rare. Písničku zpívala již v roce 2016 na Revival Tour, ale až teď, po čtyřech letech, oficiálně vyšla na všech streamovacích platformách. Tři dny poté zazpívala živě písničku Rare v \"The Village Studio\". \n\nSelena byla zpěvačkou skupiny Selena Gomez & the Scene. Dohromady vydali tři studiové alba. Jako sólo umělec vydala dvě alba a jedno kompilační album. V lednu 2020 vydává třetí studiové album “Rare“.\n\n\n\n\n\n"}
{"id": "414835", "url": "https://cs.wikipedia.org/wiki?curid=414835", "title": "Pierre Puvis de Chavannes", "text": "Pierre Puvis de Chavannes\n\nPierre Cécile Puvis de Chavannes (14. prosince 1824, Lyon – 24. října 1898, Paříž) byl francouzský malíř.\n\nByl žákem Ary Scheffera, Eugène Delacroixe a Thomas Coutura. Zabýval se nástěnnou malbou, v níž uplatňoval svůj dekorativní talent a velkolepý monumentální sloh. Pro jednoduchou barevnost, přísnou kompozici a uměřenou velikost byl obdivován postimpresionistickými malíři. Nástěnné malby zanechal v pařížském Panteonu (1874–1898), na Sorbonně (1887) a pařížské radnici (1889–1893). Pierre Puvis de Chavannes podnikl dvě cesty do Itálie.\n\nJeho nejznámější obraz \"Chudý rybář\" (1881) chválil Paul Cézanne, kopíroval jej Georges Seurat. Jeho malbu ocenil i Paul Gauguin a Vincent van Gogh.\n\n"}
{"id": "414839", "url": "https://cs.wikipedia.org/wiki?curid=414839", "title": "Brawn BGP 001", "text": "Brawn BGP 001\n\nBrawn BGP 001 je 1. vůz formule 1 týmu Brawn GP, který se účastnil mistrovství světa v roce 2009. Monopost byl představen 9. března v Jerezu.\n\n S vývojem nového vozu BGP 001 začal tým Honda F1 původně pod názvem Honda RA109. Automobilka Honda, tehdejší vlastník stáje Honda Racing, se 5. prosince 2008 rozhodla, že ve Formuli 1 končí. Tým koupil 6. března 2009 Ross Brawn a přejmenoval ho na Brawn GP. Monopost se již dále vyvíjel pod označením Brawn BGP 001.\nBarvu vozu tvoří bílá podkladová barva s výraznými pruhy černé a žluté barvy.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "414842", "url": "https://cs.wikipedia.org/wiki?curid=414842", "title": "Malmö Redhawks", "text": "Malmö Redhawks\n\nMalmö Redhawks je profesionální švédský hokejový tým z Malmö. Byl založen v roce 1972.\n\n"}
{"id": "414846", "url": "https://cs.wikipedia.org/wiki?curid=414846", "title": "Mora IK", "text": "Mora IK\n\nMora IK je profesionální švédský hokejový tým. Byl založen v roce 1935. Ačkoliv nyní hraje švédskou druhou nejvyšší soutěž, strávil celkem 25 sezón v nejvyšší soutěži.\n\n"}
{"id": "414847", "url": "https://cs.wikipedia.org/wiki?curid=414847", "title": "Týnský potok", "text": "Týnský potok\n\nTýnský potok je potok, levostranný přítok řeky Jihlavy v Třebíči. Jeho vody napájejí soustavu městských rybníků, které v minulosti sloužily převážně k zásobování města vodou. Jeho délka činí 3,5 km a plocha povodí 5,7 km².\n\nTýnský potok pramení nedaleko bažantnice na severozápad od rybníka Zámiše v nadmořské výšce 480 m n. m., protéká přes něj a teče k Týnskému rybníku. Jedna část potoka pod zemí pokračuje k rybníku Kuchyňce, druhá část plyne k rybníku Hladovému a k někdejšímu rybníčku Konopníčku, v současnosti zasypanému. Částečně zatrubněný potok stéká do Týnského údolí, kde nedaleko od mostu přijímá vody svého levostranného přítoku (délka asi 2,2 km) od rybníků Baráku a Nadýmáčku. Takto posilněný míří potok k Vodovodnímu rybníku a od něho teče podél severní zdi třebíčského židovského hřbitova do posledního svého rybníčka Baby. Za Babou, v Kočičině již je jeho tok regulovaný a takto se vlévá zleva do řeky Jihlavy. K regulaci došlo počátkem 50. let 20. století.\n\nVody Týnského potoka napájejí tyto rybníky:\n\nV minulosti to byl na hlavním toku rybníček Konopníček o ploše 0,18 ha, na severním přítoku to býval rybník Chudoba o ploše asi 6,5 ha a na jihu rybníček Obůrka o ploše 0,33 ha, napájený z Kuchyňky.\n\nRybník Kuchyňka byl zbudován, aby zdržoval vodu k napájení vodního příkopu pod hradbami kláštera. Vodu do příkopu přiváděla strouha dnešní ulicí 9. května. Rybníky v Týnském údolí sloužily zásobování vodou. Využívání rybníka Baby je doloženo k roku 1610. Téhož roku město pořídilo koupí od týnského občana Ondřeje Kuldánka tři malé selské rybníčky. Roku 1887 rozhodla rada města postavit vodovod využívající vod Týnského potoka. Příštího roku tak byl dokončen Vodovodní rybník a při něm filtrační zařízení. Vodovodní potrubí bylo nataženo na Karlovo náměstí, Stařečku, Jejkov a Nové Dvory; celkem měřilo 2,3 km. Pro nedostatečnou kapacitu musel být do systému napojen roku 1908 i Nadýmáček. Panský rybník Chudoba, jehož polohu dodnes připomíná trať V Chudobě nad Novým hřbitovem, nebýval bohatý na vodu.\n"}
{"id": "414848", "url": "https://cs.wikipedia.org/wiki?curid=414848", "title": "Chronobiologie", "text": "Chronobiologie\n\nChronobiologie (chronos = ř. čas) je vědní disciplína zabývající se téměř periodickými (cyklickými) fenomény v živých organismech - biologickými rytmy (nebo laicky řečeno biorytmy).\n\nZa jednoho z otců chronobiologie se považuje rumunský vědec a profesor Franz Halberg.\n\nPodle délky periody lze rytmy rozdělit na:\n\n\n\n\n"}
{"id": "414849", "url": "https://cs.wikipedia.org/wiki?curid=414849", "title": "VIK Västerås HK", "text": "VIK Västerås HK\n\nVIK Västerås Hockey Klubb je profesionální švédský hokejový tým. Byl založen v roce 1939 jako hokejový oddíl sportovního klubu Västerås IK. V roce 1980 se hokejový oddíl osamostatnil.\n\n"}
{"id": "414855", "url": "https://cs.wikipedia.org/wiki?curid=414855", "title": "Tomáš Trapl", "text": "Tomáš Trapl\n\nTomáš Trapl (* 30. ledna 1964 Praha) je český zpěvák, muzikálový herec a dabér.\n\nVystudoval humanitní Gymnázium Arabská, posléze Státní konzervatoř v Praze a HAMU (obor operní zpěv).\n\nMá dvě děti (Emu a Sebastiana) a jeho manželkou je Petra Kohoutová (též zpěvačka).\n\nSvou uměleckou dráhu začal roku 1986 s jazzovým vokálním souborem Dobrý večer Quintet, s art-rockovou kapelou Beatover a se „šramlem“ Pražský pouťový orchestr.\nDeset let účinkoval v divadle Semafor v muzikálech Jiřího Suchého, např. \"Výhybka\", \"Kytice\", \"Nižnij Novgorod\" aj.\n\nJako člen mezinárodní společnosti Artists for Prague ztvárnil v angličtině hlavní role v muzikálech \"The Fantasticks\" (Matt), \"Pippin\" (Pippin), \"A Christmas Carol\" aj.\n\nOd roku 1992 vystupuje v pražských muzikálech \"Les Misérables\" (Enjolras), \"Pěna dní\" (Chick), \"Klaun\" (Junior), \"Jesus Christ Superstar\" (Jidáš), \"Benzín a mejkap\" (Jim), \"Dracula\" (kněz nebo šašek–sluha–profesor), \"Hamlet\" (hrobník), \"Krysař\" (Osud), \"Kleopatra\" (Ptolemaios nebo Octavian), \"Galileo\" (otec Inchofer), \"Tři mušketýři\" (kardinál Richelieu), \"Tajemství\" (Martin), \"Miss Saigon\" (John), \"Angelika\" (Desgrez), \"Golem\" (Mordechaj), \"Carmen\" (Zuniga), \"Mona Lisa\" (Soderini), \"Tajemství Zlatého Draka\" (Merkurius), \"Baron Prášil\" (Wilcox), \"Je třeba zabít Davida\" (Mistr/Satan/Terorista/Caesar), \"Kat Mydlář\" (Adam/Ferdinand Vaňura), \"Quasimodo\" (Quasimodo).\n\nDaboval mnoho postav v řadě kreslených filmů a seriálů studia Walta Disneyho: \"Lví král I., II., III.\" (Timon), \"Pocahontas\", \"Alenka v říši divů\", \"Zvoník u Matky Boží I., II.\" (Quasimodo), \"Labutí princezna\" (princ Derek), \"Princ egyptský\" (Mojžíš), \"Popelka\", \"Timon & Pumba\", \"Příšerky s.r.o.\" (Mike Wasowski) aj.\nV letech 2007–2009 hostoval v Národním divadle v jazzové opeře \"Dobře placená procházka\" (Suchý/Šlitr), kterou režíroval Miloš Forman.\n\nOd roku 1998 působí také jako pedagog na hereckém oddělení konzervatoře v Praze, kde učí interpretaci a kde též vyprodukoval absolventská představení \"Dobře placená procházka\", \"Kancelář\", \"Výprodej\", \"Kytice\", na kterých se i autorsky podílel. Hudebně se též podílel na dalších představeních (\"Muž sedmi sester\", \"Léto a dým\", \"Oidipus Rex\", \"Žádná – celá – nekonečno\"…).\n\nOd roku 2012 učí jako externista i na pražské DAMU.\n\nV letech 1996–2006 byl frontmanem rockové skupiny Dolmen.\nV roce 2009 se zúčastnil televizní soutěže \"Duety… když hvězdy zpívají\", kde v tandemu s herečkou Janou Bouškovou vybojovali bronzovou pozici.\n\n"}
{"id": "414861", "url": "https://cs.wikipedia.org/wiki?curid=414861", "title": "Týnské údolí", "text": "Týnské údolí\n\nTýnské údolí je lesní park v Třebíči, převážně na území místní části Týna. V podstatě jde o část členitého údolí Týnského potoka. Údolí překlenuje dvojice třípolových mostů novodvorské páteřní ulice Marie Majerové. Na Týnském potoce se v Týnském údolí dochovala stará soustava rybníčků, zřízená původně za účelem zásobování města vodou.\n\nLesopark Týnského údolí zaujímá plochu asi 20 ha. Souvislá plocha zeleně je však mnohem rozsáhlejší vzhledem k bezprostřední návaznosti na podklášterský Hrádek s jeho židovským hřbitovem, na novodvorský Hájek a lesní porost Šmeralova kopce. Vlastní Týnské údolí je jedním z výrazných bočních údolí členících třebíčský reliéf. Na samo údolí navazují podružná údolíčka od týnské návsi, druhé bočního přítoku od Baráku a Nadýmáčku a třetí od Hájku.\n\nV dávné minulosti Týnským údolím pravděpodobně vedla cesta ze střední Moravy (Rajhrad) a Uher, která se v Týně spojovala s cestou od dnešního Žerotínova náměstí, což byla obchodní cesta z Rakous.\n\nTýnské údolí má nejen vysokou přírodní hodnotu jako rekreační území, ale obyvatelům novodvorských sídlišť slouží i jako efektivní zkratka do centra. Park trpí nedostatečným vybavením inventářem, provést by se měly některé další parkové úpravy, zbudovat další přístupové cesty ze sídliště. Záměr revitalizace Týnského údolí byl zanesen do programu městské samosprávy vzešlé z komunálních voleb z roku 2006. Revitalizace by měla obnovit skalní stepi na jižních svazích údolí, údolí by se mělo pročistit od náletových dřevin, vzniknout by měly nové cesty, ty současné by se měly upravit, doplněno by mělo být veřejné osvětlení. Úpravy by se měl dočkat i Týnský potok, který je místy zakrytý.\n\nNa jaře roku 2020 by měla být otevřena geoexpozice geologie města Třebíče a okolí, instalována bude u cesty naproti židovského hřbitova v Týnském údolí. Realizaci provede ekocentrum Chaloupky. Celkem by mělo být instalováno 17 kamenů, byly získány v různých lomech, mezi vystavenými kameny bude žulosyenit z lomu nedaleko Kamenné, amfibolit z lomu nedaleko Vícenic u Náměště, bítešská rula z lomu nedaleko Křoví u Velké Bíteše, žula a granit z lomu nedaleko Bílého Kamene, mramor z lomu nedaleko Zblovic, hadec z lomu nedaleko Hrubšic. Odborný dohled nad geoexpozicí převzal třebíčský rodák Stanislav Houzar. Bude instalována informační cedule s geologickou mapou. Na počátku roku 2020 bylo oznámeno, že geoexpozice by měla být otevřena při příležitosti Dne země 22. dubna 2020.\n\nTýnský potok jako tvůrce Týnského údolí pramení v polích za městem na Podklášteří, jeho severní přítok pak v trati \"V Chudobě\" na sever od Nového hřbitova. V Týně stéká do Týnského údolí, protéká Kočičinou a vlévá se zleva do řeky Jihlavy.\n"}
{"id": "414862", "url": "https://cs.wikipedia.org/wiki?curid=414862", "title": "Páteříčkovití", "text": "Páteříčkovití\n\nPáteříčkovití (Cantharidae) jsou brouci z nadčeledi Elateroidea, příbuzní čeledi Lampyridae, kterým se vzhledem velmi podobají avšak nemají schopnost ve tmě světélkovat jako světlušky. V česky mluvících zemích se jim říká páteříčci pro tvar těla, který připomíná oblek duchovního, v anglicky mluvících zemích jim říkají Soldier beetle, podle červeně zbarveného obecně hojného páteříčka, který tvarem těla a zbarvením připomíná vojáka červenokabátníka.\n\n"}
{"id": "414863", "url": "https://cs.wikipedia.org/wiki?curid=414863", "title": "Faisalova mešita", "text": "Faisalova mešita\n\nMešita Šáha Faisala, známá jako Faisalova mešita (), je mešita nacházející se v Islámábádu, Pákistánském hlavním městě na severu státu. Jedná se o největší mešitu v Pákistánu a o jednu z největších mešit světa. Zabírá plochu kolem 5000 čtverečních metrů, její prostory pojmou až 10 000 věřících a několik dalších desítek tisíc věřících se vejde ven okolo mešity.\n\nPrvní impuls pro vybudování mešity vyvolal saúdskoarabský král Faisal bin Abdul Aziz po své návštěvě Islamabádu.\nV roce 1969 proběhla mezinárodní architektonická soutěž, na které bylo představeno 43 projektů. V průběhu čtyř dnů byl vybrán projekt Tureckého architekta Vedata Dalokaya. Výstavba mešity začala v roce 1976 a byla podporována finančními prostředky od vlády Saúdské Arábie (130 milionů saúdských riálů = 120 milionů amerických dolarů). Mešita byla po saúdskoarabském králi pojmenována v roce 1975, její dokončení proběhlo v roce 1986 a začala být používána jako mezinárodní islámská Univerzita.\n\nPo ukončení výstavby a uvedení do provozu, se spustila kritika ze strany konzervativních muslimů na přílišnou moderní architekturu ve které je mešita vystavěna.\n\nMešita je vystavěna na kraji Islamabádu a je považována za ikonu města. Její moderní vzhled připomíná čtvercový stan přístupný ze všech čtyř stran. Na každém vrcholu čtvercového půdorysu se nachází jeden minaret. Celkem jsou zde čtyři stejné, bílé, vysoké minarety.\n"}
{"id": "414881", "url": "https://cs.wikipedia.org/wiki?curid=414881", "title": "Metoda (objektově orientované programování)", "text": "Metoda (objektově orientované programování)\n\nMetody v objektově orientovaném programování (OOP) jsou podobné funkcím, které se používají v programování. V OOP jsou v podstatě také funkcemi, které mohou pracovat s daty třídy nebo objektu. Z vnějšku jsou data neviditelná – nepřístupná, jelikož jsou zapouzdřena v objektu a nelze je volat přímo. Metody určené k tomu, aby s daty objektu mohly pracovat i jiné objekty, nazýváme rozhraním objektu.\n\nJsou součástí třídy, ale lze je použít aniž by byla vytvářena instance třídy. Chceme-li označit danou metodu jako statickou, použijeme klíčové slovo \"static\".\n\nMetody se mohou v odvozených třídách překrývat, ale existují případy, kdy chceme mít jistotu, že danou metodu nebude možné změnit. Slouží k tomu konečné metody, které nemohou být „přepsány“ v žádné z odvozených tříd. Chceme-li označit danou metodu jako konečnou, použijeme klíčové slovo \"final\".\n\nPři návrhu se lze setkat s případy, kdy chceme nechat implementaci určitých metod až na potomky. Jako příklad lze uvést třídu \"Obrazec\", která definuje obecný geometrický útvar a u níž víme, že potomci budou mít stejné metody (např. obvod a obsah), ale jejich implementace bude různá. Pokud tedy označíme metodu jako \"abstraktní\" říkáme tím, že tuto metodu implementuje její potomek. Tyto metody se většinou označují klíčovým slovem \"abstract\" nebo \"virtual\".\nVýše uvedený příklad v Javě: \n\nSem patří konstruktor, destruktor a tzv. \"„gettery“\" a \"„settery“\". Poslední dvě zmiňované metody neslouží k ničemu jinému, než k nastavování a získávání hodnot daných vlastností. Není vhodné vlastnosti tříd definovat jako \"veřejné\", mohlo by např. dojít k nechtěné změně jejich hodnot, ale jako \"chráněné\" nebo \"soukromé\" a k těmto vlastnostem pak přistupovat pomocí zmíněných \"getterů\" a \"setterů\". Jejich názvy by měly začínat slovem \"get_\" nebo \"set_\".\n\nVětšina běžně používaných objektově orientovaných programovacích jazyků má tři modifikátory přístupu: \n\nUmožňuje objektům volání jedné metody se stejným jménem, ale s jinou implementací. Provádí se to tak, že se deklaruje více metod se stejným názvem, které se mohou lišit různým počtem, typem argumentů popř. jejich pořadím.\nUkázka v Javě:\nRozlišujeme volání uvnitř třídy a volání metody určitého objektu. V prvním případě se běžně používá pouze její název, ve druhém případě je nejdříve uveden název objektu a pak název volané metody. Ukázka volání metod v Javě:\n\nVolání metod může být v některých programovacích jazycích jiné viz PHP, kde se volají následovně:\n\n"}
{"id": "414884", "url": "https://cs.wikipedia.org/wiki?curid=414884", "title": "Čepička", "text": "Čepička\n\nČepička může být: \n\n"}
{"id": "414886", "url": "https://cs.wikipedia.org/wiki?curid=414886", "title": "Destruktor", "text": "Destruktor\n\nDestruktor je v objektovém programování metoda, která je zavolána při likvidaci instance své třídy v paměti počítače. \n\nPři likvidaci instance třídy (objektu) by mělo dojít k uvolnění všech zdrojů, se kterými objekt pracoval. To může programátor zajistit právě pomocí destruktoru. Podobně jako lze pomocí konstruktoru zajistit alokaci prostředků při vytváření objektu.\n\nDestruktor nemá návratovou hodnotu a žádné parametry. Nemá-li třída destruktor, překladač vytvoří implicitní destruktor.\n\n"}
{"id": "414888", "url": "https://cs.wikipedia.org/wiki?curid=414888", "title": "Panský pivovar Třeboň", "text": "Panský pivovar Třeboň\n\nPivovar Třeboň je pivovar prodávající pivo pod obchodní značkou Bohemia Regent. Nachází se v historickém jádru města Třeboň. Spadá do části Třeboň I.\n\nPivovar Třeboň byl založen v roce 1379. V průběhu středověku rostla jeho dobrá pověst a po roce 1698 se již ve vlastnictví knížete Schwarzenberga přestěhoval do bývalé rožmberské zbrojnice s vchodem z Trocnovského náměstí.\nPřestavba pivovaru do současné podoby se uskutečnila ve druhé polovině 19. století. Na začátku dalšího století už má sklady nejen v Čechách ale i např. ve Vídni či Lvově. Na její přestavbě se podíleli italští stavební mistři bratři de Maggi, vídeňský Carlo Martinelli a pražský stavitel Paolo Ignác Bayer.\n\nV roce 2013 byla na nádvoří knížecího pivovaru obnovena rozměrná kamenná \"pivní kašna\" s výčepními kohouty na barokní kružbě a velkou piniovou (či chmelovou) kamennou šiškou na centrálním sloupu.\n\nObě světové války měly za následek pokles výroby, během druhé světové války byla výroba zcela zastavena a obnovena až po roce 1945. V té době také pivovar přechází z vlastnictví Schwarzenbergů pod Jihočeské pivovary se sídlem v Českých Budějovicích, kde zůstává do konce roku 1988 až na období 1953 - 1955, kdy byl součástí n.p. Třeboňské pivovary spolu se závody Tábor a Jindřichův Hradec. Tehdy pivovar získává státní podnik Pivovary České Budějovice a po privatizaci roku 1992 se pivovar stává součástí a.s. Jihočeské pivovary. V srpnu 2000 pak pivovar kupuje akciová společnost Bohemia Regent.\n\nV současné době se vyrábí cca 80 000 hl ročně pod značkou Regent. Obchodní název pivovaru Regent je odvozen z historické postavy rytíře Jakuba Krčína z Jelčan (1533-1604), který byl zpočátku rožmberským úředníkem a později regentem rozsáhlého majetku pana Viléma z Rožmberka.\n\nPivo se vaří jak tradiční technologií s využitím spilky v areálu pivovaru tak moderním způsobem, který podstatně zkracuje výrobní cyklus. K výrobě se používá výhradně přírodních surovin.\nPivovar nabízí následující druhy piva:\n\nJednotlivé druhy piva se úspěšně účastnily pivních soutěží - získaly např. tituly \"Zlatá pivní pečeť 2006\" 1. místo v kategorii \"Speciální pivo světlé\", \"Zlatá pivní pečeť 2006\" 1. místo v absolutní kategorii \"Cena Velké poroty\", 2. místo v kategorii \"Světlé výčepní pivo\" v soutěži \"Pivo ČR 2007\" České Budějovice nebo 3. místo v kategorii \"Nealkoholické pivo\" Dočesná 2007 Žatec.\n\nPivovar Regent spolupracuje se britským pivovarem JW Lees z Manchesteru, který je výhradním distributorem sudového piva Regent.\n\nU vstupní brány do areálu pivovaru se nachází maloobchodní pivovarská prodejna, kde se kromě piv Bohemia Regent také prodávají reklamní předměty a alkoholické nápoje firmy Fruko Schulz Jindřichův Hradec.\n\nNa nádvoří pivovaru stojí Pivovarská pivnice, kde lze kromě běžně prodávaných druhů piva ochutnat i jinde těžko dostupné kvasnicové pivo. Příjemné posezení je i pod klenbami v podloubí hlavní brány s výhledem do Trocnovského náměstí, k Novohradské bráně a vstupní bráně k \"Šupině\", psí kuchyni a zámku.\n\nZe vstupní brány Knížecího pivovaru je vchod do pivovarské restaurace a Schwarzenberského sklípku. V létě je v provozu i restaurace na terase s hudbou, s výhledem na městské opevnění a hráz rybníka Svět.\n\nU pivovaru má stanici okružní vyhlídkový \"Třeboňský vláček\", spojující obě třeboňské lázně, přes Masarykovo náměstí a Schwarzenberskou hrobku.\n\nDo pivovaru lze po objednávce přijít na prohlídku s průvodcem a ochutnávkou piva. Zrekonstruovanou sladovnu si lze pronajmout pro pořádání večírků či společenských akcí, pivovar také nabízí krátkodobé zapůjčování chladicích a výčepních zařízení.\n\nV rekreační oblasti Chlumu u Třeboně pivovar provozuje ubytovací zařízení s více než 200 lůžky, restaurací a sportovním areálem.\n\n"}
{"id": "414894", "url": "https://cs.wikipedia.org/wiki?curid=414894", "title": "Newyorská státní univerzita ve Stony Brooku", "text": "Newyorská státní univerzita ve Stony Brooku\n\nNewyorská státní univerzita ve Stony Brooku, anglicky State University of New York at Stony Brook, běžně známá jako Stony Brook University, je americká státní univerzita ve Stony Brooku na Long Islandu v americkém státě New York. Je jedním ze čtyř univerzitních center státu New York. V rámci univerzity funguje Institut teoretické fyziky a Mořské vědecké výzkumné centrum.\n\nNa podzim roku 2019 bylo na Stony Brook University zapsáno 26 814 studentů, z toho 17 909 studentů před dosažením diplomu (\"undergraduate\") a 8 905 postgraduálních (\"postgraduate\").\n\n\n\n\n"}
{"id": "414898", "url": "https://cs.wikipedia.org/wiki?curid=414898", "title": "Endoskop", "text": "Endoskop\n\nEndoskop je optický přístroj pro zobrazení vnitřních dutin. Používá se v medicíně (kde se jeho použití věnuje metoda endoskopie), veterinární medicíně a některých speciálních technických aplikacích. Z hlediska provedení rozlišujeme endoskopy na:\n\nEndoskop je zpravidla vybavený optikou a světelným zdrojem. Může být doplněn zařízením k odběru tkáně.\n\n\n"}
{"id": "414899", "url": "https://cs.wikipedia.org/wiki?curid=414899", "title": "Požehnání slunce", "text": "Požehnání slunce\n\nPožehnání slunce ( , \"birkat ha-chama\") je židovský obřad, který se koná vždy na počátku 28letého cyklu, kdy se slunce podle tradice ocitá na stejném místě, kde se nacházelo při stvoření světa.\n\nPožehnání slunce je poprvé zmíněno v barajtě citované Babylónským talmudem, kde se praví:\nTuto barajtu zmiňuje i Midraš Raba ke knize Vajikra (kap. 23, verš 8).\n\nA takto ustanovil Rambam:\nPodle některých gemara uvádí znění požehnání „…který činí dílo na počátku,“ což odpovídá jedné z verzí uvedené ve Vajikra Raba (jiná verze tam uvedená ovšem užívá znění: „…který činí nebe a zemi.“) Tato verze je také v dnešní době obecně přijímána:\n\nברוך אתה ה׳ , אלהינו, מלך העולם, עושה מעשה בראשית.\n\n„Požehnán jsi, Hospodine, králi světa, který činíš dílo na počátku.“\n\nJelikož požehnání slunce představuje vzácnou událost, je v mnoha obcích zvykem říkat je ve velkém shromáždění. Takový je zvyk Aškenázů v Izraeli:\n\nA Chatam Sofer napsal:\n\nPřipadne-li požehnání slunce na den před začátkem Pesachu, 14. nisan (jako tomu je v r. 2009), je zvykem, že se shromažďuje obec, aby řekla požehnání (neboť je lepší říci je s obcí než sám), ale nedělají se k této příležitosti velká shromáždění, protože zbývá málo času do zničení chámecu \"biur chamec\" a není žádoucí, aby lidé riskovali přestoupení zákazu chámecu.\n\nPřipadne-li požehnání slunce na svátek (jako tomu bude v r. 2121), kdy připadne požehnání slunce na sedmý den pesachu), žehná se o svátku, a tehdy se patří udělat to ve velkém shromáždění.\n\n\n\n"}
{"id": "414902", "url": "https://cs.wikipedia.org/wiki?curid=414902", "title": "Lipice (Chorvatsko)", "text": "Lipice (Chorvatsko)\n\nLipice je vesnice na severu Licko-senjské župy v Chorvatsku. Je místní částí města Brinje. Většinu z jejích 254 obyvatel tvoří Chorvati.\n\nPrvní zmínka o souvislém osídlení pochází z roku 1638.\n"}
{"id": "414905", "url": "https://cs.wikipedia.org/wiki?curid=414905", "title": "Kovač", "text": "Kovač\n\nObec Kovač se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1318.\n\n\n"}
{"id": "414907", "url": "https://cs.wikipedia.org/wiki?curid=414907", "title": "Gasteinský vodopád", "text": "Gasteinský vodopád\n\nGasteinský vodopád () je vodopád v Rakousku, ve spolkové zemi Salcbursko na říčce Gasteiner Ache ve městě Bad Gastein. Jedná se o třístupňový vodopád s celkovou výškou 128 m (7. nejvyšší vodopád v Rakousku), nejvyšší stupeň měří 56 m. \n\n"}
{"id": "414946", "url": "https://cs.wikipedia.org/wiki?curid=414946", "title": "Syenitové skály u Pocoucova", "text": "Syenitové skály u Pocoucova\n\nSyenitové skály u Pocoucova je přírodní památka ev. č. 431 poblíž obce Třebíč v okrese Třebíč v nadmořské výšce 440–466 metrů. Oblast spravuje AOPK Havlíčkův Brod.\n\nDůvodem ochrany je ukázka rozpadu syenitu. Konkrétně se jedná o horniny tzv. třebíčského masivu. Skalní útvary vznikly působením několika faktorů. Prvním z nich bylo primární rozpukání horninového masivu, které zvnějšku omezilo jednotlivé bloky. V terciéru docházelo v oblasti k poměrně intenzivnímu zvětrávání, které vedlo k zaoblování původně ostrohranných bloků. Posledním faktorem, který umožnil obnažení útvarů, bylo mrazové zvětrávání v průběhu pozdního kvartéru. Podobným procesem vznikly i na Třebíčsku poměrně hojně se vyskytující jednotlivé balvany, které bývají někdy mylně považovány za eratické balvany (balvany dovlečené ledovcem).\n\n"}
{"id": "414950", "url": "https://cs.wikipedia.org/wiki?curid=414950", "title": "Přírodní park Třebíčsko", "text": "Přírodní park Třebíčsko\n\nPřírodní park Třebíčsko (dříve Oblast klidu Třebíčsko) je chráněnou oblastí (přírodní park) dle Zákona o ochraně přírody a krajiny s výskytem významných rostlin severně od města Třebíče a to na 9 800 hektarech v oblasti Křižanovské vrchoviny a Jevišovické pahorkatiny. Nadmořská výška se pohybuje od 350 do 620 metrů nad mořem a park leží primárně na podloží z hornin Třebíčského masivu. Park byl vyhlášen roku 1982. Ke schválení vyhlášky došlo 23. prosince 1982. Park byl chráněn a dřevinná zeleň registrována jako nezbytná.\n\nNadmořská výška se pohybuje od 350 do 620 metrů nad mořem a park leží primárně na podloží z hornin Třebíčského masivu, geologické podloží je tvořeno hlubinnými vyvřelinami třebíčského žulosyenitového plutonu. Tento masiv v prvohorách v malých hloubkách ztuhl a postupem času byl tektonickými pohyby rozlámán. Část masivu severně od Třebíče byla později vytlačena na povrch, plášť pokrývající žulosyenity byl rozrušen a žulosyenitové balvany byly obnaženy v podobě velkých kulových balvanů. Ostrůvky těchto balvanů jsou charakteristickým prvkem přírodního parku. U Bochovic a Hostákova se vyskytují křemenné žíly.\n\nPůvodně byla plocha parku zalesněna acidofilními bučinami a v nižších polohách acidofilní doubravy. Postupně však došlo k odlesnění a lesy byly nahrazeny loukami, poli a pastvinami. V současnosti však jsou v parku přítomny jen menší smíšené lesíky s borovými, dubovými či smrkovými stromy. Na terasách mezi poli se nachází remízky s břízami a dalšími stromy.\n\nKolem rybníků a vodních toků se nachází mokré louky s porostem violky bahenní, blatouchu bahenního a kohoutku lučního, po odlesnění zůstaly na některých místech parku fragmenty kostřavových pastvin s porostem koniklece velkokvětého.\n\nSoučástí krajiny jsou drobné rybníky, kdy na zarostlých malých rybníčcích hnízdí lyska černá či polák velký.\n\nV přírodním parku se nachází také několik zajímavých rybníků. Mezi nejzajímavější patří rybníky Velký a Malý Bor, rybník Buršík u Přeckova a potok Březinka. Významné jsou výskytem bobra evropského. Důkazem jsou ohlodané stromy a malé hráze postavené bobrem na potoce Březinka.\n\nKobylinec je přírodní památka ležící asi půl kilometru východně od obce Trnavy. Jedná se o území kostřavové pastviny (náhradní porosty po původních lesích udržované spásáním a kosením). Rozloha památky je 0,44 ha. Kobylinec je zajímavý především výskytem koniklece velkokvětého, který je poměrně vzácný. Památkou byl Kobylinec vyhlášen v roce 1982.\n\nKoniklec velkokvětý (\"Pulsatilla grandis\") roste i na Ptáčovském kopečku. Ten je taktéž přírodní památkou ležící v těsné blízkosti místní části Třebíče Ptáčova. Obě přírodní památky bývají v době, kdy koniklece kvetou, hojně navštěvovanými místy.\n\nSyenitové skály u Pocoucova jsou jednou ze známých lokalit v přírodním parku. Rozloha rezervace je 0,7 ha. Zajímavé jsou výskytem žulosyenitových balvanů. Některé z nich zaujmou svou polohou, protože se vyskytují například metr vysoko na úzkém podstavci. Tento zajímavý úkaz vnikl tak, že kolem žulosyenitového balvanu byla méně odolná rula, kterou postupně odklidily vnější činitelé (voda, písek, vítr).\n\nPřírodní památka Pazderna byla zřízena z důvodu zachování přirozené mokré louky s výskytem vstavače májového (\"Dactylorhiza majalis\").\n\nVelký javor je památný strom nacházející se jižně od obce Věstoňovice. Se svým stářím asi 600 let patří mezi nejstarší stromy v České republice. Obvod jeho kmenu činí 750 cm.\n\n\n"}
{"id": "414951", "url": "https://cs.wikipedia.org/wiki?curid=414951", "title": "Horní Bousov", "text": "Horní Bousov\n\nHorní Bousov je vesnice, součást města Dolní Bousov v okrese Mladá Boleslav. Nachází se zhruba 2,5 km na sever od Dolního Bousova a 4,5 km na západ od Sobotky, při silnici I/16 ze Sobotky do Mladé Boleslavi (silnice dnes vede okolo vsi severním obchvatem).\n\nPrvotní osídlení v oblasti Horního Bousova se rozkládalo víc na sever, kde posud lze nalézt střepy a dokonce i pazourky. Až počátkem středověku, snad aby se ochránili před nepříjemnými větry, postavili obyvatelé několik obydlí na dnešním místě. Roku 1323 je první zmínka v písemných materiálech a nemluví o pokojných zemědělcích, ale o loupeživém vladykovi Ctiboru z Búsovce, který se zúčastní i dobývání hradu u Turnova. Je tedy možno diskutovat o původu názvu vesnice. Podle etymologických učebnic vzniklo od osobního jména Bohuš, zkráceně a lidově Bús. Analogicky lze mít za to, že ve 13. století Horní Bousov byl menší než Dolní a byl až do polovina 15. století nazýván zdrobněle Busovec. Patřil mezi 112 vsí, které měl ve vlastnictví hradišťský klášter. Před husitskými válkami nastává pomalý úpadek. Před jeho zničením a rozehnáním mnichů husity dne 30. dubna 1420 byl v klášteře vyšetřován Jan Hus. Po pádu kláštera největší počet vesnic uchvátil Jan Čapek ze Sán, který později smutně proslul v bitvě u Lipan. Zanedlouho však vládnou nad bousovskými poddanými kostečtí páni Zajícové z Hazmburka. Málokdo ví, že v této době pohusitské byli křižáci vzdáleni pouhých 6 km od Bousova (spálili tvrz Kněžmost a Solec) a také, že vojsko krále Jiřího z Poděbrad obléhalo dvakrát hrad Kost. Po třicetileté válce patřila Kost a s ní Horní Bousov do Frýdlantského vévodství Albrechta z Valdštejna. Z 18. století pochází nejstarší zachovaná památka v Horním Bousově, socha Jana Nepomuckého.\n\nV roce 1599 se „dvůr“ Horní Bousov a pivovar prodal pánu Oldřichovi Felixovi z Lobkovic za 1900 kop grošů českých, což bylo 1 milion 330 tisíc. Pivovar býval tam, kde je dnes kravín „Klas“. Dodnes jsou tam hluboké sklepy, kde se uchovávalo pivo, aby mělo svoji správnou teplotu.\n\n\n"}
{"id": "414954", "url": "https://cs.wikipedia.org/wiki?curid=414954", "title": "Rock (rozcestník)", "text": "Rock (rozcestník)\n\nRock může být :\n\n\n\n\n\n\n"}
{"id": "414955", "url": "https://cs.wikipedia.org/wiki?curid=414955", "title": "Vratidlo", "text": "Vratidlo\n\nVratidlo je obvykle univerzální nástroj pro upevnění závitníku, výstružníku s čtvercovou stopkou nebo závitového očka. Vratidla mají různé velikosti a mohou být ruční, strojní, případně opatřená ráčnou. \n\nRuční vratidlo má dvě ramena, jimiž se dá nástrojem pomalu otáčet. Vratidlo může mít několik čtverhranných otvorů pro různé velikosti stopky nástroje, nebo má pohyblivou čelist. Otáčením jednoho z ramen (obvykle s vroubkováním) se čelist posouvá, až pevně sevře stopku nástroje. Do vratidla na závitová očka se očka upínají obvykle třemi šroubky (\"červíky\"), kterými se stavitelné očko dá více nebo méně sevřít. Protože očka mají normované vnější průměry, lze do téhož vratidla upnout očka pro několik různých závitů.\n\nVratidlo s ráčnou slouží nejčastěji k utahování a povolování šroubů, případně matek. Má jediné rameno, na něž se prostřednictvím ráčny nasazují nástavce pro různé velikosti vnitřních i vnějších šestihranů, případně i jiné tvary drážek šroubů (přímočaré, křížové atd.) Ráčna čili rohatka se západkou může přenášet pohyb vratidla na nástroj jen v jednom (přepínatelném) směru, což umožňuje pohodlnou práci ve stísněných místech např. uvnitř stroje nebo motoru. Má možnost přepínání na levé otáčení, pravé otáčení nebo obousměrný pohyb, takže se díky ráčně nemusí nástroj při \"zpětném\" pohybu sundavat. Vratidlo s ráčnou se obvykle dodává jako součást sady různých pracovních nástavců v krabičce (viz Nástrčkový klíč, hovorově Gola). \n\nZvláštní případ jednoramenného ručního vratidla představuje momentový klíč, který dovoluje omezit moment síly při utahování šroubu. Používá se hlavně v automobilovém průmyslu a opravárenství. \n\nStrojní vratidlo má několik součástí. Držák s morse kuželem pro přesné vedení a kovovou tyč pro držení v ruce.\n\n"}
{"id": "414958", "url": "https://cs.wikipedia.org/wiki?curid=414958", "title": "Owenova obrana", "text": "Owenova obrana\n\nOwenova obrana (ECO B00) je hypermoderní šachové zahájení polootevřených her charakterizované tahy\n\n1. e4 b6 \n\nV šachové špičce se nevyskytuje, v turnajové praxi je ale možné se s ním občas setkat.\n\nPrvní známý doklad je z roku 1620, kdy zahájení použili neznámí hráči proti G.Grecovi. Zahájení je pojmenované po anglickém mistru Johnu Owenovi, který ho hrával a v roce 1858 s ním uspěl i v jedné partii proti P.Morphymu. Zahájení se objevuje zřídka, mezi českými šachisty je o něco oblíbenější než ve světovém průměru, hrával ho občas velmistr Pavel Blatný.\n\nČerný dovoluje bílému obsadit střed, čímž bílý získává prostorovou převahu. Střed pak černý napadá, pěšce e4 fianchettovaným střelcem Sb7 a jezdcem Jf6 a bílého pěšce d4 pěšcem c5. Nekryje-li bílý pěšce d4 pěšcem a po výměně na d4 cxd4 dobírá bílý jezdcem Jxd4, pozice připomíná Sicilskou obranu. Zvolí li bílý vývin Jc3, černý často dává jezdce do vazby. Někdy černý fianchettuje i černopolného střelce a buduje pasivní hroší výstavbu.\n\n1. e4 b6\n1. e4 b6 2. d4 Sb7 3. Jc3 e6\n1. e4 b6 2. d4 Sb7 3. Sd3\n"}
{"id": "414960", "url": "https://cs.wikipedia.org/wiki?curid=414960", "title": "Uhlí (rozcestník)", "text": "Uhlí (rozcestník)\n\nUhlí může být:\n\n\n"}
{"id": "414965", "url": "https://cs.wikipedia.org/wiki?curid=414965", "title": "Blue Gender", "text": "Blue Gender\n\nBlue Gender (ブルージェンダー, \"Burú Džendá\") je 26dílné postapokalyptické akční sci-fi anime vytvořené Rjósukem Takahašim (který je známý díky dílům \"Armored Trooper Votoms\" a \"Gasaraki\") vysílaný v Japonsku během let 2000 a 2001 (do Česka tento seriál zavítal až v roce 2005 na televizním kanále A+). Seriál Blue Gender vyrobilo studio AIC. Společnost AIC také vyrobila kompilační film \"Blue Gender: The Warrior\" (na A+/Animaxu uveden jako \"Blue Gender - Zrozen k boji\"), jenž shrnuje veškeré dění v seriálu a přidává také několik scén navíc. V Austrálii získalo toto anime rating M (mature), zatímco verze, která běžela na A+, byla označena jako 16+.\n\nJúdži Kaidó je člověk, u něhož byla v roce 2009 zjištěna choroba, se kterou si vědci neví rady. Jediné řešení, které se nabízí, je kryogenicky zmrazit Júdžiho a několik dalších lidí, u nichž byla tato nemoc taktéž zjištěna, dokud vědci nepřijdou na účinný lék. Tento experiment je nazván Spánek. Júdži se následně po 21 letech probouzí v době, kdy svět ovládla insektoidní stvoření zvaná \"blue\". Svět už není takový, jaký býval, člověk je na seznamu ohrožených druhů planety a samotná planeta je pro lidstvo neobyvatelná. Pouze několik lidí vybraných vládou (vědci, přední myslitelé…) se vydalo do vesmíru, a to konkrétně na vesmírnou základnu známou jako Druhá Země.\nV seriálu jsou obsaženy prvky mecha, hentai, hororu, sci-fi i romantiky. Převažuje však akce, drama a science fiction.\n\n\n\nBlue se vyvinuli z B-buněk, které infikovaly celou řadu lidí. Tehdejší vědci experimentovali s těmito B-buňkami i na zvířatech, u kterých se projevila mutační změna; tato infikovaná zvířata se pak pářila se zvířaty neinfikovanými, čímž byla spuštěna evoluce. B-buňky se na Zemi objevily z jednoho prostého důvodu – měly zredukovat lidstvo, aby nehrozilo planetě přelidnění.\n\nVětšina druhů blue je abnormální v porovnání s běžnými druhy brouků. Blue nahání hrůzu a mají velikou sílu; rozmačkají auto i tank naprosto bez problému. Po zabití člověka na něj nanesou trávicí šťávy a s dalšími takto zabitými a upravenými lidmi z nich udělají zelený zámotek, takže jim potrava vydrží i na pozdější krmení. Většina druhů blue má na hlavě trubicovitý otvor, tzv. jádro. Pokud je jádro zasaženo, tak blue umírá. Toto jádro si snaží krýt útvarem připomínající zobák. Postupně se vyvíjejí druhy, které „zobák” nemají (mají exoskelet, který z nich dělá téměř nezranitelný poddruh). Proč se přesně jmenují blue je zatím nejasné.\n\n\n\n"}
{"id": "414967", "url": "https://cs.wikipedia.org/wiki?curid=414967", "title": "The High End of Low", "text": "The High End of Low\n\nThe High End of Low je v pořadí sedmé studiové album Marilyna Mansona, které bylo nahráno během roku 2008. Spoluproducenty alba se stali Sean Beavan, Marilyn Manson a Chris Vrenna. Uvdení prvního singlu „Arma-God Damn-Mother Fuckin'-Geddon“ je plánováno jeden týden před zahájením prodeje alba. Vydání je naplánováno na květen 2009.\n\n"}
{"id": "414977", "url": "https://cs.wikipedia.org/wiki?curid=414977", "title": "Josef Mašín (rozcestník)", "text": "Josef Mašín (rozcestník)\n\nJosef Mašín se jmenuje či jmenovalo více osob: \n\n"}
{"id": "414986", "url": "https://cs.wikipedia.org/wiki?curid=414986", "title": "PunkBuster", "text": "PunkBuster\n\nPunkBuster je počítačový program od firmy Even Balance. Jeho hlavním účelem je odhalování podvodného jednání při hraní online her. Dokáže detekovat různé druhy cheatů a hacků (či nových cheaterských programů nazývaných „multihack“). Pracuje pouze v online režimu způsobem klient - server. V počítači klienta (hráče) opakovaně kontroluje na příkaz serveru soubory používané k online hře v rozmezí od 20 do 500 sekund. Pokud najde nějakou nesrovnalost, porovná ji s centrální databází. Pokud v záznamech známých cheatů a hacků najde shodu, odpojí klienta od herního serveru, přičemž mu zobrazí důvod odpojení.\nPokud se jedná o opravitelnou chybu, stačí příčinu odstranit a PunkBuster dále tuto chybu nezobrazuje a hráče už od herního serveru neodpojuje.\n"}
{"id": "414999", "url": "https://cs.wikipedia.org/wiki?curid=414999", "title": "Čerčen", "text": "Čerčen\n\nČerčen nebo Čerčendarja ( , ) je řeka na západě ČLR v autonomní oblasti Sin-ťiang. Je 725 km dlouhá od pramenů k jezeru Karakošun.\n\nPramení na svazích horského hřbetu Arkatag \"(Převalského hřbet)\". Poté, co opustí pohoří Kchun-lun, směřuje na jihovýchod okrajem pouště Taklamakan. Ústí do jezera Karakošun.\n\nPrůměrný průtok vody při odtoku z hor činí 20 m³/s. Na dolním toku po převážnou část roku vysychá. Naopak v době velmi vysokých stavů vody v červenci až v srpnu dotéká až k bažinám jihovýchodně od jezera Lobnor.\n\nZavlažuje Čerčenskou oázu.\n"}
{"id": "415002", "url": "https://cs.wikipedia.org/wiki?curid=415002", "title": "Ladislav Ryšavý", "text": "Ladislav Ryšavý\n\nLadislav Ryšavý (20. dubna 1880, Vratíkov (dnes místní část Boskovic) – 9. října 1936, Lysice u Boskovic) byl český překladatel z ruštiny. Používal též pseudonym Boh. Landa.\n\n\n\n"}
{"id": "415006", "url": "https://cs.wikipedia.org/wiki?curid=415006", "title": "Thiokol", "text": "Thiokol\n\nThiokol (dříve: Thiokol Chemical Company, Morton-Thiokol Inc., Cordant Technologies Inc., Thiokol Propulsion, AIC Group, ATK Thiokol; dnešní název: ATK Launch Systems Group) je americká korporace, která zpočátku podnikala v chemickém a gumárenském průmyslu a později výrobou raketových motorů na tuhé pohonné látky. Název Thiokol je odvozen z řeckých slov pro síru (θεῖον \"theion\") a lepidlo (κόλλα \"kolla\"), což je narážka na jejich původní produkt.\n\nThiokol Chemical Company byla založena v roce 1929 a jejími hlavními produkty byla syntetická pryž a polymerová těsnění. V době druhé světové války se stala hlavním dodavatelem těsnění z kapalných polymerů. Produkce syntetické gumy a polymerů byla po mnoho let hlavní oblastí zájmu společnosti. Když v roce 1945 vědci v JPL (Jet Propulsion Laboratory) objevili potenciál polymerů společnosti Thiokol jako stabilizačního činidla tuhého raketového paliva, otevřelo to nové pole působnosti a vyústilo ve více než 50 let trvající působnost Thiokol v aeronautickém průmyslu. Téměř každý velký kosmický projekt využíval produkty Thiokol.\n\nMalé raketové motory byly vyvíjeny již v roce 1947 v Elktonu v Marylandu a roku 1949 byla vyvinut první raketový systém na tuhá paliva TX-18 Falcon. Roku 1949 bylo otevřeno výrobní středisko poblíž Redstone Arsenal v Huntsvile v Alabamě, kdy byly vyráběny rakety TX-18 Falcon, XM33 Pollux (používán také na raketě Little Joe) a TX-135 Nike-Zeus. Díky úspěchům s velkými motory rozhodla se společnost k riskantnímu kroku a roku 1956 zakoupila rozlehlé pozemky v Utahu a vytvořila zde testovací střelnici pro své nové rakety, ačkoli zatím neměla žádný státní kontrakt. Risk se vyplatil, když v roce 1958 obdržela zakázku letectva na vývoj motorů pro budoucí LGM-30 Minuteman. V témže roce se spojila se společností \"Reaction Motors, Inc.\" (\"RMI\"), která se již dříve podílela na průkopnických leteckých projektech, jako byly Bell X-1 (první prolomení zvukové bariery), Douglas Skyrocket (poprvé dosaženo rychlosti mach 2) a North American X-15.\n\nVstup společnosti do skutečného kosmického výzkumu přišel s vývojem raketového motoru Castor, který poháněl testovací raketu Little Joe, sloužil jako druhý stupeň rakety Scout a používal se jako pomocný motor raket Delta, Thor a Atlas IIAS. V průběhu 60. let vyráběla společnost mnoho různých typů motorů pro kosmické programy: brzdné motory pro kapsle Mercury a Gemini, pomocné motory pro oddělování stupňů v programu Apollo a různé motory pro programy Pioneer, Surveyor, Viking, Voyager 1 a Voyager 2. Úspěch rakety Minuteman a dalších, položil základy pro vývoj dalších velkých projektů, jako Space Shuttle Solid Rocket Booster a rakety Peacekeeper. Thiokol se také podílela na projektu Poseidon, ze kterého vzešly SLBM (balistické rakety odpalované z ponorek) UGM-96 Trident I a UGM-133 Trident II.\nNěkteré významné produkty Thikol:\n\n\n"}
{"id": "415009", "url": "https://cs.wikipedia.org/wiki?curid=415009", "title": "Rose Clevelandová", "text": "Rose Clevelandová\n\nRose Elizabeth Clevelendová (13. června 1846 – 22. listopadu 1918, Bagni di Lucca, Itálie) byla sestrou 22. prezidenta USA Grovera Clevelanda a v letech 1885–1886 vykonávala funkci první dámy USA, protože její bratr byl do roku 1886 svobodný.\n"}
{"id": "415011", "url": "https://cs.wikipedia.org/wiki?curid=415011", "title": "Kondenzátor", "text": "Kondenzátor\n\nKondenzátor je pasivní elektrotechnická součástka, jejíž charakteristickou vlastností je kapacita.\n\nKaždý skutečný kondenzátor kromě toho vykazuje další, takzvané parazitní vlastnosti, jako je indukčnost a odpor, čímž se odlišuje od kapacitoru, což je myšlená ideální součástka, která má pouze kapacitu, navíc stálou a nezávislou na okolních podmínkách.\n\nKondenzátor se skládá ze dvou vodivých desek (\"elektrod\") oddělených dielektrikem. Na každou z desek se přivádí elektrické náboje opačné polarity, které se vzájemně přitahují elektrickou silou. Dielektrikum mezi deskami nedovolí, aby se částice s nábojem dostaly do kontaktu, a tím došlo k \"neutralizaci\", jinak \"vybití\" elektrických nábojů. Přitom dielektrikum svou polarizací zmenšuje sílu elektrického pole nábojů na deskách a umožňuje tak umístění většího množství náboje.\n\nVzhledem k elektrostatické indukci je velikost náboje na obou deskách \"stejná\".\n\nPokud budeme vybírat kondenzátor pro konkrétní užití, budou nás zajímat některé z těchto vlastností:\n\nPoznámky:\n\nKapacita \"C\" kondenzátoru závisí na ploše \"S\" jeho desek, vzájemné vzdálenosti l (malé L) desek mezi sebou a permitivitě ε dielektrika mezi deskami:\n\nVzorec platí jen pokud je vzdálenost zanedbatelná k rozměrům plochy. S rostoucí vzdáleností přesnost klesá, protože u okrajů plochy není pole homogenní.\n\nNa desku kondenzátoru s kapacitou \"C\" lze uložit elektrický náboj:\n\nkde \"U\" je napětí mezi deskami kondenzátoru. Jednotkou kapacity je farad, který má v soustavě SI rozměr\n\nNabíjíme-li kondenzátor o kapacitě 1 F proudem 1 A, napětí na něm vzroste za každou sekundu o 1 V.\n\nNapětí na celé součástce lze vypočítat jednoduše:\n\nNapětí na nabitém kondenzátoru je stejné, jako je napětí zdroje. Napětí mezi elektrodami je stejné jak v součástce, tak na vodiči, kterým bychom je spojili zvenčí. Napětí můžeme vyjádřit jako rozdíl elektrostatických potenciálů obou elektrod:\n\nkde E je vektor elektrického pole mezi elektrodami, r a r jsou polohové vektory a \"l\" je vzdálenost desek.\n\nVe střídavém obvodu proud na kondenzátoru předbíhá napětí o 90°.\n\nJe-li dielektrikum kondenzátoru lineární, pak pro energii elektrického pole akumulovanou v nabitém kondenzátoru platí\n\nformula_7\n\nEnergie je tedy v kondenzátoru uchovávána v podobě náboje (zatímco u cívky je v podobě elektromagnetického pole).\n\nPři řešení RLC obvodů pomocí diferenciálních rovnic se využívá následujícího vztahu:\n\nTento vztah se často zkráceně zapisuje:\n\nPokud ve všech vzorcích týkajících se kondenzátoru prohodíme napětí a proud, dostaneme adekvátní vzorce týkající se cívky. Symetrické jsou i další související jevy, např. piezoelektrický vs magnetostrikční, feroelektrický vs feromagnetický, elektroluminiscence vs magnetoluminiscence, ... a z nich plynoucí parazitní elektrické vlastnosti.\n\n\"Leydenská láhev\" je historicky první kondenzátor. Jedná se o skleněnou nádobu, na jejíž vnější i vnitřní straně jsou přilepeny (příp. napařeny) kovové vrstvy. Používala se k uchování náboje vzniklého ve Wimhurstově indukční elektrice.\n\nPodle tvaru lze rozlišit kondenzátory deskové, válcové, kulové, svitkové (svinutý dlouhý vodivý pás oddělený izolantem).\n\nPodle použitého dielektrika se kondenzátory dělí\n\nNejjednodušší typ kondenzátoru, v současné době již téměř nevyužívaný, kromě speciálních vysokofrekvenčních aplikací, kde je vyžadováno velké napětí a jakost. Často bývají vakuové. Použití např. ve velkých vysílačích a urychlovačích částic.\n\nNejvyššího činitele jakosti dosahují vakuové kondenzátory s leštěným supravodivým povrchem.\n\nProměnné kondenzátory dělíme na:\n\n\n\nSlídové kondenzátory (mica capacitors) se vyznačují velmi vysokým činitelem jakosti (výrazně převyšuje i keramické kondenzátory), proto se dodnes používají. Ale jen ve speciálních aplikacích, kde je to nutné, protože jsou relativně drahé a mají malou kapacitu. Např. ve vysílačích, urychlovačích částic, magnetické rezonanci a pod. Kapacita v řádu desetin pF až desítek nF.\n\nPodobné vlastnosti mají i teflonové (PTFE) kondenzátory. Prodejci je často řadí do společné kategorie.\n\nV elektronkových rádiích byly běžné. Mezi oblíbené provedení patřily se slídou mezi dvěma pertinaxovými destičkami, přičemž z jedné strany bylo okénko, kterým bylo možno vyškrábat část pokovení a tak doladit kapacitu.\n\n\nJe podstatně odlišný od jiných typů kondenzátorů. Elektrody mají velký povrch, který je tvořen nepravidelně naleptanou strukturou povrchu kovu a na něm je chemickým procesem zvaným formování (nikoli formátování) vytvořena velmi tenká, dielektrická vrstva. Katoda je tvořena vodivým elektrolytem, který může být tekutý, polosuchý nebo pevný. Výhodou elektrolytického kondenzátoru je vysoká měrná kapacita, nevýhodou naopak to, že nesmí být přepólován.\n\nNejčastěji je dělíme na:\n\nSuperkondenzátory (supercapacitors, ultracapacitors, ulracaps, goldcaps a pod. – terminologie zatím není ustálená, většina používaných termínů jsou zároveň registrované ochranné známky) jsou založeny na elektrické dvojvrstvě (electric double layer). Neobsahují žádný klasický izolant. Elektrody jsou od elektrolytu izolovány jen elektrochemickým potenciálem. Proto se ale vyrábějí jen na malá napětí, nejčastěji 2-3 V. Z toho důvodu bývá v jednom pouzdře více ks zapojených sériově. Hlavní výhodou je enormně vysoká kapacita, která je daná jednak extrémní tenkostí izolační oblasti a dále i pórovitými elektrodami s velkým povrchem (poměr plocha/objem podobný aktivnímu uhlí).\n\nVyrábějí se dva základní druhy:\n\nSuperkondenzátorům vadí vysoké teploty. Výrobci typicky uvádí max. dovolenou teplotu 60, 65, nebo 70 °C. Jsou také značně citlivé na přepětí. To je velký problém zejména při sériovém řazení.\n\nKondenzátory certifikované pro trvalé spojení s rozvodnou sítí bývají značeny X a Y s čísly.\n\nStarší kondenzátory toto značení nemají. Např. typy určené pro spojení s rozvodnou sítí 220 V mají uvedeno 250 V AC. V literatuře pro amatéry bylo též doporučováno použití svitkových kondenzátorů na 630, nebo 1000 V DC. Ale ne všechny takové kondenzátory trvalé spojení se sítí přežijí. Po nějaké době (minuty až dny) může nastat průraz doprovázený zkratem, hořením, nebo explozí.\n\nJiž od 90. let se na území EU používá síť 230/400 V (která nahradila 220/380 a 240/420), což při toleranci 10 % vede na možné trvalé napětí až 253 V. Proto by se kondenzátory na 250 V AC již neměly do sítě zapojovat. Pro tento účel se dnes používá jmenovité napětí 275 a více V, pro zapojení mezi fáze pak 440 a více V.\n\nK zakreslení kondenzátoru v elektrickém obvodu se používá elektrotechnická značka:\nPři zapojení kondenzátoru do obvodu se zdrojem stejnosměrného napětí se na deskách kondenzátoru začne hromadit elektrický náboj – kondenzátor se \"nabíjí\". Nabíjení probíhá, dokud se nevyrovná elektrický potenciál na každé z desek s potenciálem příslušného pólu zdroje. Po nabití je mezi deskami kondenzátoru stejné elektrické napětí jako mezi svorkami zdroje a obvodem neprochází elektrický proud.\n\nJestliže se desky kondenzátoru vodivě propojí, elektrický náboj z desek se odvede, kondenzátor se vybije. Tento přesun elektrického náboje způsobí v obvodu elektrický proud.\n\nVybíjecí proud může v případě malého odporu vybíjecího obvodu dosáhnout obrovských špičkových hodnot. To má většinou nejen škodlivé účinky na vybíjecí obvod a kondenzátor samotný, ale vede to i k částečnému vyzáření jeho energie ve formě interferenčního rušení.\n\nV obvodu střídavého proudu se kondenzátor opakovaně nabíjí a vybíjí, což má za následek předbíhání elektrického proudu před napětím (\"fázový posun\") a vznik kapacitance (kapacitní reaktance), tj. zdánlivého odporu proti průchodu střídavého proudu.\n\nProud procházející kondenzátorem je v protifázi s proudem cívkou připojenou ke stejnému zdroji napětí a proto se od něj odečítá. Při shodě těchto proudů nastává paralelní rezonance a výsledný proud klesne na minimální hodnoty dané ztrátami.\n\nPří sériovém spojení cívky a kondenzátoru se induktivní a kapacitní reaktance odčítají a při rezonanci nastane stav blízký zkratu, kdy je proud omezen jen ztrátovými odpory.\n\nKaždý kondenzátor má také parazitní sériovou indukčnost, která s kapacitou tvoří rezonanční obvod. Nad rezonanční frekvencí se kondenzátory chovají jako cívky.\n\nSériovým zapojením dvou a více kondenzátorů se celková kapacita snižuje. Převrácenou hodnotu výsledné kapacity lze vypočítat jako součet převrácených hodnot jednotlivých kapacit:\n\nPři sériovém řazení se musí dávat pozor na správné rozdělení napětí. Proto se v takovém případě často paralelně připojuje odporový dělič (elektrolytické), nebo transil (superkondenzátory).\n\nParalelním zapojením kondenzátoru se celková kapacita zvyšuje. Výsledná kapacita se vypočte součtem jednotlivých kapacit :\n\nHodnota kapacity spolu s hodnotou maximálního napětí jsou základními hodnotami kondenzátoru. U hodnot kapacity se vychází z řady E6, to je 1,0; 1,5; 2,2; 3,3; 4,7 a 6,8, někdy se používají i hodnoty z E12. Vyšší řady zpravidla nejsou potřeba, protože přesnost kapacit bývá malá (běžně +/- desítky %).\n\nPopis na součástce může být třímístný kód, např. 473 znamená 47 000 pF. Toto značení se používá u kondenzátorů keramických, svitkových a SMD elektrolytických. Na klasických elektrolytických bývá přímo napsána kapacita v µF, nebo se symbolem µ na místě desetinné čárky. Dvě čísla oddělená lomítkem je obvykle kapacita/napětí.\n\nV katalozích bývá kapacita uváděna s použitím tzv. posunutého značení, kde jako základ je pF. Např. 3G3 je 3,3 mF, nebo 68k je 68 nF. Jedná se o snahu vyhnout se znaku µ, který starší databázové systémy nedokáží zpracovat. Stejné značení bývá i na starých keramických kondenzátorech.\n\nPro keramické kondenzátory dlouho býval praktický rozsah hodnot asi od 1 pF do 100 nF, zavedením MLCC se zvýšil na µF a dnes dostupné kapacity MLCC s feroelektrickým dielektrikem končí u stovek µF. Pro elektrolytické kondenzátory od 1 µF do několika F. Superkondenzátory dosahují řádu kF, ale jsou na velmi malé napětí.\n\nVětšina kondenzátorů ve většině běžné elektroniky jsou keramické s kapacitou 100 nF, což je nejčastěji používaný blokovací kondenzátor u integrovaných obvodů. V jednom mobilním telefonu, nebo počítači, jich mohou být desítky až stovky.\n\n\nU elektrolytických kondenzátorů je nutné při zapojení na stejnosměrné elektrické napětí zajistit správnou polaritu připojení kondenzátoru, jinak dojde k poškození kondenzátoru výbuchem (dojde k nadměrnému vývinu plynu uvnitř kondenzátoru).\n\nU elektrolytických kondenzátorů je vždy jeden pól označen. Buď je označena kladná elektroda prolisem a je vždy odizolována od pláště, nebo je označena záporná znaménkem minus. Kondenzátory s vývody na jedné straně mají kladný pól delší.\n\nSMD kondenzátory mají nejčastěji na kulatých pouzdrech označen záporný (hliníkové a polymerové), a na hranatých kladný pól (tantalové).\n\nZnačku u jednoho vývodu mívají i svitkové kondenzátory. Ta značí, že tento pól je spojen s vrstvou, která končí na vnější straně a může do obvodu zanášet rušení z okolí, nebo naopak sloužit jako stínění.\n\n\n"}
{"id": "415012", "url": "https://cs.wikipedia.org/wiki?curid=415012", "title": "Kirchhoffovy zákony", "text": "Kirchhoffovy zákony\n\nKirchhoffovy zákony jsou dvě pravidla formulující principy zachování náboje a energie v elektrických obvodech. Jsou jedním ze základních nástrojů při teoretické analýze obvodů. Zákony byly pojmenovány podle jejich objevitele Gustava Roberta Kirchhoffa, který je poprvé popsal roku 1845.\n\nOba zákony lze přímo odvodit z Maxwellových rovnic, které ovšem byly formulovány až v roce 1864; Kirchhoff zákony vytvořil jako zobecnění výsledků Georga Simona Ohma.\n\nKromě Kirchhoffových zákonů pro elektrické obvody existuje také Kirchhoffův zákon tepelného vyzařování a další empirické Kirchhoffovy zákony popisující vyzařovací spektra.\n\nPrvní Kirchhoffův zákon popisuje zákon zachování elektrického náboje (jedná se o rovnici kontinuity elektrického proudu); říká, že v každém bodě (uzlu) elektrického obvodu platí, že:\n\nJinými slovy též:\n\nVyjádřeno matematicky:\nkde formula_2 jsou jednotlivé proudy vstupující do uzlu; podle konvence je proud tekoucí do uzlu záporný, zatímco proud tekoucí z uzlu kladný.\n\nDruhý Kirchhoffův zákon formuluje pro elektrické obvody zákon zachování energie; říká, že:\n\nJinými slovy též:\n\nPředpokladem tohoto zákona je, že smyčka neobepíná žádný časově proměnný magnetický tok – jinak se ve smyčce indukuje napětí a zákon v základní podobě neplatí. V takovém případě lze při analýze obvodu indukované napětí reprezentovat zařazením dalšího prvku, který má stejný účinek.\n\nKirchhoffovy zákony se používají zvláště pro rozvětvené elektrické obvody, protože spolu s Ohmovým zákonem umožňují určit velikost a směr elektrického proudu v jednotlivých větvích a velikost elektrického napětí na svorkách jednotlivých prvků.\n\nPři analýze obvodu pomocí Kirchhoffových zákonů je možné použít jednu ze dvou metod: analýzu uzlů (založenou na použití 1. Kirchoffova zákona) nebo analýzu smyček (založenou na použití 2. Kirchhoffova zákona).\n\n\n\nObě metody poskytují stejné výsledky, pro daný obvod však může být jedna či druhá metoda jednodušší. Metody vyžadují vyřešení soustavy \"n\" rovnic o \"n\" neznámých. U metody uzlů je \"n\" počet uzlů mínus počet všech zdrojů napětí mínus jedna (za referenční uzel). U metody smyček je \"n\" rovno počtu elementárních smyček mínus počet zdrojů proudu. Obvykle se tedy používá ta metoda, která vyžaduje řešení menšího počtu rovnic.\n\nJe však třeba podotknout, že metodu smyček lze použít jen pro planární obvody, tedy obvody, na jejichž schématu se nekříží vodiče. Taková je ale většina obvodů, které se v praxi objevují.\n\nAnalýzu pomocí Kirchoffových zákonů lze provádět jak v obvodech stejnosměrného proudu, tak v obvodech střídavého proudu. V těch se napětí a proud vyjadřují komplexními čísly, které reprezentují fázory, a místo elektrického odporu se používá impedance.\n\nKirchhoffovy zákony se mimo elektrotechniku používají také v teorii grafů pro analýzů toků (které jsou zobecněním elektrického proudu) v sítích (které jsou zobecněním schématu elektrického obvodu). Dokonce se dá říci, že teorie grafů jako taková má v Kirchhoffových zákonech svoje kořeny.\n\n\n\n"}
{"id": "415013", "url": "https://cs.wikipedia.org/wiki?curid=415013", "title": "Magnetická susceptibilita", "text": "Magnetická susceptibilita\n\nMagnetická susceptibilita je fyzikální veličina, která popisuje chování materiálu ve vnějším magnetickém poli.\n\n\nMagnetická susceptibilita je definována vztahem platným pro lineární magnetikum:\na je obecně tenzorem druhého řádu. U většiny běžných materiálů je vektor magnetizace stejného směru jako vektor intenzity magnetického pole a magnetická susceptibilita je pak veličinou skalární.\n\nV obecném magnetiku je třeba uvažovat i nelineární efekty a disperzi; magnetizace proto závisí nejen na intenzitě magnetického pole, ale i na předchozí historii okolního elektromagnetického pole, a zobecněná magnetická susceptibilita formula_3 je pak obecně operátorem, daným vztahem:\n\nSkalární susceptibilita lineárního magnetika: formula_5, kde magnetizace \"M\" i intenzita magnetického pole \"H\" se dosazují ve stejných jednotkách (v SI se udávají v ampérech na metr).\n\nPomocí susceptibility lze v lineárním magnetiku vyjádřit magnetickou indukci \"B\" jako:\n\nPodle hodnoty magnetické susceptibility lze rozdělit materiály na:\n\n"}
{"id": "415014", "url": "https://cs.wikipedia.org/wiki?curid=415014", "title": "Maxwellovy rovnice", "text": "Maxwellovy rovnice\n\nMaxwellovy rovnice jsou základní zákony v makroskopické teorii elektromagnetického pole, které zformuloval James Clerk Maxwell v roce 1865. Lze je zapsat buď v integrálním nebo diferenciálním tvaru. V integrálním tvaru popisují elektromagnetické pole v jisté oblasti, kdežto v diferenciálním tvaru v určitém bodu této oblasti.\n\nNíže uvedený zápis je platný v jednotkách soustavy SI. Zápis v jiných soustavách se od tohoto zápisu liší vynásobením některých členů konstantami, jako např. rychlostí světla \"c\" a formula_1 (Ludolfovo číslo) v soustavě CGS.\n\nformula_3\n\nformula_4\n\nCirkulace vektoru intenzity magnetického pole H po libovolně orientované uzavřené křivce \"c\" je rovna součtu celkového vodivého proudu \"I\" a posuvného proudu formula_5 (formula_6 je tok elektrického pole plochou formula_7, spřažený křivkou \"c\"). Křivka \"c\" a libovolná plocha \"S\", jež křivku obepíná, jsou vzájemně orientovány pravotočivě.\n\n\nRotace vektoru intenzity magnetického pole H je rovna hustotě vodivého proudu j a hustotě posuvného (Maxwellova) proudu formula_9\n\n\nCirkulace vektoru E po libovolně orientované uzavřené křivce \"c\" je rovna záporně vzaté časové derivaci magnetického indukčního toku spřaženého křivkou \"c\". Křivka \"c\" a libovolná plocha \"S\", jíž křivka obepíná, jsou vzájemně orientovány pravotočivě.\n\n\nRotace vektoru intenzity elektrického pole E je rovna záporně vzaté derivaci magnetické indukce B.\n\n\nElektrický indukční tok libovolnou vně orientovanou plochou \"S\" je roven celkovému volnému náboji v prostorové oblasti \"V\" ohraničené plochou \"S\".\n\nDivergence vektoru elektrické indukce D je rovna objemové hustotě volného náboje \"ρ\". Ekvivalentní formulace: siločáry elektrické indukce začínají nebo končí tam, kde je přítomen elektrický náboj.\n\nMagnetický indukční tok libovolnou uzavřenou orientovanou plochou \"S\" je roven nule.\n\nDivergence vektoru magnetické indukce formula_18 je rovna nule.\n\nEkvivalentní formulace: Neexistují magnetické monopóly. (hypotetická elementární částice která nese magnetický náboj)\n\nFyzikální proměnné použité v Maxwellových rovnicích shrnuje následující tabulka\nZde použité seřazení (očíslování) oněch 4 rovnic není zcela ustálené a různí autoři se v tomto mohou lišit.\n\nJedním z nejpoužívanějších alternativních řazení je postavení Gaussova zákona elektrostatiky a zákona spojitosti indukčního toku na 1. a 2. místo (jakožto ty jednodušší rovnice) a až po nich psát složitější Faradayův a nakonec Ampérův zákon.\n\nToto seskupování do dvojic (první a druhá \"série\" Maxwellových rovnic) má své důvody. V jednom přístupu se sdružují rovnice se zdroji polí (představovanými hustotami náboje a proudu) a rovnice bez zdrojů, které mohou být chápány jako počáteční podmínky pro danou úlohu řešení elektromagnetického pole. Alternativní seskupování je založeno na tom, že se v případě stacionárního pole z jedné dvojice (série) stanou rovnice pro elektrické a z druhé pak rovnice pro magnetické pole.\n\nPro širokou třídu materiálů lze předpokládat, že elektrická polarizace P (C/m) a magnetizace M (A/m) jsou vyjádřeny jako:\n\na že pole D a B jsou s E a H provázány vztahy:\n\nkde:\n\nformula_23 je elektrická susceptibilita materiálu,\n\nformula_24 je magnetická susceptibilita materiálu,\n\n\"ε\" je elektrická permitivita materiálu a\n\n\"μ\" je permeabilita materiálu\n\nV nedisperzním izotropním médiu jsou \"ε\" a \"μ\" skaláry nezávislé na čase, takže Maxwellovy rovnice přejdou na tvar:\n\nV homogenním médiu jsou \"ε\" a \"μ\" konstanty nezávislé na poloze a lze tedy jejich polohu zaměnit s parciálními derivacemi podle souřadnic.\n\nObecně mohou být \"ε\" a \"μ\" tenzory druhého řádu, které potom odpovídají popisu dvojlomných (anizotropních) materiálů. Nehledě na tato přiblížení však každý reálný materiál vykazuje jistou materiálovou disperzi, díky níž \"ε\" nebo \"μ\" závisí na frekvenci.\n\nPro většinu typů vodičů platí mezi proudem a elektrickou intenzitou Ohmův zákon ve tvaru\n\nkde \"σ\" je měrná vodivost daného materiálu.\n\nEkvivalentně (a mnohdy s výhodou) lze vyjádřit Maxwellovy rovnice pomocí skalárního a vektorového potenciálu formula_30 a formula_31, které jsou definovány tak, aby platilo\n\nformula_34 a formula_18 se přitom nezmění, pokud k potenciálu formula_30 přičteme libovolnou konstantu, nebo k formula_31 gradient libovolného skalárního pole. Proto pro jednoduchost výsledných rovnic můžeme navíc zvolit tzv. Lorenzovu kalibrační podmínku\n\nMaxwellovy rovnice potom mají tvar vlnových rovnic\n\nkde formula_41 je d'Alembertův operátor.\n\nVe speciální teorii relativity tvoří elektrický a magnetický potenciál dohromady čtyřvektor zvaný čtyřpotenciál formula_42. Také d'Alembertův operátor lze zobecnit na čtyřvektory. V tomto formalismu (a s předpokladem Lorenzovy podmínky) lze pak všechny Maxwellovy rovnice napsat jako jedinou nehomogenní vlnovou rovnici\nkde formula_44 je elektrický čtyřproud a formula_45 je permeabilita. Ve vakuu je navíc čtyřproud nulový, takže rovnice se stane homogenní a její řešení odpovídá šíření elektromagnetických vln.\n\n"}
{"id": "415015", "url": "https://cs.wikipedia.org/wiki?curid=415015", "title": "Zákon elektromagnetické indukce", "text": "Zákon elektromagnetické indukce\n\nZákon elektromagnetické indukce je fyzikální zákon, který vyslovil v r. 1831 Michael Faraday. Tento zákon pojednává o vzniku elektrického napětí v uzavřeném elektrickém obvodu, který je způsoben změnou magnetického indukčního toku, což je označováno jako elektromagnetická indukce.\n\nUmístíme-li uzavřený elektrický obvod do magnetického pole, pak elektrickým obvodem nebude procházet žádný elektrický proud, je-li magnetické pole stacionární, tzn. nemění se s časem, a pokud se elektrický obvod nepohybuje. Elektrickým obvodem však může začít procházet elektrický proud, pokud nastane jedna či více z následujících situací:\n\n\"Změnou magnetického pole v okolí cívky se v cívce indukuje el. napětí a v uzavřeném obvodu prochází indukovaný proud. Směr proudu je závislý na směru změny magnetického pole a na orientaci pólů magnetu vůči cívce.\"\n\nUvedené situace mají za následek vytvoření (indukci) elektrického proudu v elektrickém obvodu, ačkoliv k tomuto obvodu nebyl připojen žádný zdroj. Ve všech případech vzniká v elektrickém obvodu proud tím, že na nabité částice elektrického obvodu začnou působit síly, které je uvedou do pohybu.\n\nPodobně jako při zavedení elektromotorického napětí v nehomogenních vodičích lze pohyb nabitých částic chápat jako důsledek působení určité intenzity formula_1 a odpovídajícího elektromotorického napětí formula_2, které se označuje jako indukované elektromotorické napětí. Indukované elektromotorické napětí může vznikat nejen v nehomogenních vodičích, ale také v homogenních.\n\nNa základě podobnosti s Ohmovým zákonem pro nehomogenní vodiče lze pro indukované elektromotorické napětí psát\nkde formula_4 je celkový odpor obvodu a formula_5 je okamžitá hodnota indukovaného elektrického proudu v čase formula_6.\n\nExperimenty zkoumající elektromagnetickou indukci umožnily spojit hodnotu indukovaného elektromotorického napětí se změnami magnetického toku procházejícího elektrickým obvodem. Bylo zjištěno, že hodnota indukovaného elektromotorického napětí je rovna časové změně celkového magnetického toku, který prochází elektrickým obvodem, což se zapisuje ve tvaru\nkde formula_8 představuje celkový magnetický tok, který protéká smyčkou (obvodem). Tento vztah se označuje jako Faradayův zákon elektromagnetické indukce.\n\nSměr elektrického proudu, který je ve smyčce indukován je určen tzv. Lenzovým zákonem (Lenzovým pravidlem).\n\nTento zákon říká, že magnetické pole vytvořené indukovaným elektrickým proudem se snaží kompenzovat změny magnetického toku, které jsou odpovědné za vznik indukovaného proudu, tzn. indukovaný elektrický proud vytváří magnetické pole, které se snaží působit proti změnám, které indukci elektrického proudu způsobují.\n\nV uzavřené vodivé smyčce formula_9 se změnou magnetického indukčního toku plochou smyčky formula_10 indukuje elektromotorické napětí. Proud vzbuzený elektromagnetickou indukcí působí proti změně, která jej vyvolala.\nLze také použít ekvivalentní vyjádření\n\n"}
{"id": "415017", "url": "https://cs.wikipedia.org/wiki?curid=415017", "title": "Čínsko-japonská válka", "text": "Čínsko-japonská válka\n\nČínsko-japonská válka může označovat:\n\n"}
{"id": "415019", "url": "https://cs.wikipedia.org/wiki?curid=415019", "title": "Frances Clevelandová", "text": "Frances Clevelandová\n\nFrances Folsomová Clevelandová (21. července 1864 – 29. října 1947) byla manželkou 22. prezidenta USA Grovera Clevelanda a v letech 1886 až 1889 a 1893 až 1897 vykonávala funkci první dámy USA.\n\nJedná se dosud o nejmladší první dámu USA, kterou se stala ve 21 letech (1886).\n\nJejím otcem byl právník Oscar Folsom, matkou Emma rozená Harmonová. Po předčasné smrti otce při dopravní nehodě se jejím poručníkem stal Oscarův kolega a přítel Grover Cleveland. Frances vystudovala Wells College (kde je podle ní pojmenována Cleveland Hall) a po dosažení plnoletosti se za Clevelanda provdala. Byl to jediný případ v historii, kdy se americký prezident oženil během výkonu funkce, svatba se konala 2. července 1886 v Bílém domě. Měli tři dcery a dva syny, Esther Clevelandová je jediným dítětem, které se narodilo úřadujícímu prezidentovi USA. Mladá první dáma vzbuzovala ve své době mimořádnou pozornost moderním stylem oblékání a účesů, hojně napodobovaným pod názvem „à la Cleveland“.\n\nPo Clevelandově smrti se Frances v roce 1913 podruhé provdala za archeologa Thomase Prestona. \n"}
{"id": "415020", "url": "https://cs.wikipedia.org/wiki?curid=415020", "title": "Německý obrovitý strakáč", "text": "Německý obrovitý strakáč\n\nNěmecký obrovitý strakáč je plemeno králíka původem z Německa. Byl vyšlechtěn koncem 19. století křížením belgického obra, francouzského berana a strakatých jatečních králíku v oblasti Lotrinska, ve Francii. Cílem bylo získat jateční plemeno kombinující vlastnosti uvedených.\n\nToto plemeno, nazývané lotrinský obrovský králík, se dostalo do Německa, kde dalším vývojem získalo typický barevný ráz a z plemena jatečního se stalo plemeno výstavní.\n\nNěmecký obrovitý strakáč je druhým největším plemenem králíka po belgickém obrovi, pro výstavy je předepsaná minimální hmotnost 5 kg. Minimální délka uší je předepsána na 16 cm, navíc musí být uši vzpřímené. Stejně důležitá je při posuzování charakteristická kresba. Podobnou kresbou se vyznačuje také český strakáč.\n\n"}
{"id": "415029", "url": "https://cs.wikipedia.org/wiki?curid=415029", "title": "Caroline Harrisonová", "text": "Caroline Harrisonová\n\nCaroline Lavinia Scottová Harrisonová (1. října 1832, Oxford, Ohio – 25. října 1892, Bílý dům) byla manželkou 23. prezidenta USA Benjamina Harrisona a do své smrti v roce 1892 vykonávala funkci první dámy USA, kde ji vystřídala její dcera Mary Harrisonová McKeeová.\n"}
{"id": "415032", "url": "https://cs.wikipedia.org/wiki?curid=415032", "title": "Mary Harrisonová McKeeová", "text": "Mary Harrisonová McKeeová\n\nMary Harrisonová McKeeová (3. dubna 1858, Indianapolis, Indiana – 28. října 1930, tamtéž) byla dcerou 23. prezidenta USA Benjamina Harrisona a po smrti své matky Caroline Harrisonové v roce 1892 vykonávala funkci první dámy USA.\n"}
{"id": "415039", "url": "https://cs.wikipedia.org/wiki?curid=415039", "title": "SympaTex", "text": "SympaTex\n\nSympaTex® je chráněná značka membrány, která se používá především k výrobě nepromokavých oděvů a svršků bot. \n\nNa rozdíl od konkurenční \"porézní\" membrány Gore-Tex je Sympatex neporézní fólie z kopolymeru sestávajícího ze 70 % polyesteru (hydrofobní část) a 30 % hydrofilního polyethylenu. Folie má tloušťku asi 5 µm a dá se roztahovat až na trojnásobek plochy (porézní membrána na dvojnásobek). \n\nNepromokavost je definována s 25 m vodního sloupce, propustnost vodních par a prodyšnost (z vnitřní na vnější stranu fólie) se označuje jako \"dobrá až velmi dobrá\" a neprostupnost větru jako \"stoprocentní\".\n\nPropustnost lidského potu je zaručena jen do určité maximální teploty okolního ovzduší (asi 15°C). Všechny pozitivní vlastnosti se dají zachovat i při dlouhodobém použití, protože se v membráně nemohou ucpat žádné póry. \n\nje velmi podobné jako u goretexových membrán:\n\nMembrány s označením Sympatex smí zpracovávat jen výrobci s patřičnou licencí od původce patentu Sympatex Technologies GmbH.\n\nSympatex jako evropský protějšek k americkému Goretexu přišel na trh v roce 1986.. V posledních letech se objevily alternativní výrobky, které propagují některé své dílčí přednosti.\n\n"}
{"id": "415048", "url": "https://cs.wikipedia.org/wiki?curid=415048", "title": "Leksands IF", "text": "Leksands IF\n\nLeksands IF je profesionální švédský hokejový tým. Byl založen v roce 1919. Ačkoliv nyní hraje druhou nejvyšší soutěž, strávil celkem 53 sezón ve švédské nejvyšší soutěži (nyní známé jako Svenska hockeyligan).\n\n"}
{"id": "415053", "url": "https://cs.wikipedia.org/wiki?curid=415053", "title": "Hnutí České děti", "text": "Hnutí České děti\n\nHnutí České děti byla opoziční politická iniciativa v někdejším socialistickém Československu, kterou lze charakterizovat jako „monarchisticko-anarchistické“ hnutí. \n\nVzniklo na jaře 1988. Aktivně se podílelo na opozičním politickém dění, např. vydáním a distribucí letáků s výzvou k demonstraci na výročí invaze vojsk Varšavské smlouvy do Československa (21. srpna 1988), či na organizaci manifestace v den výročí Všeobecné deklarace lidských práv. \n\nV květnu 1988 se hnutí České děti proslavilo uveřejněním svého Manifestu v Rudém právu, v němž vyhlásila obnovu Českého království. Komunistická cenzura článek záměrně nestáhla z tisku, neboť počítala s tím, že se autoři a jejich hnutí článkem sami zdiskreditují. Výsledek však byl, jako v mnoha jiných případech, zcela opačný. Manifest, hlásající v prostředí uniformní doby normalizace obnovu Českého království, měl kladný ohlas.\n\nIniciativu v 80. letech 20. století založil historik a spisovatel Petr Placák. Ten je jednou z hlavních postav Palachova týdne, když se v lednu 1989 pokusil uctít památku Jana Palacha a položit květiny k pomníku sv. Václava. Za to byl podmíněně odsouzen. Tento představitel nejmladší generace disidentů patřil v 80. letech k nejradikálnějším protikomunistickým bojovníkům. Byl mnohokrát zatčen.\n\nPro propagaci monarchistických myšlenek v nových společenských podmínkách po sametové revoluci vznikla v okruhu Českých dětí, jež byly spíše neformální skupinou, Koruna Česká, monarchistické hnutí Čech, Moravy a Slezska. Jejím prvním představeným se stal Dalibor Stejskal, zatímco Petr Placák se stal členem představenstva. Koruna Česká byla slavnostně založena 25. listopadu 1990 v pražském Realistickém divadle.\n\n28. května roku 1988 České děti zveřejnily manifest \"Návrat krále\", v němž stojí mj.: „My, české děti, vyhlašujeme, že Svatováclavská koruna, České království trvá. Připravujeme se na příchod nového krále, což je náš nejvyšší cíl. Král z boží milosti je Bohu odpovědný za svou zemi a za svůj lid! ... Král je záštitou slabých proti mocným a bohatým! Království není vláda menšiny na úkor většiny či vláda většiny na úkor menšiny, království není vláda několika tisíc hrabivců, samozvanců, darmožroutů a parazitů země a národa. Království je posvátné. … Královská vláda budiž taková, jakou si zvolí lid. Jestliže si zvolí komunistickou, bude komunistická. My jsme však přesvědčeni, že vláda nemusí mít, ba nemá mít žádný politický program. Je buď dobrá, nebo špatná. Navrhujeme přechod politických stran do oblastí kulturně zábavných či mezi charitativní sdružení apod.“Manifest podepsalo 28 signatářů, mezi jinými Ivan Martin Jirous, Petr Placák (mluvčí), Andrej Stankovič, či Jáchym Topol. České děti připomněly, že české království trvá a návrat krále je nejvyšším cílem.\n\nPožadavek na obnovení monarchie v době „perestrojky“ šokoval jak tehdejší mocenské struktury, tak i disidentské kruhy.\n\nOpoziční hnutí České děti vydávalo časopis Koruna, které v roce 1988 založil Petr Placák a jeho spolupracovníci. Celkem byla v roce 1989 vydána tři čísla. \n\nVšechny články z časopisu Koruna byly v roce 1995 zveřejněny v interní publikaci Ústavu pro soudobé dějiny AV ČR Nezávislá iniciativa České děti (1988-1989). Dokumenty připravila Jana Svobodová. Aktivitám Českých dětí se jejich zakladatel podrobně věnoval v knize Fízl, která vyšla v roce 2007.\n\nElektronická verze časopisu Koruna byla připravena ve spolupráci s knihovnou Libri prohibiti, kde jsou uloženy originály všech čísel.\n\nDruhé vydání samizdatového časopisu Českých dětí „Koruna“ s textem prohlášení o obnovení českého království (celé znění)\n\n\nVedle obou zmíněných iniciativ tu bylo i mnoho dalších, jako: \na další např. ekologická sdružení. \n„Tyto skupiny výrazně přispěly k pádu totalitního režimu, aktivizovaly společnost a soustavně znepokojovaly establishment. V České republice se občas objevuje názor, že k pádu režimu došlo při studentské demonstraci 17. listopadu 1989 a při následných stávkách, ovšem je třeba říci, že tento den byl jen vyvrcholením demonstrací a manifestací z předchozích let a měsíců. Kdyby nebylo nezávislých iniciativ, neměly by se listopadové protesty o co opřít.“ (Adam Drda, redaktor Rádia Česko)\n"}
{"id": "415058", "url": "https://cs.wikipedia.org/wiki?curid=415058", "title": "Azhdarchoidea", "text": "Azhdarchoidea\n\nAzhdarchoidea je skupinou ptakoještěrů z podřádu pterodaktyloidů. Patří sem také největší známí pterosauři vůbec, například rody \"Arambourgiania\" nebo \"Quetzalcoatlus\". Fosilie pravděpodobného menšího zástupce této nadčeledi byly roku 1880 objeveny i na území dnešní České republiky, a to mezi Chocní a Zářeckou Lhotou. V roce 2015 byl tento taxon formálně popsán jako \"Cretornis hlavaci\". Žil v období turonu (svrchní křída, asi před 92 miliony let) a v rozpětí křídel dosahoval zhruba 1,6 metru (mohlo však jít o dosud nedorostlé mládě).\n\nAktualizováno podle Davida Unwina, 2006.\n\n\n"}
{"id": "415060", "url": "https://cs.wikipedia.org/wiki?curid=415060", "title": "Dsungaripteroidea", "text": "Dsungaripteroidea\n\nDsungaripteroidea je skupinou ptakoještěrů z podřádu pterodaktyloidů. Žili v období pozdní jury až spodní křídy. Do této skupiny zřejmě patřil také jediný v Česku objevený ptakoještěr \"Ornithocheirus hlavatschi\".\n\nPodle Davida Unwina, 2006.\n\n\n"}
{"id": "415065", "url": "https://cs.wikipedia.org/wiki?curid=415065", "title": "Biliphyta", "text": "Biliphyta\n\nBiliphyta je označení (někdy podříše) pro ty rostliny (\"Archaeplastida\", tzn. v širším slova smyslu), které se neřadí do skupiny zelené rostliny (\"Viridiplantae\"). Do Biliphyta tedy patří ruduchy (\"Rhodophyta\") a glaukofyty (\"Glaucophyta\").\n\nKoncept \"Biliphyta\" pochází od Thomase Cavaliera-Smithe z roku 1981. Definuje je jako řasy schopné fotosyntézy a s fykobilizomy. Novější studie i klasifikační systémy však již na základě fylogenetických studií považují koncept Biliphyta za nepřirozený, v nich totiž figurují jako sesterská skupina zelených rostlin ruduchy.\n\nNázev \"Biliphyta\" se někdy nověji používá jako synonymum pro skupinu \"Picobiliphyta\", do nedávna považovanou za příbuznou skrytěnkám nebo glaukofytům, v současnosti vzhledem k prokázané heterotrofii nazývanou Picozoa s nejasným fylogenetickým zařazením.\n"}
{"id": "415068", "url": "https://cs.wikipedia.org/wiki?curid=415068", "title": "Teyuwasu", "text": "Teyuwasu\n\nTeyuwasu (\"velký ještěr\") byl rod primitivního plazopánvého dinosaura, žijícího v období svrchního triasu na území dnešní Brazílie. Druh \"T. barbarenai\" byl popsán E. E. Kischlatem v roce 1999 a pojmenován na počest jihoamerického paleontologa Dr. M. C. Barbareny. Slovo \"Teyuwasu\" znamená v domorodém jazyce Tupi \"velký ještěr\". Tento plaz dosahoval přibližně velikosti bobra.\n\nJde však o dosud málo prozkoumaný taxon, známý jen z dochovaných fosílií stehenní a holenní kosti. V roce 1938 přiřadil pozůstatky rodu \"Teyuwasu\" k aetosaurovi rodu \"Hoplitosuchus\" paleontolog Friedrich von Huene. Není také jisté, zda jde vůbec o příslušníka skupiny Dinosauria, je to však velmi pravděpodobné. Holotyp je dnes uložen v mnichovské Univerzitě Ludvíka Maxmiliána. Podle novějších výzkumů by se ve skutečnosti mohlo jednat o zástupce rodu \"Staurikosaurus\".\n\n"}
{"id": "415079", "url": "https://cs.wikipedia.org/wiki?curid=415079", "title": "Zapalasaurus", "text": "Zapalasaurus\n\nZapalasaurus (\"ještěr od města Zapala\") byl rod sauropodního dinosaura z čeledi rebbachisauridů, popsaného týmem paleontologů vedených Leonardem Salgadem v roce 2006. Tento menší sauropodní dinosaurus o délce 9 metrů a hmotnosti kolem 2000 kilogramů žil v období spodní křídy (asi před 125 miliony let) na území současné provincie Neuquén v Argentině a patřil do nadčeledi Diplodocoidea.\n\n"}
{"id": "415087", "url": "https://cs.wikipedia.org/wiki?curid=415087", "title": "Smolná kniha", "text": "Smolná kniha\n\nSmolná kniha, též černá kniha, popravčí kniha nebo krevní kniha (lat. \"acta negra maleficorum\", něm. \"Achtbuch\", \"Blutbuch\", \"Urgichtenbuch\") je historický termín pro soudní knihu, která byla vedena u (zpravidla městského) soudu vybaveného hrdelní pravomocí. Obsahuje záznamy výpovědí osob podezřelých z hrdelních zločinů učiněných dobrovolně nebo při výkonu práva útrpného a záznam o provedené exekuci.\n\nSmolné knihy se jako specifické městské knihy sporného soudnictví objevily v období raného novověku, nejstarší dochované smolné knihy pocházejí z první čtvrtiny 16. století. S jejich vedením se končilo za vlády Marie Terezie ve třetí čtvrtině 18. století. Existují i starší středověké knihy, které obsahují obdobné zápisy, ovšem tyto záznamy jsou rozptýlené v pamětních knihách se smíšeným obsahem a nejsou souvisle vedeny v jedné knize.\n\nZápisy v 16. a na počátku 17. století bývají stručnější. Záznam byl obvykle nadepsán jménem obviněného a obsahoval popis přečinu, kterého se dopustil, jeho výpovědi v mučírně, před mučením na mučidlech a po sejmutí z mučidel, dále případné výpovědi svědků. Na konci byl uveden způsob a datum popravy. Ve smolných knihách vedených od poloviny 17. a v 18. století zápisy obsahují i další informace, jako např. opisy korespondence s královským apelačním soudem v Praze, který od konce 17. století schvaloval na území Čech rozsudky smrti, nebo jsou zde uvedeny účty za vykonání popravy.\n\nUkázka zápisu ze smolné knihy:\n\nV přeneseném slova smyslu se dnes označení černá kniha používá pro shromáždění negativních příkladů nějakého jevu z pohledu autora či vydavatele, které jsou zveřejněny v knize, jako např. publikace \"Černá kniha komunismu\".\n\n\n"}
{"id": "415104", "url": "https://cs.wikipedia.org/wiki?curid=415104", "title": "Kleinova–Gordonova rovnice", "text": "Kleinova–Gordonova rovnice\n\nKleinova-Gordonova rovnice je pohybová rovnice v jedné z relativistických formulací kvantové mechaniky. Je pojmenována po Oskaru Kleinovi a Walteru Gordonovi, nezávisle na nich ji ale odvodil také Vladimir Alexandrovič Fok. Popisuje chování částic s nulovým spinem (tzv. skalární mezony). Jde o parciální diferenciální rovnici druhého řádu.\nZde formula_2 je klidová hmotnost částice, formula_3 je rychlost světla ve vakuu, formula_4 je redukovaná Planckova konstanta, formula_5 je vlnová funkce a formula_6 je d'Alembertův operátor obsahující druhé parciální derivace podle času a kartézských souřadnic polohy.\n\nDůvodem k náhradě Schrödingerovy rovnice jinou pohybovou rovnicí je fakt, že nezohledňuje speciální teorii relativity. Proto nemůže být správná v situacích, kdy rychlosti částic jsou řádově srovnatelné s rychlostí světla ve vakuu. Vztah pro Hamiltonián\nvychází z newtonovského výrazu pro kinetickou energii formula_11, který při velkých rychlostech neplatí. Navíc Schrödingerova rovnice obsahuje první parciální derivaci vlnové funkce podle času a druhé derivace podle prostorových souřadnic, takže není invariantní vůči Lorentzovým transformacím.\n\nEnergie ve speciální relativitě je dána velikostí čtyřvektoru energie-hybnosti. Druhá mocnina jeho velikosti je\nkde formula_2 je klidová hmotnost částice, formula_14 je vektor hybnosti a formula_3 je rychlost světla ve vakuu. Kleinovu-Gordonovu rovnici dostaneme dosazením kvantových operátorů pro energii a hybnost do tohoto vztahu.\n(Konstanta formula_18 je imaginární jednotka.) Rovnost operátorů chápeme ve smyslu stejného působení na vlnovou funkci a dostáváme:\nRovnici vydělíme formula_20, odečteme pravou stranu a získáme\nkde je na levé straně již vidět působení operátoru formula_6 na vlnovou funkci. Obdrželi jsme tedy Kleinovu-Gordonovu rovnici.\n\nPři přechodu do jiné inerciální vztažné soustavy, čili pri Lorentzových transformacích, se d'Alembertův operátor chová jako skalár, tedy právě jako konstanta formula_23, kde formula_2 je klidová hmotnost. Rovnice je tedy v souladu se speciální teorií relativity a z tohoto hlediska správně popisuje chování vlnové funkce.\n\nV jednorozměrném případě stačí vzít v úvahu pouze \"x\"-ovou část vektoru hybnosti. Příslušný operátor je formula_25 a Kleinova-Gordonova rovnice přejde na tvar\n\nKleinova-Gordonova rovnice je rovnicí druhého řádu v čase. To znamená, že pro její řešení je nutné jako počáteční podmínku zadat nejen vlnovou funkci formula_27 v okamžiku formula_28, ale zároveň i její derivaci formula_29. V důsledku z toho také plyne, že veličina\nkterá by měla odpovídat hustotě pravděpodobnosti, může nabývat i záporných hodnot. To vedlo Paula Diraca ke hledání lepší pohybové rovnice, které dnes říkáme Diracova rovnice. Při jejím odvození předpověděl Dirac existenci antihmoty a také zcela novou fyzikální veličinu (spin), která nemá v klasické fyzice analogii. Bez těchto úvah nelze problémy Kleinovy-Gordonovy rovnice korektně vyřešit, takže popisuje správně pouze částice s nulovým spinem.\n\n"}
{"id": "415105", "url": "https://cs.wikipedia.org/wiki?curid=415105", "title": "Kenneth Branagh", "text": "Kenneth Branagh\n\nSir Kenneth Charles Branagh (* 10. prosince 1960 Belfast, Severní Irsko) je britský herec, režisér, scenárista a producent. Je známý díky svým filmovým adaptacím Shakespearových her.\n\nJako devítiletý se společně s rodinou odstěhoval ze Severního Irska do Readingu nedaleko Londýna. Důvodem byly neustálé roztržky mezi katolíky a protestanty. V nové škole ho spolužáci šikanovali kvůli irskému přízvuku. Rychle se naučil ten anglický a dodnes je znám tím, že dokáže napodobit libovolný přízvuk. Jako osmnáctiletý získal stipendium na prestižní londýnské Royal Academy of Dramatic Art, kde se stal jedním z nejúspěšnějších studentů ročníku. Po studiu hrál v divadlech na West Endu i s Royal Shakespeare Company v Stratford-upon-Avon a získával pozitivní ohlasy od britských kritiků, kteří ho nazývali nejlepším britským divadelním hercem své generace.\n\nDo povědomí širší veřejnosti se zapsal zejména svým ztvárněním Jindřicha V. Ve svých třiadvaceti letech byl nejmladším hercem, který kdy hlavní roli v této Shakespearově historické hře v produkci Royal Shakespeare Company hrál. Později příběh o Jindřichovi V. přepsal do filmové verze. Sám si také zahrál hlavní postavu a ujal se i režie. Za svůj debut na půdě celovečerního filmu si vysloužil v roce 1990 oscarové nominace za nejlepšího herce v hlavní roli a nejlepšího režiséra. V této době založil také divadelní soubor Renaissance Theatre Company, jehož patronem se stal princ Charles.\n\nMimo adaptaci \"Jindřicha V.\" natočil i \"Mnoho povyku pro nic\" odehrávající se ve slunečném Toskánsku. Jeho čtyřhodinová verze \"Hamleta\" s plejádou hollywoodských herců patří k jednomu z nejlepších a kritikou nejoceňovanějších filmových zpracování příběhu o dánském princi a vynesla Branaghovi nominaci za nejlepší adaptovaný scénář. Z dalších Shakespearovských her na filmové plátno převedl i komedii \"Marná lásky snaha\", kterou pojal ve stylu muzikálů z třicátých let, a \"Jak se vám líbí\", které zasadil do prostředí Japonska. Objevil se i ve filmových adaptacích Shakespearových her jiných režisérů: V \"Othellovi\" od Olivera Parkera ztvárnil Jaga, objevil se i v dokumentu Al Pacina o Richardu III. Podle svých slov plánuje v blízké budoucnosti natočit ještě \"Macbetha\" a \"Zimní pohádku\".\n\nDiváci ho znají i z jeho zpracování \"Frankensteina\", jako narcistického učitele obrany proti černé magii Gilderoye Lockharta z filmů o Harrym Potterovi, jako melancholického švédského detektiva z \"Wallandera\" nebo jako režiséra komiksového \"Thora\". V Británii je také známý jako divadelní herec a režisér. Například jeho herecký výkon ve hře \"Ivanov\" od A. P. Čechova v roce 2008 řada předních kritiků označila za „herecký výkon roku“. Branagh také v minulosti několikrát zmínil, že by si jednou přál být uměleckým ředitelem nějakého divadla.\n\nBranagh se v roce 1989 oženil s Emmou Thompson, kterou poznal během natáčení \"Fortunes of War\". Jako ještě neznámou herečku ji obsazoval do většiny svých filmů. Po rozvodu žil několik let s Helenou Bonham Carter, která s ním hrála ve \"Frankensteinovi\". Jeho současnou partnerkou je výtvarnice Lindsay Brunnock, která s ním spolupracovala na natáčení filmu o anglickém polárníkovi Ernestu Shackletonovi.\n\nBranagh byl nominován na Oscara v pěti rozdílných kategoriích, což z něj společně s Orsonem Wellesem, Charliem Chaplinem a Georgem Clooneym dělá rekordmana. Společně s Robertem Benignim je pak jediným člověkem neamerického původu, který získal oscarové nominace za nejlepšího herce, režiséra a scenáristu.\n\nKrom filmové kariéry je také oceňovaným divadelním hercem a je držitelem řady divadelních cen.\n\nV roce 1990 mu Queen's University Belfast udělila čestný doktorát za literaturu.\n\nV roce 1994 si odmítl převzít titul komandéra Řádu britského impéria, třetí nejvyšší třídu vyznamenání, které každoročně v době svých narozenin uděluje královna Alžběta II.. V roce 2012 byl nicméně za své zásluhy v oblasti dramatu a kvůli svým službám pro komunitu v Severním Irsku královnou pasován rytířem (knight bachelor) a může tak před své jméno připojit titul „Sir“.\n\n\n\n\n"}
{"id": "415106", "url": "https://cs.wikipedia.org/wiki?curid=415106", "title": "Princip neurčitosti", "text": "Princip neurčitosti\n\nHeisenbergův princip neurčitosti (též relace neurčitosti) je matematická vlastnost dvou kanonicky konjugovaných veličin. Nejznámějšími veličinami tohoto typu jsou poloha a hybnost elementární částice v kvantové fyzice.\n\nHeisenbergův princip říká, že čím přesněji určíme jednu z konjugovaných vlastností, tím méně přesně můžeme určit tu druhou – bez ohledu na to, jak dobré přístroje máme. To také znamená, že představa z klasické fyziky, že můžeme předpovědět chování systému, pokud známe jeho počáteční stav, je v praxi nepoužitelná: počáteční stav systému nikdy nemůžeme zjistit dostatečně přesně (protože nelze dostatečně přesně zjistit oba tyto konjugované parametry).\n\nV poslední době se však ukazuje, že neplatí tak, jak se předpokládalo. I faktor π-násobku je nejasný.\n\nNejznámějším případem principu neurčitosti je pro standardní odchylky formula_1 a formula_2 , pro které platí \n\nkde formula_4 je tzv. redukovaná Planckova konstanta, kterou zavedl Bohr (a pak Dirac začal označovat přeškrtnutým \"h\"). Tato relace nám říká, že nelze s libovolnou přesností změřit polohu a hybnost kvantově mechanické částice. Daná relace vychází z komutační relace pro příslušné operátory. V formula_5reprezentaci máme formula_6, formula_7, pro něž platí komutační relace\n\nObecně pro formula_9platí\nkde formula_11 je Kroneckerovo delta.\n\nDalším příkladem jsou složky operátoru celkového momentu hybnosti formula_12, jejichž komutátor je formula_13 (formula_14 je Levi-Civitův symbol), pro něž pro formula_15 platí\n\nČasto se uvádí, že platí i pro určení času a energie:\n\nProblém je, že v kvantové mechanice neexistuje obecný časový operátor. Existují však speciální případy, kdy lze podobný operátor zavést. Např. při sledování rozpadající se částice lze definovat posunovací operátor formula_18 reprezentující posuny v energetickém spektru, z jehož komutační relace formula_19 plyne výše zmíněná relace neurčitosti.\n\nPrincip neurčitosti má přímočaré matematické odvození, kde klíčovým krokem je uplatnění Cauchyho–Schwarzovy nerovnosti (prvně užil Augustin Louis Cauchy roku 1821). Relace neurčitosti pak odpovídají vlastnostem Fourierovy transformace, kdy jisté spektrální šířce odpovídá minimální délka v původním prostoru. Proto se analogický klasický vztah také nazývá Gaborův limit. \n\nObecně se standardní odchylka měřitelné veličiny formula_20 definuje, jakoformula_21a pro operátory formula_22 lze pak psát \n\nformula_23\n\nHeisenbergův spolupracovník byl také Hendrik Kramers, známý také pro Kramersovy–Kronigovy relace (matematicky zvané Hilbertova transformace). Roku 1925 spolu vytvořili tzv. Kramersův-Heisenbergův vzorec. Následný článek Heisenberga, který vyšel téhož roku, byl zlomem pro interpretace kvantové mechaniky. Roku 1926 Paul Dirac dokončil vývoj transformační teorie v Hilbertově prostoru. Na tu navázal Heisenberg svou prací z roku 1927. Sám Heisenberg ale používal jinou verzi rovnice\n\nformula_24\n\nkde nejasně definoval neurčitosti. Moderní verzí je\n\nformula_25\n\nkde formula_26 značí směrodatnou odchylku.\n\n\n"}
{"id": "415111", "url": "https://cs.wikipedia.org/wiki?curid=415111", "title": "Organologie (věda o hudebních nástrojích)", "text": "Organologie (věda o hudebních nástrojích)\n\nOrganologie je vědní disciplína zabývající se hudebními nástroji, resp. jejich zkoumáním z hlediska historického vývoje, akustických a mechanických vlastností, konstrukčních technik a hudební praxe.\n\nNázev pochází z řeckého slova ὄργανον (\"organon\" - původně označení pro jakýkoliv - nejen hudební - nástroj, později pro varhany). Stejný název má proto i vědní podobor zabývající se varhanami. Výraz byl poprvé použit Michaelem Praetoriem v traktátu \"Syntagma musicum\" z roku 1618.\n\nOrganologie se dá rozdělit na obory:\n\nDodones obecně nejčastěji užívaná Hornbostel-Sachsova systematika pochází od vídeňského muzikologa Ericha Moritze von Hornbostela a Curta Sachse, kteří na společně pracovali na \"Sbírce starých hudebních nástrojů při Státní vysoké škole hudby v Berlíně\". Sami svůj projekt označovali jako pokus o systematizaci hudebních nástrojů celého světa. Zveřejněn byl roku 1914 v časopise o etnologii. V zásadě je postaven na systému od Victora-Charlese Mahillona, kurátora muzea při konzervatoři v Bruselu z roku 1888. Roku 1948 Hans-Heinz Dräger tuto systematiku rozšířil o skupinu elektrofonů. Hlavní skupiny Hornbostel-Sachsovy systematiky stojí především na způsobu tvoření tónu, původci tónu (oscilátoru), u skupiny chordofonů ovšem na způsobu rezonanční skříňky a pořadí strun.\n\n1.) Idiofony\n2.) Membranofony\n3.) Chordofony\n4.) Aerofony\n5.) Elektrofony\n\nHistoricky důležitými osobnostmi v oboru jsou Xavier Mahillon (Brusel), Erich Moritz von Hornbostel (Vídeň) a Curt Sachs (Berlín). Významným českým organologem je Milan Guštar, který v letech 2007 až 2009 vydal monumentální dílo Elektrofony.\n\n\n"}
{"id": "415117", "url": "https://cs.wikipedia.org/wiki?curid=415117", "title": "Boček z Poděbrad", "text": "Boček z Poděbrad\n\nBoček z Poděbrad (15. červenec 1442 – 28. září 1496) byl prvorozený syn Jiřího z Poděbrad a jeho první manželky Kunhuty ze Šternberka. Po otci zdědil slezská knížectví, ale moc bohatý nebyl. Nikdy nebyl ženat a neměl žádné potomstvo. Zemřel roku 1496. Byl to podle legendy \"strašidelný Boček\".\n\n"}
{"id": "415121", "url": "https://cs.wikipedia.org/wiki?curid=415121", "title": "Kyselina manganistá", "text": "Kyselina manganistá\n\nKyselina manganistá (chemický vzorec HMnO) patří mezi velmi silné kyseliny. Její soli se nazývají manganistany. Je stálá pouze ve vodném roztoku. Je velmi silným oxidačním činidlem.\n\nKyselinu manganistou lze připravit reakcí oxidu manganistého s vodou nebo reakcí manganistanu barnatého se zředěnou kyselinou sírovou. \n\nBa(MnO) + HSO → 2HMnO + BaSO\n\nNerozpustný síran barnatý se poté odstraní filtrací. \n\n"}
{"id": "415123", "url": "https://cs.wikipedia.org/wiki?curid=415123", "title": "Čchongdžin", "text": "Čchongdžin\n\nČchongdžin (, \"Čchŏngdžin-si\") je třetí největší severokorejské město. Žije zde obyvatel.\n\nJako přístav je průmyslovým, dopravním a kulturním centrem s univerzitami, divadly. Sídlí zde konzuláty Ruska a Číny.\n\nMěsto se rozkládá na východním pobřeží Severní Koreje u Japonského moře, v nadmořské výšce 42 metrů.\n\n"}
{"id": "415129", "url": "https://cs.wikipedia.org/wiki?curid=415129", "title": "Freestylová tyč", "text": "Freestylová tyč\n\nFreestylová tyč (freestyle bar, free-style stick, long freestyle stick, někdy též pouze long stick) je speciální ruční pomůcka pro různé umělecké aktivity, převážně užívaná v oblasti performativního umění. Zvětšuje akční rádius performera a tak umožňuje i omezenému počtu performerů ovládnout potřebným způsobem daný prostor.\n\nBěžná freestylová tyč je nenáročná na obsluhu a k jejímu používání není potřeba zvláštního výcviku. Každá tyč je speciálně adjustovaná pro konkrétní umělecký účel a nezřídka bývá vybavena výměnnými hroty či speciálním zakončením.\n\nFreestylová tyč pochází velmi pravděpodobně z Asie a její prapůvodní účel je možné hledat v oblasti bojových sportů. Jako její přímý předchůdce je často uváděna zbraň Eku (Eku, Ieku), cca 160 cm dlouhá hůl, užívaná k obraně okinawskými rybáři. Další uvádí zbraně typu Jo, či Tanbo. Ode všech zmíněných se však freestylová tyč liší zásadně svou délkou, která zřídkakdy klesá pod 2 m. NIkdy se také neužívá jako zbraň a to ani v náznaku. Z těchto důvodů připadá také v úvahu inspirace zemědělským a jiným nářadím. Ostatně i v dnešním Japonsku a Koreji se používá k seřizování divadelních světel speciální teleskopická tyč, která je podle některých přímým předchůdcem a inspirací pro užití freestylové tyče přímo během uměleckých aktivit.\n\nNěkdy také bývá poukazováno na Ubhoko (blocking stick) a jemu podobné taneční hole Zuluů i jiných afrických kmenů, ovšem pravdou je, že podobné tyčovité instrumenty nacházíme beze zbytku ve všech původních kulturách světa a novodobá freestylová tyč je přes všechnu inspiraci výtvorem umělým, reagujícím v podstatě tradičním způsobem na potřeby nové doby.\n\nZhruba od sedmdesátých let se freestylová tyč objevuje při různých akcích, zejména tzv. „special events“ nebo různých divadelních představeních či performance. Její užití většinou signalizuje obeznámenost či náklonnost uživatele k některým formám asijského divadla či ovlivnění jinou lidovou kulturou.\n\nDůvodem jejího užití je vždy specifický vztah k (divadelnímu) prostoru, ve kterém tyč, leckdy prodloužená na maximum, může zastávat funkci jakéhosi viditelného vektoru, rozdělovníku jinak kompaktního „prázdného prostoru“.\n\nProtože je nemožné zmapovat detailně užití freestylových tyčí napříč uměleckou scénou, jmenujme alespoň několik umělců, kteří tuto pomůcku do své tvorby integrovali. Česko-americký umělec Milan Kohout mnohokrát využil potenciálu freestylových tyčí, například v performance „Thank You Iraq“ nebo obzvlášť typicky v „Cleaning the Sky“. Jiné, ovšem naprosto typické využití freestylových tyčí je možno najít u ruské divadelní skupiny Akhe, zde vzpomeňme zejména představení „Plug and play“. V České republice můžeme využití těchto tyčí zaznamenat u divadelní skupiny Handa Gote, např. v představení „Houby“.\n\n"}
{"id": "415131", "url": "https://cs.wikipedia.org/wiki?curid=415131", "title": "Hynek I. Suchý Čert z Kunštátu a Jevišovic", "text": "Hynek I. Suchý Čert z Kunštátu a Jevišovic\n\nHynek I. Suchý Čert z Kunštátu a Jevišovic, někdy také Hynek I. Suchý Čert z Kunštátu a Jevišovic, († asi 1408) byl moravský šlechtic z rodu pánů z Kunštátu, který jako válečník i jako loupeživý rytíř proslul v době moravských markraběcích válek. \n\nJeho otcem byl Sezema II. z Jevišovic, majitel jevišovického panství. První písemná zmínka o bratrech Hynkovi a Jindřichovi z Jevišovic pochází z 1385 v souvislosti s věnem, které přiznali své matce Elišce, která již byla čtyři roky vdovou. Je zřejmé, že oba bratři již byli v té době dospělí. Další písemná zmínka o Hynkovi pochází z roku 1390, tedy z doby, kdy se Morava stala dějištěm markraběcích válek, které byly doprovázeny vzájemným napadáním znepřátelených šlechticů, ničením jejich majetku, stejně jako okrádáním kupců i cestujících měšťanů. Hynek, který se těchto bojů i těchto loupežných akcí účastnil, dostal hrozivou přezdívku \"Suchý Čert\". Poprvé se s tímto přídomkem uvádí v souvislosti s přepadením pohraničního rakouského hradu Weikertschlag roku 1401. V této době byl Hynek nějakou dobu straníkem moravského mladšího markraběte Prokopa Lucemburského. Ten ho jmenoval purkrabím znojemského hradu. Hynek též obdržel do zástavy hrad Rabštejn.\n\nV roce 1401 táhl k Německému Brodu a roku 1402 do Rakous. Další Hynkovy nájezdy do Rakous se opakovaly po zajetí českého krále Václava IV., který byl internován ve Vídni. Rakouský vévoda Albrecht ztratil s Hynkovým počínáním trpělivost, ovšem ke koordinované akci s uherským králem Zikmundem Lucemburským došlo až po útěku krále Václava IV. z vídeňského vězení. 7. července 1404 přitáhlo ke Znojmu zhruba 12 tisíc Albrechtových vojáků, k nimž se zanedlouho přidalo přibližně stejné množství vojska Zikmunda Lucemburského. Hynek však o tažení předem věděl, takže znojemská posádka byla posílena o vojska jeho přítele Jana Sokola z Lamberka, k nimž přibyly družiny Voka IV. z Holštejna a Jana z Raussenpruku. Obléhání proběhlo neúspěšně a v táboře obléhatelů vypukla navíc úplavice. Albrecht IV. Rakouský a Zikmund Lucemburský byli buď otráveni, nebo těžce onemocněli. Zatímco prvně jmenovaný zemřel, Zikmund se díky drastické léčbě z onemocnění vyléčil. Vojska tedy musela obléhání zanechat. \n\nHynek i nadále prováděl loupežné akce, které se však králi Václavovi IV. přestávaly líbit. Změnu situace znamenal králův smír s bratrancem, moravským markrabětem Joštem Lucemburským, stejně jako náhlá smrt markraběte Prokopa, Hynkova spojence. V březnu roku 1407 dal král Václav IV. Hynka po nějaké loupežné akci zatknout a uvěznit. V květnu však byl již Hynek volný, ovšem ochuravěl a naposledy se uvádí v prosinci roku 1407. Zemřel patrně na počátku roku 1408. \n\nHynek, řečený Suchý Čert, zemřel bez potomků. Jeho majetek na Jevišovicích přešel na synovce Jana, který též získal přezdívku \"Suchý Čert\". Ta pak zůstala v rodě po něm ještě další dvě pokolení. \n"}
{"id": "415170", "url": "https://cs.wikipedia.org/wiki?curid=415170", "title": "Pomník mistra Jana Husa", "text": "Pomník mistra Jana Husa\n\nPomník mistra Jana Husa od Ladislava Šalouna stojí v Praze na Staroměstském náměstí. Byl odhalen roku 1915, k pětistému výročí Husova upálení. Od roku 1962 je chráněn jako národní kulturní památka v rámci celého Staroměstského náměstí.\n\nNa počátku stavby pomníku vznikla politická roztržka, která se táhla od roku 1889. 25. listopadu toho roku, po zasedání zemského sněmu, probíhala diskuse o umístění pamětní desky Jana Husa na budovu Národního muzea. Princ Karel Schwarzenberg se při této příležitosti vyjádřil neuctivě o husitech, které označil za „bandu lupičů a žhářů“. Jeho výrok vyvolal bouřlivý odpor mezi mladočechy; jako reakce vzniklo rozhodnutí postavit Husovi v Praze pomník. 31. května 1890 byl na Staroměstské radnici ustanoven \"Spolek pro zbudování pomníku Mistra Jana Husa\"; do jeho čela byl zvolen Vojtěch Náprstek.\n\nFinanční prostředky pro vybudování pomníku byly obstarány prostřednictvím veřejné sbírky. První soutěž na návrh pomníku byla vypsána již roku 1891; pomník měl stát na Malém náměstí. Vítězný návrh sochaře Vilíma Amorta však nebyl realizován, neboť přetrvávaly spory o nejlepší umístění pomníku.\n\nKromě Malého náměstí bylo pro pomník navrhováno i Václavské náměstí, Betlémské náměstí a konečně Staroměstské náměstí, na něž nakonec padla definitivní volba. Pomník měl být umístěn mezi Palác Kinských a Mariánský sloup.\n\nDruhá soutěž byla vyhlášena v roce 1900. Svoje návrhy do ní zaslali mj. Bohuslav Schnirch, Stanislav Sucharda, Jan Kotěra a Ladislav Šaloun, jehož projekt byl vyhodnocen jako nejlepší. Základní kámen k pomníku byl položen při slavnostech 4. a 5. července 1903; pomník měl být slavnostně odhalen o 12 roků později, 6. července 1915, v čase 500. výročí Husovy smrti.\nSkutečné odhalení s velkolepou oslavou před pomníkem se však za války konat nemohlo, oslavovala se tedy jen „při zavřených dveřích“ v zasedací síni Staroměstské radnice. Valná hromada Spolku přijala usnesení, že „veškeré slavnosti s odhalením pomníku Mistra Jana Husi spojené, odkládají se na dobu příhodnější,“ čímž byla míněna doba po skončení války. V Československé republice se pak slíbené velké slavnostní odhalení Husova pomníku už nikdy nekonalo, přičemž 3. listopadu 1918 demonstranti strhnutím Mariánského sloupu drastickým způsobem „vyřešili“ spor, zda mohou stát oba pomníky vedle sebe. Pozdější významné události se pak soustředily spíše na Václavské náměstí nebo ke Staroměstské radnici. Husův pomník se tak stal „spíše němým svědkem událostí, které se na Staroměstském náměstí dály, nikoliv, jak si jeho budovatelé představovali, symbolem vstupu českého národa do řad evropských vyspělých národů“, řečeno termínem P. Nory, místem historické paměti, prominentním centrem národních oslav, manifestací a shromáždění.\n\nNa podstavci pomníku vybuchla 2. června 1990 bomba. Zraněno bylo 18 osob, z toho jedna těžce. Pachatel nebyl dopaden.\n\nSecesní bronzový pomník znázorňuje Jana Husa stojícího uprostřed skupiny postav; ty symbolizují jednak husity (postavy blíže k Týnskému chrámu), jednak pobělohorské emigranty (postavy blíže k popravčímu místu z r. 1621). Hus pohledem směřuje k Týnskému chrámu, který byl v 15. století centrem kališníků; na této straně je umístěna i skupina bojovníků. Naopak porobení emigranti se nacházejí blíže k místu popravy 27 pánů roku 1621 po stavovském povstání.\n\nCelé sousoší je umístěno na širokém žulovém podstavci přibližně eliptického tvaru. Po obvodu jsou vytesány nápisy: „Milujte se, pravdy každému přejte“ (m. Jan Hus), „Věřím že vláda věcí Tvých k Tobě se zase navrátí, ó lide český“ (Jan Amos Komenský; nápis byl doplněn až v době samostatného Československa v roce 1926), a část textu chorálu \"Ktož jsú boží bojovníci\".\n\nPomník je uvnitř dutý, sestavený z bronzových plátů, spojených šrouby.\n\nCelý pomník prošel v letech 2013-5 náročnou rekonstrukcí, při které byly vyměněny zrezivělé šrouby a zděné podpěry byly nahrazeny nerezovými podpěrami.\n\nPřed pomníkem za 2. sv. války byla požární nádrž, která byla plněna dešťovou vodou a kolem bylo na kamenném základu dřevěné zábradlí. Nádrž byla zasypána v průběhu 70. let a dřevěné zábradlí sejmuto. Na místě zasypané nádrže dnes je trávník, ohrazený zídkou.\n\n"}
{"id": "415182", "url": "https://cs.wikipedia.org/wiki?curid=415182", "title": "Skalka (Hazlov)", "text": "Skalka (Hazlov)\n\nSkalka (německy \"Rommersreuth\"<ref name=\"22/1949\">Vyhláška ministerstva vnitra č. 22/1949 Sb., o změnách úředních názvů míst v roce 1948. Dostupné online.</ref>) je vesnice spadající pod obec Hazlov v okrese Cheb, kraji Karlovarském. V roce 2011 zde trvale žilo 128 obyvatel.\n\nSkalka leží asi 2 kilometry severozápadně od Hazlova a 5 kilometrů jihovýchodně od Aše. Na severu sousedí s vesnicí Výhledy, a zhruba 2 kilometry jihozápadně se nachází Lipná. Skalka se nachází na úpatí Goethova vrchu, v nadmořské výšce 612 metrů. V blízkosti vesnice se nachází chráněné křemenné útvary zvané Goethovy skály.\n\nPrvní písemná zmínka o Skalce pochází z roku 1224. Do roku 1868 patřila vesnice pod obec Hazlov. Poté se stala samostatnou obcí spolu s dnes již zaniklou vesnicí Otov (\"Ottengrün\"). Skalka byla častým cílem turistů díky nedalekým křemenným valům, kde se pravidelně zastavoval básník Johann Wolfgang von Goethe. Před 2. světovou válkou žilo ve Skalce skoro 300 obyvatel. Po odsunu německého obyvatelstva nebyla oblast plně dosídlena, a počet obyvatel značně poklesl. Od roku 1970 patří Skalka opět pod obec Hazlov.\n\nZajímavostí je, že když se J. W. Goethe v okolí zastavoval, spojoval německé jméno obce (Rommersreuth) s římským osídlením. Jedná se však o chybný Goethův výklad, protože římská kolonizace zde nebyla nikdy doložena. Goethe se však se svou teorií svěřil místnímu faráři, který poté tuto myšlenku začal prezentovat v tehdejším vědeckém světě, a oblast tak zpopularizoval.\n\n\nGoethovy skály jsou chráněné křemenné útvary přibližně 1 kilometr západně od Skalky. Někdy bývají také nazývány Skalní město. V minulosti byly ale známy především jako Rommersreuthské Švýcarsko (odvozeno od jména obce). Jejich části jsou využívány též k horolezectví. Ze Skalky sem vede cesta značená modrou turistickou značkou. U silnice 64 se poté nachází Goethův kámen, do kterého nechala ruská velkokněžna Marie Pavlovna vsadit v roce 1894 desku, která připomíná Goethovy návštěvy zde.\n\nSkalkou prochází cyklotrasy 2057 (z Hranic do Chebu) a 2064 (ze Skalky do Táborské), a modrá turistická značka vedoucí z Hazlova, přes Goethovy skály, Aš, Háj a Doubravu až do Studánky.\n\n"}
{"id": "415185", "url": "https://cs.wikipedia.org/wiki?curid=415185", "title": "Acéna", "text": "Acéna\n\nAcéna (\"Acaena\"), česky též plazilka nebo bedrnička, je rod rostlin z čeledi růžovité. Jsou to nízké byliny a polokeře se zpeřenými listy a drobnými bezkorunnými květy v kulovitých nebo klasovitých květenstvích. Plodem je nažka obalená ostnitou češulí. Rod zahrnuje asi 56 druhů a je rozšířen zejména na jižní polokouli. Největší počet druhů se vyskytuje v jihoamerických Andách a na Novém Zélandu.\nAcény se občas pěstují jako půdopokryvné rostliny a alpínky. Některé druhy mají využití v lokální medicíně.\n\nAcény jsou zpravidla nízké, vytrvalé, stálezelené, poléhavé nebo vystoupavé byliny. Báze stonku je často dřevnatějící. Některé druhy mají pod zemí oddenek, jiné dřevnatou hlízu (kaudex). Listy jsou střídavé, nepravidelně lichozpeřené (výjimečně téměř dlanitě stažené), složené z dřípeně pilovitých až dělených úkrojků. Palisty jsou vytrvalé, přirostlé k řapíku, případně chybějící. Květy jsou oboupohlavné, bezkorunné, nenápadné, nejčastěji čtyřčetné, uspořádané v úžlabních nebo vrcholových, kulovitých hlávkách či podlouhlých klasech. Tyčinek může být různý počet, od jedné až do 10, a bývají delší než kališní lístky. Semeník je obvykle jediný, nesoucí krátkou vrcholovou čnělku nesoucí členěnou bliznu. Plodem je nažka, která je celá obalená vytrvalou, zpravidla ostnitou češulí.\n\nRod acéna zahrnuje asi 56 druhů a je rozšířen zejména na jižní polokouli. Největší počet druhů (asi 30) roste v západních a jižních oblastech Jižní Ameriky. Pouze dva druhy odtud přesahují severněji: \"Acaena elongata\" do Mexika a Guatemaly a \"Acaena pinnatifida\" do Kalifornie. Severně od rovníku zasahují také některé kolumbijské a peruánské druhy. Na Havaji se vyskytovala endemická, dnes již vyhynulá \"Acaena exigua\". Delším centrem rozšíření je Nový Zéland, odkud je známo 10 druhů, z toho 9 endemických. V Austrálii roste 6 druhů, jeden z nich přesahuje i na Novou Guineu. Některé druhy acén jsou endemity izolovaných ostrovů či souostroví: \"Acaena sarmentosa\" a \"A. stangii\" na souostroví Tristan da Cunha, \"A. minor\" na Ostrovech protinožců, \"A. masafuerana\" na Ostrovech Juana Fernándeze. V Africe se vyskytuje jediný druh, \"Acaena latebrosa\", známý z jihoafrického Kapska.\nV Andách rostou acény ve vysokohorských ekosystémech nad hranicí lesa, jako je páramo či puna.\n\nÚdaje o způsobu opylování květů acén nejsou zcela jednoznačné. Ve většině zdrojů se uvádí, že květy neobsahují nektar a jsou na rozdíl od převážné většiny jiných zástupců čeledi růžovité opylovány větrem, některé zdroje však uvádějí opylování hmyzem.\nVětšina druhů má ostnité plody, které se přichycují na srsti zvířat a peří ptáků a jsou jimi roznášeny (epizoochorie) i na velké vzdálenosti. Plody byly nalezeny i na peří buřňáků přilétajících na oceánské ostrovy.\n\nAcéna novozélandská je na Britských ostrovech obtížnou invazní rostlinou. Na ostrovy byla zavlečena na přelomu 19. a 20. století s ovčí vlnou z Nového Zélandu a v současnosti pokrývá značné rozlohy zejména na písčitých stanovištích při mořských pobřežích, kde vytlačuje původní vegetaci. Za rizikovou rostlinu je považována také v Kalifornii a Oregonu.\n\nRod \"Acaena\" je v rámci čeledi \"Rosaceae\" řazen do podčeledi \"Rosoideae\", tribu \"Agrimonieae\" a podtribu \"Sanguisorbinae\". Ze známějších rodů je do tohoto tribu řazen např. rod \"Sanguisorba\" a středomořský rod \"Sarcopoterium\". Podle výsledků fylogenetických studií jsou nejblíže příbuznými liniemi andské rody \"Polylepis\" a \"Tetraglochin\".\n\n\nAcény jsou pěstovány jako skalničky a půdopokryvné rostliny. Lze je použít i jako náhradu trávníku zejména na sušších stanovištích a jako pokryv půdy v místech s výsadbou cibulovin. Většinou jsou stálezelené a vytvářejí nízké kobercovité porosty, které na podzim zdobí ježatá kulovitá plodenství. Mezi pěstované druhy náleží např. acéna drobnolistá (\"A. microphylla\"), acéna sivá (\"A. caesiiglauca\"), acéna stříbrná (\"A. argentea\") a \"Acaena inermis\". Vyžadují slunné stanoviště a dobře propustnou půdu, na její složení však nejsou nijak náročné. Některé druhy snášejí i polostín. Dobře etablované rostliny jsou dosti odolné vůči suchu. Při kompozici výsadby je nutno počítat s jejich agresivní rozrůstavostí. Acény se nejčastěji množí dělením trsů v jarním období. Lze je také řízkovat. Řízky se odebírají v pozdním létě a píchají přímo do květináčů do propustného substrátu. Je možné též množení výsevem, sběr semen je však obtížný a zdlouhavý.\n\nNěkteré druhy jsou využívány v lokální medicíně. Na Novém Zélandu zejména acéna husí (\"A. anserinifolia\") a acéna novozélandská (\"A. novae-zelandiae\"), v Austrálii \"Acaena sanguisorbae\", v Jižní Americe \"Acaena pinnatifida\".\nDomorodci na jižním ostrově Nového Zélandu používají listy \"Acaena sanguisorbae\" k přípravě čaje.\n\n"}
{"id": "415186", "url": "https://cs.wikipedia.org/wiki?curid=415186", "title": "Anna Mina Mazzini", "text": "Anna Mina Mazzini\n\nMina Mazzini známá jako Mina, rodným jménem Mina Anna Maria Mazzini (* 25. března 1940) je italská popová zpěvačka.\n\nDíky svému hlasu a přednesu písně se stala hvězdnou atrakcí různých italských televizních show a byla dominantní postavou italských hudebních žebříčků.\nProdala přes 76 miliónů nosičů.\n\nV roce 1978 opustila pódia a věnovala se vydávání studiových alb s roční frekvencí až do dnešní doby.\n\nByla první italskou ženskou rockerkou, která se objevila v televizi (1959). Její hlasitý synkopovaný zpěv jí vysloužil přezdívku „Královna uřvanců“.\n\nPro její divoká gesta a vlnění tělem ji veřejnost také pojmenovala „Tygřicí z Cremony“. Po změně svého hudebního projevu na lehčí pop zaplnila přední žebříčky hitparád v Západním Německu a Japonsku, kde se v letech 1962–1964 v těchto zemích stala nejpopulárnějším mezinárodním umělcem. Její hit \"Renato\" v původním surf rockovém znění se stal popovým standardem v Estonsku. V baladě \"Il cielo in una stanza\", kterou zpívala spolu s Ginem Paolim (1960) předvedla uhlazený a procítěný zpěv, píseň se umístila na hudebním žebříčku v USA.\n\nV roce 1963 byla zakázána v italské televizi i rádiu kvůli svému těhotenství a vztahu s ženatým hercem což se neslučovalo s katolickým a měšťáckým cítěním té doby. Po zrušení tohoto zákazu znovu nechtěla společnost RAI vysílat její písně, které byly podle nich v přímém rozporu s náboženstvím, zpívalo se v nich o kouření, sexu (např. písně \"Ta-ra-ta-ta\" a \"Sacumdi Sacumda\"). Svou image „zkažené dívky“ Mina ještě potvrdila sexy vzhledem a výstředním chováním což se projevovalo kouřením na veřejnosti, obarvenými blond vlasy a vyholeným obočím.\n\nMinin hlas se vyznačuje osobitým zabarvením a velkou energií. Hlavní námět jejich písní je o trápení, které láska obnáší a které dramaticky interpretuje – např. \"Un bacio e troppo poco\" (1965) a \"Portati via\" (2005).\nVe svém repertoáru také spojila klasický italský pop s blues a soulem – \"Se stasera sono qui\" (1968), \"Deborah\" (1968) spolu se skladatelem Lucio Battistim (1969–1970).\n\nV nahrávce \"Balada para mi muerte\" (1972) představila v Itálii ve spolupráci s Ástor Piazzollou nuevo tango. Přední italští skladatelé vytvořili skladby s velkým vokálním rozsahem a neobyčejnou progresivní harmonizací aby dali vyniknout jejímu pěveckému umění zvláště ve skladbách \"Brava\" (Bruno Canfora 1965) a v pseudo-seriálu Se Telefonando (Ennio Morricone 1966). Její balada \"Grande grande grande\" (aranžér – Pino Presti) se dostala v r. 1973 díky Shirley Bassey na hudební žebříčky USA, Velké Británie a Austrálie.\n\nZ Mininy „oddechovky“ \"Parole parole\" udělali světový hit Dalida a Alain Delon (1973).\n\nAnna Maria Mazzini se narodila 25. března 1940 v dělnické rodině v Busto Arsizio. Vyrůstala v Cremoně, kde se rodina přestěhovala hledat práci. Mladá Anna Marie poslouchala mnoho amerických rock'n'rollových a jazzových nahrávek. Byla častou návštěvnicí milánských klubů Santa Tecla a Taverna Messicana proslulých svým rock'n'rollovým zaměřením. Po ukončení střední školy v r. 1958 nastoupila na univerzitu se zaměřením na účetnictví.\n\n8. srpna 1958 během svých prázdnin ve Versilie Mina pro pobavení svých rodičů při koncertu v nočním klubu La Bussole v Marina di Pietrasanta zazpívala na pódiu píseň \"Un'anima tra le mani\". Během dalších večerů La Bussole již majitel klubu divoké dívce zabránil jejím pokusům opět vstoupit na jeviště.\n\nV září se připojila ke skupině Happy Boys.\n\nJejí první koncert v září 1958 před 2 500 diváky v divadle Theatre Rivarolo del Re sklidil nadšený ohlas u místní kritiky. Majitel malé nahrávací společnosti Italdisc Davide Matalon byl pozván aby si poslechl Minu na jednom z jejích pravidelných představení v klubu městského okrsku Castel Didione. U příležitosti vydání jejího prvního singlu \"Non partir\"/\"Malatia\" se italské veřejnosti poprvé představila pod uměleckým jménem Mina. Současně vydala \"Be Bop A Lula\"/\"When\" pro mezinárodní publikum pod uměleckým pseudonymem Baby Gate. Baby v dobrém slova smyslu ironizovalo její nezvyklou výšku (178 cm) což bylo výjimečně mnoho na tehdejší italskou slečnu a Gate byl hold Golden Gate Quartet. Po prosincovém vystoupení na festivalu Sei giorni della canzone v Miláně list La Notte napsal titulek „Zrození hvězdy“. To bylo poslední Minino vystoupení se skupinou Happy Boys protože její rodina jí nedovolila přerušit univerzitu a odjet s nimi na turné do Turecka.\n\nNecelý měsíc po rozchodu s Happy Boys se Mina stala spoluzakladatelkou Solitari (vokály, saxofon, piáno, kontrabas, kytara). Prvním hitem s novou skupinou byla swingová píseň Betty Curtisové, kterou Mina zazpívala extrémně hlasitě a synkopovaně v únoru 1959 na prvním rockovém festivalu v Milan Ice Palace. Tuto píseň zazpívala 1. března a 4. dubna v televizních pop kvízech Lascia o raddoppia a Il musichiere kdy sklidila velký ohlas u italských kritiků. Zkušený umělecký manažér Elio Gigante ji označil jako vycházející hvězdu. V následujících letech organizoval její koncerty ve velkých italských tančírnách. Mininým prvním italským hitem číslo 1 se stala surf popová píseň \"Tintarella di luna\", kterou zazpívala ve své premiérové „musicarelle” (hudební komediální film) \"Juke box – Urli d'amore\". Koncem roku 1959 přestala používat své umělecké jméno Baby Gate.\n\nDalší rok se Mina zúčastnila hudebního festivalu v San Remu, kde se dvěma písněmi navrátila k baladickému žánru. První z nich \"E vero\" skončila mimo finálovou sedmičku. Tuto náhlou proměnu mladé zpěvačky z rock'n'rollového křiklouna na rozněžnělého ženského trubadúra způsobila píseň Gino Paoliho \"Il cielo in una stanza\" (Nebesa v pokoji). Text Paoliho prý napadnul když ležel na posteli v nevěstinci. Při pohledu na purpurový strop přišel na myšlenku že „láska kvete vždy a všude“. Singl se stal italskou nejprodávanější písní roku a dokonce se umístil v Billboard Hot 100. Píseň také zazněla ve muzikálech \"Io bacio… tu baci\" a \"Appuntamento a Ischia\".\n\nDalší pomalá píseň \"Piano\" byla vydána v r. 1960 a později převzata Matt Monroem pod názvem Softly as I leave you a skončila na 10. místě britského hudebního žebříčku UK Top 40. V podání Frank Sinatra píseň obsadila 27. příčku Billboard Hot 100 (1964). V San Remu 1961 Mina zazpívala 2 písně: \"Io amo tu ami\" skončila na čtvrtém místě a \"Le mille bolle blu\" na pátém. Po tomto zklamání Mina oznámila odchod ze scény hudebního festivalu v San Remu.\n\nProtože její písně a filmy již byly v cizině populární, Mina se v r. 1961 vydala na turné do Španělska, Japonska a účinkovala také ve venezuelské televizi. Počátkem roku 1962 vystupovala ve španělské televizi a pařížské Olympia hall. V německém TV show Petera Krause zazpívala 12. března 1962 \"Heißer sand\" a odstartovala tím v Německu nákupní horečku, která měla za následek 40 000 prodaných nosičů za 10 dní. Píseň se v r. 1962 udržela na prvním místě německých žebříčků přes půl roku. V následujících dvou letech se na německém žebříčku umístilo jejích dalších šest písní. Průzkum mezi hudebními posluchači v červenci 1962 ukázal, že Mina byla zvolena nejpopulárnějším světovým zpěvákem v Německu, Rakousku a v německy mluvící části Švýcarska. V květnu 1962 vystupovala v Buenos Aires. Mezitím se v Itálii umístily její písně \"Moliendo Cafe\" v rytmu mamby a surf popový singl \"Renato\" na prvním a čtvrtém místě. 22. března 1963 zazpíval svou verzi písně \"Renato\" v Estonia Concert Hall zpěvák Marino Marini s kvartetem, jeho představení mělo obrovskou odezvu a píseň byla okamžitě převzata množstvím estonských kapel a dodnes má v této zemi status popového standardu. Píseň \"Renato\" byla přepracována na \"L'eclisse twist\" a stala se melodií filmu L'eclisse od Michelangelo Antonioni.\n\nV r. 1963 měla Mina zákaz od RAI vystupování v TV i v rádiu protože se nesnažila zakrýt svůj vztah (a těhotenství) s ženatým hercem Corrado Panim. Tato událost neměla vliv na prodej jejích nahrávek a díky nátlaku veřejnosti RAI nakonec svůj zákaz zrušila. 10. ledna 1964 se Mina vrátila na TV obrazovky v programu La fiera de sogni s vážnou písní \"Citta vuota\". Mina změnila své nahrávací studio na Ri-Fi a manažéra na Tonino Ascoldiho. První písní nového týmu byl singl \"E l'uomo per me\", který byl převzat od He Walks Like a Man od Jody Millera. Stal se toho roku nejprodávanějším v Itálii. Svůj nový melodický projev znovu demonstrovala 11. prosince 1964 v TV programu Il macchiettario písní \"Io sono quel che sono\" (jsem to co jsem). Zbytky jejího teenagerského image nesl její singl v Japonsku nazvaný \"Suna ni kieta namida\" (Díra v písku), kde se umístil na prvním místě a přinesl jí titul nejlepšího zahraničního umělce Japonska.\nV první části dvanáctidílné hudební série Studio Uno Mina prezentovala svůj nový vzhled – blond vlasy a vyholené obočí. Na této show zazpívala hloubavé písně \"Un bacio è troppo poco\" (Jeden polibek nestačí) a \"Un anno d'amore\" (Rok lásky). V r. 2001 Elvis Costello použil první z nich ve svém albu When I Was Cruel. \"Un anno d'amore\" Mina převzala od písně Nino Ferrera \"C'est irreparable\". Ve stejné show zazpívala rytmickou jazzovou píseň \"Brava\", kterou pro ni speciálně napsal Bruno Canfora aby v ní mohla demonstrovat svůj pěvecký rozsah a umění přednesu. Její album Studio Uno se stalo albem roku. Mina podepsala smlouvu s firmou Barilla (výrobce těstovin) a do roku 1971 vystupovala v jejich reklamách. V r. 2005 bylo její vystupování v této reklamě publikováno na VHS a DVD pod názvem \"Nei caroselli Barilla\". Její videonahrávky z r. 1965 zahrnovaly skatové vokály písně \"Spirale Waltz\", která zazněla ve filmu The 10th Victim.\n\nNa jaře 1966 autoři televizní show Aria condizionata Maurizio Costanzo a Ghigo De Chiara napsali texty pro její televizní programy. Tvůrce seriálové hudby Ennio Morricone byl požádán aby napsal melodii pro chmurně laděná slova písně \"Se telefonando\". Setkání těchto tří autorů a Miny se uskutečnilo v římském nahrávacím studiu Radiotelevisione Italiana. Morricone začal na klavír opakovat krátké muzikální téma podle jeho slov „mikročlánek“ skládající se pouze ze tří not. Byl prý inspirován sirénou policejního auta v Marseille. Po několika taktech Mina popadla papír s textem a začala zpívat jakoby melodii už znala. Výsledkem byla popová píseň s osmi tónovými přechody s vystupňováním v refrénech. Morriconeho pojetí tvořila kombinace melodických trubkových pasáží, bicích ve stylu Hal Blaineho, strunných nástrojů, ženského sboru Europop ze 60. let – vše podbarvovaly intenzivní trombóny. \"Se telefonando\" bylo představeno v květnu 1966 v epizodě televizní show Studio Uno a v srpnu téhož roku v Aria condizionata.\nSingl obsadil 7. místo v italském žebříčku a stal se 53. nejprodávanějším. Píseň se objevila v albu Studio Uno 66 spolu s \"Ta-ra-ta-ta\" a \"Una casa in cima al mondo\", které se stalo 5. nejprodávanějším v tomto roce. Další píseň \"Tu sei un uomo\" byla napsána Diego Fabbri pro vánoční show Veglia di Natale.\n\nV r. 1966 začala Mina spolupracovat se Swiss Broadcasting Service a Orchestra Radiosa v Luganu. Spolu se svým otcem založila svou vlastní nezávislou nahrávací firemní značku PDU. Její první PDU nahrávkou byla \"Dedicato a mio padre\". Minin vzrůstající zájem o brazilskou hudbu vyústil písní \"La banda\", kterou převzala od Chico Buarque a v Itálii se umístila na 3. místě. Na jaře 1967 Mina pokračovala v televizním vystupování písní \"Zum zum zum\" v sérii varietních pořadů Sabato sera, kde ji doprovázela skupina NATO naval band. V těchto pořadech také zazněl duet s Adriano Celentano \"La coppia più bella del mondo\". 22. dubna 1967 zpívala Addio nahranou v Teatro Regio di Parma. Název písně \"Sono come tu mi vuoi\" (Jsem taková jakou mne chceš) byl převzat od \"Come tu mi vuoi\" (Luigi Pirandello). Píseň podnítila manickou zvědavost tisku o její soukromý život. Televizní program Senza rete (18. červenec 1968) byl nahrán živě bez playbacku. Místem konání koncertu bylo Auditorio A italské pobočky RAI v Neapoli.\nMina zazpívala starší píseň Luigi Tenga \"Se stasera sono qui\" ve stylu strohého soulu pod vedením Pino Calvi. Další kombinací soulu s italskou melodií byla elegantní \"Un colpo al cuore\" s orchestrem Augusto Martelli. Tyto písně zazněly znovu v La Bussole k 10. výročí její kariéry při nahrávání alba \"Mina alla Bussola dal vivo\". Toto album bylo prvním „live“ albem v historii italské hudby.\n\nCanzonissima '68 byla sérií varietních pořadů trvajících od září 1968 do ledna 1969. Hostiteli byli Mina, Walter Chiari a Paolo Panelli.\nKaždý živý sobotní večerní přenos sledovalo bezprecedentních 20 – 22 miliónů diváků. Během těchto show byla Mina doprovázena orchestrem složeným ze 400 hudebníků a sborem 130 zpěváků. Většina skladeb zazněla pod taktovkou Bruno Canfora. Minina slovní a humorná show Sacumdì Sacumdà na motivy pořadu Carlos Imperial bossa nova Nem Vem Que Não Tem, těsně unikla zákazu RAI kvůli „skandálním“ textům. Píseň zpívala v rámci hudební fantazie spolu s \"Quelli che hanno un cuore\" – své vášnivější verze písně \"Anyone Who Had a Heart\".\nDalší interpretace písně Dionne Warwick byla \"La voce del silenzio\" (Tiché hlasy) od Paolo Limitiho a Elio Isola, kterou během show zpívala živě. \"Niente di niente\" za doprovodu orchestru Augusto Martelli byla její emoční verzí Break your promise od the Delfonics. Minina gesta a mimika ještě více zdůraznily text Giorgio Calabrese, který vypráví o ženě poblouzněné láskou. Show také obsahovaly písně \"Fantasia\" a \"La musica è finita\". 6. ledna Mina účinkovala v osmi epizodách folklorního baletu Balli regionali, každá část představila určitý italský region. Série těchto varietních pořadů byla zakončena Mininou písní \"Vorre che fosse amore\" – „vzdušnou“ melodií od Bruno Canfora. Písně z varieté byly vydány v albu Canzonissima '68.\n\nPo tříměsíční pauze se Mina v dubnu vrátila nahráním a zazpíváním písně \"Non credere\" jejíž hudbu složili Luigi Clausetti a Piero Soffici, text Mogol. Singl se stal 3. nejprodávanějším v Itálii. Tento úspěch vedl k její spolupráci s Mogolem a jeho kamarádem Lucio Battistim. Tento tým vytvořil řadu písní včetně \"Io e te da soli\", \"Insieme\", \"Amor mio\" a \"Io vivrò senza te\". \"E penso a te\" další píseň z té samé doby byla později vydána v angličtině a byla ozdobou alba The Best of Tanita Tikaram.\nHudební materiál vytvořený duem Mogol-Battisti tvořil základ pozdějších Míniných pěti alb. \"Bugiardo più che mai…più incosciente che mai…\" byl jejím prvním nezávislým albem číslo 1 na týdenním italském hudebním žebříčku a stal se nejlépe prodávaným albem roku 1969 v Itálii. \"…quando tu mi spiavi in cima a un batticuore…\" skončil sedmý v italském ročním žebříčku roku 1970, \"Del mio meglio…\" (Můj nejdražší) druhý v r. 1971 a album \"Mina\" bylo nejprodávanějším v r. 1972. Poslední 2 alba byla nahrána během jejího přerušení koncertování, v té době porodila dceru Benedetta.\nMínin návrat na scénu se konal na jaře 1972 v sérii varietních pořadů Teatro 10. Raritou této série byl výběr Battisti písní, které Mina zpívala jako duet s jejich autorem.\nV show zazněla také \"Balada para mi muerte\" – duet nuevo tango s Ástor Piazzolla za doprovodu bandoneonu a argentinské skupiny Conjunto 9. Píseň \"Grande grande grande\" byla druhou nejprodávanější toho roku v Itálie.\nPřevzala ji Shirley Bassey (Never never never) a měla s ní mezinárodní úspěch v Billboard Hot 100, UK Top 10, v Austrálie obsadila první příčku. Úspěch dua Mogol-Battisti inspiroval Luigi Albertelli napodobit Lucio Battisti styl v písni \"Fiume azzurro\" a Mina se s ní umístila v Top 100 italských nejprodávanějších singlů roku.\nV poslední osmé části série Teatro 10 zazpívala s Alberto Lupo duet \"Parole Parole\". Byla to lehká poslechovka, kterou tvořil Minin zpěv a Lupova recitace. Text písně byl prázdný a frázovitý. Skládal se z propletence žalozpěvu ženy nad koncem lásky a lžemi, které musela vyslechnout zatímco muž jednoduše mluvil. V dialogu se posmívala komplimentům, kterými ji obdařil a které nazvala parole – jenom slovy. Singl byl vydán v dubnu 1972 a obsadil přední příčky italských žebříčků a stal se evergreenem italských popových písní. O rok později zazpívali Dalida a Alain Delon tuto píseň francouzsky Paroles Paroles.\nPo varietních sériích Mina ohlásila odchod z veřejné scény, který se měl konat po exkluzivním koncertu v klubu La Bussola 16. září. To přilákalo tisíce lidí, kteří se tísnili u vchodu do nočního klubu.\nAsi 2 000 diváků se snažilo dostat dovnitř, tisíce jich poslouchalo na ulicích a na pláži. V pořadu účinkovali Gianni Basso na tenor saxofon a Oscar Valdambrini na trubku za doprovodu orchestru Gianni Ferrio. Koncert byl nahráván a později publikován jako \"Dalla Bussola\". Nahrávku pořídila televizní společnost Polivideo a pořad byl vysílán na pokračování na TV stanici Sky Italia od 1. ledna do 21. února 1973, album vydalo GSU pod názvem \"Mina alla Bussola Live '72\". Po vypršení reklamní smlouvy s firmou Barilla (potraviny) v roce 1973, Mina podepsala kontrakt s Tassoni (nealkoholické nápoje) a do roku 1986 vystupovala v 6 jejich reklamách. Po ztrátě svého manžela Virgilio Crocco v r. 1973 Mina pokračovala ve svých úspěších na hudebních žebříčcích písněmi \"E poi…\" a \"L'importante è finire\".\nTaké nazpívala tematickou píseň \"Fa presto fa piano\" k filmu La sculacciata, který se dostal na plátna v r. 1974.\n\nMina účinkovala naposledy v televizi při poslední epizodě Milleluci 16. března 1974. Spolu s Raffaella Carrà tento pořad moderovala. Během vysílání těchto pořadů předvedla různé styly včetně čísla nazvaného I Don´t Know How to Love Him z muzikálu Jesus Christ Superstar, Mack the Knife, Night and Day a Someday (You´ll Want me to Want you). Písní \"Non gioco più\" (Hra je skončena) v podání bluesového dueta s harmonikářem Toots Thielemansem Mina oficiálně oznámila odchod ze scény. Jejím posledním non-live vystoupením v televizi bylo cenzurované erotické video \"Ancora ancora ancora\". Toto video bylo posledním číslem programu Mille e una luce 1. července 1978. Jejích 13 posledních koncertů, které se konaly v r. 1978 v La Bussole bylo vyprodáno a musely být předčasně ukončeny kvůli její nemoci. Její poslední veřejné vystoupení proběhlo 23. srpna 1978 v divadle Bussoladomani. Byl to její přídavek ke koncertu v La Bussola v r. 1972, kterého se velké množství lidí nemohlo zúčastnit. Koncert byl nahráván a později vydán pod názvem \"Mina Live '78\". Mina nikdy nepodala vysvětlení svého odchodu z očí veřejnosti.\nPokračovala ve vydávání alb s roční frekvencí, producentem byl její syn Massimiliano Pani. V letech 1972–1995 publikovala dvě alba ročně. Počínaje rokem 1973 byly její LP a CD charakteristické překvapivými a sugestivními uměleckými motivy od Luciano Tallarini, Gianni Ronco a fotografa Mauro Balletti. Od poloviny 80. let byl design jejích alb plně v rukou Mauro Balleti. Všechny Mininy nahrávky pod značkou PDU se umístily v italské Top 100. Velkou část jejího díla tvořily přepracované verze dobře známých písní, věnování monografických alb Beatles, Frank Sinatra, Renato Zero, Domenico Modugno, neapolské a náboženské písně.\nPo odchodu z jeviště získávala na hudebních žebříčcích největší úspěch duety. Píseň \"Questione di feeling\" – duet s Riccardo Cocciantem byl v r. 1985 třináctým nejprodávanějším italským singlem roku a brzy se stal evergreenem.\nAlbum \"Mina Celentano\", které vydala ve spolupráci s Adriano Celentano zlomil v r. 1998 v Itálie prodejní rekord. Od roku 1989 nechybělo v jejích nahrávkách jazzové piano Danilo Rea.\nMinina televizní absence byla přerušena v r. 2001 kdy vydala stopáž ze svých studiových nahrávek. Videa byla 30. března vložena na webové stránky společnosti Wind. Výsledkem byly miliónové návštěvy těchto stránek pouze za jediný den, další milióny lidí je zhlédly později. Stopáž byla vydána na DVD pod názvem \"Mina in Studio\". Po této události se Mininy singly opět začaly umísťovat v italských hudebních žebříčcích. Singl \"Succhiando l'uva\" (2002) napsaný Zuccherem se umístil 3., její vlastní verze Don´t call me baby (Can´t take my eyes off you) (2003) skončila 4. a zůstala měsíc mezi 100 singly, které byly nejčastěji hrány v rádiích po celém světě. Minin nejnovější singl \"Alibi\" (2007) skončil v Itálie na 6. místě. Kolekce 3 CD The Platinum Collection bylo její oficiální Best of a obsadilo 1. příčku italského žebříčku. Stejně se umístily písně \"Olio\" (1999), \"Veleno\" (2002), \"Bula Bula\" (2005) a \"Todavia\". Mininy nejčerstvější nahrávky obsahují duety s Mick Hucknallem, Fabrizzio De André, Piero Pelù, Adriano Celentano, Lucio Dalla, Joan Manuel Serrat, Chico Buarque, Tiziano Ferro a Giorgia. V posledních letech měla Mina vyhrazenou svou týdenní rubriku na titulní straně La Stampa a stránku v italské edici Vanity Fair, kde odpovídala na dotazy svých fanoušků. V r. 2008 oslavila 50. výročí své pěvecké kariéry.\n\nKrálovna uřvanců\nVlna rock’n’rollu, která se přehnala v r. 1958 přes Itálii s sebou vzala i Minu, která začala poslouchat americké písně a byla častou návštěvnicí tehdejších vyhlášených rock’n’rollových milánských center jako Derby jazzclub, Santa Tecla a Taverna Messicana. Částí Minina repertoáru v začátcích její kariéry byly neohrabané imitace britských a amerických rockových i jazzových písní, opakem toho byla \"Nessuno\", kterou přednesla svým mohutným hlasem a synkopovaně – tam se ukázal její excelentní smysl pro rytmus. Ještě předtím téhož roku vzbudil Domenico Modugno úžas jen tím, že při zpěvu \"Nel blu dipinto di blu\" (\"Volare\") zdvihl ruce do vzduchu. První Minino vystoupení v televizi poprvé zatřáslo tehdejším klišé nehybného zpěváka kdy pohybovala hlavou, rukama a boky do rytmu. Spisovatel Edoardo Sanguinetti zavzpomínal na první setkání italské veřejnosti se zanícenou zpěvačkou takto:\n\n\"… pro mnoho lidí to byl nezapomenutelný zážitek … prostě zjevení.\"\n\nPro její osobité zabarvení hlasu a jeho mocnost ji televizní konferenciér Mario Riva označil jako jednu z těch urlatori (uřvanců) – měl tím na mysli energickou rock'n'rollovou generaci. Později vešla do povědomí veřejnosti jako Královna uřvanců. Svými extravagantními gesty si vysloužila další přezdívku – Tygřice z Cremony.\n\nČas dospělosti\nMinin vzhled tvořily blond vlasy, vyholené obočí a silný oční make up. Svůj nový smyslný zjev představila u balady \"Il cielo in una stanza\" v r. 1960. O tři roky později měla milostný poměr s Corrado Panim, který představoval emancipaci žen v Itálii proti které vystoupila většina měšťáků a představitelů církve. Následný zákaz působení ve veřejných italských médiích vytvořil Mině image „zkažené dívky“, později to zdůraznila ve svých písních. Příkladem byla píseň \"Sacumdì Sacumdà\", která byla vysílána v rádiu, RAI vyjádřila svou nespokojenost s textem o dívce, která se setkala s ďáblem. Dalšími písněmi, které RAI pokládala za nemorální a zprvu je zakázala byly \"Ta-ra-ta-ta\" (otevřeně se zabývala kouřením), \"La canzone di Marinella\" a \"L'importante è finire\" (narážely na otázku sexu bez lásky). Mina měla sexy zjev s obarvenými blond vlasy, vyholené obočí, silný oční make up a pohodové vystupování. Hlavním tématem jejich písní byly bolestné příběhy lásky. Zpívala je velmi dramaticky – svou mimikou a pohyby těla ještě více zvýrazňovala text. Hudební kritik Gherardo Gentili poznamenal na adresu jejího podání písní následovně:\n\n\"Mina udělala ze slova Slovo a z noty Notu.\"\n\nK vyniknutí Minina pěveckého rozsahu pro ni skladatel Bruno Canfora napsal píseň \"Brava\". Podobně Ennio Morricone složil píseň \"Se telefonando\" s mnoha tónovými přechody. I další písně byly napsány speciálně pro ni za doprovodu hvězdných orchestrů k účinkování v televizních varietních sériích Studio uno, Sabato sera, Canzonissima a Teatro 10.\nVe svém repertoáru také spojila klasický italský pop s blues a soulem – \"Se stasera sono qui\" (1968) a \"Deborah\" (1968). Mina velmi napomohla k zažití nových hudebních stylů v Itálie, zejména nuevo tango písní \"Balada para mi muerte\".\n\nMogol-Battisti\nV r. 1969 prošel její hudební styl i vzhled změnami – chameleon Mina změnila svou vizáž a stala se z ní blondýna s dlouhými kadeřavými vlasy oblečená do černého mini kostýmu. V prvních písních dua Mogol Lucio Battisti Mina předvedla své bluesové a soulové kvality zvláště v písních \"Insieme\" a \"Io e te da soli\". Po čase spolupráce Mina změnila repertoár na Middle-of-the-road pop. Battistiho melodie byly propracované a komplexně harmonizované. Byly charakteristické častou změnou rytmu, pauzami a interakcemi mezi jejím zpěvem a orchestrem. Dalším jejich význačným rysem byl instrumentální úvod bez rytmického podkladu. Lucio Battisti označil Minu za ideálního zpěváka pro skladatele, který dokáže realizovat jeho komplikované záměry navíc s velkou znalostí italského jazyka.\n\nMina Latina\nCoby příznivkyně bossa novy Mina od začátku své kariéry pořizovala nahrávky ve Španělsku a Portugalsku i v současné době tam má své fanoušky. Španělský režisér Pedro Almodóvar používal její písně ve svých filmech např. \"Un anno d'amore\", kterou přeložil do španělštiny jako \"Un año de amor\". V r. 2001 Mina vydala kompilační album Colección Latina ve španělštině ve kterém se objevily i překlady jejích populárních italských písní. V r. 2003 koncertovala v Argentině, kde zpívala v muzikálu \"Mina… che cosa sei\"? V r. 2007 vydala album ve španělštině \"Todavia\", který se umístil v tamním žebříčku, v Itálii obsadil 1. místo. Objevily se v něm duety s Joan Manuel Serrate, Miguel Bosé, Diego Torres, Chico Buarque a Diego El Cigalou.\n\nMina vydala více než 1 000 písní, 110 alb, prodala 76 milionů nosičů a 70 jejích singlů se umístilo na italských hudebních žebříčcích. Mina je jediným umělcem, jejíž album se umístilo na 1. místě italských hudebních žebříčků v každém z pěti desetiletí počínaje šedesátými lety.\n\nV 13 letech Mina závodně plavala za prestižní sportovní klub Canottieri Baldesio v Cremoně. V 16 se v plaveckém bazénu potkala se svým prvním přítelem, obráncem fotbalového klubu U.S. Cremonese. V r. 1962 se zamilovala do herce Corrado Paniho. Protože byl ženat (nežil s manželkou) jejich vztah italskou veřejnost šokoval. 18. dubna 1963 se jim narodil syn Massimiliano Pani. Mina odmítla jejich vztah skrývat a RAI ji zakázala vystupování na všech kanálech italské televize i v rádiu. Prodej jejích nahrávek nebyl nikterak ovlivněn a veřejnost ji chtěla vidět nebo slyšet v rádiu, RAI byla nucena svůj zákaz odvolat a tak se Mina objevila 10. ledna 1964 v televizi. Po roce její vztah s Corradem skončil a došlo k rozpoutání právní bitvy o Massimiliano. Minin bratr Alfredo Mazzini zemřel při automobilové nehodě v r. 1965. O rok později se s otcem odstěhovala do švýcarského Lugano. Její intimní známost zůstala v Itálii, tehdy měla krátkou milostnou aféru s italským televizním hercem Walter Chiarim. Její další vztah s hercem Gian Maria Volonté skončil poté, co se dověděla, že má pletky s jinou herečkou. Mininou velkou láskou koncem sedmdesátých let se kterou se málem vdala byl hudební skladatel Augusto Martelli. V r. 1970 se vdala za Virgilio Crocco, novináře Il Messaggero. V listopadu 1971 se jim narodila dcera Benedetta Mazzini. V r. 1973 Crocco zemřel při automobilové nehodě. V r. 1981 navázala vztah se švýcarským kardiologem Eugenio Quaninim. V r. 1990 získala švýcarské občanství. Mina Anna Mazzini a Eugenio Quaini byli oddáni 10. ledna 2006. Podle švýcarských zákonů Mina přijala příjmení svého manžela a stala se paní Mina Anna Quaini. Pro veřejnost je však stále Mina Mazzini. Mezi její vášně patří vaření a poker.\n\nSeznam všech Mininých písní\n\nNásledující alba se umístila v italském Top 5\n\nTyto singly se umístily v italském Top 20\n\nMina hrála v těchto filmech:\n\n"}
