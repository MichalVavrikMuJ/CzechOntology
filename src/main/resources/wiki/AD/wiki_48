{"id": "457670", "url": "https://cs.wikipedia.org/wiki?curid=457670", "title": "Nepropustné nýtování", "text": "Nepropustné nýtování\n\nNepropustné nýtování je druh nýtování, jehož technika zabraňuje propouštění kapalin nebo plynů skrz stěny nádob nebo trubek v místě použití nýtu. Toto nýtování se uplatňuje zejména při stavbě otevřených i uzavřených nádob (bez přetlaku obsahu), u potrubí velkých průměrů, u kouřovodů apod.\n\nPro toto nýtování se nádrže vyrábějí z konstrukčních plechů, které by měly mít tloušťku od 3 do 12 mm. Ocel použitá na výrobu těchto plechů je buď 10 420 nebo 11 420, výjimečně pro podřadné účely 10 001. Nýty jsou nejčastěji v jedné řadě (jednořadé nýtování). Pokud je nýtovaný plech tenčí než 6 mm, je nutné ho utěsnit. K tomu se mohou použít vložky z lepenky nebo plátna napuštěné olejem. Pokud spoje pracují za vyšší teploty, používá se azbestová lepenka.\n\nPro tloušťku stěny [mm] válcové nádrže je možno použít tento vztah:\n\nformula_1\n\nkde \"D\" je průměr nádrže [mm], \"p\" - tlak kapaliny na dno [Pa], \"φ\" - součinitel zeslabení (\"φ\" = 0,7), \"σ\" - dovolené namáhání v tahu [MPa].\n\nPro tloušťku stěny [mm] u hluboké nádrže zase platí:\n\nformula_2\n\nkde \"b\" je rozměr kratší strany [mm], \"p\" - tlak kapaliny v těžišti stěny [Pa], σ - dovolené namáhání v ohybu [MPa], α - součinitel závislý na oměru stran \"a/b\";\n"}
{"id": "457673", "url": "https://cs.wikipedia.org/wiki?curid=457673", "title": "Horká zóna", "text": "Horká zóna\n\nHorká zóna (anglicky: \"Hot Zone\") je 13. epizoda I. série sci-fi seriálu .\n\nTýmy vojáků i vědců procházejí Atlantidu a kontrolují případné škody způsobené během bouře. McKay se Zelenkou a dalšími lidmi se právě chystají vrátit do řídící místnosti, když zjistí, že dva členové jejich týmu chybí. Vzápětí slyší volání o pomoc. Oba naleznou kousek opodál, muž je již mrtev, žena v panice křičí, že je něco napadlo, bojuje s halucinacemi a pak umírá také. Jeden z vojáků využije zmatku a ze strachu z nakažení se od skupiny oddělí. Zelenka s McKayem se obávají, že by se mohlo jednat o virus, proto je na celé základně vyhlášena karanténa a k nakaženému týmu se připojí lékařský tým v čele s doktorem Becketem (všichni samozřejmě v ochranných kombinézách).\n\nSheppard, který je s Teylou zamčen v tělocvičně, trvá na tom, aby se mohl vydat hledat uprchlého vojáka a zabránit mu tak nakazit další. Doktorka Weirová nesouhlasí, ale Sheppard vydá rozkaz a proti její vůli se do záchranné operace pustí. Jakmile jej najdou, voják již ví, že je nakažen, neboť se už u něj projevily první příznaky – halucinace. V nestřeženém okamžiku skočí do transportéru a přenese se do jídelny. V tomtéž okamžiku se spustí ochranný program města, Atlantida rozpozná infekci (nezaregistrovala ji dříve, protože bezpečnostní systém byl v některých oblastech města pravděpodobně zničen) a město se začne uzavírat.\n\nMezitím McKay přijde na to, že inkubační doba viru je 4 hodiny. Umírají ti, co se setkali s již dříve nakaženými – všichni na mozkovou výduť. Další na řadě je Rodney McKay, zbývá již jen několik minut a tak se snaží v rychlosti sdělit co nejvíce svých nápadů a uspořádat své záležitost. Halucinace se však nedostaví a McKay přežije. Zjistí, že virus je ve skutečnosti nanovirus – miniaturní robot, který útočí na přesně vymezené místo těla a nepůsobí na lidi s antickým genem. Jelikož se jedná o stroj, bylo by možné jej zničit elektromagnetickým impulzem. První vyslaný impulz nemá dostatečnou sílu, proto se Sheppard vydá jumperem nad atmosféru, kde odpálí naquadahový reaktor. Nanoviry jsou elektromagnetickým výbojem zneškodněny a Atlantida se opět otevírá.\n\nV této epizodě není jisté, odkud se nanoviry vlastně vzaly. Někdo je musel vyrobit, ale kdo? Napadají pouze lidi bez antického genu, proto je zvažována možnost, že je vyrobili Antikové. Wreithské technologii se nepodobají, navíc způsobují smrt člověka, což by nebylo v zájmu Wraithů.\n"}
{"id": "457674", "url": "https://cs.wikipedia.org/wiki?curid=457674", "title": "SS Megantic (1908)", "text": "SS Megantic (1908)\n\nSS \"Megantic\" byl zaoceánský parník vybudovaný v loděnicích Harland & Wolff v Belfastu pro společnost White Star Line. Byl spuštěn roku 1908 a měl tonáž 14 878 BRT. Během 1. světové války na něj útočila německá U-ponorka. Roku 1931 byl stažen ze služby a roku 1933 sešrotován.\n\nSpolečnost Dominion Line provozovala linku Liverpool - Kanada na přelomu 19. a 20. století. Jejich lodě už byly staré a opotřebované, proto sem byly dodány dvě lodě z dílen Harland & Wolff SS \"Albany\" a SS \"Alberta\". Když byly dokončeny, převzala je White Star Line a začala s nimi provozovat linky do Kanady.\n\nAlbany byl přejmenován na \"Megantic\" (po jezeře Megantic v Quebecu) a Alberta byla přejmenována na \"Laurentic\". Ve své době to byly největší lodě na lince do Kanady. Byly na nich prováděny zátěžové testy kvůli výběru strojů pro \"Olympic\". Megantic měl 2 šrouby poháněné čtyřexpanzními motory zatímco Laurentic, který měl stejnou velikost a parní kotle, dostal 3 šrouby a nové, lepší motory.\n\nMegantic byl spuštěn v roce 1908 a na první plavbu z Liverpoolu do Montrealu vyplul 17. června 1909. Na této trase zůstal až do války, kdy byl přemístěn na trasu Liverpool - New York, než byl povolán do války jako transportní loď. V roce 1917 na něj zaútočila německá ponorka U-43, ale Megantic zvládl vyváznout bez poškození. V prosinci 1918 byl vrácen White Star Line a po přestavbě roku 1919, kdy dostal prostory pro první třídu, se vrátil na linky do Kanady. Další přestavbu měl v roce 1924 a od roku 1928 jezdil ze Southamptonu a Londýna. Mimo sezónu byl často používán na cesty mezi New Yorkem a Karibikem.\n\nPoté, co byl Hawley Harvey Crippen v Kanadě zatčen, vracel se do Anglie na Megantiku. Byl uvězněn za vraždu.\n\nPoslední plavbu měl Megantic v roce 1931, poté zůstal nepoužíván do roku 1933, než byl prodán do šrotu v Osace.\n"}
{"id": "457675", "url": "https://cs.wikipedia.org/wiki?curid=457675", "title": "Tara a její svět", "text": "Tara a její svět\n\nTara a její svět (v anglickém originále United States of Tara) je americký komediálně dramatický seriál scenáristky Diablo Cody v hlavní roli s Toni Collettovou vysílaný na americkém placeném kanálu Showtime. Seriál sleduje příběh Tary Gregsonové, která trpí disociativní poruchou osobnosti, a její rodiny. První díl byl odvysílán 18. ledna 2009, poslední 20. června 2011. V Česku ho vysílá stanice HBO.\n\nTara Gregsonová je žena a matka s disociativní poruchou osobnosti. Po tom, co se rozhodla přestat brát léky, aby přišla na opravdovou příčinu její nemoci, se její alternativní osobnosti znovu objevily: divoká náctiletá T, staromódní hospodyně Alice a hlučný pivař, veterán z Vietnamské války Buck. Podporuje ji její klidný a vyrovnaný manžel Max, poněkud problémová dcera Kate a výstřední, dobrosrdečný syn Marshall, gay. Její sestra Charmaine, která často pochybuje o oprávněnosti její poruchy, už tak podporující není. Děj se odehrává v Overland Parku v Kansasu.\n"}
{"id": "457679", "url": "https://cs.wikipedia.org/wiki?curid=457679", "title": "Kiro Gligorov", "text": "Kiro Gligorov\n\nKiro Gligorov ( cyrilicí Киро Глигоров; vlastním jménem Kiro Pančev – Киро Панчев; (3. května 1917 ve Štipu - 1. ledna 2012 ve Skopje) byl severomakedonský politik a právník. V letech 1991-1999 byl prvním demokraticky zvoleným prezidentem nezávislé republiky Makedonie.\n\nGligorov vystudoval práva na univerzitě v Bělehradě a během 2. světové války byl členem antifašistického odboje. Podílel se na ustavení Socialistické republiky Makedonie v rámci Jugoslávie, kde zastával různé funkce, než mu bylo koncem 70. let zabráněno účastnit se politického života.\n\nGligorov se stal prezidentem dosud jugoslávské Makedonie 27. ledna 1991, po prvních svobodných volbách v zemi. Gligorov, v té době již bezpartijní, se stal klíčovým a široce respektovaným politikem, neboť za jeho mandátu se odehrály pro Makedonii zásadní změny: v listopadu 1991 vyhlásila republika nezávislost a jako jediná odešla z jugoslávského svazku bez války. Gligorov dále vyjednal stažení jugoslávských vojsk, diplomatické uznání okolními státy (včetně dosud napjatých vztahů s Řeckem) a zemi orientoval směrem k Evropské unii a NATO.\n\n4. října 1995 přestál Gligorov atentát. Po šesti týdnech, kdy byl zastupován Stojanem Andovem, pokračoval v druhém prezidentském období. Když roku 1999 odcházel z úřadu, byl ve svých 82 letech nejstarším prezidentem na světě. I po devadesátce se účastnil veřejného života.\n\n\n"}
{"id": "457684", "url": "https://cs.wikipedia.org/wiki?curid=457684", "title": "Julija Guščinová", "text": "Julija Guščinová\n\nJulija Alexandrovna Guščinová (; * 4. března 1983, Novočerkassk) je ruská atletka, sprinterka. Její specializace je především běh na 200 metrů a hladká čtvrtka.\n\nNa juniorském mistrovství světa v Kingstonu 2002 získala bronzovou medaili (4×400 m). Největší individuální úspěch zaznamenala na ME v atletice 2006 ve švédském Göteborgu, kde vybojovala stříbrnou medaili v běhu na 200 metrů. Na stejné akci poté vybojovala s ruskou štafetou na 4×100 metrů zlatou medaili.\n\n28. ledna 2006 ve skotském Glasgow byla členkou štafety na 4×400 metrů, která zaběhla nový halový světový rekord, jehož hodnota je 3:23,37. Na rekordu se dále podílely Olga Kotljarovová, Olga Zajcevová a Olesja Forševová.\n\nOd roku 2005 je také spoludržitelkou halového světového rekordu na méně často vypisované trati, běhu na 4×200 metrů.\n\nV roce 2008 na letních olympijských hrách v Pekingu získala zlatou medaili ve štafetě na 4×100 metrů a stříbrnou medaili ve štafetě na 4×400 metrů. Probojovala se také do finále běhu na 400 metrů, kde v čase 50,01 s doběhla na čtvrtém místě. Na MS v atletice 2009 v Berlíně skončila její cesta v závodě na 200 metrů v semifinále na celkovém 17. místě. Společně s Jevgenijí Poljakovovou, Alexandrou Fedorivovou a Julijí Čermošanskou vybojovala ve štafetě na 4×100 metrů čtvrté místo.\n\nNa základě pozitivního výsledku testu na doping byly její výsledky na letních olympijských hrách v Londýně 2012 anulovány a své medaile musela odevzdat. \n\n"}
{"id": "457686", "url": "https://cs.wikipedia.org/wiki?curid=457686", "title": "Tomáš Jirsa", "text": "Tomáš Jirsa\n\nTomáš Jirsa (* 23. května 1957 Libčice nad Vltavou) je český politik, od roku 2004 senátor za obvod č. 10 – Český Krumlov, v letech 2012 až 2016 zastupitel Jihočeského kraje, od roku 1994 starosta Hluboké nad Vltavou, člen ODS.\n\nV roce 1976 odmaturoval na SPŠ elektrotechnické v Ječné ulici v Praze. Poté studoval na katedře ekonomiky a řízení energetiky ČVUT v Praze, kde roku 1980 obdržel titul inženýra. Ve druhé polovině 80. let pokračoval v postgraduálním studiu ochrany a tvorby životního prostředí a také systémové řízení na ČVUT. Absolvoval také studijní pobyt na katedře ekologie a energetiky na Aalborské univerzitě v Dánsku.\n\nOd roku 1980 pracoval v Energoprojektu Praha.\n\nS manželkou Martinou má syna Jakuba a dvě dcery, Veroniku a Adélu.\n\nOd roku 1991 pracoval jako tajemník městského úřadu v Hluboké nad Vltavou, kam se s rodinou téhož roku přestěhoval. V roce 1994 byl zvolen starostou města, tuto funkci vykonává dodnes, avšak od roku 2005 jen jako neuvolněný starosta.\nV letech 1998–2005 byl členem předsednictva Svazu měst a obcí ČR.\n\nV roce 2004 se rozhodl kandidovat do Senátu za obvod č. 10 – Český Krumlov, který zahrnuje části okresů Český Krumlov, Prachatice a České Budějovice. V prvním kole jednoznačně dominoval, když obdržel 48,10 % hlasů oproti nestraníkovi za KSČM Miloslavu Šimánkovi, který dostal 18,48 % hlasů. Ve druhém kole se situace opakovala, Tomáš Jirsa zvítězil se ziskem 71,51 % všech platných hlasů. Ve volbách 2010 svůj mandát senátora obhájil ve druhém kole se ziskem 54,70 % hlasů proti bývalému premiérovi Vladimíru Špidlovi.\n\nV komunálních volbách v roce 2014 obhájil post zastupitele města Hluboká nad Vltavou, když vedl kandidátku ODS. Strana volby ve městě vyhrála (tj. 24,49 % hlasů a 6 mandátů) a v listopadu 2014 byl zvolen starostou města pro své již šesté funkční období. V letech 2012 až 2016 také působil jako zastupitel Jihočeského kraje, ve volbách v roce 2016 však již nekandidoval. V komunálních volbách v roce 2018 opět obhájil post zastupitele města Hluboká nad Vltavou, když vedl kandidátku ODS. Znovu se stal též starostou města.\n\nVe volbách do Senátu PČR v roce 2016 obhajoval za ODS v obvodu č. 10 – Český Krumlov mandát senátora. Se ziskem 32,10 % hlasů postoupil z prvního místa do druhého kola, v němž porazil poměrem hlasů 59,74 % : 40,25 % sociálního demokrata Jindřicha Floriána. Senátorem tak zůstal.\n\nV lednu 2019 navrhl na post zástupkyně ombudsmanky kontroverzní političku Kláru Samkovou, přestože ODS do stejné volby nominovala právničku Markétu Seluckou. Ve volbě však neuspěla.\n\n"}
{"id": "457687", "url": "https://cs.wikipedia.org/wiki?curid=457687", "title": "Marina Orlova", "text": "Marina Orlova\n\nMarina Vladimirovna Orlovová (rusky \"Марина Владимировна Орлова\") (* 10. prosince 1980, Nižnij Novgorod, SSSR) je ruská filoložka (především etymoložka), která se stala internetovou celebritou – provozuje jeden z nejnavštěvovanějších kanálů YouTube s názvem \"HotForWords\" a stejnou webovou stránku. Tématem jejích videí, která začínají sloganem „Inteligence je sexy“, je pátrání po původu anglických slov. Základem úspěchu je její vzhled, který však na rozdíl od jiných kombinuje s inteligentním programem.\n\n"}
{"id": "457691", "url": "https://cs.wikipedia.org/wiki?curid=457691", "title": "Státní znak Norska", "text": "Státní znak Norska\n\nStátní znak Norska má dvě verze (stejně jako státní znak Dánska) a to znak malý (státní) a velký (královský). Malý znak reprezentuje celé Norsko a je používán jako jeho národní znak. Velký resp. královský znak je spíš používán jako znak královské rodiny. Znak Norska patří k nejstarším v Evropě.\n\nNorský státní znak tvoří na červeném trojúhelníkovém štítu zlatý korunovaný lev ve skoku, držící sekeru stejné barvy, se stříbrnou čepelí. Nad štítem je norská královská koruna. Tento štít je součástí královského znaku. Magnus III. zvaný \"\"Bosý\"\" (1093–1103) byl prvním králem, který používal jako znak lva na své standartě. Král Haakon IV. nazývaný \"Starý\" (1217–1263) dal položit lva na červený štít a tím a dal vzniknout současnému znaku. V roce 1280 za vlády krále Erika II. byla lvu přidána koruna a sekera (stříbrná), od té doby již znak podstoupil jen kosmetické změny.\n\nNorský popis: \n\n\"\"Ei upprett gull-løve på raud grunn med gullkrone på hovudet og gullskjeft sylvøks i framlabbane\"\".\n\nKrálovský znak je používán jako znak královské rodiny než jako znak státu. Jeho hlavní částí je štít se znakem Norska tj. zlatý lev korunovaný s nahrazenou sekerou na červeném poli. Kolem štítu je obtočen norský Řád svatého Olafa. Štít spolu s obtočeným řádem jsou položeny na hermelínový plášť jenž vychází k královské koruny jenž je na vrcholu. Podoba lva na královském znaku je stejná jako královská standarta a tudíž se nemění. \n\nNorský znak (lev v červeném poli) patří k nejstarším znakům v Evropě. Magnus III. zvaný \"\"Bosý\"\" (1093–1103) byl prvním králem, který používal jako znak lva na své standartě. Král Haakon IV. nazývaný \"Starý\" (1217–1263) dal položit lva na červený štít a tím a dal vzniknout současnému znaku. V roce 1280 za vlády krále Erika II. byla lvu přidána koruna a sekera (stříbrná), od té doby již znak podstoupil jen kosmetické změny. Sekera má původ u norského krále, světce a hrdiny Sv. Olafa, jenž jí byl údajně zabit při bitvě u Stiklestadu v roce 1030.\n\nNejvýznamnější změny za zbývající existenci znaku byla změna tvaru sekery. V pozdním středověku se sekera postupně zvětšovala až do té míry, že se z ní stala halapartna (nebo se jí aspoň podobala). Rukojeť byla obvykle zakřivená tak, aby odpovídala tvaru štítu. Halapartna byla oficiálně zavržena a na znaku z roku 1844 již má lev opět kratší sekeru, tak jako na středověkém znaku, jak byl znak obnoven podle královského výnosu v roce 1844. V roce 1905 se královský a státní (úřední) znak nezávislého Norska opět mírně změnil. Tvar štítu byl obnoven tak jako byl původní středověký tj. gotický a lev se napřímil. Takto je znak používán dodnes. \n\n\n"}
{"id": "457692", "url": "https://cs.wikipedia.org/wiki?curid=457692", "title": "Bjarni Tryggvason", "text": "Bjarni Tryggvason\n\nBjarni Valdimar Tryggvason (*21. září 1945 Reykjavík, Island), kanadský astronaut, který v roce 1997 letěl do vesmíru v raketoplánu Discovery. Byl v pořadí 363 kosmonaut Země.\nUniverzitní vzdělání zakončil v roce 1972 v oboru fyziky a zprvu pracoval jako meteorolog, v roce 1974 se na univerzitu vrátil na čtyři kroky jako vědecký pracovník. Roku 1978 absolvoval vědeckou stáž na univerzitách v Japonsku a rok poté v Austrálii. V letech 1979 – 1982 učil na kanadské univerzitě University of Western Ontario. \n\nDo kanadského oddílu astronautů se dostal v roce 1983 jako jeden z prvních. Později absolvoval výcvik u NASA. Nejdříve byl nominován jako záložní člen do předčasně zrušené mise STS-71-F v roce 1987 a o pět let později byl náhradníkem mise STS-52.\n\nV roce 1997 se svého letu do kosmu dočkal, když se na palubě raketoplánu Discovery zúčastnil dvanáctidenní mise STS-85. Posádku tvořilo pět Američanů a on z Kanady. Odstartovali 7. srpna 1997 na Floridě, mysu Canaveral, z kosmodromu Kennedyho vesmírného střediska a tam také 19. srpna 1997 nakonec svůj let ukončili. Let byl katalogizován v COSPAR pod označením 1997-039A. Během letu vypustili, o pár dní později zas zachytili družici CRISTA-SPAS a odvezli ji na Zem.\n\nV roce 1998 začal s výcvikem pro další případné mise, nicméně nominován na ně nebyl. V roce 2008 se rozhodl z týmu odejít a ve svých 63 letech učil na univerzitě University of Western Ontario.\n\nOženil se, jeho manželkou se stala Lady-Anna, rozená Zmijaková. Mají spolu dvě děti.\n\n"}
{"id": "457694", "url": "https://cs.wikipedia.org/wiki?curid=457694", "title": "Ozdobnice čínská", "text": "Ozdobnice čínská\n\nOzdobnice čínská (\"Miscanthus sinensis\") je travina rostoucí přirozeně ve východní Asii nejvíce v Číně, Japonsku a v Koreji.\n\nBylina, trvalka rostoucí do výšky 0,8-2 m (vzácně 4 m). Listy jsou 18–75 cm dlouhé a 0,3–2 cm široké. Květy červenavé, vyrůstají nad listy. Kvete v červenci až srpnu.\n\nPreferuje slunečné polohy a propustné vlhké živné půdy ale snese většinu běžných půd i bez zálivky. Množení semeny, dělením trsů. Vlivem silných dešťů, nebo během zimy se trs může rozklesávat, někdy se preventivně svazuje, vhodné je také seřezání na nižší výšku.\n\nJe široce rozšířen jako okrasná rostlina v teplých regionech celého světa. Stává se invazivní druh v části Severní Ameriky. Bylo vyšlechtěno několik kultivarů - 'Stricta' s vertikálními listy, 'Variegata' s bílými okraji listů a 'Zebrina' se světlými příčnými pruhy .\n\nKultivary se liší především zbarvením listů a růstem.\n\n"}
{"id": "457698", "url": "https://cs.wikipedia.org/wiki?curid=457698", "title": "Alexandr Kaleri", "text": "Alexandr Kaleri\n\nAlexandr Jurjevič Kaleri ( , * 13. května 1956 v Jurmale, Lotyšské SSR, SSSR) je od dubna 1984 sovětský, resp. ruský kosmonaut, člen oddílu kosmonautů RKK Eněrgija. Třikrát vzlétl do vesmíru k dlouhodobým pobytům na vesmírné stanici Mir, dvakrát na Mezinárodní vesmírnou stanici (ISS). Celkem strávil ve vesmíru 769 dní, 6 hodin a 35 minut.\n\nAlexandr Kaleri pochází z Jurmaly v Lotyšsku, je ruské národnosti. Roku 1979 absolvoval Moskevský fyzikálně-technický institut, obor dynamika letu a řízení letadel. Poté nastoupil v NPO Eněrgija, zde se zabýval zpracováním technické dokumentace ke stanici Mir.\n\nOd roku 1982 procházel výběrovým procesem v NPO Eněrgija, prošel lékařskými prohlídkami a 15. února 1984 byl Státní meziresortní komisí doporučen do oddílu kosmonautů NPO Eněrgija, formálně zařazen v Eněrgiji na pozici kandidáta na kosmonauta byl 13. dubna 1984. Absolvoval dvouletou všeobecnou kosmickou přípravu ve Středisku přípravy kosmonautů J. A. Gagarina a 28. listopadu 1986 získal kvalifikaci zkušební kosmonaut.\n\nOd roku 1987 byl zařazen mezi kosmonauty připravující se na lety na Mir. V dubnu 1987 byl zařazen do rezervní (tj. třetí) posádky 3. základní expedice na Mir, už v následujícím měsíci nahradil Sergeje Jemeljanova v záložní (tj. druhé) posádce této expedice. 3. expedice odstartovala k Miru v prosinci 1987, dosavadní záložní posádka se poté stala hlavní pro následující let. V březnu 1988 ale byl Kaleri vyřazen z přípravy ze zdravotních důvodů a nahrazen Sergejem Krikaljovem. Znova byl zařazen do posádky (rezervní posádka 8. základní expedice) v květnu 1990, v prosinci 1990 se posádka stala záložní pro 9. základní expedici a v květnu 1991 hlavní pro 10. základní expedici. V červenci 1991 byly sloučeny lety rakouského a kazašského kosmonauta a tak na Kaleriho nezbylo místo v lodi. Od října 1991 se připravoval v hlavní posádce 11. základní expedice.\nDo vesmíru odstartoval z Bajkonuru 17. března 1992 na palubě Sojuzu TM-14. K Miru v Sojuzu vzlétli velitel Alexandr Viktorenko, palubní inženýr Alexandr Kaleri a německý kosmonaut-výzkumník Klaus-Dietrich Flade. Flade se po týdnu vrátil s předešlou posádkou a Viktorenko s Kalerim zůstali na stanici. Na Zem se vrátili 10. srpna 1992 po 145 dnech, 14 hodinách a 11 minutách letu.\n\nOd října 1995 působil v záložní posádce 22. základní expedice (posádka Valerij Korzun, Kaleri,Léopold Eyharts). Velitel hlavní posádky Gennadij Manakov nedlouho před startem onemocněl a tak 12. srpna 1996 Korzun a Kaleri nahradili v hlavní posádce Manakova a Pavla Vinogradova.\n\nKe svému druhému letu vzlétl 17. srpna 1996 v Sojuzu TM-24 opět jako palubní inženýr s Korzunem (velitel) a Claudií André-Deshaysovou (kosmonaut-výzkumník) z Francie. Po odletu Francouzky, Jurije Onufrijenka a Jurije Usačova z předešlé expedice, zůstali na stanici Korzun, Kaleri a Američanka Shannon Lucidová, záhy vystřídaná Johnem Blahou a v lednu 1997 Jerrym Linengerem. Korzun s Kalerim přistáli 2. března 1997 po 196 dnech, 17 hodinách a 26 minutách letu.\n\nOd prosince 1997 do srpna 1998 byl zařazen v záložní posádce 26. základní expedice, se Sergejem Zaljotinem. Od března 1999 se, opět se Zaljotinem, připravoval k dalšímu letu na Mir, tentokrát v 28. základní expedici, poslední expedici na stanici Mir. Dvojice kosmonautů odstartovala z Bajkonuru 4. dubna 2000 v Sojuzu TM-30. Na Miru strávila dva měsíce a přistála 16. června 2000 po 72 dnech, 19 hodinách a 42 minutách letu.\nPo třetím letu přešel Kaleri do programu letů na Mezinárodní vesmírnou stanici (ISS). V lednu 2001 byl jmenován do záložní posádky Expedice 5 (startovala v červnu 2002). Od října 2002 se připravoval k letu na ISS v rámci Expedice 7. V únoru 2003, po havárii Columbie, byly posádky reorganizovány, od března 2003 společně s Michaelem Foalem vytvořil hlavní posádku Expedice 8. Ke svému čtvrtému letu odstartoval z Bajkonuru v Sojuzu TMA-3 18. října 2003. S Foalem strávili ve vesmíru 194 dní, 18 hodin a 33 minut, přistáli 30. dubna 2004.\n\nV květnu 2006 byl předběžně jmenován velitelem záložní posádky Expedice 16 a hlavní posádky Expedice 18. Expedice 18 měla v září 2008 letět modernizovanou verzí Sojuzu a Kaleri jako jeden z nejzkušenějších ruských kosmonautů ji měl velet. Nicméně zkoušky nové lodě se protahovaly, a už v létě 2006 z Expedice 18 vypadl. Jak byl let odkládán, tak se Kaleri přesunul zprvu do Expedice 23 (předběžně od srpna 2007, start plánován na březen 2010) a v dubnu 2009 do Expedice 25 (start byl tehdy plánován na září 2010).\n\nKe svému pátému letu odstartoval v lodi Sojuz TMA-01M 7. října 2010 ve 23:11 UTC společně s Olegem Skripočkou a Scottem Kellym. Po obvyklém dvoudenním letu se 10. října v 00:01 UTC nový Sojuz spojil se stanicí a nováčci se připojili k trojici Douglas Wheelock, Fjodor Jurčichin,\nShannon Walkerová. Starší trojice se vrátila na Zem koncem listopadu, v polovině prosince doplnili posádku ISS na šest lidí Dmitrij Kondraťjev, Paolo Nespoli a Catherine Colemanová. Kaleri se svými dvěma kolegy přistál v kazašské stepi 86 km severoseverovýchodně od Arkalyku 16. března 2011 po 159 dnech, 8 hodinách a 43 minutách letu. Se 769 dny, 6 hodinami a 35 minutami strávenými ve vesmíru se v žebříčku kosmonautů podle celkové doby strávené ve vesmíru posunul na druhé místo, za Sergeje Krikaljova.\n\nPři zachování statusu kosmonauta je Kaleri od října 2006 náčelníkem Letové služby RKK Eněrgija (nyní přejmenované na Vědeckotechnické středisko RKK Eněrgija).\n\n"}
{"id": "457702", "url": "https://cs.wikipedia.org/wiki?curid=457702", "title": "Antonio da Sangallo starší", "text": "Antonio da Sangallo starší\n\nAntonio da Sangallo starší, (vlastním jménem Antonio Giamberti), (asi 1455 — 27. prosince 1534) byl italský renesanční architekt působící převážně ve Florencii. Jeho otec Francesco Giamberti byl řezbář a architekt, který pracoval pro Cosima Medicejského, starší bratr Giuliano da Sangallo a synovec Antonio da Sangallo mladší byli stejně jako on architekti.\n\nAntonio budoval především různá opevnění, například v Arezzu, v Montefiascone a v Římě, ale stavěl i kostely a paláce, například v toskánském San Savinu a v již zmíněném Arezzu.\n\nK nejkrásnějším dílům, jež jsou mu připisována, patří kostel Madonna di San Biagio v Montepulcianu, který zbudoval na místě staršího farního kostela v letech 1518–1537. Jde o typickou toskánskou stavbu ze 16. století s půdorysem řeckého kříže, s centrální kupolí nad čtvercovým tamburem a se dvěma zvonicemi z bílého travertinu.\n"}
{"id": "457718", "url": "https://cs.wikipedia.org/wiki?curid=457718", "title": "Kolekce", "text": "Kolekce\n\nKolekce může být:\n\n"}
{"id": "457720", "url": "https://cs.wikipedia.org/wiki?curid=457720", "title": "Třída Kaiser Franz Joseph I.", "text": "Třída Kaiser Franz Joseph I.\n\nTřída Kaiser Franz Joseph I. byl první třída chráněných křižníků Rakousko-uherského námořnictva, postavených v letech 1888–1892. Skládala se ze dvou jednotek – \"Kaiser Franz Joseph I.\" postavila loděnice Stabilimento Tecnico Triestino v Terstu, zatímco křižník \"Kaiserin Elisabeth\" byl postaven námořním arzenálem v Pule. Jejich neobvykle silná torpédová výzbroj vedla k tomu, že byly zpočátku označovány \"Torpedo-Rammschiff\". Bylo to proto, že jejich původním určením byl doprovod torpédových plavidel. K tomuto účelu však nebyly nikdy použity, protože nově stavěným torpédoborcům a torpédovkám již nestačili rychlostí.\n\nLodě měly dva komíny a dva stěžně. Po dokončení tvořily hlavní výzbroj dva 240mm kanóny Krupp, umístěné po jednom v barbetách na přídi a zádi. V kasematech na bocích trupu bylo šest 150mm kanónů Krupp, které doplňovalo šestnáct 47mm a dva 70mm kanóny. Torpédometů bylo šest. Později obě 240mm děla nahradila 150mm děla z plzeňské Škodovky. U každé lodi se jejich instalace lišila. Děla \"Kaiserin Elisabeth\" chránily jen 50mm silné štíty, zatímco pro dvě nová děla lodi \"Kaiser Franz Joseph I.\" byly použity dělové věže.\n\nLodě měly čtyři kotle, dva trojčinné expanzní parní stroje o výkonu 8000 HP, které roztáčely dva lodní šrouby. Zásoba uhlí byla 650 tun a dosah lodí 3000 námořních mil. Nejvyšší rychlost byla 19 uzlů.\n\nZákladem pancéřování byla pro chráněné křižníky obvyklá 57mm silná pancéřová paluba pod čárou ponoru, chránící strojovny, kotelny a muniční sklady. Velitelskou věž chránil 90mm pancíř a stejně silný pancíř měly i barbety 150mm děl.\n\nKřižník \"Kaiserin Elisabeth\" se na počátku první světové války nacházel na Dálném Východu, kde se zapojil do obrany jediné plnohodnotné německé námořní základny Čching-tao, obležené japonskými vojsky. Přístav bránily také německý křižník SMS \"Cormoran\", dělové čluny třídy \"Iltis\" – SMS \"Iltis\", SMS \"Jaguar\", SMS \"Tiger\" a SMS \"Luchs\" a torpédový člun \"S90\". Bitva o Čching-tao znamenala zánik všech těchto plavidel. Z křižníku \"Kaiserin Elisabeth\" byly demontovány jeho 150mm a 47mm kanóny, které byly použity na souši a i vlastní posádka lodi se na zemi zapojila do obrany přístavu. Když se přiblížil pád základny, posádky jednotlivé lodě sami potopily (pouze torpédoborec \"S-90\" se neúspěšně pokusil o únik). Křižník \"Kaiserin Elisabeth\" byl potopen 2. listopadu 1914 a přičemž obránci základny se vzdali o pět dní později.\n\n\"Kaiser Franz Joseph I.\" se v roce 1918 přidal k neúspěšné vzpouře v Boce Kotorské, válku ale přečkal a byl po jejím skončení byl předán Francii. V říjnu 1919 se křižník převrátil a potopil v bouři u Boky Kotorské.\n\n"}
{"id": "457725", "url": "https://cs.wikipedia.org/wiki?curid=457725", "title": "Tenenys", "text": "Tenenys\n\nTenenys (výslovnost <nowiki>[Tenenýs]</nowiki>) je řeka v západní Litvě, v Žemaitsku, v okresech Šilalė a Šilutė, levý přítok řeky Minije.\n\nPramení 800 m na severovýchod od jezera Kupstis, kterým dříve protékal (nyní jezero zůstalo na jeho pravém břehu), 3 km na severozápad od Pajūrisu (okres Šilalė). Teče směrem na západ. Vlévá se do řeky Minija 10 km od jejího ústí do Atmaty, u vsi Vabalai, 3 km na východ od Kintů (okres Šilutė).\nPrůměrný spád je 106 cm/km. Průtok u vsi Miestaliai (15 km od ústí): max. 20,2 m³/s, průměrný - 2,58 m³/s, minimální v létě 0,20 m³/s, minimální v zimě 0,23 m³/s. Průměrný průtok u ústí je 3,46 m³/s. 24 km od ústí, u vsi Ramučiai (okres Šilutė) je zavlažovací nádrž o ploše 54 ha (od roku 1976). Tenenys je pod obcí Teneniai níže silně znečistěný (podle údajů z roku 2006: V. třída).\n\nTenenys je v češtině i v litevštině rodu mužského, č. jednotné. V češtině se skloňuje podle vzoru hrad.\n"}
{"id": "457730", "url": "https://cs.wikipedia.org/wiki?curid=457730", "title": "Divadlo Komedie", "text": "Divadlo Komedie\n\nDivadlo Komedie je divadlo patřící pod Městská divadla pražská. Nachází se v Praze 1 na Novém Městě v Jungmannově ulici.\n\nMezi třicátými a čtyřicátými léty vedl divadlo herec Vlasta Burian. Od roku 1950 patřilo pod nově založená Městská divadla pražská spolu s divadly Komorním a ABC. V sedmdesátých letech v jeho budově sídlilo Divadlo Jiřího Wolkera, poté bylo uzavřeno a rekonstruováno. \n\nK jeho znovuotevření došlo v sezoně 1991/92, která přinesla umělecké osamostatnění jednotlivých scén MDP a divadlo dále působilo pod názvem Divadlo Ká. Nové vedení Městských divadel pražských v čele s ředitelem Janem Vedralem  a uměleckým šéfem Petrem Paloušem (a následně Jaroslavem Gillarem) zvolilo pro název divadla počáteční písmeno předchozích úspěšných scén MDP (Komedie a Komorní) a repertoárem navázalo na tradici Komorního divadla, které se profilovalo jako dramaturgicky náročné a inscenačně průbojné. Od července 1994 stanuli ve vedení Divadla Komedie  (1994–2002) Michal Dočekal (jako umělecký šéf) a režisér Jan Nebeský. Divadlo přešlo ke svému dřívějšímu názvu a svojí nekonvenční dramaturgií se zařadilo k divácky vyhledávaným osobitým pražským scénám. Dramaturgie vynikala především netradičním pojetím klasických divadelních textů. V roce 1996 scéna získala titul divadlo roku. \n\nV roce 2002 odešel Michal Dočekal do Národního divadla a následným konkurzem na nového provozovatele skončila na dalších bezmála dvacet let éra Divadla Komedie v rámci uskupení Městských divadel pražských.\n\nPo vypsání konkurzu na obsazení Divadla Komedie zvítězil projekt Pražského komorního divadla. Ředitelem divadla byl režisér Dušan David Pařízek a uměleckým šéfem režisér David Jařab. Pod jejich uměleckým vedením se opět podařilo vybudovat jednu z nejprogresívnějších českých divadelních scén. Repertoár divadla se opíral především o divadelní texty uvedené v české či světové premiéře a soustředil se na okruh představitelů německého a rakouského dramatu (Thomas Bernhard, Werner Schwab nebo Elfriede Jelinek). Divadlo získalo opakovaně titul divadlo roku a jeho umělecká činnost byla hojně oceňována doma i v zahraničí. Nakonec bylo v roce 2011 nuceno ukončit svoji činnost z důvodu neudělení odpovídající výše grantu.\n\nNásledovalo výběrové řízení, ve kterém vyhrálo sdružení Divadlo Company.cz (ředitel Vojtěch Štěpánek a umělečtí šéfové Eva Bergerová a Jan Novotný), které v dubnu 2016 odešlo z prostor Divadla Komedie do sálu Divadla Na Prádle. Důvodem odchodu bylo též neudělení odpovídajících finančních prostředků. Umělecký tým Divadla Company.cz  zde realizoval svůj projekt Centra východní dramatiky, přičemž se dramaturgicky zaměřoval na inscenování zcela nových či dosud neobjevených autorů z východních zemí.\n\nOd února 2017 byl sál Divadla Komedie propůjčen souboru Divadla Na zábradlí, neboť na jeho domovské scéně probíhala rekonstrukce.\n\nOd sezóny 2018/2019 je divadlo Komedie opět součástí Městských divadel pražských a skladbou programu míří zejména k mladému publiku.\n\nDivadlo sídlí ve funkcionalistickém paláci z roku 1930 od architekta Josefa Říhy člena ČŠK Riegel, v němž se dříve nacházela Báňská a hutní společnost, v projektu budovy se rovnou uvažovalo s prostory k pronájmu pro divadlo a klubovnu s šermírnou ČŠK Riegel, na konci bloku ulic Jungmannova a Vladislavova v Pasáži Vlasty Buriana, mezi tramvajovými zastávkami Lazarská a Vodičkova.\n\nDivadlo získalo několik ocenění, v letech 2007 a 2009 se dočkalo označení \"divadlo roku\".\n\n\n\n"}
{"id": "457734", "url": "https://cs.wikipedia.org/wiki?curid=457734", "title": "Liz Mitchell", "text": "Liz Mitchell\n\nLiz Mitchel, vlastním jménem Elizabeth Rebecca Mitchell (* 12. červenec 1952, Clarendon Parish, Jamajka) je jamajská zpěvačka, která je známá převážně z působení ve skupině Boney M.\n\nJejí rodina se v roce 1963 přestěhovala do Londýna, kde Liz začala v muzikálu Vlasy.\n\n"}
{"id": "457735", "url": "https://cs.wikipedia.org/wiki?curid=457735", "title": "Kalypsó", "text": "Kalypsó\n\nKalypsó (řecky Καλυψώ), je v řecké mytologii nymfa. Je dcerou Atlantovou. Žila na ostrově Ógygii. Když na tento ostrov připlul Odysseus, zdržovala jej Kalypsó u sebe sedm let a slibovala mu nesmrtelnost, pokud si ji vezme za ženu. Propustila jej teprve na přímý rozkaz Diův.\n\nÓgygia je ve skutečnosti ostrov Gozo v Maltském souostroví.\n"}
{"id": "457736", "url": "https://cs.wikipedia.org/wiki?curid=457736", "title": "Smith &amp; Wesson Model 22A", "text": "Smith &amp; Wesson Model 22A\n\nSmith & Wesson Model 22A je poloautomatická pistole vyráběná v Houltonu ve státě Maine.\n\nTato pistole Smith & Wesson Model 22A se vyznačuje dvěma největšími přednostmi: Integrovaným vedením podél celé vrchní hrany pistole umožňující snadné nasazení optického hledí. A celokovovou konstrukcí, která je místy tvořena hliníkovou slitinou, pro zajištění poměrně nízké hmotnosti i u této plnohodnotné pistole.\n\nPřepínač pojistky je umístěn na levé straně rámu na běžném místě pro ovládání palcem pravé ruky. Standardní průhledový zaměřovač se zadním průhledem, má stranově i výškově stavitelné hledí. Přední zaměřovač je integrovaný do hlavně a nelze tím oddělat či seřídit. Integrovaná ploška v zadní části hlavně pomáhá zajišťovat spolehlivé nabíjení nábojů do komory ze zásobníku.\n\nNovější model je vybaven pojistkou zásobníku, který neumožňuje střílet ze zbraně, pokud není zásobník zcela na místě. Tento prvek pomáhá předcházet nehodám vzniklým náhodným zmáčknutím spouště během manipulace se zbraní zejména však při jejím čistění. Existuje však mnoho fanoušků zbraní, kteří nemají rádi tuto pojistku, protože svou podstatou znemožňuje vystřelit v krajních případech, kdy je zásobník poškozen či ztracen.\n\nTlačítko uvolnění zásobníku se nachází na přední straně střenky a je tak vždy velice snadno nadosah. Může se však stát, že se při rychlotasení zásobník nešťastně stiskem tlačítka uvolní a znemožní tak průběh pokusu o rychlé tasení a střelbu.\n\nTato zbraň se dá velice snadno rozložit zmáčknutím tlačítka na spodní straně hlavně. A oddělení hlavně od rámu za účelem vyčistění už nic nebrání.\nTato vlastnost zbraně však lze využít i při jiných příležitostech a to například pro změnu hlavně za jinou, na které máte například nainstalované hledí s optikou.\n\nCo se týče nábojů, které tato zbraň může používat, je S&W 22A poměrně vybíravá. Např.: Remmington Golden Bullets zapříčiňuje zaseknutí náboje a selhání střelby poměrně často. CCI a MP střely si však vedou poměrně dobře a CCI 36-40 grainů s kulatou dutou špičkou střílí bez problémů.\n\nTato zbraň se vyznačuje poměrně velkým množstvím dodávaných doplňků a verzí, např.: Kulatou hlavní, sportovními střenkami či mnoho rozdílných barevných variant. Tato zbraň se vyznačuje taky dostáním v několika rozdílných délkách hlavní. S&W 22A provedená celá z nerez oceli má označení 22S a je tak vyrobena, na rozdíl od 22A, celá z oceli.\n\nPoměrně nízká hmotnost dělá tuto zbraň ideální pro mladé a začínající střelce, avšak veliký odpor spouště může být zpočátku velice nepříjemnou záležitostí ztěžující přesnou střelbu.\n\nZávěrem lze tedy říci, že S&W 22A se spíše více hodí pro občasnou střelbu a trénink, než ke sportovní a závodní střelbě na terč.\n\n"}
{"id": "457741", "url": "https://cs.wikipedia.org/wiki?curid=457741", "title": "Pornogrind", "text": "Pornogrind\n\nPornogrind, jenž je někdy známý i jako porno grind, porno-grind či porn grind je hudební podžánr grindcore a death metalu, ve kterém se vyskytují texty se sexuálními tématy.\n\nTento žánr, společně s deathgrindem, je příbuzný s goregrindem a byl popsán magazinem \"Zero Tolerance\" jako nejvíce perverzní styl, prokládaný vokály vytaženými přímo až z břicha.\n\nArtwork alb pornogrindovských kapel je znám pro svoji urážlivou, přírodní image, která zaručeně, jak tvrdí Natalie Purcellová ve své knize \"Death Metal Music: The Passion and Politics of a Subculture\": „by nebyla vpuštěna do většiny obchodů“.\n\nMezi nejznámější kapely tohoto stylu mimo jiné patří Meat Shits, Cock and Ball Torture, Insanity Excursion, Wacko Jesus, Fleischwald, Satsugai, Ebanath, Explosive Bowe Syndrome, Vulvulator, Epicrise, SpermSwamp, Sperm Of Mankind, SpermBloodShit, Sperm Overdose, Bloody Diarrhoea, Vaginal Scrotum, Vaginal Diarrhoea.\n"}
{"id": "457751", "url": "https://cs.wikipedia.org/wiki?curid=457751", "title": "Tetrarchie", "text": "Tetrarchie\n\nSlovo Tetrarchie může znamenat:\n"}
{"id": "457755", "url": "https://cs.wikipedia.org/wiki?curid=457755", "title": "Tetrarcha", "text": "Tetrarcha\n\nTitul tetrarcha byl titulem vládce čtvrtiny území. Římští dobyvatelé některých asijských území rozčlenili dobyté území na čtyři části – tetrarchie – podle zásady \"rozděl a panuj\". V čele tetrarchie stál tetrarcha.\n"}
{"id": "457761", "url": "https://cs.wikipedia.org/wiki?curid=457761", "title": "Hexylcinnamaldehyd", "text": "Hexylcinnamaldehyd\n\nHexylcinnamaldehyd (též hexylcinnamal; systematický název \"(2E)-2-benzylidenoktanal\", sumární vzorec CHO) je aldehyd odvozený od kyseliny skořicové. Používá se jako vonné aditivum pro výrobu parfémů a kosmetiky. Přirozeně se vyskytuje v esenciálním oleji heřmánku.\n\nHexylcinnamaldehyd je světle až sytě žlutá čirá kapalina nebo pevná látka nerozpustná ve vodě, ale rozpustná v olejích.\n\nHexylcinnamaldehyd je podle klasifikace DIMDI zařazen jako alergen třídy B. Ve vyšších než doporučených koncentracích působí dráždivě.\n\n"}
{"id": "457763", "url": "https://cs.wikipedia.org/wiki?curid=457763", "title": "Alexandra Kirjašovová", "text": "Alexandra Kirjašovová\n\nAlexandra Alexandrovna Kirjašovová ( ; * 21. srpna 1985, Leningrad) je ruská atletka, jejíž specializací je skok o tyči.\n\nMezi její největší úspěchy patří titul mistryně Evropy do 23 let z roku 2007 a dvě zlaté medaile ze světových letních univerziád (Bangkok 2007, Šen-čen 2011).\n\n\n"}
{"id": "457767", "url": "https://cs.wikipedia.org/wiki?curid=457767", "title": "Tumor supresorový gen", "text": "Tumor supresorový gen\n\nTumor supresorový gen (jinak též antionkogen) je gen, který svou činností brání vzniku nádorového onemocnění.\n\nNa existenci těchto genů se přišlo v podstatě náhodou při experimentech s hybridizací buněk. Při spojení normální a nádorové buňky došlo překvapivě k potlačení aktivity tohoto hybridu. Pokud byl hybrid nekompletní (byla mu dodána jen část chromozómů zdravé buňky, případně o ni hybrid přišel při dělení), znovu převládlo nádorové chování buňky. Přesný mechanismus působení těchto genů byl odhalen až při zkoumání rodin s rakovinou dědičného typu.\n\nModel (platný dodnes) vytvořil v roce 1971 Alfred Knudson na příkladu vzniku retinoblastomu. Tento nádor se vyskytuje i v dědičné formě a dědí se autozomálně dominantně (AD). Postižení se u tohoto typu objeví často v dětském věku a často oboustranně. U sporadické formy se objevuje později a téměř výhradně postihuje pouze jedno oko. Mechanismus spočívá v inaktivaci obou alel tumor supresorového genu RB. Při získané formě jsou nutné dvě nezávislé mutace, při vrozené stačí jedna, protože druhá je zděděná.\n\nVelmi podobná situace je s tumor supresorovým genem APC u tzv. rodinné adenomatózní polypózy tlustého střeva (familiární adenomatózní polypóza).\n\nAčkoliv Knudsonova teorie dvojího zásahu byla všeobecně přijatá jako mechanismus působení pro všechny tumor supresorové geny, úplně na všechny dědičné formy rakoviny nesedí. Proto se v roce 1997 přistoupilo k dalšímu rozdělení těchto genů na dvě skupiny: „gatekeeper“ a „caretaker.“ Autory tohoto rozdělení jsou Kenneth W. Kinzler a Bert Vogelstein.\n\n\n"}
{"id": "457771", "url": "https://cs.wikipedia.org/wiki?curid=457771", "title": "Familiární adenomatózní polypóza", "text": "Familiární adenomatózní polypóza\n\nFamiliární adenomatózní polypóza, zkráceně FAP, je autozomálně dominantní dědičné onemocnění tlustého střeva s výskytem četných (tisíce) polypů a adenomů, které později malignizují. Onemocnění způsobuje zmutovaný gen APC na 5. chromozómu.\n\nNemoc propukne nejčastěji před 20. rokem života. Polypy a adenomy jsou benigní ale téměř vždy začnou zhoubně růst a vedou ke kolorektálnímu karcinomu. Téměř jedinou možností je chirurgické odstranění tlustého střeva, často i s konečníkem. Vědecké výzkumy se zaměřují na zpomalení růstu polypů pomocí nesteroidních antiflogistik. Chirurgickému zákroku musí předcházet genetické vyšetření. Zároveň s tímto onemocněním se mohou vyskytovat i nádory jiných orgánů.\n\n"}
{"id": "457773", "url": "https://cs.wikipedia.org/wiki?curid=457773", "title": "Rey Mysterio", "text": "Rey Mysterio\n\nÓscar Gutiérrez Rubio známější jako Rey Mysterio (* 11. prosince 1974 San Diego) je mexicko-americký wrestler, působící ve společnosti WWE (World Wrestling Entertainment). Je považován za největšího cruiserweight zápasníka všech dob. Mysterio je nejlépe známý za vystoupení v Extreme Championship Wrestling, World Championship Wrestling a WWE mezi léty 1995 a 2015.Mysterio je známý pro svůj high-flying \"Lucha libre\" wrestling styl, který mu je připočítán jako hlavního pomocníka v rozvoji kick-start cruiserweight wrestling v Spojených států amerických v polovině 90let 20 stol. a víc. Rey Mysterio získal mnoho titulů za dobu působení v WWE. Mezi ně patří: World Heavyweight Championship (2), the WWE Championship, WCW/WWE Cruiserweight Championship, WCW World Tag Team Championship, WCW Cruiserweight Tag Team Championship, WWC World Junior Heavyweight Championship, WWE Tag Team Championship, a WWE Intercontinental Championship. A další...(Přesný počet zde není určen)\n\nSvou kariéru zahájil v roce 1992. Do roku 1995 působil v mexické wrestlingové společnosti \"Lucha libre\".\nPoté přestoupil do společnosti Extreme Championship Wrestling, odkud v roce 1996 přešel do World Championship Wrestling, v níž zůstal do roku 2001. V roce 2002 se stal součástí World Wrestling Entertainment, největší wrestlingové společnosti na světě. Následujících 5 let působil v další významné společnosti a to WCW World Television Championship. Tam měl několik velkých zápasů, například proti Deanu Malenkovi nebo John Cenovy, The Undertakerovi, Eddimu Guerrerovia dalších. V roce 2016 ale z WWE odešel kvůli četným zraněním ze zápasu a zápasil jen příležitostně v společnosti AAA (Asistencia Asesoría y Administración) kde působil ale 28.1. 2018 na Royal Rumble Match 2018 se objevil jako 27 zápasník z 30 a tím oznámil nejspíš návrat.\nJe ženatý, jeho manželka se jmenuje Angie, s niž má dceru a syna Dominicka.\n\n\n"}
{"id": "457774", "url": "https://cs.wikipedia.org/wiki?curid=457774", "title": "Třapatkovka nachová", "text": "Třapatkovka nachová\n\nTřapatkovka nachová (\"Echinacea purpurea\") je rostlina z čeledi hvězdnicovitých (\"Asteraceae\").\n\nTřapatkovka nachová je vytrvalá až 1 metr vysoká bylina. Lodyhu má přímou a drsnatě chlupatou. Řapíkaté listy jsou kopinatě vejčité, drsnatě chlupaté a na okraji pilovité. Jednotlivé květní úbory jsou na koncích lodyh. Jsou složeny z jazykových, nachových květů okrajových a z trubkovitých hnědých květů umístěných na květním lůžku. Střední květy jsou pichlavé. Kvete od července do září.\n\nLatinské jméno rostliny je odvozeno od řeckého slova \"echinos\", což znamená ježek.\n\nJe původní v Severní Americe, ale je široce pěstována.\nPro Evropu objevil třapatkovku nachovou obchodník s léky Joseph Meyer, který se o jejích léčivých účincích dozvěděl od prérijních indiánů, kteří jí říkali \"icahpe\".\n\nPoužívá se jako podpůrná léčba při nemocech z nachlazení a infekcích dýchacích a močových cest. Prospěšné účinky při léčbě těchto infekcí jsou přisuzovány schopnosti rostliny stimulovat imunitní systém. Používá se též na špatně se hojící rány a na zánětlivá kožní onemocnění.\n\nSeveroameričtí indiáni využívali třapatkovku na rýmu a bolení v krku, hadí uštknutí, hojení ran, záněty, pohlavní a kožní potíže i pro léčbu koní.\n\nJe používána jako okrasná rostlina, trvalka. Bývá součástí záhonů ale i volných výsadeb, obvykle ve větších skupinách tohoto druhu. Je ceněná jako květina atraktivní pro motýly. Jsou pěstovány zahradní kultivary specifických barev a růstu.\n\nSilice, pyrrolizidinové alkaloidy, estery kyseliny kávové, vinné, polysacharidy, alifatické amidy, isobutylamidy a třísloviny.\n\nJde o zcela nenáročnou trvalku. Preferuje slunné polohy, propustné půdy, i s nižším obsahem živin, lze ji pěstovat i na sušších místech. Množí se semeny, dělením trsů nebo ji lze množit kořenovými a osními řízky.\n\n"}
{"id": "457775", "url": "https://cs.wikipedia.org/wiki?curid=457775", "title": "Komedie (rozcestník)", "text": "Komedie (rozcestník)\n\nSlovo komedie má několik významů:\n\n"}
{"id": "457780", "url": "https://cs.wikipedia.org/wiki?curid=457780", "title": "Nabothova cysta", "text": "Nabothova cysta\n\nNabothova cysta (: \"ovula Nabothi\") či retenční cysta děložního hrdla, je nezhoubná cysta děložního hrdla, která vzniká uzavřením vývodu hlenové žlázy. Příčinou bývá nejčastěji chronický zánět v oblasti děložního hrdla.\n\nNabothovy cysty se klinicky neprojevují, u velké většiny žen nezpůsobují žádné potíže a jejich zjištění proběhne většinou náhodně při gynekologickém vyšetření z jiných důvodů. Jejich rozměry jsou většinou několik milimetrů, jen ojediněle dosahují velikostí nad 2 cm – velké cysty mohou způsobovat problémy tlakem na okolní struktury. Často se diagnostikuje při vyšetření magnetickou rezonancí (MRI).\n\nJe pojmenovaná po německém lékaři, anatomovi a chemikovi Martinu Nabothovi.\n\nNabothova cysta má v T1 vážení střední nebo vyšší signálovou intenzitu z důvodu obsahu větší koncentrace bílkovin. V T2 vážení je hyperintenzní, je oválná či okrouhlá, ostře ohraničená a má hladké okraje. Je třeba ji rozeznat od vzácnějšího typu karcinomu děložního hrdla, známého jako \"adenoma malignum\", což může být i s pomoci MRI obtížné. Rozhodujícím znakem je přítomnost či nepřítomnost solidní složky v ložisku.\n\n"}
{"id": "457784", "url": "https://cs.wikipedia.org/wiki?curid=457784", "title": "Mizar", "text": "Mizar\n\nMizar (ζ UMa / ζ Ursae Majoris) je hvězda v souhvězdí Velké medvědice, prostřední hvězda oje Velkého vozu. Její název je, jako u mnoha jiných hvězd, odvozen z arabštiny, kde znamená \"pás\", \"opasek\".\n\nMizar je optická dvojhvězda: pouhým okem je viditelný vlastní Mizar a jeho průvodce Alkor (někdy psáno \"Alcor\"). Systém Mizaru je tvořen párem spektroskopických dvojhvězd, jedná se tedy o čtyřhvězdu. Systém Alkoru je dvojhvězdou. Oba systémy (čtyřhvězda Mizaru a dvojhvězda Alkoru) se pohybují pospolu, otázka případných vzájemných gravitačních vazeb však zatím stále zůstává otevřená. Pokud by Alkor obíhal kolem Mizaru, doba oběhu by činila 750 000 – 800 000 let.\n\nMizar drží v astronomii několik prvenství. Šlo o první dalekohledem objevenou \"dvojhvězdu\" – složky Mizar A a Mizar B rozlišil v dalekohledu již Galileův chráněnec a spolupracovník Benedetto Castelli v roce 1617. Galileo toto pozorování potvrdil a zmiňuje se o tom svém deníku. V roce 1890 bylo prokázáno, že Mizar A je sám o sobě dvojhvězdou – šlo o první dvojhvězdu objevenou pomocí spektroskopie. V roce 1908 byl jako dvojvězda určen i Mizar B. Systém Mizar-Alkor se tak stal prvním známým pětihvězdným systémem. V roce 2009 nová pozorování ukázala, že i Alkor je dvojhvězdou.\n\nAlkor se často udává jako zkouška ostrosti zraku. Systém Mizar-Alkor je ve volné hvězdné asociaci s pěti sousedními hvězdami.\n\n\n"}
{"id": "457785", "url": "https://cs.wikipedia.org/wiki?curid=457785", "title": "Artur Tudor", "text": "Artur Tudor\n\nArtur Tudor, princ z Walesu (19. / 20. září 1486, Winchester, Anglie – 2. duben 1502, hrad Ludlow) byl prvorozený syn anglického krále Jindřicha VII. a jeho ženy Alžběty z Yorku a tedy následníkem anglického a waleského trůnu. Zemřel však ještě dříve než jeho otec, a tak se králem nikdy nestal. Po smrti Jindřicha VII. na trůn nastoupil Arturův mladší bratr Jindřich VIII. Tudor.\n\nArtur se narodil v období, kdy se jeho otec, Jindřich VII. Tudor, snažil o posílení svého postavení na anglickém trůně. Dostal jméno podle legendárního krále Artuše (v originále \"Arthur\"), rytíře kulatého stolu. Byl pokřtěn ve Winchesterské katedrále. Za kmotry mu šli Thomas Stanley, první hrabě z Derby a John de Vere, třináctý hrabě z Oxfordu. Kmotrou mu byla také Alžběta Woodvillová, babička z matčiny strany, která ho při obřadu držela v náručí. Při křtinách mu byl udělen Řád lázně (\"Order of the Bath\").\n\nFrancis Bacon malého Artura popisuje slovy: „Narozen v osmém měsíci, jak lékaři předem odhadli, přesto silný a schopný.“\nNěkteří historici se však domnívají, že měl po celý život slabé zdraví a to vedlo i k jeho předčasné smrti.\n\nJeho jediný dochovaný autentický portrét ho zobrazuje jako křehkého mladíka. Na obraze působí úplně jinak než jeho atletický mladší bratr Jindřich. Neexistují žádné historické záznamy, které by hovořily o Arturově přístupu ke sportu, ale mohl mít rád lukostřelbu. Na portrétu má typické tudorovské zrzavé vlasy, malé oči a vysoko posazený nos. Artur se výrazně podobal otci a bratrovi.\n\nArturův otec Jindřich VII. se snažil posilnit království spojenectvím se sjednoceným Španělskem, přičemž mu šlo hlavně o podporu katolických panovníků Isabely I. Kastilské a Ferdinanda II. Aragonského, aby se vyhnul francouzskému vlivu a možným bojům. Když byly Arturovi dva roky, bylo dohodnuto manželství se španělskou princeznou Kateřinou Aragonskou jako součást dohody z Medina del Campo. Plavovlasá Kateřina byla nejmladší dcerou Isabely a Ferdinanda, kteří se v žádném případě neunáhlili s vdavkami své dcery a i když už byla smlouva dohodnuta, byli nakloněni i jiným možnostem. Ferdinand byl ochoten porušit smlouvu, kdyby existovali i jiní uchazeči o anglický trůn. Proto byl roku 1499 Eduard Plantagenet, sedmnáctý hrabě z Warwicku, sťat a další ucházeč o trůn, Perkin Warbeck, který byl podle některých současníků nemanželským synem Eduarda IV., byl oběšen.\n\nVe věku tří let byly Arturovi uděleny tituly \"princ z Walesu\" a \"hrabě z Chesteru\" a o dva roky později mu byl udělen Podvazkový řád. Artur jako následník trůnu dostal vynikající vzdělání. Jeho nejvýznamnějšími vychovateli a učiteli byli John Rede a slepý básník Bernard André. Dalším učitelem, který dohlížel na jeho vzdělání mezi čtrnáctým a patnáctým rokem života, byl Thomas Linacre.\n\nBernard André napsal nedokončený životopis Jindřicha VII., v němž zmiňuje, že Artur byl obeznámen se těmi nejlepšími autory píšícimi latinsky a řecky. Princovým správcem a pokladníkem byl sir Henrich Vernon. Právě s ním často Artur pobýval v jeho rezidenci Haddon Hall v Derbyshire. V tomto sídle byl zvláštní apartmán nazvaný „Princova komnata“ (\"The Prince's Chamber\"), jehož dveře byly zdobeny Arturovým erbem.\n\nBěhem dvou let napsal Artur několik dopisů své nastávající nevěstě a Kateřina Aragonská mu na ně formálně odpověděla. I když byli zasnoubeni, před svatbou se nikdy nesetkali a listy, spíše zdvořilé než vášnivé, psali podle pokynů svých učitelů.\n\nSnoubenci byli 19. května 1499 oddáni v zastoupení, způsobem, který byl v té době běžný – každý měl svatbu ve své rodné zemi, přičemž toho druhého zastoupil někdo jiný. Následně Kateřinu poslali rodiče do Anglie. Vydala se se svou družinou na cestu, až když bylo Arturovi patnáct let. Španělská infantka přijela do Anglie 4. listopadu 1501 a pár se setkal v Dogsmersfieldu v Hampshire. Není známo, jaké byly jejich první pocity, ale Artur napsal Kateřininým rodičům, že bude „věrný a milující manžel“ a svým rodičům řekl, že byl nesmírně šťasten, „když spatřil tvář své milé nevěsty“.\n\nO deset dní později, 14. listopadu 1501, byli oddáni v katedrále svatého Pavla v Londýně.\n\nNovomanželé brzy odcestovali na hrad Ludlow na velšských hranicích, kde Artur pobýval vzhledem ke svému postavení prince z Walesu a předsedy Rady Walesu a Velšských marek (\"The Council of Wales and Marches\"). O několik měsíců později Artura i Kateřinu postihlo vysoce nakažlivé horečnaté onemocnění virového původu, známé jako „potivá horečka“ (\"sweating sickness\" nebo \"English sweate\"; latinsky \"sudor anglicus\"), kterému během několika epidemií podlehlo několik tisíc lidí. V současnosti je toto onemocnění považováno za hemoragickou horečku s renálním syndromem. Artur nemoci podlehl a zemřel 2. dubna 1502 ve věku 15 let. Někteří historici se však domnívají, že zemřel na tuberkulózu, mor, případně cukrovku, uvažuje se i o genetické chorobě.\n\nKateřina také málem zemřela, ale nakonec se jí podařilo uzdravit se. Arturův bratr Jindřich, vévoda z Yorku, nebyl povýšen na prince z Walesu, dokud nebylo jisté, že Kateřina nečeká Arturovo dítě, které by tento titul zdědilo. Kateřina později tvrdila, že jejich manželství nikdy nebylo naplněno.\n\nJindřich se po Arturově smrti stal následníkem trůnu, na nějž po otcově smrti nastoupil roku 1509. Na to však nebyl dostatečně připravený (předpokládalo se, že se dá na církevní dráhu a eventuálně se stane arcibiskupem canterburským), což se projevilo v prvních letech panování velkým vlivem starších státníků, jakým byl například kardinál Thomas Wolsey. Kateřina se osm let po Arturově smrti provdala za Jindřicha, který byl o šest let mladší.\n\nArtur byl pochován v katedrále ve Worcesteru, kde dodnes stojí „oltář prince Artura“. Oficiálním truchlícím byl sir Griffith Ryce, člen Arturova služebnictva, jehož hrob se nachází blízko Arturova. Arturův otec, král Jindřich VII., se pohřbu nezúčastnil. Důvody jeho nepřítomnosti nejsou známy, ale říká se, že král byl příliš smutný, aby se ukázal na veřejnosti. Pohřbu se nezúčastnila ani princova matka Alžběta, ani manželka Kateřina.\n\n\n"}
{"id": "457786", "url": "https://cs.wikipedia.org/wiki?curid=457786", "title": "Karl Malden", "text": "Karl Malden\n\nKarl Malden, vlastním jménem Mladen George Sekulovič (22. března 1912, Chicago, Illinois, USA - 1. července 2009) byl americký herec česko-srbského původu.\n\nByl nejstarší ze tří synů. Narodil se jako Mladen Sekulovič v Chicagu a vyrostl v Gary v Indianě. Jeho srbský otec Petar Sekulović (1886–1975) pracoval jako mlékař a také v ocelárnách a matka, Minnie (za svobodna Seberová) Sekulovič (22. března 1892 – 15. července 1995), byla Češka a pracovala jako švadlena nebo herečka.\n\nJednalo se nositele ocenění Americké filmové akademie Oscar za vedlejší roli ve snímku \"Tramvaj do stanice touha\" režiséra Elii Kazana z roku 1951 a držitele Ceny Emmy za účinkování v televizním seriálu \"Osudová představa\" z roku 1980. V relativně známém válečném životopisném snímku \"Generál Patton\" si zahrál postavu generálporučíka Omara Bradleyho.\n\nV letech 1989–1992 působil ve funkci prezidenta americké Akademie filmového umění a věd.\n\n"}
{"id": "457793", "url": "https://cs.wikipedia.org/wiki?curid=457793", "title": "SA-5", "text": "SA-5\n\nSA-5 (Saturn-Apollo 5) první start rakety Saturn I Block II. Řada Block II měla vylepšený první a funkční druhý stupeň, včetně přístrojové sekce umístěné nad ním. Poprvé se také objevují kýlové plochy na zádi rakety. V rámci programu Apollo se jednalo o první orbitální misi.\n\nÚkolem mise bylo otestovat letové vlastnosti a spolehlivost rakety Saturn I Block II. Provedení Block II se liší od předchozí verze hlavně přidáním plně funkčního druhého stupně, prodlouženými nádržemi prvního stupně a novým naváděcím systémem. Koncepce svazku motorů spalujících kapalný vodík, která je využita na druhém stupni, měla být prověřena o několik let dříve na raketovém stupni Centaur. Projekt měl však dvouleté zpoždění a první start se konal teprve měsíc před SA-5 a koncepce tedy nebyla řádně prověřena. První stupeň měl vylepšené motory a prodloužené nádrže, mohl proto být poprvé natankován na plánovanou kapacitu 340 000 kg paliva. Naváděcí systém byl poprvé umístěn na vrchu druhého stupně. Poprvé byly také použity kýlové plochy pro zvýšení stability během letu.\n\nDruhý stupeň byl na Cape Canaveral dopraven v září z testovacího zařízení firmy Douglas v Sacramentu pomocí upraveného letounu B-377, který byl kvůli rozšířenému trupů nazýván Pregnant Guppy. Kvůli komplexnosti nového stupně a navigační jednotky trvaly přípravy ke startu až do ledna 1964. Během příprav se vyskytly problémy s výtahy na devadesáti metrové podpůrné konstrukci komplexu 34, což zpomalovalo práci a působilo nepohodlí personálu.\n\nStart byl plánován na 27. ledna 1964 ale kvůli úniku kapalného kyslíku byl o dva dny odložen. Další pokus již proběhl bez obtíží a raketa úspěšně odstartovala. Během letu bylo do pozemního střediska odesláno 1183 měření a raketu sledovalo šest teleskopů. Do výšky 1000 metrů byla raketa natáčena kamerami, které sledovaly každý její pohyb. Oddělování druhého stupně proběhlo bez problémů, zpětné rakety zpomalily první stupeň a ten dopadl do Atlantského oceánu, 800 km od místa startu. Separace byla filmována z kamerových podvěsů na prvním stupni a po dopadu byl jimi získaný materiál vyzvednut. Zážeh druhého stupně proběhl taktéž bez problémů. Pomocné rakety mu udělily prvotní impulz a všech šest motorů bylo zažehnuto. Zážeh pomocných raket byl potřeba, neboť ve stavu beztíže může kapalné palivo „ztratit kontakt“ s hrdlem palivového vedení a do motoru by tak neproudilo palivo. Malé zrychlení tak díky setrvačnosti způsobí natlačení paliva k sání motoru. (viz Raketový motor na kapalné pohonné látky#Nevýhody)\n\nZážeh druhého stupně trval osm minut. Druhý stupeň vstoupil na eliptickou orbitu a svojí hmotností téměř 17 tun vytvořil rekord v hmotnosti umělého tělesa na oběžné dráze. Celková hmotnost se skládala ze samotného druhého stupně (6500 kg), přístrojové sekce a aerodynamických prvků (1150 kg) a devíti a půl tunového modelu kabiny vyplněné zvlhčeným pískem pro simulaci užitečného zatížení.\n\n"}
{"id": "457795", "url": "https://cs.wikipedia.org/wiki?curid=457795", "title": "Telšiajský kraj", "text": "Telšiajský kraj\n\nTelšiajský kraj (litevsky: Telšių apskritis) je nejmenším z deseti litevských krajů. Kraj leží na západě země. Hlavní město kraje: Telšiai. Kraj sousedí na severu s teritorií Lotyšska, na západě s Klaipėdským, na východě se Šiauliaiským a na jihu s Tauragėským krajem.\n\nV Telšiajském kraji jsou 4 administrativní celky na úrovni okresu (savivaldybės):\n\n\nÚzemí kraje se rozkládá v povodí Němenu a Venty, v Žemaitijské vysočině, na severu přechází do nížiny středního toku řeky Venty. Hustá síť řek a potoků, množství pohledných jezer různé velikosti. Lesnatost 32,3 %, lesy jsou stejnoměrně rozloženy na území kraje.\nRozloha kraje je 4350 km², což činí 6,7 % rozlohy celého území Litvy. Zemědělská půda tvoří 52,7 %, lesy 32,3 %, vodní plochy 3 %, zastavěná plocha 2,4 %, jiné 6 % celkové plochy kraje.\n\nV kraji je 7 měst (seřazena podle velikosti):\n"}
{"id": "457811", "url": "https://cs.wikipedia.org/wiki?curid=457811", "title": "Autofokus", "text": "Autofokus\n\nAutofokus, ve zkratce AF, česky též automatické ostření, je součást výbavy většiny současných fotoaparátů, které díky ní dovedou automaticky zaostřit svůj objektiv na vybranou část fotografované scény. Chce-li fotograf zaostřovat ručně, může autofokus vypnout.\n\nPřestože současní majitelé fotoaparátů považují funkci automatického ostření za naprostou samozřejmost, od vynálezu fotografie až do nedávné minulosti o ní mohli fotografové pouze snít. První takto vybavené přístroje se začaly vyrábět a prodávat na přelomu 70. a 80. let dvacátého století, ale trvalo ještě nějakou dobu, než se nový systém technologicky rozvinul a zlevnil natolik, aby se ze špičkových modelů dostal i do standardní výbavy konzumních fotoaparátů.\nPředtím se dalo ostřit pouze ručním otáčením zaostřovacího kroužku na objektivu. Čísla na kroužku udávala vzdálenost v metrech, kterou musel fotograf odhadovat. Hledáček, do kterého se díval, mu žádnou informaci o zaostření neposkytoval. Často byla na kroužku i trojice pomocných symbolů: krajina, skupina postav a hlava - pro snímky na dálku, na střední vzdálenost a na blízko. Přesně zaostřit bylo opravdu těžké, což dosvědčuje mnoho neostrých amatérských snímků z té doby.\n\nVe výhodě byli majitelé zrcadlovek, kteří mohli při otáčení kroužkem pozorovat na matnici, jak se obraz zaostřuje. Vedle drahých a tudíž poměrně vzácných jednookých zrcadlovek byly tehdy oblíbené \"dvouoké zrcadlovky\", zejména legendární Rolleiflex a v poválečném Československu jeho hodně rozšířená místní obdoba Flexaret. A v kategorii těch nejlevnějších přístrojů neměly s ostřením problémy aparáty s tzv. objektivem fix-fokus, který fotografuje vše ostře, protože je už z výroby trvale zaostřen na tzv. hyperfokální vzdálenost (stejně se ovšem s pomocí tabulky dá zaostřit i každý obyčejný objektiv).\n\nZa vývojový předstupeň autofokusu lze považovat fotoaparáty s vestavěným dálkoměrem. Využívaly několik různých principů, v kontextu tohoto článku stojí za zmínku koncept triangulace.\n\nSystémy automatického ostření se dělí do dvou skupin: \"aktivní\" a \"pasivní\". V aktivních systémech se na scénu vysílá nějaký druh záření, jako ultrazvukový signál, infračervený nebo laserový paprsek. Odraz od objektů scény se snímá vhodným senzorem ve fotoaparátu a jeho analýzou se určuje vzdálenost. Naproti tomu v pasivních systémech se scéna nijak neozařuje, ale snímá se její obraz v přirozeném okolním osvětlení, a ten se analyzuje za účelem určení vzdálenosti. V některých pasivních systémech se sice může použít přídavné osvětlení scény, je-li moc tmavá, tím se ovšem ovlivňuje jen celkové nasvícení a systém je stále považován za pasivní.\n\nAktivní systémy byly přínosem u analogových (filmových) fotoaparátů. Po nástupu digitální fotografie se od jejich nasazování prakticky upustilo, protože v porovnání s pasivními systémy nemají potřebnou přesnost a spolehlivost. Největší nevýhodou je asi to, že se nedají použít k selektivnímu zaostření na určitý prvek scény. Mezi aparáty této skupiny patřil například \"Canon AF35M\" s infračerveným autofokusem z roku 1979 (na obrázku) nebo \"Polaroid Autofocus 660\" se sonarovým (ultrazvukovým) autofokusem z roku 1981. V současnosti jsou u nových fotoaparátů daleko běžnější pasivní systémy popisované dále. Je možné, že se přístroje s aktivním autofokusem v roce 2015 už vůbec nevyrábějí, ale doklad k takovému tvrzení není k dispozici. Napovídá tomu mj. skutečnost, že se označení „Active AF“ začíná objevovat v novém významu. Samsung tak u své bezzrcadlovky NX1 inzeruje „Active AF (subject tracking)”, tedy aktivní AF ve významu „sledování pohyblivého subjektu“ (viz odstavec AI Servo níže).\n\nOstření metodou \"fázové detekce\" je v současnosti zcela běžné u zrcadlovek. Využívá známého principu určování vzdáleností pomocí dvou obrazů téhož objektu, „pozorovaných“ ze dvou různých míst. Lidský mozek umí z mírně odlišných obrazů z levého a pravého oka odhadovat vzdálenosti (binokulární vidění) a podobným způsobem to dokázaly i dálkoměrné fotoaparáty.\n\nTaké pro fázovou detekci je klíčové zachytit světlo z vybraného místa scény \"pomocí jen levé a jen pravé strany objektivu\" a získat tak dva rozdílné obrazy, které je možné porovnat. V modulu autofokusu, do něhož je světlo z objektivu odkloněno přídavným zrcátkem, jsou malé \"AF senzory\" a před každým z nich je umístěna speciální mikročočka. Senzory jsou realizovány jako \"lineární\" CCD (tzn. jako krátké posloupnosti pixelů) a jsou rozmístěny v párech. Každý pár přitom reprezentuje jeden \"zaostřovací bod\" (\"AF bod\"), který „vidí“ jednu určitou část zorného pole objektivu, a to tak, že levý AF senzor vidí jen světlo přicházející z levé strany objektivu a pravý AF senzor jen světlo z pravé strany. Už počátkem 90.let měly některé zrcadlovky na kinofilm jeden takový (centrální) AF bod. Moderní digitální zrcadlovka má často desítky AF bodů, naskládaných vedle sebe na společném čipu.\nObrázek bývá lepší než mnoho slov. Velmi názorné vysvětlení poskytuje animované schéma z kurzu prof. Levoye ze Stanfordovy univerzity, které je komentováno v tomto a v následujícím odstavci. I laikovi pomůže fázové detekci skutečně porozumět. Schéma je značně zjednodušené a aby se dalo znázornit v rovině, k vytvoření dvojice obrazů využívá paprsky procházející horní a spodní částí objektivu (místo levé a pravé strany), což ovšem nijak nevadí. Je zde pouze jeden AF bod, umístěný ve středu zorného pole a vyznačený bílým čtverečkem v hledáčku znázorněném dole. Objektiv je redukován na jedinou čočku, kterou se ale dá pomocí jezdce vlevo dole pohybovat dopředu a dozadu a tak simulovat proces ostření. Animace ukazuje, jak se pohyb čočky projevuje na obou CCD senzorech a současně jak by se promítal na vpravo umístěný \"obrazový senzor\" fotoaparátu, kdyby zrcátko bylo zvednuté. Ačkoli se v hledáčku po zaostření objeví mince, signály CCD senzorů v grafu dole jsou zjednodušené a vypadají jakoby se zaostřovalo na izolovaný jasný bod na tmavém pozadí. Souřadnice \"x\" každého signálu je dána pořadím buňky CCD senzoru, do které paprsek právě dopadá.\n\nJak tedy při tomto uspořádání autofokus funguje? Jednorozměrné obrazy (nebo spíš malé fragmenty scény) dopadající na oba CCD senzory se zachycují a v zabudovaném procesoru digitálně analyzují, aby se zjistilo, jak jsou vůči sobě posunuté. To je složitý úkol, ale v tomto jednoduchém případě stačí detekovat jen posun mezi oběma vrcholy. Jakmile je velikost tohoto posunu známá, systém ví přesně, jakým směrem a o kolik je třeba čočkou pohnout. Může vydat příslušný příkaz \"motoru\" zabudovanému v objektivu, aniž by potřeboval další měření nebo pokusy. V praxi se čočka posune do těsné blízkosti správné pozice a v dalším kroku se ještě jemně donastaví.\n\nJe zřejmé, že ke správné funkci fázové detekce je nutné, aby délka dráhy paprsku od objektivu k CCD senzorům se přesně shodovala s délkou dráhy od objektivu k obrazovému senzoru fotoaparátu. A dále je zřejmé, že fázová detekce může fungovat jen při sklopeném zrcátku. Při fotografování nebo natáčení videa v tzv. živém náhledu (Live View) se použít nedá. Pak se buď musí zaostřovat ručně nebo použít metoda detekce kontrastu popsaná níže. Platí také, že vyšší přesnosti měření se dosahuje, když je základna pro pořízení dvojice obrazů velká. Velká základna vyžaduje velký průměr objektivu neboli velkou světelnost, alespoň f/2,8 nebo i větší. Stává se, že s objektivem nižší světelnosti nejsou některé AF body funkční (je to vždy uvedeno v uživatelské příručce fotoaparátu).\n\nAlternativní metodou pasivního autofokusu je \"detekce kontrastu\", která se používá u kompaktních fotoaparátů, u mobilů, které nemají objektiv fix-fokus, a rovněž u zrcadlovek v režimu živého náhledu, kdy je zrcátko zvednuté. Detekce kontrastu nevyžaduje žádné přídavné senzory ani optiku, protože při ní se analyzuje přímo obraz, který objektiv vytváří na obrazovém senzoru fotoaparátu. Její realizaci proto umožnil až nástup digitální fotografie po roce 2000. Podobá se ručnímu ostření: člověk zkusmo pohybuje ostřicím kroužkem, dokud není s ostrostí obrazu spokojen, a stejně postupuje i procesor fotoaparátu. Spokojený je po dosažení maximálního kontrastu (tj. rozdílu v intenzitě sousedních pixelů) ve vybrané části obrazu. I tady je možné mluvit o AF bodu, který má podobu rámečku, ten se však dá umístit kamkoliv, případně jich může být i víc najednou a algoritmus pak zvolí vhodný kompromis.\n\nHledání maxima při detekci kontrastu má výhodu v jednoduchosti, stačí totiž sledovat jen několik pixelů v okolí vybraného AF bodu. Velkou nevýhodou ale je, že maximum lze určit pouze porovnáním několika měření. Z jediného měření se nedá poznat, je-li objektiv správně zaostřen nebo není, ani to, jakým směrem a jak daleko by se měla čočka posunout. Systém to musí dělat zkusmo a stejně jako člověk k tomu potřebuje více pokusů. Maximum pozná, až když ho přejede a kontrast se začne zase zmenšovat, pak se k němu ovšem musí vrátit. Při tomto postupném „přibližování“ se nakonec dostane k cíli, ovšem ve srovnání s detekcí fáze je rychlost zaostření u kompaktních fotoaparátů znatelně nižší. U fotografie to nemusí vadit, ve videu by ovšem obraz během ostření „dýchal“. Proto špičkové zrcadlovky při natáčení videa v režimu živého náhledu autofokus nenabízejí a nutí ostřit ručně. Ruční ostření se také stále využívá v profesionální filmové tvorbě, kde je správné zaostření vždy úkolem kameramana nebo jeho pomocníka (ostřiče) a nelze ho svěřit žádné automatice.\n\nPři fotografování nehybných scén není pomalejší ostření pomocí detekce kontrastu na překážku. Naopak se uplatní její další přednost: protože vychází z výsledného obrazu na hlavním senzoru, může dosahovat vyšší přesnosti (dokonalejšího zaostření) než detekce fáze. Testy a měření prokazují, že se vyrovná pečlivému ručnímu ostření v režimu Live View nebo ho dokonce předčí. Naopak nemůže konkurovat detekci fáze při fotografování dětí, sportovců nebo zvířat v pohybu.\n\nZ výše uvedeného popisu fázové detekce vyplývá, že při ní záleží na orientaci AF bodů. Pár \"horizontálních\" CCD může detekovat pouze \"vertikální\" kontrastní prvky v obrazu, třeba zárubně dveří. Schodišťové stupně ale nikoli, protože v jejich případě bude obraz po celé délce CCD senzorů homogenní. Naopak vertikálně orientované CCD mohou detekovat jen horizontální elementy. Aby se vliv tohoto omezení co nejvíce eliminoval, vytvářejí se na AF čipu kombinace, v nichž se překrývá horizontální a vertikální pár a vzniká tzv. \"křížový AF bod\" anebo se dokonce překrývají dva křížové AF body, jeden pootočený o 45°, a vzniká tzv. \"duální křížový AF bod\". Křížové a duální křížové AF body umožňují největší přesnost zaostření, ale mají také největší nároky na světelnost objektivu. Vlastnosti jednotlivých AF bodů bývají popsané v uživatelské příručce zrcadlovky.\n\nJe také zřejmé, že fázová detekce (stejně jako detekce kontrastu) zcela selže, je-li vybraný AF bod zamířen na takové místo ve scéně, které nemá žádnou strukturu, například na hladkou jednobarevnou stěnu, na bílé tričko nebo na nestrukturovanou část obličeje (čelo, tvář). Autofokus dokáže divy, ale povinností fotografa je ukázat mu dostatečně kontrastní prvek obrazu, třeba oční řasy na detailu tváře.\n\nAI Servo je pojem používaný u zrcadlovek Canon, ale pod jinými názvy se stejná funkce vyskytuje i u jiných výrobců. Jedná se o \"průběžné automatické zaostřování\", které se hodí při fotografování rychle se pohybujících objektů, typicky může jít o sportovce nebo zvířata fotografovaná v přírodě. Optický systém fázové detekce je k takovému účelu dokonale připraven. Dokáže sledovat pohyb zaostřeného objektu a plynule ve velké rychlosti doostřovat, pokud se objekt od objektivu vzdaluje nebo se k němu přibližuje.\n\nSe současnými digitálními zrcadlovkami se vedle běžného fotografování s pohledem do hledáčku dá využít i režim živého náhledu na zadním LCD displeji aparátu, při němž je zrcátko zvednuté, hledáček zatemněný a fázová detekce nefunkční. Tento režim umožňuje pomocí zrcadlovky natáčet video a může se hodit i pro fotografování (např. ve studiové nebo krajinářské fotografii). Běžně se v něm zaostřuje buď ručně nebo metodou detekce kontrastu.\n\nAby se i v těchto případech dalo využít zřejmých předností fázové detekce, jsou některé novější přístroje (prvním z nich byl v roce 2013 model \"Canon 70D\") vybaveny speciálním obrazovým snímačem (senzorem), na kterém jsou pro každý pixel umístěny dvě fotodiody těsně vedle sebe. Ty poskytují dvojí informaci: jednu pro zobrazování scény a druhou pro AF s detekcí fáze – odtud název „duální pixely“. Pro takové uspořádání používá firma Canon název \"Dual Pixel Autofocus\", autofokus s duálními pixely.\n\nPrincip detekce fáze je zde stejný jako bylo vysvětleno výše. Levá a pravá polovina každého duálního pixelu je schopná dodat fázovou informaci podobně jako levá a pravá polovina klasického AF senzoru a obě společně poskytují informaci o jasu daného obrazového pixelu. Procesor fotoaparátu musí ovšem zpracovat mnohem více dat, ale díky velkému pokrytí plochy obrazu (jen asi 20% pixelů po okrajích není duálních, všechny ostatní ano) je zase spolehlivější sledování rychle se pohybujících objektů (viz AI Servo výše). Dvouapůlminutové video na konci odkazovaného článku ukazuje funkci celého systému velmi názorně.\n\nAF s duálními pixely je u takto vybavených zrcadlovek doplňkem, který je funkční jen při živém náhledu resp. natáčení videa. Při fotografování přes hledáček se stále užívají samostatné AF senzory pod zrcátkem.\n\nPřestože je autofokus neocenitelnou pomůckou, bez které už by se současní fotografové sotva obešli, i při jeho používání vzniká dost neostrých snímků. Nevyhnou se jim ani profesionální fotografové, přestože pracují s těmi nejdražšími a nejkvalitnějšími přístroji. Jejich příčiny jsou různé.\n\nFotografie může být neostrá i když je fotografovaný objekt správně zaostřen. Stává se to při delších expozičních časech, kdy bez stativu fotograf aparát snadno „roztřese“ (pak má neostrý celý snímek) anebo se mu fotografovaný objekt během expozice pohne (přitom vše ostatní zůstane ostré). Stává se však také, že z nějakého důvodu ke správnému zaostření nedojde. Digitální fotografie umožňuje důvody nesprávného zaostření dodatečně zkoumat (a poučit se z nich), protože soubor s obrázkem obsahuje i informace o použitém AF bodu. Na hotové fotografii může fotograf vidět stejné AF body jako v hledáčku, přičemž aktivní (jím vybraný) AF bod je zvýrazněn.\n\nNěkdy se ukáže, že aktivní AF bod byl v okamžiku expozice na jiném místě obrazu, než fotograf zamýšlel. To pak svědčí o chybě fotografa, vynucené tím, že zamířit AF bod v hledáčku na rychle se pohybující objekt není snadné. U fázové detekce ale může aktivní AF bod ukazovat na správné místo, to je však přesto nesprávně zaostřené. V takovém případě jde o selhání autofokusu, které může mít různé příčiny. Nejčastěji bude AF bod v místě, na které sice automatika zaostřit dokázala, ale ne dokonale, protože tam nenašla dostatečně kontrastní prvek (viz spodní obrázek vpravo).\n\nK méně zjevným příčinám patří, že znázornění AF bodu v hledáčku nikdy přesně neodpovídá oblasti, na kterou autofokus skutečně zaostřuje (a která je dána fyzickým rozmístěním proužků s lineárními CCD na společném AF čipu, jak bylo popsáno výše). Zejména u novějších zrcadlovek s velkým počtem AF bodů jsou „skutečné AF body“ o dost větší a navíc excentricky rozmístěné vůči „idealizované“ mřížce AF bodů viditelné v hledáčku. Fotograf zaostřuje pomocí AF bodu, který vidí v hledáčku, jenže autofokus pracuje se skutečným AF bodem a může považovat za svůj cíl i cokoli kontrastního v jeho okolí nebo dokonce použít některý sousední AF bod, takže ve skutečnosti zaostří třeba na pozadí.\n\nSložitý mechanismus autofokusu a zaostřovacího motoru objektivu také vždy má nějaké pracovní tolerance. Ty se projevují drobnými odchylkami při opakovaném ostření za těchže podmínek. Přitom při malé hloubce ostrosti se i nepatrná odchylka může projevit dosti výrazně (např. u objektivu 100 mm při cloně 2,8 ve vzdálenosti dva metry činí hloubka ostrosti pouhé 4 cm). V takových kritických podmínkách jsou nároky na přesnost extrémní. S moderními senzory a objektivy je na fotografii rozeznatelná už odchylka 25-50 mikronů v nastavení objektivu. Podle závěrů měření není v podobné situaci zhruba jeden z deseti záběrů pomocí detekce kontrastu správně zaostřen.\nA konečně při fotografování souvislé série snímků (tzv. \"kontinuální snímání\" s nastavením AI Servo) bývá autofokus zpravidla nastaven tak, že umožní expozici bez ohledu na zaostření, protože například v případě nějaké neopakovatelné akce fotograf často preferuje momentku méně ostrou před žádnou.\n"}
{"id": "457816", "url": "https://cs.wikipedia.org/wiki?curid=457816", "title": "AF", "text": "AF\n\nSpojení písmen A a F může mít různé významy:\n\n\n\n\n"}
{"id": "457818", "url": "https://cs.wikipedia.org/wiki?curid=457818", "title": "Daewoo Nubira", "text": "Daewoo Nubira\n\nDaewoo Nubira je osobní automobil vyráběn jihokorejskou automobilkou Daewoo. Název Nubira znamená jihokorejsky „svoboda“. Vůz se vyráběl od roku 1997 do roku 2009 ve třech generacích.\n\nAutomobil Daewoo Nubira byl poprvé představen v roce 1997. Karoserii navrhla italská firma IDEA design ve třech variantách:\n\nVýroba začala roku 1997 a skončila v roce 1999. Auto je oceňováno pro jeho dobrou cenu, výbavu, motory a ochranu proti korozi. Nevýhodami jsou naopak vysoká spotřeba, interiér. Tlumiče dobře pohlcují nerovnosti, ale jejich nevýhodou je přílišný náklon při zatáčkách. V Holandsku získala Nubira ocenění automobil roku 1998.\n\n\nDruhá generace byla ve výrobě mezi lety 1999 a 2003. Byly provedeny změny prostřednictvím firmy Italdesign. Všechny typy se rozšířily o 20 milimetrů a kombi se o 36 prodloužilo. V přední části auta je rozdíl vidět nejvíce, vůz má zcela jiná světla, větší mřížku chladiče a jiný nárazník, vzadu jsou viditelné změny uskupení světel a také trochu jiný nárazník. Zároveň se rozšířila řada motorů.\n\n\nTřetí generace je vyráběna od roku 2003 do roku 2009. Pod názvem Nubira se prodává jen sedan a kombi, hatchback třetí generace se jmenuje Lacetti. Nový vzhled vymyslelo studio Pininfarina. Všechny typy karoserií se zvětšily: délka u sedanu se na 4500 mm a u kombi na 4800 mm. Rovněž se všechny typy rozšířily o 5 mm, tedy na 1725 mm a výška je také větší – 1480 mm. Vyráběl se od roku 2003 do roku 2009. Motory jsou stejné jako u předchozí generace.\n"}
{"id": "457822", "url": "https://cs.wikipedia.org/wiki?curid=457822", "title": "Džajsalmér", "text": "Džajsalmér\n\nDžajsalmér (\"Jaisalmer\") Hindština:जैसलमेर označovaný také jako „zlaté město“ se nachází v indickém státu Rádžasthán. Staré město je vlastně pevnost s mohutnými hradbami stojící na vyvýšenině ze žlutého pískovce. Uvnitř je palác, bohatě zdobené vily obchodníků a také několik džinistických chrámů. Město leží v samém srdci Thárské poušti, žije v něm necelých 70 000 obyvatel a je administrativním centrem distriktu Džajsalmér.\n\nSvé jméno město získalo po svém zakladateli Rao Džaisovi, „Džajsalmér“ znamená „pevnost na vrchu Džajsalu“. Přezdívka „zlaté město“ neodkazuje ani tak na naleziště zlata (která v oblasti nejsou), jako spíše na písek, který svou žluto-zlatou barvou ve spojení se žhnoucím sluncem dává městu i okolí zlatou barvu.\n\nČást obyvatel Džajsalméru patří k slavnému rádžputskému klanu Bhatí, který původně pobýval v Paňdžábu. Později byli ale nuceni přesunout se na jih, kde nalezli útočiště v poušti, která se stala jejich domovem. Toto území bylo do 11. století součástí Gurdžar – Pratiharské říše. Deorádž, slavný princ z rodu Bhatí je považován za zakladatele džajsalmérské dynastie a s ním je také spojen začátek používání titulu Raval.\n\nRoku 1156 Raval Džaisal, Deorádžův šestý následovník, založil pevnost a město Džajsalmér. Ihned z něj učinil své sídlo a přesunul tam z Lodhruvy (leží asi 15 km severozápadně od Džajsalméru) hlavní město. Džajsalmér těžil ze své strategické polohy na obchodní stezce, po které procházely karavany indických i dalších asijských obchodníků do Persie, a odtud pak do Egypta, Arábie a Evropy. Roku 1293 se Bhatíové dostali do prudkého sporu se sousedním panovníkem jménem Ala-ud-din Khildží a jeho armáda dobyla a zpustošila město i pevnost takovým způsobem, že obojí bylo následně dlouhou dobu opuštěno. Rodiny bojovníků se před neodvratným dobytím města uchýlily k tzv. džauharu. Někteří Bhatíové uprchli do Talwandi (nynější Nankana Sahib, Paňdžáb v Pákistánu), jiní přesídlili do Larkany (Sindh, Pákistán). Džajsalmér byl poté ještě několikrát oblehnut dalšími muslimskými vládci. Sabala Simha dostal Džajsalmér v léno od mughalského vládce Šáh Džahána. Moc džajsalmérkých králů byla omezena a moc státu výrazně klesla a většina provincií byla ztracena až do nástupu Raval Mulrádže (1762). Roku 1818 navázal Mulrádž politické styky s Brity a stejným směrem pokračoval jeho nástupce Maháraval Salivahan (začal vládnout roku 1891). Džajsalmér byl jedním z posledních indických států, které podepsali dohodu s Velkou Británií a připojili se k tzv. Britské Indii. Současným přímým následovníkem tehdejších panovníků je Bridžrádž Singh. Ačkoli je nyní město pod správou indické vlády, většina tamního majetku je stále ve vlastnictví jeho rodiny.\n\nDžajsalmér je konečnou stanicí širokokolejnicové železnice s nejbližším napojením do národní železniční sítě v Džódhpuru. Železniční stanice není napojena na národní počítačový systém a jízdenky tedy není možné zakoupit s předstihem z jiného města. Rezervace do Džódhpuru bývají často i na týden dopředu vyprodané. Z Džajsalméru do Džódhpuru je možné dojet i autobusem (tzv. sleeper bus), kde je třeba při cestě do jiných měst vždy přestoupit.\n\nDžajsalmér vždy byl a stále je poněkud odříznuté město, navzdory tomu je v současné době populární turistickou destinací. Ve městě i v přilehlém okolí je k vidění několik zajímavých historických památek, přímo ve městě pak velká pevnost. Hlavním zdrojem turistického ruchu však nejsou architektonické památky, ale poušť samotná. Pro mnoho turistů je několik dnů strávených v Thárské poušti, obvykle spojených s výletem na velbloudech, příjemnou změnou a oddychem od hektického života v indických velkoměstech.\n\nUbytování je dostupné i přímo uvnitř pevnosti, která ovšem náporem turistů značně trpí. Její zastaralý odpadní systém není koncipován na množství lidí, kteří do Džajsalméru každodenně přijíždějí. Následkem toho se již 3 z 99 strážních věží zřítily – odpadní voda podemlela jejich základy. Doporučuje se tedy vyhledat ubytování vně pevnosti.\n"}
{"id": "457823", "url": "https://cs.wikipedia.org/wiki?curid=457823", "title": "Chřestotvaré", "text": "Chřestotvaré\n\nChřestotvaré (\"Asparagales\"), zvané také chřestokvěté, jsou velkým řádem jednoděložných rostlin. Zástupci tohoto řádu se vyvinuli ve střední křídě.\n\nPojetí řádu se v průběhu vývoje systematiky značně měnilo. Starší taxonomické systémy řád neznaly a velkou část zástupců řadily do široce pojaté čeledi liliovité (\"Liliaceae\"). Některé novější systémy, jako např. Tachtadžjanův systém mají řád mnohem úžeji pojatý a rozlišují ještě další jako \"Orchidales\", \"Amaryllidales\" atd., jiné jako třeba Cronquistův systém ho neznají vůbec. Podle systému APG II sem patří zhruba 14-25 čeledí, podle toho, jak jsou čeledi pojaté; asi 1122 rodů a 26000 druhů (velkou většinu z toho však zabírají vstavačovité).\n\nJsou to převážně vytrvalé byliny, často s cibulemi, hlízami či oddenky. Ale někdy mohou být i stromkovitého charakteru s atypickým druhotným tloustnutím, viz třeba žlutokap. Značně jsou mezi nimi zastoupeny sukulenty, jako agáve, aloe aj., zato vodních rostlin je zde málo. Listy jsou jednoduché, často v přízemních nebo vrcholových růžicích, čepele jsou převážně čárkovité až kopinaté, méně často jiného tvaru, žilnatina je převážně souběžná. Někdy mohou být listy funkčně nahrazeny fylokladii, viz třeba chřest nebo listnatec. Květy se nejčastěji skládají ze 6 okvětních lístků, tyčinek bývá nejčastěji 6, gyneceum se skládá ze 3 plodolistů, semeník může být svrchní i spodní. Plodem je nejčastěji tobolka, méně bobule aj.\n\n\n"}
{"id": "457827", "url": "https://cs.wikipedia.org/wiki?curid=457827", "title": "V jako Vendeta", "text": "V jako Vendeta\n\nV jako Vendeta je původně britská desetidílná komiksová série napsaná Alanem Moorem a převážně ilustrovaná Davidem Lloydem. Originální série byla vydávána černobíle časopisecky od roku 1982 do roku 1985 ve Spojeném království pod nakladatelstvím Quality Comics. Po odkoupení práv americkým nakladatelstvím DC Comics byla série zkompletována a dobarvena. V USA byla vydávána od září 1988 do května 1989.\n\nDěj je zasazen do dystopické budoucnosti Spojeného království. Tajemný maskovaný revolucionář říkající si „V“ usiluje o zničení totalitní fašistické vlády, přičemž však vykonává i osobní krevní mstu.\n\nPříběh se roku 2006 dočkal zfilmování. Ve filmu \"V jako Vendeta\" si hlavní role zahráli Hugo Weaving a Natalie Portman. Režie se chopil James McTeigue. Sám Alan Moore film odsoudil.\n\nSérie zachycuje blízkou budoucnost Spojeného království po jaderné válce, která zanechala většinu světa zničenou. V budoucnosti se fašistická strana „Norsefire“ stane vládnoucí stranou, která schválí vyvraždění všech černochů, Asiatů a homosexuálů. „V“, anarchistický revolucionář převlečený do masky za Guye Fawkese, začne propracovanou, násilnou a teatrální kampaň za svrhnutí vlády, v jejímž čele je vůdce Adam Susan. Příběh také sleduje osud ztracené šestnáctileté Evey Hammondové, která ve válce přišla o matku a ve vlně poválečného zatýkání i o otce. „V“ se ji ujme a snaží se ji ukázat v jak lživém a zkaženém světě žije. „V“ také při svém boji s režimem vykonává svou osobní vendetu, která souvisí s jeho pobytem v koncentračním táboře Larkhill. Celý příběh se odehrává mezi listopadem 1997 a listopadem 1998.\n\nTotalitní režim, proti kterému „V“ (jako anarchista) bojuje je založen na klerofašistické, homofobní a rasistické ideologii. Jeho hlavní složky tvoří tzv. Hlavu, jejímž kancléřem je Adam Susan (současně je i vůdcem jediné povolené politické strany „Norsefire“). Další složky tvoří „Uši“, které jsou centrálou odposlechů, které jsou v každém telefonu. Dále „Nos“ – vyšetřovací orgán, „Oko“ – sledovací orgán monitorující skrze všudepřítomných kamer a „Prsty“ – tajná všehoschopná policie. K manipulaci s občany je každý den vysílán program „Hlasu Osudu“, který slouží jako propagandistické a takřka náboženské médium.\n\nAktivisté ze skupiny Anonymous na veřejnosti používají stejnou masku Guye Fawkese. Umělec David Lloyd, autor ilustrací komiksu, k tomu prohlásil: „Maska Guye Fawkese se stala symbolem běžně využívaným v protestech proti tyranii – a mně to dělá radost, zdá se mi výjimečné, že je ikona populární kultury používaná k tomuto účelu.“\n\nV České republice vydalo příběh V jako vendeta nakladatelství BB/art ve spolupráci s nakladatelstvím CREW.\n\n\n"}
{"id": "457832", "url": "https://cs.wikipedia.org/wiki?curid=457832", "title": "InfraRecorder", "text": "InfraRecorder\n\nInfrarecorder je svobodný software pro vypalování optických disků, který vyvíjí Christian Kindahl. Je podporována pouze platforma Microsoft Windows od verze 2000, ale spustitelný program je dostupný jak pro 32bitovou tak pro 64bitovou architekturu.\nProgram umožňuje vypalování CD a DVD nosičů, včetně dvouvrstvých. Umí vypálit soubory, hudbu nebo vypalovat obrazy disku.\n"}
{"id": "457836", "url": "https://cs.wikipedia.org/wiki?curid=457836", "title": "Toroidní jádro", "text": "Toroidní jádro\n\nToroidní jádro je nejčastěji pásek z orientované křemíkové oceli navinutý do předem specifikovaného kruhového nebo jiného tvaru. Pro vysokofrekvenční účely se používají také toroidní jádra vylisovaná z feritu.\nToroidní transformátorové jádro je zařízení, které přenáší elektrickou energii z jednoho obvodu do jiného prostřednictvím elektromagnetické indukce. Měnící se napětí v primárním nebo hlavním vinutí vytváří měnící se magnetické pole v jádře transformátoru. Toto magnetické pole indukuje elektrické napětí v sekundárním vinutí. Tento jev se nazývá vzájemná indukce. \n\nJestliže je připojena k sekundáru zátěž, bude elektrický proud protékat sekundárním vinutím a elektrická energie bude transformována z primárního okruhu přes transformátor do zátěže.\nV ideálním transformátoru je indukované napětí v sekundárním vinutí je ve stejném poměru k primárnímu napětí, jako je počet závitů sekundárního a primárního vinutí.\n\nV naprosté většině jsou cívky transformátorů navinuty okolo ferromagnetického jádra, vzduchové jádro je výjimkou.\n\n\nToroidní jádra, vyrobená z materiálů s vysokou permeabilitou se používají tam, kde je vyžadována velká citlivost indukovaného napětí v sekundárním vinutí na změny magnetizačního proudu a kde je požadováno minimální zkreslení přenášeného signálu. Dále se využívají tato jádra pro tlumivky s velkou indukčností. Často se také využívá velmi malých ztrát při magnetování střídavým proudem.\n\nToroidní jádra pro vysokofrekvenční použití se používají, jak už název napovídá, tam, kde magnetovací proud jádra má střední nebo vysoký kmitočet. Zpravidla se jedná o pásmo desítek až stovek kHz. Při ještě vyšších kmitočtech se totiž již téměř neuplatňuje permeabilita materiálu a enormně rostou jeho ztráty. Příkladem použití mohou být jádra odrušovacích tlumivek pro obvody s tyristory a triaky, vysokofrekvenční a spínané zdroje napájení nebo sdělovací transformátory.\n\nPoměr mezi výškou a vnějším průměrem toroidního jádra by neměl překročit 2,5 proto, aby se v hotovém jádru dosáhlo co nejlepších magnetických vlastností.\n\nToroidní jádra mohou mít různá provedení.\n\nToroidní jádro se sraženou hranou:\nToroidní jádra mohou být sražená na vnitřním a vnějším průměru a tím umožňují navíjení vinutí bez použití ochranných krytek čel, čímž vzniká úspora na potřebu použití těchto krytek. Další výhodou sražených hran je eliminace možnosti přetržení bandážování pásky a v neposlední řadě při přetržení vinutí při jeho navíjení.\n\nToroidní jádro s povrchovou úpravou:\nJádra mohou být dodávána s povrchovou úpravou práškovým lakováním (tzv. KOMAXIT). Tato jádra mohou být také v kombinaci se sraženou hranou, což má výhodu v tom, že můžete vinout vinutí bez použití ochranných krytek čel a případného bandážování jader před navíjením primárních závitů. Další výhodou povrchové úpravy je zpevnění jádra, což má za následek větší odolnost proti mechanickým vlivům a větší stálost elektromagnetických vlastností.\n\nToroidní jádro se vzduchovou mezerou:\nToroidní jádra se vzduchovou mezerou mohou být vyráběna s jednou nebo více vzduchovými mezerami. Tato jádra jsou převážně používána pro tlumivky, kombinované přístrojové transformátory a v neposlední řadě pro transformátory v audio technice (např. zesilovače).\n\nToroidní jádro speciálních tvarů:\nToroidní jádra speciálních tvarů jsou vyráběná dle požadavků zákazníka a mohou být kuželová, elipsovitá, vejcového tvaru atd. Tato jádra nacházejí uplatnění zejména v osvětlovací a měřící technice.\n\nBez povrchové úpravy:\nJádra dodávaná bez povrchové úpravy jsou velmi citlivá na mechanické deformace, při nichž se výrazně zhoršuje permeabilita. Předpokládá se, že zákazník zajistí fixaci vlastním způsobem.\n\nZpevnění nitrolakem:\nJádra zpevněná nitrolakem mají základní ochranu proti náhodné deformaci. Neslouží však pro přímé ovíjení vodičem.\n\nImpregnací\nJádro se impregnuje vakuotlakovou impregnací ještě před navíjením vodiče. Tato úprava se používá především u jader transformátorů pro audiotechniku, kde je snaha potlačit veškerý akustický hluk.\n\nFixace komaxitem:\nPevná povrchová vrstva práškové barvy, zajišťující dostatečnou ochranu před náhodnou deformací i silovými vlivy při ovíjení.\n\nPouzdro:\nSoustružený nebo lisovaný tenkostěnný obal z plastu nebo kombinace kovu a plastu. Jeho výhodou jsou přesné vnější rozměry a kruhovitost, nevýhodou vyšší ceny zejména při menších sériích.\n\n\n"}
{"id": "457838", "url": "https://cs.wikipedia.org/wiki?curid=457838", "title": "Peter Schäfer", "text": "Peter Schäfer\n\nPeter Schäfer (* 29. června 1943, Mülheim an der Ruhr) je německý judaista zaměřený na období antiky a raného středověku.\n\nVystudoval teologii, filosofii a judaistiku na bonnské univerzitě, Hebrejské univerzitě v Jeruzalémě a freiburské univerzitě. Roku 1973 se habilitoval v judaistice na Univerzitě Johanna Wolfganga Goetheho ve Frankfurtu a záhy začal pracovat na univerzitě v Kolíně nad Rýnem, kde se roku 1982 stal řádným profesorem. Roku 1984 přešel na Svobodnou univerzitu Berlín a stal se ředitelem Institutu judaistiky. Od roku 1998 působí na Princetonské univerzitě, kde od roku 2005 vede studijní program judaistiky.\n\n"}
{"id": "457841", "url": "https://cs.wikipedia.org/wiki?curid=457841", "title": "Soccer City", "text": "Soccer City\n\nSoccer City ( Sokkerstad, dříve znám jako FNB Stadium) je sportovní stadion ve čtvrti Soweto v Johannesburgu. Jeho kapacita dosahuje až 94 700 míst. Stadion byl zbudován v roce 1989. Na stadionu své domácí zápasy hraje Jihoafrická fotbalová reprezentace. Koná se zde Mistrovství světa ve fotbale 2010, pro jehož účely byl v roce 2009 přestavěn. Nelson Mandela zde v roce 1990 poprvé přednesl svůj projev po propuštění z vězení.\n"}
{"id": "457843", "url": "https://cs.wikipedia.org/wiki?curid=457843", "title": "Seznam guvernérů států Spojených států amerických", "text": "Seznam guvernérů států Spojených států amerických\n\nGuvernér je představitelem výkonné moci v každém ze států Spojených států amerických. Ti jsou voleni v přímých volbách občany jednotlivých států. V případě smrti, odvolání, rezignace či zdravotní nezpůsobilostí se guvernérem stává viceguvernér. Některé státy však úřad viceguvernéra zřízený nemají. Jsou to tyto státy:\n\nNad zákony vydanými jednotlivými státy mají přednost federální zákony vydané Kongresem.\n"}
{"id": "457849", "url": "https://cs.wikipedia.org/wiki?curid=457849", "title": "CNT", "text": "CNT\n\nZkratka CNT má několik významů.\n"}
{"id": "457852", "url": "https://cs.wikipedia.org/wiki?curid=457852", "title": "Green Point Stadium", "text": "Green Point Stadium\n\nGreen Point Stadium je sportovní stadion v Kapském městě. Jeho kapacita dosahuje až 69 070 míst. Stadion byl dokončen v prosinci 2009. V roce 2010 se zde konalo Mistrovství světa ve fotbale 2010.\n"}
{"id": "457855", "url": "https://cs.wikipedia.org/wiki?curid=457855", "title": "Gallardosaurus", "text": "Gallardosaurus\n\nGallardosaurus (\"Gallardův ještěr\") je vyhynulý rod svrchnojurského mořského plaza ze skupiny (plesiosaurů), žijícího na území dnešní západní Kuby (souvrství Jagua, geologický stupeň oxford). Patřil mezi krátkokrké pliosauridy (mořské plazy s ploutvemi) a jeho nejbližším příbuzným byl zřejmě rod \"Peloneustes\". Tento dravec žil nejspíše v mělkých mořích o hloubce 10 až 12 metrů a živil se zejména nektonickými rybami, které lovil při svých sezónních migracích.\n\nTento vodní plaz byl pojmenován podle kubánského farmáře Juana Gallarda, který fosilie tohoto pravěkého tvora objevil již v roce 1946 v tmavé břidlici na severozápadě ostrova. Jediným známým druhem je \"G. iturraldei\", popsaný paleontoložkou Zulmou Gaspariniovou v roce 2009.\n\n\n"}
{"id": "457857", "url": "https://cs.wikipedia.org/wiki?curid=457857", "title": "Peloneustes", "text": "Peloneustes\n\nPeloneustes (\"bahenní plavec\") je vyhynulý rod jurského mořského plaza z čeledi Pliosauridae, žijícího na území dnešní Anglie (souvrství Oxford clay). Tento mořský dravec žil asi před 165 miliony let (stupeň kelloway) a dosahoval délky jen kolem 3 metrů, čímž patřil k nejmenším známým zástupcům své čeledi. Formálně byl popsán britským paleontologem Richardem Lydekkerem v roce 1889.\n\nStejně jako jeho příbuzní vykazoval \"Peloneustes\" krátký krk, poměrně velkou a robustní hlavu a proudnicovitý tvar těla. Byl schopen rozdrtit mohutnými čelistmi pevné schránky amonitů a belemnitů, kteří zřejmě představovali jeho hlavní zdroj potravy. K tomuto účelu měl také uzpůsobené zuby, kterých byl menší počet a byly tupě zakončené.\n\n\n"}
{"id": "457859", "url": "https://cs.wikipedia.org/wiki?curid=457859", "title": "Kyselina 2,4-dichlorfenoxyoctová", "text": "Kyselina 2,4-dichlorfenoxyoctová\n\nKyselina dichlorfenoxyoctová (2,4-D) je chlororganický selektivní herbicid a syntetický auxin. Je jedním z nejužívanějších herbicidů na světě. Užívá se zejména jako herbicid na polích s obilovinami, ale též v trávnících. Zásadní vlastností je jeho druhová selektivita, to znamená, že v aplikovaných koncentracích hubí především dvouděložné rostliny (tj. veškeré dvouděložné plevely), zatímco jednoděložné rostliny nechává zcela či téměř zcela bez poškození. Proslul však také jako jedna ze složek defoliantu Agent Orange, který byl masově nasazen americkou armádou během války ve Vietnamu.\n\nV České republice činila jeho spotřeba v roce 2001 zhruba 89 tisíc tun, přičemž více než 80 % spotřeby připadalo na ochranu kukuřice. Jeho výrobci jsou např. firmy BASF, Bayer nebo Dow Chemical. Je považován za endokrinní disruptor.\n\n"}
{"id": "457864", "url": "https://cs.wikipedia.org/wiki?curid=457864", "title": "Belemniti", "text": "Belemniti\n\nBelemniti byli zástupci poměrně rozšířené skupiny vodních měkkýšů – hlavonožců, žijících od triasu až do svrchní křídy (asi před 227–65 miliony let). Byli značně podobní dnešním olihním (i když s nimi nejsou blízce příbuzní) a sépiím. Stejně jako tito recentní hlavonožci měli také inkoustový váček . Lišili se naopak přítomností deseti ramen (chapadel) zhruba stejné délky a neměli na nich tentákule.\n\nNázev pochází z řeckého \"belemnon\" (šíp) a \"eidos\" (\"tvar\") – tedy \"ve tvaru šípu\". Schránky belemnitů jsou obvykle jedinou zachovalou částí těla a mají skutečně podobu hrotu kopí či šípu. Belemniti byli velmi četní a proto slouží mnohde jako indexové fosílie pro datování druhohorních hornin. Tito živočichové byli častou kořistí velkých mořských plazů, jako byli plesiosauři a mosasauři.\n\n"}
{"id": "457873", "url": "https://cs.wikipedia.org/wiki?curid=457873", "title": "Svazek obcí Mikroregionu Mohelnicko", "text": "Svazek obcí Mikroregionu Mohelnicko\n\nSvazek obcí Mikroregionu Mohelnicko je dobrovolný svazek obcí v okresu Šumperk, jeho sídlem je Mohelnice a jeho cílem je koordinace postupů při řešení problémů týkajících se rozvoje samosprávy obcí, hospodářského, kulturního a sociálního života obcí, společné úsilí o zvýšení účelových dotací do oblasti mikroregionu, další společné aktivity (podpora zemědělského a nezemědělského podnikání, péče o památky a podpora). Sdružuje celkem 14 obcí a byl založen v roce 2001.\n\n\n"}
{"id": "457875", "url": "https://cs.wikipedia.org/wiki?curid=457875", "title": "Lee Morgan", "text": "Lee Morgan\n\nLee Morgan (10. července 1938 – 19. února 1972) byl americký jazzový trumpetista, jeden z hlavních představitelů hard bopu. V mládí nejprve zkoušel hrát na vibrafon, ale ke svým třináctým narozeninám dostal trumpetu, u které už zůstal.\n\nJeho prvním velkým vzorem byl Clifford Brown, který mu také dával hodiny hraní. Už ve svých 18 se Morgan připojil k big bandu Dizzyho Gillespieho. S tím koncertoval rok a půl, tedy až doby, kdy Gillespie musel z finančních důvodů skupinu rozpustit.\n\nOd roku 1956 začal nahrávat pro Blue Note, pro kterou natočil 25 alb pod svým jménem. Na těchto albech si zahrálo více než 250 hudebníků. Jako spoluhráč si zahrál na několika deskách Hanka Mobleyho a také na slavné desce \"Blue Train\" Johna Coltrana, kde hraje známé trumpetové sólo v titulní skladbě.\n\nV roce 1958 se přidává k Art Blakey’s Jazz Messengers, kde se postupně zdokonaluje jako sólista i jako skladatel. S Blakeym jezdil pár let po koncertech a nahrál s ním také několik desek včetně nejslavnější desky Jazz Messengers \"Moanin’\". Po odchodu Bennyho Goldsona z Messengers přesvědčil Blakeyho, aby volné místo nabídl saxofonistovi Waynu Shorterovi. V tomto složení spolu s pianistou Bobby Timmonsem a kontrabasistou Jymie Merrittem nahráli Messengers dnes už klasické album \"The Freedom Ride\". Drogové problémy Morgana a Timmonse přinutily Morgana skupinu v roce 1961 opustit. Podle Toma Percharda, autora Morganovy biografie, to byl právě Blakey, který Morgana přivedl k heroinu. Tvrdé drogy tak Morganovu kariéru na dva roky přerušily.\n\nPo návratu do New Yorku v roce 1963 nahrál Morgan album \"The Sidewinder\", které mělo obrovský komerční úspěch. Titulní píseň se v roce 1964 dokonce dostala i do popových hitparád. Po tomto úspěchu začali majitelé Blue Note tlačit i na ostatní hudebníky, které vydávali, aby napodobovali „bogaloo” rytmus skladby The Sidewinder. Po tomto komerčním úspěchu následovala alba jako \"Search for New Land\" (1964), které se dostalo do Top 20 americké R&B albové hitparády. Morgan se pak také nakrátko vrátil k Jazz Messengers, protože jeho nástupce Freddie Hubbard odešel z Messengers, aby si založil svůj vlastní ansámbl.\n\nMorgan zemřel tragicky. 19. února 1972 vystupoval v populárním newyorském jazzklubu Slug. Tam se také dostal do sporu s překupníkem drog, od kterého kupoval kokain za několik tisíc dolarů. Zavolal své bývalé přítelkyni Helen Moore, aby mu přivezla zbraň. Ta to skutečně udělala, ale do všeho se připletla ještě Morganova milenka, kvůli které se chtěl Morgan s Helen rozejít. Došlo tedy mezi nimi k hádce, při které Helen střelila Morgana přímo do srdce a zabila ho. Bylo mu pouhých 33 let.\n"}
{"id": "457878", "url": "https://cs.wikipedia.org/wiki?curid=457878", "title": "Strategy", "text": "Strategy\n\nNávrhový vzor Strategy zapouzdřuje nějaký druh algoritmů nebo objektů, které se mají měnit, tak, aby byly pro klienta zaměnitelné.\n\nV ukázce je bytost která má možnost promluvit, bude mluvit rozdílně podle toho jestli je Člověk nebo Pes.\n\n"}
{"id": "457883", "url": "https://cs.wikipedia.org/wiki?curid=457883", "title": "Explorer 8", "text": "Explorer 8\n\nExplorer 8 (1960-014A)\nje americký satelit, který vynesla nosná raketa Juno II na oběžnou dráhu 3. listopadu 1960. Sonda potvrdila existenci helia ve vrchních vrstvách atmosféry.\nV roce 2006 byla sonda zmíněna jako příklad kosmického smetí.\n23. dubna 2012 vlivem zvýšené sluneční aktivity Explorer 8 sestoupil do atmosféry a zanikl.\n\n"}
{"id": "457884", "url": "https://cs.wikipedia.org/wiki?curid=457884", "title": "LIAZ 400", "text": "LIAZ 400\n\nLIAZ 400 byla řada nákladních automobilů vyráběná ve firmě LIAZ v letech 1995–99. Existují dva typy – tahač Xena a nákladní vůz Fox. \n\nVývoj začal v 90. letech, později měly přijít do výroby i jiné typy a tak postupně nahradit zastaralou řadu 300. Velké množství součástek je přejato z předchozí řady, ale podvozek, motor a kabina jsou nové. Hliníková kabina Škoda Liaz SKL (Stavebnicová Konstrukce Liaz) je postavena jednoduchým „stavebnicovým“ systémem, aby se dalo jednoduše vyrábět jí delší nebo kratší. Rám je žebřinový, vzadu zúžený o rozměrech 850×200×80. \n\nV konstrukci LIAZ byly rozpracovány různé varianty typové řady 400 tak, aby bylo možné pokrýt plnou paletu potřeb zákazníků a plně nahradit typovou řadu LIAZ 300 (tahače, valníky, sklápěče, komunální a autobusové podvozky) s charakterem podvozku 4×2 až 8×4, o nosnosti 10 až 44 tun, s motory 80 až 400 kW (výrobce LIAZ, Deutz, Detroit, Cummins aj.) a s variabilními kabinami tří různých šířek, dvou různých délek a dvou různých výšek. Sílící finanční potíže výrobce a jeho rostoucí zadlužení už ale nedovolily postavit další funkční vzorky či prototypy. Navíc dodavatel motorů Detroit Diesel nebyl schopen zajistit jejich homologaci na novou emisní normu Euro 3 a LIAZ nebyl schopen zafinancovat homologaci vlastních motorů na tuto normu. Rozsáhlý test Xeny německým časopisem \"Trucker Fernfahrer Magazin\" tak byl v létě 1999 už jen faktickou labutí písní. Velmi příznivě byl hodnocen nejen design, ale i pohodlí pro posádku – kritiku naopak sklidila ergonomie některých ovládacích prvků, řízení a dostupnost důležitých kontrolních prvků motoru jen po odklopení kabiny.\n\nPrvní typ řady je tahač Xena. Úvodní projekt byl vypracován 30. listopadu 1995, první prototyp byl postaven už v červenci 1996 a v září téhož roku absolvoval výstavní premiéru na autosalonu v Hannoveru, české veřejnosti byl představen v červnu 1997 na výstavě Autotec v Brně. \n\nPrvní vyrobený vůz z roku 1996 nesl typové označení 19.41 TBV/400 a od pozdějších kusů lišil zejména zástavbou motoru LIAZ M1.2C M640TE Euro 2, naladěným na 302 kW (410 k), a unikátním systémem zakrývání výklopných kabinových schůdků. Další čtyři prototypy z roku 1997, stejně jako třicetikusová ověřovací série z roku 1998, nesly typové označení 19.47 TBV/DD a měly motor Detroit Diesel S 6067 GK Euro 2, o výkonu 321 kW (430 k) v běžném provozu nebo 351 kW (470 k) v režimu tempomat. Tyto vozy již měly nezakryté schůdky a několik dalších odlišností oproti prvnímu kusu. Všechny byly vyrobeny ve verzi 4×2, měly převodovku Eaton RTSO 17 316A, přední nápravy Škoda LIAZ (některé s kotoučovou brzdou), zadní nápravy Rába (výjimkou byl druhý prototyp se zadní nápravou Rockwell). Všechny vozy byly vybaveny kabinou 255M (nejširší, dlouhou, se spací nástavbou).\n\nTahačů Xena bylo vyrobeno pouze 37 kusů, z toho dva byly rozebrány před dodáním zákazníkovi (jeden coby prototyp, druhý kvůli nehodě), fyzicky tedy existovalo nakonec jen 35 kusů. Některé vozy Xena byly později přestavěny z tahačů 4×2 na valníky 6×2 nebo sklápěče 6×2.\n\nKomunální podvozek Škoda Fox byl vyráběn v letech 1999–2001. Existoval jednak v plněpohonných verzích (4×4) 19.29 SA/L (motor LIAZ M1.2C 640FE 290 kW) nebo 19.33 SA/L (motor LIAZ M1.2C 640SE 330 kW), jednak ve verzích bez předního pohonu (4×2) v odpovídajících variantách 19.29 SB/L a 19.33 SB/L. Všech variant vozu Fox bylo postaveno pouze 19 kusů.\n\nNěkolik let po ukončení produkce byla výroba obnovena společností Tedom, která začala vyrábět vozy Tedom Fox D a Tedom Fox G, s konfiguracemi 4×2, 4×4 a 6×4. Nebylo však smontováno více než 30 kusů, z toho některé z nich jen jako přestavba starých vozů typových řad LIAZ 100 a LIAZ 300.\n\nŠkoda Xena Race truck\nZávodní vůz pro Evropský pohár tahačů. V sezonách 1997 a 1998 ji řídil František Vojtíšek. V obou ročnících dovedl Xenu ke čtvrtému místu v závěrečném hodnocení.\n\nŠkoda Fox 13.50 PA/J AWS\nVůz vznikl přestavbou trialového speciálu 13.50 PA/J AWS řady 300. Fox se poprvé zúčastnil Mistrovství Evropy v truck-trialu v sezoně 1998. V Mistrovství Evropy tento vůz startoval nepřetržitě až do roku 2002. Vždy vybojoval druhé místo v závěrečném hodnocení.\n\nTEDOM Fox Dakar\nZávodní kamion připravovaný pro Rallye Dakar 2008. Jelikož kabina Fox neprošla před závodem homologací, musel být vůz osazen starší kabinou LIAZ. Vozidlo je nyní (2012) majetkem Czech Dakar Teamu. \n\n"}
{"id": "457886", "url": "https://cs.wikipedia.org/wiki?curid=457886", "title": "Peter Kürten", "text": "Peter Kürten\n\nPeter Kürten (26. května 1883, Kolín nad Rýnem, Německé císařství – 2. července 1931, Kolín nad Rýnem, Výmarská republika) přezdívaný \"Düsseldorfský netvor\" - byl německý sériový vrah.\n\nSpolu s Fritzem Haarmannem a Karlem Denkem patří k nejhorším sériovým vrahům historie Německa. Byl deviantní v oblasti pedofilie, zoofilie a nekrofilie.\n\nKürten pocházel ze 13 dětí. Jeden čas početná rodina žila pouze v jedné místnosti. Jeho otec byl alkoholik a násilník a byl trestán vězením za znásilnění jedné ze svých dcer. Když přišel jednou opilý domů, přinutil svou ženu k souloži, na kterou se všechny děti musely dívat. Kürten ji však zhlédl jako docela zajímavou. V domě, ve kterém bydlel, se tehdy 8letý Kürten seznámil s mužem, který sbíral zaběhnuté psy a pak je trýznil. Kürtena dokonce naučil, jak se psi masturbují. Jako 9letý shodil z voru do Rýna svého kamaráda. Když druhý chlapec pro tonoucího kamaráda skočil, Kürten oba zatlačil pod vor o oni utonuli. Později se pokusil o pohlavní styk se sestrou, kterou znásilnil otec. První pohlavní styk provedl krátce nato - s další svou sestrou... Po dovršení 15 let se za krádež dostal poprvé do vězení. Za další trestnou činnost pobyl v kriminálech celkem 24 let - tedy plnou polovinu svého života. První vraždu v dospělosti spáchal 25. května 1913 v Kolíně. Při vloupání do hospody si v patře všiml spícího desetiletého děvčete. Znásilnil ji, škrtil a nakonec jí zabodl do krční tepny nůžky. Její rodiče přitom spali v přízemí. Na místě činu zanechal kapesník s iniciály \"P. K\". Policie měla jasno – do vězení šel strýc nebohé holčičky Peter Klein.\n\nV roce 1921 se po posledním propuštění z vězení usadil Kürten v Altenburgu, oženil se a budil dojem spořádaného člověka. Později však tvrdil, že svou ženu nikdy nemiloval, oženil se jen, aby nebyl sám. Začal se dobře oblékat, svým vystupováním na veřejnosti budil důvěru, získal zaměstnání a dokonce se stal aktivním odborářem. Pravidelně dokonce navštěvoval bohoslužby. Po čtyřech letech se odstěhoval i se svou rodinou do Düsseldorfu. Opět si našel zaměstnání, získal si důvěru zaměstnavatelů a v místě bydliště měl pověst tichého muže s vybraným chováním.\n\nOsm let držel Kürten své vášně na uzdě. Sérii sexuálních útoků však započal začátkem února 1929. V noci na osamělém místě napadl 50letou ženu, která se vracela domů. Nejdříve ženu sledoval, pak ji cestu zastoupil a příjemným hlasem ji pozdravil. Než žena stačila cokoliv říci, chytil ji za klopu kabátu a malými nůžkami ji bodl. Pak následovalo dalších 24 bodnutí. Díky náhodnému chodci, který přivolal lékařskou pomoc, žena útok přežila. Nebyla však schopna podat policii žádnou informaci k útočníkovi. \n\nO několik dnů později bylo v blízkosti kostela, nedaleko od místa prvního útoku, nalezeno zohavené tělo malého děvčátka. Zemřelo na mnohačetná bodná zranění a lékaři zjistili, že se v tu dobu ještě neznámý pachatel pokusil děvčátko pohlavně zneužít. Po činu vrah polil její tělo hořlavinou a zapálil. Krátce nato - 12. února byla nalezena v příkopě u silnice mrtvola 45letého mechanika, který se vracel z hospody v podnapilém stavu domů. V jeho těle bylo nalezeno 24 bodných ran způsobených nůžkami.<br\nTyto tři útoky byly živnou půdou pro tehdejší tisk, který ve Spekulacích neznal míru. Obyvatele Düsseldorfu bez rozdílu věku tak zachvátil strach, který se vystupňoval, když policie musela přiznat, že nemá jedinou stopu k odhalení pachatele. Pobouření veřejnosti vzrostlo 2. dubna, kdy byla napadena mladá žena. Neznámý muž ji zezadu hodil na krk laso a strhl ji k zemi. Její křik však uslyšeli náhodní chodci, kteří ji přispěchali na pomoc. Pachatel se příchozích zalekl a z místa činu utekl. I tito svědkové nemohli poskytnou policii popis pachatele. Uvedli pouze to, že byl mladý a uměl dobře utíkat...<br>\n\nZ těchto skutečností policie vytvořila verzi, že pachatelem by mohl být mladý člověk, nejspíš maniak, který umí dobře utíkat. Tomuto profilu odpovídal duševně zaostalý epileptik, o kterém bylo známo, že když se k němu někdo přiblížil, okamžitě utekl. Mladý muž byl zatčen a ke všemu se s ochotou a radostí přiznal. Dokonce přiznal, že podpaloval stodoly a stohy slámy. Noviny pohotově informovaly své čtenáře o maniakovi, který děsil celé město. Jeden z titulků zněl: \"\"Düsseldorfský netvor se přiznal\"\"... Mnoho věcí však nesouhlasilo a chyběly důkazy. Přesto ho pro jistotu nechala umístit do psychiatrické léčebny. Veřejnost se zklidnila.\nPo čtyřech měsících Peter Kürten zaútočil znovu, tentokrát s větší frekvencí. Vlna opětovného strachu zachvátila Düsseldorf po nálezu dvou děvčátek. Byly uškrceny a měly podřezaná hrdla. Den předtím byla napadena další žena, které tehdy ještě neznámý pachatel nabídl procházku. Když odmítla návrh k sexu, zasadil ji 14 ran nožíkem. Po půlroční léčbě se žena zotavila a policie ji zaměstnala jako písařku. Chtěla mít tuto ženu kdykoliv k dispozici, protože byla jediná, která byla schopna pachatele poznat. O několik měsíců později - 24. května 1930 skutečně při rekognici Petera Kurtena poznala a pomohla usvědčit.\n\nDne 14. května 1930 přicestovala do Düsseldorfu 21letá Marie Budlichová, původem Češka která si našla v tomto městě práci. Na nádraží byla obtěžována nevalně vypadajícím bezdomovcem a protože o Düsseldorfském netvorovi slyšela, přijala nabídku mile vypadajícího muže, který bezdomovce zahnal a sám ji nabídl doprovod. Když ji doprovázel k domu, kde měla pracovat, chytil ji za krk a pokoušel se ve stoje o pohlavní styk. Na úpěnlivé prosby od útoku ustoupil. Když se muž ujistil, že si žena vůbec nepamatuje, kde všude byli, ženu odstrčil a odešel. Svou příhodu napsala dívka své přítelkyni, ale protože popletla adresu, dopis skončil na oddělení nedoručitelných zásilek. Poštovní úředník dopis otevřel a po přečtení jeho obsahu dopis předal policii. Detektivům se podařilo Marii Budlichovou vypátrat a ta je 24. května 1930 přivedla k domu neznámého muže. V bytě byla zadržena Kürtenova manželka. Na policii pak vypověděla, že den předtím se jí Kürten svěřil, že je právě oním mužem, hledaným policií celého Německa. Ještě ten den byl 47letý Kürten zatčen.\nObžaloba ho obvinila ze 48 zločinů, z toho 11 vražd dokonaných, 15 pokusů a 20 případů žhářství, včetně ublížení na zdraví.\n23. dubna 1931 byl Kürten odsouzen k trestu smrti a 2. července mu srazila hlavu gilotina. Jeho poslední slova byla: \"\"Chci slyšet šplouchnutí vlastní krve\"\".\n\nJulius Ševčík o Peteru Kürtenovi natočil film \"Normal\" (2009) s Milanem Kňažkem v hlavní roli.\n\nČasto se uvádí, že příběhem a společenskou atmosférou, kterou v Německu vyvolal, se inspiroval rakouský režisér Fritz Lang ve filmu \"Vrah mezi námi\" (v originále \"M\", 1931, v roli vraha Peter Loore), popisujícím společenskou paniku v době řádění sériového vraha. Lang však inspiraci jakýmkoli konkrétním případem popřel a hovořil spíše o jiných německých vrazích té doby, např. o Fritzi Haarmannovi a Karlu Großmannovi.\n\n"}
{"id": "457888", "url": "https://cs.wikipedia.org/wiki?curid=457888", "title": "Pavel Kolář (fyzioterapeut)", "text": "Pavel Kolář (fyzioterapeut)\n\nPavel Kolář (* 5. února 1963) je český fyzioterapeut, odborně se zaměřující především na pohybovou patologii dětí. Od roku 1998 byl členem lékařského konsilia, které pečovalo o tehdejšího prezidenta Václava Havla.\n\nMezi laickou veřejností je znám díky své fyzioterapeutické péči o vrcholové české sportovce (například desetibojaře Tomáše Dvořáka a Romana Šebrleho, oštěpaře Jana Železného, sprinterku Ludmilu Formanovou, tenistu Radka Štěpánka, hokejistu Jaromíra Jágra či běžkyni na lyžích Kateřinu Neumannovou) nebo významné osobnosti všeobecného dění (kupříkladu prezident Václav Havel a zpěváci Helena Vondráčková s Jiřím Kornem).\n\nAbsolvoval FTVS UK, obor TV – rehabilitace. Od roku 2000 je přednostou Kliniky rehabilitace a tělovýchovného lékařství 2. lékařské fakulty Univerzity Karlovy a Fakultní nemocnice v Motole. V současnosti je proděkanem 2. LF UK. Navíc pedagogicky působí na českých i zahraničních univerzitách.\n\nNa jaře 2012 bylo na pražském Chodově otevřeno Centrum pohybové medicíny Pavla Koláře.\n\nJe ženatý a s manželkou Michaelou vychovávají tři děti, Jakuba, Jana a Kamilu. Bývá hostem televizních pořadů (například \"Na plovárně\" či \"Krásný ztráty\"). Patří mezi lidi trpící Bechtěrevovou chorobou, o čemž vyprávěl i v pořadu České televize \"13. komnata Pavla Koláře\".\n\nV roce 2007 získal od prezidenta Václava Klause státní vyznamenání medaili Za zásluhy o stát v oblasti výchovy a vědy.\n\n"}
{"id": "457893", "url": "https://cs.wikipedia.org/wiki?curid=457893", "title": "Pampeliška", "text": "Pampeliška\n\nPampeliška (\"Taraxacum\"), či také smetánka, je známý rod dvouděložných rostlin z čeledi hvězdnicovité. Typickým zástupcem je pampeliška lékařská (též smetánka lékařská, \"Taraxacum officinale\"), plevelná rostlina běžná po celé ČR. Pampeliška je nenáročná na půdu, má velmi dužnaté listy, květenstvím je žlutý úbor.\n\nOznačení pampeliška pochází buď přes označení \"pléška\" (mnišskou pleš připomínající) nebo ze starohornoněmeckého \"pappala\" (kaše) či z latinského \"pappus\" (chmýří), ale i postupnou kombinací uvedených původů. Polský název \"mniszek\" totiž může odpovídat překladu pop/kněz (lidově např. \"kněžská pleš\") a ten německému pǫp/Pappus/chmýr. Staročeské pojmenování \"smetanka\" je pak odvozeno od smetana (stejně jako např. označení \"mlíčí\" od mléko).\n\nRod \"Taraxacum\" je velmi složitě klasifikovatelný, vytváří obrovské množství drobných druhů, neboť se velmi často rozmnožuje nepohlavně díky tzv. apomixii. Pampeliška je léčivá rostlina.\n\n\n\n\n \n"}
{"id": "457894", "url": "https://cs.wikipedia.org/wiki?curid=457894", "title": "Gruppenführer", "text": "Gruppenführer\n\nGruppenführer byla hodnost příslušníků paramilitárních jednotek NSDAP oddílů SA a SS. Tato hodnost byla prvně založena v roce 1925 jako vyšší hodnost u SA.\n\nV roce 1930 se hodnost \"Gruppenführer\" stala hodností SS a byla původně udělována těm důstojníkům, kteří veleli \"SS-Gruppen\" (skupinám SS) a také všem služebně starším důstojníkům z velícího štábu SS. V roce 1932 byla SS reorganizována a \"SS-Gruppen\" byly přeměněny na \"SS-Abschnitt\". Držitel hodnosti Gruppenführer velel SS-Abschnitt (SS úsek), když nová hodnost Obergruppenführer dohlížela nad \"SS-Oberabschnitts\" (velkoúseky SS), které byly největší jednotky SS v Německu.\n\nJako v SA, hodnost SS Gruppenführer byla považována za ekvivalent pro hodnost plnohodnotného generála, ale po roce 1934 začala být považována za ekvivalent pro generálporučíka.\n\nBěhem druhé světové války, když Waffen-SS začaly používat hodnost, \"SS-Gruppenführer\" se začal rovnat generálporučíkovi ve Wehrmachtu a začalo být uváděno jako \"SS-Gruppenführer und Generalleutnant der Waffen-SS\".\n\nInsignie SS-Gruppenführera se skládaly ze tří dubových listů umístěných ve středu límcového hodnostního označení v černém pozadí na obou stranách límce uniformy SS. Od roku 1930 do roku 1942 byly insignie SS stejné jako odznak hodnosti SA. Avšak později upravila SS límcové označení \"SS-Gruppenführera\" přidáním malé pecky. Hodnosti \"SS-Gruppenführer\" byly rovněž přidruženy nárameníky armádního generálporučíka.\n\nPro hodnost Gruppenführer v rámci SA bylo typické, že velel velkému počtu jednotek známých jako \"\"Standarten\"\", které byly formovány do \"SA-Gruppen\" (skupin SA). I vzhledem k původní koncepci, byla hodnost \"Gruppenführer\" považována za ekvivalent pro hodnost plnohodnotného generála.\n\nHodnost \"Gruppenführer\" byla také používána v několika dalších paramilitárních nacistických jednotkách jako např. Nacionálně socialistický motoristický sbor (NSKK) a Nacionálně socialistický letecký sbor (NSFK). V roce 1944 byla hodnost \"Gruppenführer\" přejata Volkssturmem jako nižší poddůstojnická hodnost velitele formace o velikosti družstva vojáků Volkssturmu.\n\nVýraz \"Gruppenführer\" byl také všeobecně užíván v německých ozbrojených složkách jako je např. Heer, Waffen-SS a pozemní jednotky Luftwaffe pro označení funkce velitele družstva pěchoty o velikosti 9 až 10 mužů.\n\nV německém hasičském sboru je termín \"Gruppenführer\" používán pro velitele skupiny po 8 hasičích. Skupina hasičů nazývaná \"Gruppe\" je malá hasičská taktická jednotka hasičského sboru. Stejně jako ve vojenském užití je termín \"Gruppenführer\" používán pouze pro označení funkce, ne hodnosti. Termín je používán dodnes.\n"}
{"id": "457899", "url": "https://cs.wikipedia.org/wiki?curid=457899", "title": "Selenografické souřadnice", "text": "Selenografické souřadnice\n\nSelenografické souřadnice jsou souřadnice používané pro orientaci na měsíčním povrchu. Každý bod na měsíčním povrchu je určen dvěma číselnými údaji, které mohou být přirovnány k zeměpisné šířce a zeměpisné délce na Zemi.\n\nSelenografická (měsíční) délka je určena úhlovou vzdáleností na východ nebo na západ od nultého poledníku na Měsíci, selenografická šířka je určena úhlovou vzdáleností na jih nebo na sever od měsíčního rovníku. Nultý poledník a rovník se na Měsíci protínají v oblasti Sinus Medii (Záliv středu) nacházejícím se přibližně uprostřed přivrácené polokoule Měsíce.\n\nZápad a východ na Měsíci byl až do roku 1961 definován z pohledu ze Země. V tomto roce se Mezinárodní astronomická unie rozhodla, že východ bude určen z pohledu pozorovatelů na Měsíci, tzn. že slunce pro pozorovatele na měsíčním povrchu bude vycházet na východě.\nProtože v oblasti průsečíku měsíčního poledníku a rovníku se nenachází žádný význačný bod, v praxi vycházejí astronomové z místa na Měsíci nazvaného Mösting A, což je malý druhotný kráter u kráteru Mösting nacházejícího se poblíž Sinus Medii. Souřadnice tohoto malého kráteru jsou: selenografická šířka: 3° 12' 43,2\" jižně od rovníku, selenografická délka: 5° 12' 39,6\" západně od nultého poledníku.\n\nColongitudo (zkratka col.) je selenografická délka ranního terminátoru (rozhraní mezi dnem a nocí při „svítání“), která se počítá od základního (nultého) poledníku směrem k západu jako průsečík s měsíčním rovníkem. Jeho hodnota roste od 0° do 360° ve směru postupujícího terminátoru, dle ní lze poznat, nad kterými oblastmi na povrchu Měsíce vychází Slunce. Ranní terminátor vytváří na povrchu Měsíce polokružnici, kde začíná svítit Slunce. Jak Měsíc pokračuje ve své dráze, tato polokružnice (respektive s večerním terminátorem celá kružnice - kompletní terminátor) se pohybuje v selenografické délce. Pro večerní terminátor je třeba přičíst 180°.\n\nNízký úhel slunečního světla způsobuje to, že objekty na povrchu Měsíce vrhají ostré stíny, tudíž jsou tyto objekty poblíž terminátoru vhodné pro pozorování či fotografování s pomocí teleskopu. Pozorovatel tak musí znát polohu terminátoru, aby si mohl sestavit plán vybraných objektů, které hodlá zkoumat. K tomuto účelu slouží colongitudo.\n\nPrvní čtvrť je při při col. 0°, úplněk kolem col. 90°, poslední čtvrť při col. 180° a nov při col. 270°.\n\n"}
{"id": "457905", "url": "https://cs.wikipedia.org/wiki?curid=457905", "title": "Şalom", "text": "Şalom\n\nŞalom ([šalom], hebrejsky: שָׁלוֹם, doslova „Mír“), je nejstarší turecko-židovský týdeník, založený Avramem Leyonem 29. října 1947 v Istanbulu. Dnes týdeník zaujímá centristický pohled.\nVydavatelem týdeníku je İvo Molinas, šéfredaktorem týdeníku je Yakup Barokas. Náklad je přibližně 5 000 výtisků (2005). Obě edice, turecká i v ladinu (jedna stránka v každém vydání), jsou dostupné i online na internetu.\n\n"}
{"id": "457909", "url": "https://cs.wikipedia.org/wiki?curid=457909", "title": "Pomlka", "text": "Pomlka\n\nPomlka neboli pauza je hudební značka v notovém písmu, která určuje ve skladbě, kde se nemá hrát, kdy a jak dlouho má příslušný hlas mlčet.\n"}
{"id": "457911", "url": "https://cs.wikipedia.org/wiki?curid=457911", "title": "Mlýnec (Kopidlno)", "text": "Mlýnec (Kopidlno)\n\nMlýnec (místně Mlejnec, Mlejnice) je vesnicí města Kopidlna v okrese Jičín. Jméno pochází od mlýna, který zde stával a byl poháněn vodou kanálem z říčky Mrliny.\n\nV roce 2009 měl 72 popisných čísel a necelých 100 trvale žijících obyvatel. Většinu domů vlastní chalupáři, kteří počet obyvatel zvláště v letním období znásobují. Obci vévodí školní budova, škola je však od roku 1970 zrušena. V budově se nachází kulturní místnost, v 1. patře je stále aktivní místní knihovna. Ves si vede svoji obecní kroniku. V místě není obchod. Intenzivní zemědělskou činnost zde provádějí soukromí podnikatelé a Zemědělské družstvo Perseus z Běchar. V blízkosti Mlýnce je u rybníka Bučice vzorová biofarma s ubytováním, stylovou hospůdkou nad vodou a chovem mnoha druhů domácího zvířectva.\n\nMlýnec je známý největším rybníkem na Jičínsku – Zrcadlem (70 ha) s výskytem vzácného vodního ptactva, pro které byla toto oblast zahrnuta do chráněné ptačí rezervace v rámci systému Natura 2000. Ves je ze všech stran obklopena lesy, které jsou vyhlášeným houbařským rájem. Lesy jsou převážně listnaté a nacházejí se v nich všechny druhy kvalitních hub.\n\nVeřejná doprava je zajištěna pouze vlakem, Mlýnec je zastávkou na trati Nymburk – Jičín.\n"}
{"id": "457912", "url": "https://cs.wikipedia.org/wiki?curid=457912", "title": "Výbuch v Dole Handlová", "text": "Výbuch v Dole Handlová\n\nVýbuch v Dole Handlová byla exploze důlního plynu, ke které došlo 10. srpna 2009 okolo 9:30 v šachtě Východ hnědouhelného hlubinného dolu ve slovenském městě Handlová. Exploze usmrtila 20 lidí: 11 báňských záchranářů a 9 horníků společně hasících důlní požár, který zde vznikl okolo 7:00 téhož dne. Devět dalších pracovníků dolu, kteří se v šachtě nalézali, bylo zraněno. Jedná se o největší důlní neštěstí v novodobé historii Slovenska.\n\nŠachta Východ, součást Dolu Handlová, je lokalita s nejkvalitnějším hnědým uhlím na Slovensku. V roce 1990 byla státem z ekonomických důvodů uzavřena\n. O 3 roky později bylo toto rozhodnutí přehodnoceno a po dlouhých přípravných pracích se opět začalo těžit v roce 2003. Plný provoz zde byl obnoven v roce 2006. \n\nVysoká kvalita zdejšího uhlí však zapříčiňuje i vyšší produkci hořlavého a výbušného metanu. Šachta Východ byla považována za jednu z nejnebezpečnějších na Slovensku. Dne 17. června 2009 byla těžba ukončena. Horníci postupně zazdívali stěny v šachtě tak, aby zabránili přístupu vzduchu k nevytěženému uhlí, které by se mohlo začít rozkládat a později by mohlo způsobit požár či výbuch důlních plynů.\n\nDrobné požáry podle slov kompetentních osob vznikaly v tomto dole již dříve. V šest hodin ráno sfárala nová směna. Okolo 7:00 vznikl v chodbě šachty Východ požár, který byl detekován přístroji. V průběhu půl hodiny byli na pomoc přivoláni báňští záchranáři Báňské záchranné služby z Prievidzy. Na místo okolo 8:30 dorazily dvě čety báňských záchranářů po pěti mužích a jejich velitel. Jejich úkolem bylo pomocí ochlazování dusíkem snížit teplotu v dole a dále také i koncentraci kyslíku, který napomáhal hoření a zvyšoval celkové nebezpečí v dole. Spolu s nimi se na úseku 330 metrů pod zemí a asi 500 metrů od výtahové šachty nalézalo dalších devět horníků, kteří pomáhali hasičům, a devět dalších se nacházelo v chodbě mimo místo požáru. Přibližně po hodině, v 9:30, bylo přerušeno telefonické spojení a službu vypověděly i snímače hladiny důlních plynů. Podle výpovědi horníků, kteří se také nalézali v chodbě, nejprve zaslechli detonaci a poté je tlaková vlna srazila k zemi, a to i navzdory tomu, že mezi nimi a místem výbuchu se nacházela překážka. Letící trosky jim způsobily jen lehké zranění. Poranění muži se následně dostali na povrch a byli převezeni na ambulantní ošetření do nemocnice v Bojnici. Nikdo z nich nebyl hospitalizován.\nV chodbě se nadále nacházely podmínky neslučitelné se životem. Celkem 11 hasičů a 9 horníků podílejících se na hašení požáru zde zahynulo zřejmě přímo po výbuchu nebo se zadusili krátce poté.\n\nBáňští záchranáři se pokoušeli dostat k místu exploze, do sedmé večer se však dostali jen přibližně 200 metrů od centra výbuchu. \nV průběhu následujícího dne našli prvních 6 mrtvých těl. Do poledne dne 12. srpna bylo nalezeno celkem 19 mrtvých. V průběhu následujícího dne našli i tělo posledního nezvěstného.\n"}
{"id": "457915", "url": "https://cs.wikipedia.org/wiki?curid=457915", "title": "Veiviržas", "text": "Veiviržas\n\nVeiviržas je řeka v západní Litvě, v Žemaitsku, v okresech Klaipėda a Šilutė, levý přítok řeky Minije.\nPramení v lese jménem Patyris, 3 km severovýchodně od Endriejava (okres Klaipėda). Protéká jezerem Kapstatas západním směrem, od Antkoptisu do Veiviržėnů směrem jižním a odtud dále až do ústí směrem jihozápadním. Od Veiviržėnů je řečiště klikatější. Ústí do Minije 21 km od jejího ústí, 6 km jižně od města Priekulė. Je to její levý přítok. Průměrný spád je 155 cm/km. Povodí řeky je nesymetrické.\n\n\n\n+ další dva nevýznamné levé přítoky.\n"}
{"id": "457918", "url": "https://cs.wikipedia.org/wiki?curid=457918", "title": "Explorer 11", "text": "Explorer 11\n\nExplorer 11 (známá také jako S15) byla americká orbitální sonda, kterou vynesla raketa Juno II 27. dubna 1961 a odesílala data až do 17. listopadu téhož roku, kdy misi ukončily problémy s napájením. Družice byla určena k mapování vesmírných zdrojů záření gama.\n\n"}
{"id": "457919", "url": "https://cs.wikipedia.org/wiki?curid=457919", "title": "Kašpárek v rohlíku", "text": "Kašpárek v rohlíku\n\nKašpárek v rohlíku je česká divadelně hudební skupina, která vznikla v roce 2007 pro loutkohru Jihočeského divadla v Českých Budějovicích.\n\nProjekt se zrodil jako reakce na nedostatek kvalitních, původních písniček pro děti a také jako reakce na téměř neexistující mezigenerační zábavu určenou společně pro dospělé a děti a jeho vznik je spojen s Loutkohrou Jihočeského divadla v Českých Budějovicích. Dětský kabaret Kašpárek v rohlíku, napsaný a režírovaný Davidem Dvořákem, měl premiéru 24. března 2007. Vychází z anglosaského divadelního směru nazývaného FFT (Fast Food Theatre), což je rychloobčerstvovací forma divadelní produkce, v níž je kladen důraz na nápady, kolem nichž jsou postaveny pokud možno vypointované scénky. Již v prosinci vyšlo kapele CD s názvem Bejbypank, které obsahovalo kromě kabaretových písniček několik dalších, které počet tracků doplnily na 13. K CD patří bonusy z představení, dále komiks, samolepky a notový přepis písní k použití například v hodinách hudební výchovy na školách. Album bylo pokřtěno v únoru 2008 v pražském Paláci Akropolis.\n\nV dubnu 2008 Kašpárek vyjel na turné po základních školách. V létě téhož roku vzniklo stanové městečko, se kterým Kašpárek objížděl české hudební a divadelní festivaly. O skupině bylo také natočeno několik televizních pořadů a objevila se i v televizních vysíláních (Noc s Andělem, Dobré ráno, Pomozte dětem, Snídaně s Novou).\n\nNa začátku července 2009 Kašpárek v rohlíku vydal své druhé album, Kašpárek navždy. Jeho nahrávání se opět zúčastnili i umělci z jiných hudebních uskupení, např. Tonya Graves z Monkey Business, Lenka Dusilová nebo Gipsy.cz, a opět se vydal na turné po českých festivalech.\n\nHudební styl kapely dostal název \"bejbypank\". S klasickým punkem, jak jej známe např. od Sex Pistols, má společného málo i proto, že je určen především dětem, jak napovídá slovo \"bejby\". Je hudebně i textově hravý, takže bývá přirovnáván ke stylu skupiny Vltava. Ztřeštěné songy v sobě nesou jak neotřelý pohled na svět očima dětí tak originální postřehy ze světa dospělých.\n\nJednou z nejznámějších a nejoblíbenějších písní je \"Dvě malý víly\" vyprávějící mj. o tom, co se děje, když víly zlobí: kominík je bílý, prší šneci a v létě chumelí. \"Barbína\" se dívá na vztah panenky Barbie a jejího partnera Kena, kterého Barbie doufá, že si „jednou na polici“ vezme, ten se však nechce „ženit, na fotkách se křenit“.\n\nKapela zpívá kromě vlastních písní také několik cover verzí známých hitů, např. song \"Želvy\" (orig. \"Pretty Fly\") americké punkrockové kapely Offspring, kde Márdi místo „Hey hey Do that brand new thing“ pěje „Hej hej – jsem roztomilej“. Druhou oblíbenou cover verzí je píseň \"Čůrej sem a čůrej tam\" z alba Kašpárek navždy, jež pochází od The Clash (\"Should I Stay Or Should I Go\").\n\nK bejbypankáčům, jak Kašpárek nazývá své příznivce, patří i typická pokrývka hlavy z barevného molitanu, z níž různými směry trčí molitanové ‚číro‘. Všichni účinkující v kapele se odívají v bláznivém módním stylu a jsou taktéž vybaveni pokrývkami roztodivných tvarů a velikostí. Na pódiu kapela ráda vítá dětské zpěváky, obzvláště když přijdou ve vlastních punkově molitanových účesech. Vystoupení se hojně účastní také bejbypankáči (rozuměj: děti) jednotlivých účinkujících.\n\nÚstřední postavou kabaretu je samozřejmě samotný Kašpárek, jehož představuje Pavel Kružík a případně alternující Tomáš Jeřábek. Kašpárek je především moderátorem show, který posluchače vybízí k tanci a rozličným potrhlým akcím, jež improvizačně vymýšlí. Je to lehce sebestředný tvor, který veškeré podnikání kapely vztahuje na svoji osobu, přestože se samotného vystoupení nijak umělecky neúčastní, nepočítají-li se jeho občasné taneční kreace; zároveň se však k publiku chová velmi vstřícně.\n\nStanové městečko Kašpárka v rohlíku se skládá z plátěného stanu technicky vybaveného pro představení, kruhového stanu s barem uzpůsobeným pro návštěvníky všech věků a velikostí, ke kterému patří i několik venkovních stolů, a obrovské postele sloužící k volnému použití pro publikum. Děti se mohou vydovádět na trampolíně.\n\nFestivalový program může kromě koncertu a kabaretu obsahovat také „diskošku“, kde jako DJ Kashpaarek hraje Mardoša z Tata Bojs. Program je podle požadované délky doplňován o vystoupení spřízněných hudebních a divadelních skupin, např. Buchty a loutky nebo Wohnout. Se svými stany Kašpárek v rohlíku účinkoval např. na festivalech Rock For People, České hrady.cz, Smíchoff Summer Praha, Mezi Ploty Praha nebo Divadlo evropských regionů Hradec Králové, a představil se také na zvláštních představeních jako loď Tajemství bratří Formanů nebo Bojovníci proti totalitě očima dětí (projekt Ministerstva obrany).\n\nOd roku 2013 pořádá Kašpárek v rohlíku vlastní bejbypankový festival Kefír v areálu zámku Kačina, vždy poslední prázdninovou sobotu.\n\nKapela hrává v rozličných sestavách, kde se objevují (v závorce jsou uvedena jejich mateřská tělesa):\n\n\n"}
{"id": "457922", "url": "https://cs.wikipedia.org/wiki?curid=457922", "title": "Hospitalizace", "text": "Hospitalizace\n\nHospitalizace je obecné označení pro delší vícedenní léčbu osob resp. pacientů v lůžkovém \nzdravotnickém zařízení, které nelze léčit ambulantně. Obvykle se tak děje v nějaké nemocnici z důvodů vážného [[zranění] Jako důvod k hospitalizaci bývá někdy považováno i pouhé podezření na nějaké vnitřní poranění (hospitalizace \"na pozorování\") či podezření na závažné onemocnění – kupříkladu při podezření na onemocnění [[infekční onemocnění|infekční chorobou]], která by mohla při přenosu na jiné lidi zapříčinit vznik nežádoucí [[pandemie]] (hospitalizace \"[[karanténa|karanténní]]\").\n\nJedinou výjimku zde tvoří prakticky pouze hospitalizace zdravých [[rodička|rodiček]] při spontánním fyziologickém [[porod]]u bez předchozího [[rizikové těhotenství|rizikového těhotenství]] v [[porodnice|porodnicích]].\n\n\n[[Kategorie:Nemocnice]]\n[[Kategorie:Léčba]]\n[[Kategorie:Lékařská terminologie]]"}
{"id": "457924", "url": "https://cs.wikipedia.org/wiki?curid=457924", "title": "Johann Christian Ferdinand Höfer", "text": "Johann Christian Ferdinand Höfer\n\nJohann Christian Ferdinand Höfer (21. dubna 1811, Döschnitz – 4. května 1878, Brunoy) byl německo-francouzský lékař, lexikograf a spisovatel.\n\nJohann Christian Ferdinand Höfer se narodil v durynské obci Döschnitz. Po ukončení gymnaziálního vzdělávání procestoval Německo, Holandsko a Belgii. Roku 1830 se v Marseille připojil k expedici dobrovolníků, mající obsadit poloostrov Peloponés, poté se o rok později po návratu do Francie stal učitelem.\n\nHöfer přeložil Kantovu Kritiku čistého rozumu do francouzštiny, při tom studoval medicínu, po určitý čas působil v Paříži jako lékař. V letech 1843–1846 odcestoval z pověření vlády na studia medicíny a ekonomie do Německa, poté roku 1851 převzal vedení projektu \"Nouvelle biographie générale\" (1851–66, 46svazkový), pro nějž sám sepsal množství článků.\n\nJohann Christian Ferdinand Höfer zemřel dne 4. května 1878 v Brunoy v departmentu Seine-et-Oise.\n\n"}
{"id": "457926", "url": "https://cs.wikipedia.org/wiki?curid=457926", "title": "Franz von Hruschka", "text": "Franz von Hruschka\n\nFranz von Hruschka (12. března 1819 Vídeň – 8. května 1888 Benátky) byl voják, včelař a hoteliér. Vynalezl medomet, což zásadně ovlivnilo zootechniku včelaření.\n\nNarodil se ve Vídni, dětství prožil střídavě v Českých Budějovicích a Štýrském Hradci.\nPoprvé přišel do styku se včelami ještě jako chlapec u svého dědečka v Bravanticích na Novojičínsku.\n\nVe čtrnácti letech po vzoru svého otce se dal na vojenskou dráhu. V osmadvaceti letech nastoupil v hodnosti poručíka k námořnictvu, avšak brzy se vrátil na pevninu k pěchotě. V té době vyženil docela slušný majetek. Manželka Antonie roz. Albrechtová přinesla do manželství vlastnictví realit: palác Brandolin-Rotta v Benátkách stojící na pravém břehu kanálu Grande před mostem Rialto (dnes č. 1789) a statek v Dolo nedaleko Benátek. V roce 1857 se Hruschka stal vrchním velitelem posádky v Legnagu u Benátek.\nNové společenské postavení mu konečně umožnilo plně se věnovat včelařství. Zakrátko měl na svém statku v Dolo na tři sta včelstev, najal včelmistra a zařídil si truhlářskou dílnu.\n\nHruschka byl všímavý a přemýšlivý. Zasloužil se o mnohá zlepšení ve včelařské praxi. Své poznatky publikoval v odborných časopisech. Věhlasu a zasloužené pozornosti se mu však dostalo především za vynález medometu.\nV září roku 1865 představil Franz Hruschka na 14. schůzi německých a rakouských včelařů v Brně (Lidická 50) svůj vynález a dostal za něj od italských včelařů zlatou medaili.\n\nDosavadní úspěchy vedly Franze Hruschku k dalším podnikatelských aktivitám. Pokusil se provozovat hotel, avšak krach na vídeňské burze v roce 1873 zhatil všechny jeho další plány a očekávání. Splácení dluhů připravilo Hruschku o venkovský statek i o dům v Benátkách. A dokonce musel prodat i zlatou medaili za svůj vynález. Život v nouzi, nemoci a rezignaci ukončila až smrt. Pohřben byl jako velitel posádky v. v. s náležitými vojenskými poctami.\n\nMěsto Dolo na Hruschku skoro zapomnělo. Včelařský odborník Ing. Haragsim pátral v Itálii po stopách, které snad Hruschka zanechal. Za spolupráce s místním občanem Luigim Artusi byla v Dolo nalezena pamětní deska, kterou doloští včelaři v roce 1936 věnovali památce Hruschky. Dnes je opět na svém původním místě na průčelí radnice města Dolo.\n\n"}
{"id": "457927", "url": "https://cs.wikipedia.org/wiki?curid=457927", "title": "Vícevidové optické vlákno", "text": "Vícevidové optické vlákno\n\nVícevidové optické vlákno (zkratka MM, ) je v informatice typ optického vlákna, který je v počítačových sítích nejčastěji používán pro komunikaci na krátké vzdálenosti, jako například uvnitř budovy nebo areálu. Rychlost přenosu u vícevidových linek se pohybuje okolo 10 Mbit/s až 10 Gbit/s na vzdálenosti do 600 metrů, což je více než dostačující pro většinu LAN sítí.\n\nVlákno s velkým průměrem jádra (větší než 10 mikrometrů) může být analyzováno jako paprsková optika. Takové vlákno se nazývá vícevidové. Ve vícevidovém vláknu se skokovým profilem indexu lomu jsou paprsky světla vedeny podél jádra pomocí totální reflexe. Mezní úhel (minimální úhel pro totální odraz) je určený rozdílem indexu lomu jádra a pláště. Numerická apertura optického systému je bezrozměrné číslo které je charakterizováno úhlem θ, pod kterým může systém přijímat nebo vysílat světlo. Numerická apertura (NA) je vyjádřena matematickým zápisem n sin θ, kde n je index lomu prostředí. \n\n\nU gradientních vláken ( ) se index lomu zmenšuje se vzdáleností od středu vlákna. Paprsek opisuje sinusovou křivku, což snižuje vidovou disperzi.\n\n\nVybavení používané pro komunikaci pomocí vícevidového optického vlákna je mnohem levnější než pro jednovidové optické vlákno. Typické přenosové limity jsou 100 Mbit/s až do vzdálenosti 2 km (100BASE-FX), 1 Gbit/s do 500–600 m (1000BASE-SX) a 10 Gbit/s do 300 m (10GBASE-SR).\n\nDíky vysoké kapacitě a spolehlivosti je vícevidové vlákno hlavně využíváno pro páteřní rozvody v budovách. Velkou výhodu poskytuje natažení optických linek přímo k počítačům uživatelů nebo k místům s velkou koncentrací počítačů (zóny). Standardy architektur jako jsou \"Centralized Cabling\" a \"Fiber to the Telecom Enclosure\" řeší problém poslední míle výměnou metalických rozvodů za optické linky.\n\nVícevidové optické vlákno má vyšší „světelnou“ kapacitu než jednovidové optické vlákno. V praxi větší velikost jádra zjednodušuje spojení a také umožňuje používat levnější elektroniku jako jsou světlo vyzařující LED diody a laserové diody VCSEL ( ), které pracují na vlnové délce 850 nm. Jednovidové optické vlákno používané v telekomunikacích pracuje na vlnové délce 1310 nebo 1550 nm a vyžaduje mnohem dražší zdroje laseru (světla). Ve srovnání s jednovidovými optickými vlákny jsou vícevidová pomalejší. Vícevidové optické vlákno má větší rozměr jádra než jednovidové, proto podporuje více než jeden propagation mode (příčný mód) a je limitováno modálním rozptylem ( ), zatímco jednovidové optické vlákno ne. Kvůli větším rozměrům jádra, mají vícevidová vlákna také vyšší numerické apertury, což znamená že jsou lepší ve shromažďování světla než vlákna jednovidová. Kvůli modálnímu rozptýlení (rozptýlení ve vlákně) mají vícevidová optická vlákna vyšší hodnotu rozprostření než jednovidová optická vlákna, což právě u vícevidového omezuje přenosovou kapacitu.\n\nJednovidová optická vlákna jsou mnohem častěji používána ve vědeckém výzkumu, protože při možnosti pouze jednoho propagačního kanálu je snazší světlo správně zaostřit.\n\nK rozlišení vícevidových od jednovidových optických kabelů se často používá barva pláště. Obvykle je možné se setkat s širokou škálou barev, avšak barva izolace by neměla být rozhodujícím faktorem k rozpoznání typu kabelu.\n\nVícevidová optická vlákna jsou popisována podle velikosti jádra a průměru pláště. Tudíž vícevidové optické vlákno s označením 62,5/125 má velikost jádra 62,5 µm a průměr pláště 125 µm. Navíc jsou vícevidová vlákna popisována pomocí systému určeného standardem ISO 11801 – OM1, OM2, a OM3, který je založen na šířce pásma vícevidového optického vlákna.\n\nPo mnoho let se hodně používaly 62,5/125 µm (OM1) a tradiční 50/125 µm (OM2) vícevidová optická vlákna. Tato vlákna mohou být využívána od Ethernetu (10 Mbit/s) do Gigabit Ethernetu (1Gbit/s) a díky jejich relativně velkému jádru jsou ideální s využití LED diodových vysílačů. Nověji se často používají vícevidová optická vlákna 50/125 µm (OM3) optimalizované pro laser. Takto označená vlákna poskytují dostatečnou šířku pásma pro 10 Gigabit Ethernet do vzdálenosti 300 metrů. Výrobci optických vláken zdokonalili výrobní proces od doby vydání standardu a kabely mohou být vyráběny s podporou 10 Gb Ethernetu do vzdálenosti až 550 metrů. Vícevidové optické vlákno optimalizované pro laser (LOMMF) je navrženo pro použití s 850 nm VCSEL lasery.\n\nPřechod na LOMMF/OM3 nastal v okamžiku, kdy uživatelé začali přecházet na sítě s vyšší rychlostí. LED diody mají maximální modulační rychlost 622 Mbit/s, protože se nemohou zapínat a vypínat dost rychle na to, aby mohly být nasazeny v širokopásmových aplikacích. Nemohou pracovat dostatečně rychle, aby podporovaly širokopásmové aplikace. VCSEL lasery jsou schopné dosáhnout modulační rychlosti převyšující 10 Gbit/s, a proto jsou používány v mnoha vysokorychlostních sítích.\n\nVýkonnostní profily VCSEL mohou společně se změnami v uniformitě vlákna způsobit modální rozptyl, který je měřen jako rozdílové modální zpoždění ( , DMD). Modální rozptyl je efekt, který způsobuje rozdílné rychlosti ve světelném pulsu u jednotlivých frekvencí. Celkový efekt se projevuje tak, že se světelný puls rozděluje nebo rozšiřuje s rostoucí vzdáleností, což způsobuje obtížnější identifikaci jedniček a nul pro přijímač. Čím větší délka, tím větší modální rozptyl. V boji proti modálnímu rozptylu jsou LOMMF vyráběny způsobem odstraňujícím změny ve vláknu, které ovlivňují rychlost šíření světelného pulsu. U VCSEL je profil indexu lomu ( ) zvětšen a předchází tím rozšiřování pulsu. Následkem toho vlákna udržují integritu signálu na větší vzdálenosti, čímž maximalizují využitelnou šířku pásma.\n\n\n"}
{"id": "457935", "url": "https://cs.wikipedia.org/wiki?curid=457935", "title": "Orlyval", "text": "Orlyval\n\nOrlyval je zvláštní linka lehkého metra v systému pařížské hromadné dopravy s vlastním tarifem, která spojuje letiště Orly se stanicí \"Antony\" na lince RER B.\n\nSoukromou společnost s názvem \"Orlyval\" vytvořilo konsorcium francouzských firem a bank za účelem výstavby a provozování linky z letiště k síti pařížského metra. Linka Orlyval byla pro komerční provoz otevřena 2. října 1991. Cena jedné jízdenky činila 55 franků, což odrazovalo mnoho cestujících. I když se cena snížila, tvořil počet pasažárů v roce 1992 jen 1,2 miliónů oproti očekávaným 4,3 miliónům. Protože linka nebyla hospodářsky výdělečná, byl v prosinci 1992 na společnost Orlyval uvalen konkurs. Linka byla v roce 1993 začleněna do společnosti RATP, která provozuje městskou hromadnou dopravu.\n\nNázev linky je složeninou jména \"Orly\" podle pařížského letiště a zdejšího města a zkratky \"-val\", která znamená Véhicule Automatique Léger (automatické lehké vozidlo). Jedná se o automatizovaný vlak bez řidiče, který jezdí na gumových kolech. Tento systém byl vyvinut v roce 1971 a poprvé realizován ve městě Lille.\n\nTrať je dlouhá 7,3 km a jsou na ní pouze tři zastávky: \"Orly-Sud\" (terminál Jih), \"Orly-Ouest\" (terminál Západ) a \"Antony\" (přestupní stanice na linku RER B). Linka má zvláštní tarif, běžné jízdenky na více zón a vícedenní jízdenky zde neplatí. V rámci letiště slouží Orlyval jako bezplatná přeprava mezi terminály. Cena jízdenky včetně přestupu na metro činí pro dospělého 9,85 €. Přepravní doba mezi terminály činí dvě minuty, mezi stanicí Orly-Ouest a Antony je to šest minut. Na trati je nasazeno 8 vlaků a každý vlak se skládá ze dvou vagónů. V dopravní špičce ráno a pozdě odpoledne jezdí ve čtyřminutovém intervalu. Linka je v provozu denně od 6 do 23 hodin. Ročně přepraví Orlyval zhruba 2,85 miliónů cestujících, což představuje od roku 2000 10% nárůst.\n\nVe výstavbě se nachází prodloužení trati severním směrem přes stanici \"Pont de Rungis\" na trase RER C, odtud ke konečné stanici Villejuif - Louis Aragon jižní větve linky 7 a přes ní dále k lince 14. Po jejím dokončení se zkrátí cesta z centra města na letiště na zhruba 20 minut. Tím by měl Orlyval také částečně nahradit některé spoje na autobusové lince Orlybus.\n\n\n"}
{"id": "457939", "url": "https://cs.wikipedia.org/wiki?curid=457939", "title": "Mihoukovice", "text": "Mihoukovice\n\nMihoukovice (s předložkou 2. pád \"do Mihoukovic\", 6. pád \"v Mihoukovicích\") jsou vesnice, místní část městyse Budišova. Ve vesnici žije obyvatel.\n\nMihoukovice jsou částí Budišova, oddělenou tokem \"Kundelovského potoka\", na východ od vlastního Budišova a na jih od kopce \"Kněžského\" (507 m n. m.). Leží jižně od silnice č. II/390, na niž jsou napojeny silnicí č. III/3906, vedoucí od Budišova přes Pyšel na Ocmanice a Náměšť nad Oslavou.\n\nMihoukovice nemají vlastní katastrální území, rozkládají se ve středovýchodní části katastrálního území Budišova.\n\nJižně od Mihoukovic, poblíž potoka napájejícího rybník \"Pyšelák\" bylo nalezeno paleolitické retušované škrabadlo z pazourku.\n\nPrvní písemná zmínka o Mihoukovicích pochází z roku 1798. Tohoto roku byly založeny na místě lesa jako osada Budišova. Stalo se tak z rozhodnutí Joachyma rytíře Stettenhofen. Ten je pojmenoval podle šlechtického přídomku své manželky Františky z Mihoukovic, svobodné paní z Schoenewitzu. Vedle Mihoukovic založil i další dvě vesnice: Klementice (1799) a Jáchymov (1798).\n\nMihoukovická kaplička byla vysvěcena roku 1898. Elektřina byla do vesnice zavedena roku 1926, asfaltová silnice pak v letech 1932–1933. Téhož roku byl v Mihoukovicích ustaven samostatný hasičský sbor; hasičská zbrojnice byla otevřena roku 1936.\n\nÚzemněsprávně byly Mihoukovice od roku 1869 vedeny jako osada, resp. část obce Budišova.\n\n\n"}
{"id": "457940", "url": "https://cs.wikipedia.org/wiki?curid=457940", "title": "Flaviovská dynastie", "text": "Flaviovská dynastie\n\nFlaviovská dynastie vládla ve starověkém Římě mezi lety 69 až 96, prvním císařem z této dynastie byl Vespasianus následovaný svými syny Titem a Domitianem. Za jejich vlády došlo k upevnění postavení Říma a jeho kulturnímu rozkvětu.\nFlaviovci organizačně upevnili poměry v zemi, zejména v oblasti ekonomiky a správy.\nZa jejich vlády bylo vybudováno Koloseum.\n\n"}
{"id": "457944", "url": "https://cs.wikipedia.org/wiki?curid=457944", "title": "I Look to You", "text": "I Look to You\n\nI Look to You je sedmé a poslední studiové album multi-platinové Americké R & B zpěvačky a herečky Whitney Houston. Je to první album po sedmi letech, na pultech obchodů se objeví 28. srpna 2009.\n\nBude vydána první v Německu u Sony Music \"28. srpna 2009\", ve Spojených státech bude vydána 31. srpna u \"Arista Records\" a ve Velké Británií vyjde 19. října 2009 u \"RCA Records\".\n\nAlbum bude směs velkých balad a taneční hudby 80. let, připomínající její minulé hity jako \"I Wanna Dance With Somebody\"...\n\n\n\nWhitney Houston slaví comeback, jak má být. Její první studiové album po sedmi letech \"I Look To You\" prodalo v prvním týdnu 305 tisíc kusů a suverénně vládne albovému žebříčku. Předchozí deska \"Just Whitney\" prodala v roce 2002 v úvodním týdnu o sto tisíc kusů méně a dosáhla jen na devítku. Celkově Whitney slaví teprve třetí číslo jedna v kariéře, naposledy se jí to povedlo se soundtrackem k filmu \"The Bodyguard\" přes šestnácti lety, který strávil na vrcholu dlouhých dvacet týdnů. Album také debutovalo s číslem #1 v USA, jako R&B/Hip-Hop a Digital Albums charts. Ve druhém týdnu kde Whitney Houston kleslá v Billboard 200 z jedničky na trojku, s prodejem 88.000..\n\n"}
{"id": "457951", "url": "https://cs.wikipedia.org/wiki?curid=457951", "title": "Michal Anděl", "text": "Michal Anděl\n\nMichal Anděl (* 2. června 1946 Praha) je český lékař, internista specializující se na metabolismus, diabetes a klinickou výživu, v letech 1997–2003 a 2010–2018 děkan 3. lékařské fakulty Univerzity Karlovy v Praze a následně proděkan pro akademické tradice a etiku. V období 1990–2016 působil také jako přednosta II. interní kliniky 3. LF UK a Fakultní nemocnice Královské Vinohrady. \n\nNarodil se v Praze roku 1946. Na střední školu nemohl nastoupit z politických důvodů, jeho otec byl politickým vězněm. Nejdříve ukončil učební obor chemie ve Spolaně Neratovice. Poté nastoupil do Thomayerovy nemocnice jako sanitář. V roce 1966 při zaměstnání vystudoval večerní střední školu na Vinohradech a pokračoval na Fakultě všeobecného lékařství Univerzity Karlovy, kterou ukončil v roce 1972. \n\nLékařskou praxi začínal na interním oddělení v nemocnicích na Mělníku a Kralupech nad Vltavou (tam také na neurologickém oddělení). Poté působil v pražském IKEMu jako vedoucí Jednotky intenzivní metabolické péče (1981–1990) a poslední dva roky pracoval zároveň ve funkci zástupce přednosty 1. interní výzkumné základny. Po sametové revoluci přešel na 3. lékařskou fakultu Univerzity Karlovy, kde byl od roku 1990 přednostou II. interní kliniky FNKV, než jej v dubnu 2016 nahradil edokrinolog profesor Michal Kršek. V roce 1994 působil jako pověřený přednosta Kliniky pracovního lékařství 3. LF UK a FNKV. Od roku 1995 na fakultě zastává také post vedoucího Oddělení výživy Centra preventivního lékařství a od roku 2001 je souběžně vedoucím Katedry interních oborů.\n\nV letech 1997–2003 byl děkanem 3. LF UK a v období 2003–2009 pak proděkanem pro vědu a výzkum. V roce 2005 se stal jedním ze tří kandidátů na funkci rektora Univerzity Karlovy, kterým byl zvolen profesor Václav Hampl. V roce 2009 byl spolu s profesorem Petrem Widimským kandidátem na post děkana 3. LF UK. Akademický senát fakulty jej zvolil děkanem ve druhé volbě pro období 2010–2014 a znovuzvolil na období 2014–2018. \n\nRoku 1978 obhájil kandidátskou dizertační práci „\"Metabolický odraz podání glukagonu se zvláštním zřetelem k hyperlipoproteinemiím\"“ (CSc.) V lednu 1991 se habilitoval prací „\"Nutriční intervence jako prostředek k ovlivnění lokálního i globálního metabolismu u nemocných v těžkých stavech\"“ (docent) a o rok později přednesl v rámci jmenovacího řízení inaugurační přednášku „\"Intenzifikovaná terapie inzulinem u diabetu mellitu I. typu\"“ (profesor).\n\nOd roku 1989 je visiting researcher (hostující vědec) v Queens Medical Center na University of Nottingham a od roku 1996 pak hostujícím profesorem na Georgetown University Medical Center ve Washingtonu, D.C.\n\nJe ženatý, manželka Kateřina (nar. 1954) je lékařka, internistka. Mají dvě dcery Michaelu (nar. 1985) a Kristinu (nar. 1987).\n\nK roku 2014 publikoval více než 500 sdělení, včetně 270 článků v časopisech a 20 monografií. \n\n\n\nJe nebo byl členem redakčních rad časopisů Kardio, Vesmír, Central European Journal of Public Health, Forum medicinae, Podpora zdraví a je šéfredaktorem časopisu Diabetologie, metabolizmus, endokrinologie, výživa. Dále působí nebo působil jako člen Vědeckých rad 3. lékařské fakulty Univerzity Karlovy (předseda 1997–2003, 2010–2018), Lékařské fakulty v Hradci Králové Univerzity Karlovy, Lázní Poděbrady, Ministerstva zdravotnictví České republiky, Univerzity Karlovy a Masarykovy univerzity v Brně. \n\nJedná se o zakládajícího člena České lékařské akademie a člena evropského výboru AMSE – Association of Medical Schools in Europe nebo České lékařské společnosti Jana Evangelisty Purkyně. \n\nV letech 2008–2010 byl členem Akreditační komise a předsedou její stálé pracovní skupiny pro lékařské obory.\n\n"}
{"id": "457956", "url": "https://cs.wikipedia.org/wiki?curid=457956", "title": "Seznam obcí v departementu Tarn-et-Garonne", "text": "Seznam obcí v departementu Tarn-et-Garonne\n\nToto je seznam obcí v departementu Tarn-et-Garonne ve Francii, jichž je celkem 195:\n"}
{"id": "457959", "url": "https://cs.wikipedia.org/wiki?curid=457959", "title": "Skarface", "text": "Skarface\n\nSkarface je francouzská kapela hrající především třetí vlnu ska. Hlavní postavou kapely je zpěvák Fred, zbytek se průběžně mění, protože kapela je celou dobu svého působení převážně na cestách a to je poněkud náročný životní styl. Kapela má za sebou více než dva tisíce koncertů a vystupuje i v České republice.\n\nFred i několik dalších členů se hlásí k původním skinheads, což se projevuje na textech a názvech písní i alb: ty opěvují skútry, fotbal, ženy či tradici původních skinheads, ale také odmítají politiku a rasismus.\n\n\n\n"}
{"id": "457962", "url": "https://cs.wikipedia.org/wiki?curid=457962", "title": "Beaumont Newhall", "text": "Beaumont Newhall\n\nBeaumont Newhall (22. června 1908 – 26. února, 1993) byl americký kurátor, historik umění, textař, a fotograf. Jeho kniha \"The History of Photography\" zůstává jednou z nejvýznamnějších v této oblasti a stala se klasickou učebnicí historie fotografie. Newhall získal četná ocenění za úspěchy ve studiu historie fotografie.\n\nBeaumont Newhall se narodil 22. června v roce 1922 v Lynnu, Massachusetts. Některé z jeho prvních dětských vzpomínek se týkají fotografování. Je třeba připomenout, že ho jeho matka při vyvolávání skleněných desek ve své temné komoře hlídat, aby nestrkal prsty do chemikálií, aby se podíval na obrázek.\n\nPřestože chtěl Newhall studovat na Harvardově univerzitě film a fotografii, nebyly tyto předměty vyučovány jako samostatné disciplíny. Místo toho si vybral ke studiu dějiny umění a muzejní vědy. Na Harvardu jej do značné míry ovlivnil instruktor Paul J. Sachs a v roce 1931 po získání magisterského diplomu mu Sachs pomohl získat pozici pedagoga na Philadelphia Museum of Art ve Philadelphii. Newhall pokračoval ve svém studiu na Institute of Art and Archaeology of the University of Paris (Ústav umění a archeologie), Courtauld Institute of Art v Londýně, krátce působil v Metropolitan Museum of Art v New Yorku a pracoval také pro Massachusettskou pobočku Public Works Administration.\n\nKvůli finančním potížím během Velké hospodářské krize se Newhall nebyl schopen soustředit na své doktorské studium a přijal jako stabilní zdroj příjmů místo v Muzeu moderního umění.\n\nNewhallova dráha v Museum of Modern Art začala v roce 1935, kdy se stal knihovníkem. V roce 1937 jej pozval Alfred Barr junior, ředitel Moma, aby vypracoval komplexní první retrospektivu fotografických děl.\n\nVýstava, kterou Newhall sestavil, se stala pro fotografii klíčovou, aby jí zajistila čestné místo v oblasti umění. Doprovodný katalog \"The History of Photography\" (\"Historie Fotografie\") byl prvním za prvních 100 let fotografické historie, který dával stejný důraz na technické dovednosti stejně jako na hodnotu umělecké formy.\n\nV roce 1940 se stal Newhall prvním ředitelem fotografického oddělení MoMA.\n\nNewhall pracoval jako kurátor International Museum of Photography (Mezinárodního muzea fotografie) v George Eastman House v období 1948 - 1958, pak se stal jejím ředitelem 1958 - 1971. Během působení v Eastman House byl Newhall odpovědný za shromažďování jedné z největších fotografických sbírek na světě.\n\nBeaumont Newhall se oženil s Nancy Wynne, což byla fotografická kritička, která pracovala jako kurátorka v MoMA během druhé světové války. Beaumont a Nancy měli syna Thea Christophera Newhalla.\n\nSoukromá sbírka Beaumonta a Nancy Newhallových byla věnována \"College of Santa Fe\" a stala se základem pro univerzitní Beaumont and Nancy Newhall Library.\n\n\n"}
{"id": "457963", "url": "https://cs.wikipedia.org/wiki?curid=457963", "title": "Kurt Cobain: About a Son", "text": "Kurt Cobain: About a Son\n\nKurt Cobain: About a Son je dokumentární film popisující života Kurta Cobaina jeho vlastními slovy. Je postaven na audio záznamu z rozhovorů, které poskytl Cobain Michaelu Azerradovi pro knihu . Vyprávění je doprovázeno fotografiemi a videozáznamy z míst, kde Cobain žil.\n"}
{"id": "457964", "url": "https://cs.wikipedia.org/wiki?curid=457964", "title": "Farma mrtvol", "text": "Farma mrtvol\n\nFarma mrtvol (: \"Body farm\", doslova „farma těl“) někdy též kadáverna (z anglického \"Cadaver Decomposition Research\", tj. „Výzkum dekompozice kadáverů“), či zkráceně neoficiálně farma, je výzkumné zařízení, kde je vědecky zkoumána lidská dekompozice (rozklad) za přispění nejrůznějších faktorů (hmyz, voda atp.).\n\nCílem je získat lepší povědomí o dekompozičním procesu, které by umožnilo rozvoj technik pro získání informací (jako je například doba či okolnosti úmrtí) z lidských ostatků. Výzkum v těchto zařízeních je obzvláště důležitý pro forenzní antropologii a příbuzné vědní discipliny a získané poznatky lze využít pro potřeby soudních orgánů, lékařských vyšetření či vyšetřování místa trestného činu. Ve Spojených státech existují k roku 2009 tři takováto zařízení, z nichž největší patří Texaské státní univerzitě. Vůbec první farmu mrtvol založil v 70. letech profesor William Bass na Univerzitě Tennessee.\n\nKaždé z těl ve farmě mrtvol je evidováno a vědecky zkoumáno. Těla jsou ponechána v různém stavu; některá leží na volném prostranství, jiná jsou ponořená ve vodě, další zakopaná v mělkých hrobech, pověšená na stromě či zavřená v automobilu. Na výzkumu se podílí i forenzní entomologové, kteří zkoumají vývojová stádia hmyzu v jednotlivých tělech. Těla pro výzkum jsou získávána různě. Naprostá většina z nich pochází od dárců, kteří se rozhodli, aby jejich tělo po smrti posloužilo vědě.\n\nNa celém světě se nachází celkem tři takovéto farmy, všechny ve Spojených státech. V Indii existuje obdobné zařízení sledující dekompozici zvířat; v plánu je zařízení i pro lidské mrtvoly.\n\nFarma mrtvol se objevila například ve druhé řadě americkém seriálu \"Kriminálka Las Vegas\" v epizodě „Burden of Proof“.\n\nFarma mrtvol je ústředním motivem jednoho z dílů seriálu Sběratelé kostí. Konkrétně 17. epizody 6. řady \"The Feet on the Beach.\n\n"}
{"id": "457968", "url": "https://cs.wikipedia.org/wiki?curid=457968", "title": "Řekni, kdo tě zabil", "text": "Řekni, kdo tě zabil\n\nŘekni, kdo tě zabil (v anglickém originále Pushing Daisies – idiom ve významu „být pod drnem“, „být mrtvý“ nebo doslova „vytlačovat sedmikrásky“) je americký komediálně-dramatický seriál tvůrce Bryana Fullera, vysílaný po dvě sezóny na stanici ABC.\n\nV české premiéře ho uvedla televize Prima 3. ledna 2010.\n\nHlavní postavy seriálu:\n\nSeriál je prezentovaný jako „forenzní pohádka“. Děj se točí okolo pekaře koláčů Neda (Lee Pace), který má schopnost přivádět mrtvé zpět k životu pouhým dotykem. Každého, koho takto oživí, se však musí nejpozději do minuty znovu dotknout a dotyčný opět zemře, tentokrát navždy. Pokud by tak neučinil, musí místo něj zemřít někdo jiný. Jednoho dne oživí svou lásku z dětství Charlottu „Chucky“ Charlesovou (Anna Friel), nikdy se jí ale už nesmí dotknout. Svojí superschopností pomáhá řešit případy detektiva Emersona Coda (Chi McBride).\n"}
{"id": "457970", "url": "https://cs.wikipedia.org/wiki?curid=457970", "title": "Joshua Harris", "text": "Joshua Harris\n\nJoshua Harris (* 30. prosince 1974 v Daytonu v Ohiu) je americký bývalý protestantský pastor a spisovatel, autor bestsellerů \"S nikým nechodím a nejsem cvok\", \"Ani ň\" a \"My dva spolu\". V letech 2004–2015 byl vedoucím pastorem megasboru \"Covenant Life Church\" v Gaithersburgu v Marylandu. V roce 2018 veřejně, prostřednictvím sociálních sítí, deklaroval významnou revizi svých dosavadních názorů týkajících se sexuality; následujícího roku se rozešel se svou manželkou a oznámil, že odpadl od křesťanské víry.\n\nJoshua Harris se narodil jako první ze sedmi dětí Gregga a Sono Harrisových, průkopníků křesťanského domácího vzdělávání v USA. S manželkou Shannon má tři děti.\n\n\n"}
{"id": "457971", "url": "https://cs.wikipedia.org/wiki?curid=457971", "title": "Foo Fighters Live at Wembley Stadium", "text": "Foo Fighters Live at Wembley Stadium\n\nFoo Fighters Live at Wembley Stadium je sestřih ze dvou koncertů americké skupiny Foo Fighters, které se konaly v červnu roku 2008 na londýnském New Wembley Stadium. Byly to vůbec největší koncerty v historii skupiny. Speciálními hosty na jednom z nich byli Jimmy Page a John Paul Jones z legendárních Led Zeppelin.\n\n\n\n"}
{"id": "457972", "url": "https://cs.wikipedia.org/wiki?curid=457972", "title": "Štěpán Svačina", "text": "Štěpán Svačina\n\nŠtěpán Svačina (* 28. října 1952 Praha) je český lékař, internista-obezitolog, který se zaměřuje také na lékařskou informatiku. V letech 1999–2005 byl děkanem 1. lékařské fakulty Univerzity Karlovy v Praze. Od ledna 2015 působí ve funkci předsedy České lékařské společnosti Jana Evangelisty Purkyně, když nahradil profesora Jaroslava Blahoše.\n\nPo ukončení Akademického gymnázia Štěpánská studoval Fakultu všeobecného lékařství Univerzity Karlovy, kterou absolvoval v roce 1978. Následně se zúčastnil postgraduálního studia na Matematicko-fyzikální fakultě Univerzity Karlovy v oboru matematická informatika a konstrukce programových systémů (1985–1988). Roku 1987 obhájil kandidátskou dizertační práci \"Počítačová podpora metabolické péče\" (CSc.), doktorát získal v roce 2001 obhajobou práce \"Kvantifikace vztahů u obezity diabetu a metabolického syndromu\" (DrSc.) Habilitační řízení podstoupil na téma \"Matematické modelování ve vnitřním lékařství\" (1992, docent) a v roce 2002 byl jmenován profesorem UK pro obor vnitřní lékařství. V letech 2001–2003 vykonal kurs MBA na Prague International Business School. Od roku 2007 je členem předsednictva České lékařské společnosti J. E. Purkyně, v lednu 2015 zvolen jejím předsedou.\n\nZačínal na Fyziologickém ústavu Fakulty všeobecného lékařství UK (1978–81), poté přešel na III. interní kliniku 1. LF UK a VFN, kde je od roku 2001 přednostou. V letech 1999–2005 působil ve funkci děkana a předsedy vědecké rady 1. lékařské fakulty UK. Roku 2005 se stal jedním ze tří kandidátů na funkci rektora Univerzity Karlovy, kterým však byl zvolen profesor Václav Hampl.\n\n\n"}
{"id": "457973", "url": "https://cs.wikipedia.org/wiki?curid=457973", "title": "Tim Lobinger", "text": "Tim Lobinger\n\nTim Lobinger (* 3. září 1972, Rheinbach, Severní Porýní-Vestfálsko) je bývalý německý sportovec, atlet, který se věnoval skoku o tyči.\n\n193 cm vysoký tyčkař je halovým mistrem světa z roku 2003 a dvojnásobným halovým mistrem Evropy (1998, 2002). Dvě stříbrné medaile získal i na mistrovství Evropy, v roce 1998 v maďarské Budapešti a 2006 ve švédském Göteborgu.\n\nČtyřikrát reprezentoval na letních olympijských hrách (Atlanta 1996, Sydney 2000, Athény 2004, Peking 2008). Největší úspěch zaznamenal v roce 1996 v Atlantě, kde vybojoval výkonem 580 cm sedmé místo. V Athénách skončil jedenáctý, na olympiádě v Sydney třináctý.\n\nJeho osobním rekordem pod otevřeným nebem je rovných šest metrů, tuto výšku zdolal 24. srpna 1997 v Kolíně nad Rýnem, o dva roky později překonal stejnou výšku i v norském Oslo. Jeho maximem v hale je 595 cm (18. února 2000, Chemnitz). Největší úspěchy slavil při svých halových závodech, pod otevřeným nebem velkou zlatou medaili nezískal.\n\nV květnu 2017 zveřejnil informaci, že onemocněl leukemií. Na chemoterapii podle vyjádření dosud reaguje pozitivně, což zvyšuje naději na jeho uzdravení.\n\n"}
{"id": "457981", "url": "https://cs.wikipedia.org/wiki?curid=457981", "title": "Halford", "text": "Halford\n\nHalford je americká heavymetalová kapela, kterou založil zpěvák a skladatel Rob Halford v roce 1999.\n\nV roce 2000 kapela debutovala albem \"Resurrection\". Album mělo velký úspěch a bylo považováno za metalové album roku. Skladbu \"\"The One Love You to Hate\"\" nahrál spolu se zpěvákem Brucem Dickinsonem. \n\nHalford koncertovali kde se dalo a výsledkem bylo strhující živé album \"Live Insurrection\" vydané v roce 2001. V dalším roce kapela vydává svou druhou studiovou desku \"Crucible\", která odskakuje od návratu klasického heavy metalu ve stylu \"Resurrection\" a ubírá se modernějším směrem. Po skončení světového turné k desce v Crucible je v roce 2003 ohlášen návrat Roba Halforda do kapely Judas Priest, kterou v roce 1992 opustil. Comeback roku a následné aktivity kapely samozřejmě nenechaly zrovna moc prostoru pro další rozvíjení kapely Halford. Nicméně sám Rob Halford skupinu neodepsal a pod její hlavičkou vydal v roce 2006 dvě singlové skladby \"\"Drop out\"\" a \"\"Forgotten Generation\"\". Rob Halford dále chystá vydání dvou DVD. Jedno bude Rock in Rio z Resurrection world tour a druhé bude záznam ze světového turné pořádaného k podpoře další desky Crucible. V roce 2009 vydal album \"Winter songs\" a v roce 2010 \"Made of Metal\".\n\n\n\n\n"}
{"id": "457984", "url": "https://cs.wikipedia.org/wiki?curid=457984", "title": "Polyfenoly", "text": "Polyfenoly\n\nPolyfenoly jsou skupina chemických sloučenin obsažených v rostlinách. Jsou charakterizovány přítomností více než jedné fenolové jednotky nebo stavebního bloku v molekule. Polyfenoly se obecně dělí na hydrolyzovatelné taniny (estery kyseliny gallové a glukózy nebo jiných cukrů) a fenylpropanoidy, například lignany, flavonoidy a kondenzované taniny.\n\nDělení polyfenolů na taniny, lignany a flavonoidy je odvozeno od variant jednoduché polyfenolické jednotky vycházejících ze šikimátové metabolické dráhy sekundárního metabolismu rostlin a z klasického dělení založeného na relativním významu jednotlivých základních komponent pro různé studované oblasti. Chemie taninů vychází z významu kyseliny tříslové pro kožedělný průmysl. Ligniny jsou spjaty s chemií půdy a rostlinných struktur. Flavonoidy se zabývá chemie sekundárních rostlinných metabolitů pro obranu rostlin a chemie barev květin (např. anthokyaninů).\n\nNejvíce a nejlépe studovanými polyfenoly jsou flavonoidy, mezi něž patří tisíce sloučenin, kromě jiného flavonoly, flavony, katechiny, flavanony, antokyanidiny a isoflavonoidy.\n\nNejhojněji se vyskytujícími polyfenoly jsou kondenzované taniny, obsažené prakticky ve všech skupinách rostlin a tvořící až 50 % suché hmotnosti listů. Po celém světě proběhla na nutričně chudých kyselých půdách konvergenční evoluce rostlinných komunit bohatých na taniny. Taniny byly považovány za součást obrany rostlin proti býložravcům, avšak čím dál více ekologů nyní poznává jejich význam pro řízení procesů rozkladu a dusíkového oběhu. S rostoucími obavami z globálního oteplování je velký zájem lépe pochopit roli polyfenolů jakožto regulátorů oběhu uhlíku, zejména v severních boreálních lesích.\n\nPolyfenoly se klasifikují také podle typu a počtu přítomných fenolických subkomponent. V daném polyfenolu může být obsažena více než jedna subkomponenta.\n\nFenolické jednotky mohou být často esterifikovány nebo methylovány. Lze je najít v dimerizovaném nebo polymerizovaném stavu, kdy vzniká nová třída polyfenolů. Například kyselina ellagová je dimer kyseliny gallové a tvoří třídu ellagotaninů. Podobně se katechin a gallokatechin mohou kombinovat a tvořit červenou sloučeninu theaflavin, tímto procesem vzniká také rozsáhlá třída thearubiginů v čaji.\n\nMezi významné zdroje polyfenolů patří bobuloviny, čaj, pivo, hroznové víno (též víno jako nápoj), olivový olej, kakao/čokoláda, káva, vlašské ořechy, arašídy, borojo, granátové jablko, cesmína paraguayská a další ovoce a zelenina.\n\nVysoké hladiny polyfenolů se obecně nacházejí ve slupce ovocných plodů.\n\n"}
{"id": "457987", "url": "https://cs.wikipedia.org/wiki?curid=457987", "title": "Diplopie", "text": "Diplopie\n\nDiplopie, běžně známá jako dvojité vidění, je simultánní vnímání dvou obrazů jednoho objektu. Tyto obrazy mohou být posunuty horizontálně, vertikálně nebo diagonálně ve vztahu k sobě navzájem. Rozlišuje se diplopie monokulární a bikulární. První zmíněná představuje dvojité vidění pouze jedním okem, druhá pak oběma očima. Diplopie může být i dočasná, například v důsledku intoxikace alkoholem či zraněním hlavy (např. otřes mozku).\n\nMezi nemoci způsobující dvojité vidění patří například myasthenia gravis či roztroušená skleróza.\n\n"}
{"id": "458002", "url": "https://cs.wikipedia.org/wiki?curid=458002", "title": "William Pitt", "text": "William Pitt\n\nWilliam Pitt, 1. hrabě z Chathamu (15. listopad 1708 – 11. květen 1778) byl britský státník, člen strany Whigů, který získal největší slávu v době, kdy vedl Británii v sedmileté válce (spolu s Thomasem Pelham-Hollesem). Vedoucím představitelem britské vlády (ve funkci strážce královské pečeti) byl v letech 1766 až 1768. Bývá často označován jako William Pitt starší, pro odlišení od svého syna Williama Pitta mladšího.\n\nPitt se narodil ve Westminsteru jako syn Roberta Pitta (mj. člena parlamentu) a Harriet Villiersové. Studoval na Eton College a v lednu 1727 začal navštěvovat Trinity College v Oxfordu. Byl náruživým čtenářem a mezi jeho oblíbené autory patřil Démosthenés.\n\nNáhlé záchvaty dny, kterými trpěl i při školním vyučování, ho přinutily opustit univerzitu v Oxfordu bez dokončení studia a poté odejel ze země. Nějaký čas strávil ve Francii, Itálii a v letech 1728 až 1730 navštěvoval Utrechtskou univerzitu.\n\nRoku 1727 zemřel jeho otec a Pitt se tak musel, jako mladší syn, rozhodnout pro další kariéru. Vybral si vojenskou službu. Větší část doby u vojska trávil v Northamptonu. Byl frustrován politikou premiéra Roberta Walpoleho, který se snažil nezapojovat Británii do válek na kontinentu a Pitt tak nedostal šanci ověřit si své schopnosti v bitvě. Jeho vojenská kariéra však byla krátká. Jeho starší bratr byl zvolen poslancem parlamentu za dva obvody a poslanecký mandát příslušející obvodu, který ovládala Pittova rodina, připadl jemu. Roku 1735 se tak stal Pitt poslancem za Old Sarum.\n\nPitt se brzy stal prominentním členem skupiny Whigů nespokojených s Walpoleho politikou. Ten zařídil, aby Pitta a s ním i několik jeho přátel, za kritiku vlády propustili roku 1736 z armády. To vyvolalo velkou vlnu kritiky, protože v tom byl spatřován útok proti svobodě projevu poslanců. Pitt byl krátce nato jmenován správcem domácnosti následníka trůnu prince Frederika, což ale neubralo na kritičnosti jeho projevů vůči vládě.\n\nRoku 1742 byl Walpole vystaven dlouhodobé ostré kritice opozice, byl nucen odstoupit a premiérem se stal Spencer Compton, ačkoli největší vliv měl John Carteret a bratři Pelhamové (Henry a Thomas). Pittovi ale nebyl svěřen žádný ministerský post, ačkoli se na této změně svými kritickými projevy podílel. Poté, co se roku 1744 Carteret stal nepohodlným, vytvořili vládu založenou na širší koalici Pelhamové.\n\nV květnu 1746 byl Pitt jmenován hlavním pokladníkem armády, což byla velmi lukrativní a vlivná pozice. Tento úřad také znamenal, že se stal členem tajné královské rady (i když ne členem vlády). U předchozích pokladníků bylo zvykem, že mimo plat, který za vykonávání této funkce dostávali, si nechávali úroky z volných finančních prostředků a asi půl procenta ze zahraničních dotací. To Pitt odmítl, všechny volné finanční prostředky nechal uložit do Bank of England a všechny subvence byly placeny v plné výši. Tím si vytvořil u krále i veřejnosti obraz státníka a charakterního muže.\n\nPoté co Henry Pelham zemřel, stal se předsedou vlády jeho bratr Thomas. Pitt zpočátku utlumil svůj kritický tón, ale po volbách ve svých projevech v parlamentu opakovaně útočil na Thomase Pelhama, ačkoli ve své pozici pokladníka armády sloužil pod ním. Po kritickém projevu v parlamentu, na kterém kritizoval nový vládní návrh subvencí kolonií, byl ze svého úřadu odvolán. Po vlně kritiky od opozice, vojenských neúspěších a nárůstu nespokojenosti veřejnosti byl Pitt jmenován správcem pro jižní část země a předsedou dolní komory parlamentu.\n\nV dubnu 1757 byl ze své pozice, za kritiku politiky britské vlády, podporované králem, ze své pozice znovu odvolán. Nicméně jeho podpora veřejnosti byla tak výrazná, že nebylo možné ji ignorovat. Po několika týdnech jednání vznikla dohoda o tom, že Thomas Pelham-Holles zůstane formálně premiérem, Pitt vstoupí do vlády a bude spoluurčovat její politiku.\n\nV červnu 1757 vznikla koalice s Pelhamem, která vydržela až do listopadu 1761. Podle všeobecného názoru současníků byly úspěchy Británie té doby pouze Pittovým dílem. Nicméně faktem je, že výsledná politika byla dílem kompromisu mezi Pittem a Pelhamem. Zatímco Pitt se věnoval vojenským akcím v koloniích, kde Británie dosahovala mnoha úspěchů v bojích vůči Francii, Pelham se věnoval vytváření protifrancouzských koalicí na kontinentu, tím vázala Británie a její spojenci síly a finanční prostředky Francie, které jí chyběly v koloniích a zároveň bránila pozici Hannoverské dynastie v Německu.\n\nPitt byl prvním imperialistou v moderní britské historii a byl hlavní hybnou silou expanze. Nicméně některé jeho vojenské akce si vyžádaly náklady, které neodpovídaly dosaženým výsledkům. Nepřímým ziskem vítězství Británie v sedmileté válce bylo oslabení pozice Francie.\n\nPo smrti Jiřího II. byl jmenován premiérem John Stuart. Pitt upozorňoval na vzrůstající nebezpečí ze strany Španělsko, ale protože jeho názory ve vládě nebyly vyslyšeny v říjnu 1761 rezignoval. Až do roku 1765 svou angažovanost v politice utlumil. Následující rok s velkou snahou podporoval Watsona-Wentwortha v jeho snaze zrušit kolkový zákon, argumentujíce, že je neústavní, aby byly uvaleny daně na kolonie bez souhlasu jejich zástupců. V letech 1763 a 1765 byl Pitt neúspěšně přesvědčován svými spojenci, aby se vrátil do aktivní politiky.\n\nV červenci 1766 byl Charles Watson-Wentworth odvolán a král Pittovi nabídl, aby sestavil vládu podle své vůle. Výsledkem byla vláda sestavená ze silných osobností, ale rozdílných názorů. Pitt samotný si zvolil funkci strážce královské pečeti. To vyžadovalo, aby se stal členem sněmovny lordů a tak mu byl v srpnu udělen titul hraběte z Chathamu.\n\nMezi problémy, které musela řešit jeho vláda řešit, bylo dodržování mírové dohody z Paříže z roku 1763, vzrůstající napětí mezi americkými koloniemi a Británií a statut Východoindické společnosti. Tím že ze své pozice nemusel řešit rutinní záležitosti, mohl se věnovat výběrů kandidátů do vlivných funkcí.\n\nNicméně v říjnu 1768 odstoupil Pitt ze svého úřadu a jeho nástupcem se stal Augustus Fitzroy. Přijetím šlechtického titulu totiž velmi rychle ztratil popularitu. Například oslava na počest nástupu do funkce ve vládě připravovaná v londýnské City byla zrušena poté, co vyšlo najevo, že se stane hrabětem z Chathamu.\n\nJedním z prvních nařízení vlády bylo uvalení embarga na kukuřici, vyvolané obavou z nedostatku po neobvyklé neúrodě roku 1766. Roku 1767 Charles Townshend uvalil daň na čaj, sklo a papír pro americké kolonie v takové výši, která Američany, pro které měl Pitt velké porozumění, velmi rozzlobila. Pitt se začal zabývat záležitostmi Indie a převodem pravomocí z vlivné Východoindické společnosti na krále.\n\nV té době se ale najednou vytratil z veřejného života. Není zcela jisté, jestli byla příčinou jeho mentální a fyzické neschopnosti obava z řízení vlády sestavené z tak rozdílných osobností, nebo ztráta popularity mezi veřejností, nebo jaký vliv na něho měl záchvaty dny. Téměř se nestýkal se svými kolegy z vlády a odmítal i setkání s králem. Pitt se tak nepodílel na řešení vládní agendy a tyto záležitosti byly spravovány jednotlivými ministry. Po několik měsíců byly státní záležitosti řízeny tímto podivným způsobem, bez jasné definice, kdo je vlastně faktickým předsedou vlády. V říjnu 1768 nabídl Pitt svou rezignaci a zdůvodnil ji špatným zdravotním stavem.\n\nBrzy po své rezignaci byl zasažen záchvatem dny a tak se na veřejnosti objevil až v červenci 1769. Roku 1770 se Británie a Španělsko dostaly do konfliktu o Falklandy. Pitt vehementně podporoval ostřejší postup vůči nepřátelům. To aktivizovalo veřejnost, vláda mobilizovala námořnictvo, přinutila Španěl k ústupu a posílila tím svou vnitropolitickou pozici. Pitt se později postavil ostře proti politice vlády vůči americkým koloniím.\n\nPitt zemřel 11. května 1778. Původně byl pohřben v Hayes. Všechny politické strany ale jednotně navrhly králi, aby rozloučení se s tímto státníkem bylo provedeno s ohledem na jeho význam s veřejnými poctami. Byla vypsána veřejná sbírka na postavení památníku nad novým hrobem u Westminsterského opatství.\n\nPitt je považován za prvního britského premiéra, který se do úřadu dostal, na rozdíl od svých předchůdců, pod tlakem veřejného mínění a s velkou podporou v dolní komoře parlamentu, nikoliv z důvodu osobních styků s vlivnými politiky nebo králem. Se svou manželkou Hester měl pět dětí – Hester, Harriet, Johna, Williama a Jamese. Jeho syn William následoval jeho politickou kariéru a stal se později také britským premiérem.\n\n"}
{"id": "458003", "url": "https://cs.wikipedia.org/wiki?curid=458003", "title": "Augustus Fitzroy", "text": "Augustus Fitzroy\n\nAugustus Fitzroy, 3. vévoda z Graftonu (28. září 1735 – 14. března 1811, Euston, Anglie), označovaný také jako hrabě z Eustonu, byl britský státník, člen strany Whigů. V letech 1768 až 1770 zastával funkci britského premiéra.\n\nFitzroy byl synem lorda Augusta Fitzroye a Alžběty Cosbyové. Po smrti svého strýce roku 1747 zdědil titul hraběte z Eustonu.\n\nStudovat začal na Westminsterské škole, podnikl cestu po Evropě a absolvoval studium na Peterhouse v Cambridge. 29. ledna 1756 se oženil s Annou Liddellovou, dcerou barona z Ravensworthu. Narodily se jim tři děti – Georgia, George a Charles.\n\nRoku 1769 byla dvojice na základě zákona vydaného parlamentem rozvedena. Fitzroy se podruhé oženil 24. června 1769 s Elizabeth Wrottesleyovou. Dvojice měla šest dětí – Henryho, Augustu, Frances, Williama, Elizabeth a Isabellu.\n\nRoku 1756 se stal poslancem Dolní sněmovny za obvod Borroughbridge. O několik měsíců později změnil volební obvod na Bury St Edmunds, který kontrolovala jeho rodina. O rok později zemřel jeho dědeček a Fitzroy se stal 3. baronem z Graftonu, což mu umožnilo stát se členem Sněmovny lordů.\n\nStal se známým kritikem Johna Stuarta, oblíbence Jiřího III. Fitzroy se proti němu spojil s Thomasem Pelhamem-Hollesem a dosáhli tak rychlý Stuartův konec ve funkci premiéra. Roku 1765 byl Fitzroy jmenován za člena tajné rady a později byl, po debatě s Williamem Pittem, dosazen do funkce správce severní části země ve Wentworthově vládě. Následující rok ale odstoupil a Pitt sestavil vládu v níž Fitzroy zastával funkci ministra financí.\n\nPittova nemoc na konci roku 1767 vyústila v to, že se Fitzroy stal vůdčí osobností vlády. Období, po které je považován za britského premiéra začíná Pittovou rezignací ke konci roku 1768. Politický útok opozice vedl k jeho odstoupení v lednu 1770. Roku 1768 získal i pozici kancléře univerzity v Cambridge.\n\nVe vládě Fredericka Northa získal roku 1771 křeslo strážce tajné pečeti, ze kterého roku 1771 na protest proti politice britské vlády vůči americkým koloniím odstoupil. V druhém vládním období Watsona-Wentwortha zastával také funkci strážce tajné pečeti.\n"}
{"id": "458006", "url": "https://cs.wikipedia.org/wiki?curid=458006", "title": "Kolika", "text": "Kolika\n\nKolika je jakýkoliv bolestivý stav v krajině břišní. Základně se koliky dělí na pravé a nepravé. Pravá kolika je bolestivý stav v krajině břišní, který má souvislost s trávicím traktem. Dále se pravé koliky rozlišují podle místa svého vzniku, případně podle projevů, například na plynové, neprůchodnost střev a podobně.\n\nTato nemoc se hojně vyskytuje u zvířat, např. koní, u nichž je kolika jednou z nejčastějších příčin úhynu. Koňský trávicí trakt je poměrně křehký a nevýkonný, koliku tedy může způsobit mnoho různých podnětů. Nejběžnější jsou: příjem závadné potravy, nervozita koně, neobvyklé anatomické uspořádání trávicího traktu, náhlá změna počasí. Určit příčinu koliky a tím i její následnou léčbu je velmi obtížné a dokáže to nemnoho veterinárních lékařů. Kolikový stav se dá i operovat, ovšem prognóza je vždy přinejmenším nejistá.\n"}
{"id": "458007", "url": "https://cs.wikipedia.org/wiki?curid=458007", "title": "Seznam československých ledních hokejistů na mistrovstvích světa", "text": "Seznam československých ledních hokejistů na mistrovstvích světa\n\nTučně = zlatoMS xxx = stříbroMS xxx = bronz\n\n"}
{"id": "458013", "url": "https://cs.wikipedia.org/wiki?curid=458013", "title": "Fo-kuang", "text": "Fo-kuang\n\nFo-kuang (čínsky 佛光寺) je chrám nacházející se asi 5 kilometrů od Tou-cchun v provincii Šan-si v Čínské lidové republice. Hlavní hala chrámu s názvem Východní hala （东大殿） byla postavena v roce 857 v době dynastie Tchang (618–907). Podle architektonických záznamů se jedná o třetí nejstarší dochovanou dřevěnou stavbu v Číně. Tuto skutečnost objevil roku 1937 tým badatelů pod vedením historika architektury Lianga S'-čchenga (1901–1972), přičemž ten samý tým se postaral i o objev ještě o něco starší stavby – chrámu Nan-čchan. Fo-kuang mimo Východní halu zahrnuje dvě další haly – první pochází z roku 1137, druhá z dob dynastie Ming. Na půdě chrámu se dále nachází druhá nejstarší pagoda Číny, jejíž počátky sahají do 6. století (nejstarší pagodou je Sung-jüe v Che-nanu).\n\nChrám byl založen v 5. století. Když v roce 845 císař Wu-cung zakázal v Číně buddhismus, Fo-kuang byl vypálen. V místech, kde kdysi stál třípatrový pavilon, byla v roce 857 postavena Východní hala. \n\nVětšina kapitálu potřebná ke stavbě haly byla poskytnuta ženou jménem Ning Kung-jü, samotná stavba byla provedena pod vedením mnicha jménem Jüan-čcheng. V roce 1147 za doby dynastie Ťin byla na severní straně chrámu postavena Mandžušrího hala. V roce 1930 začala Společnost pro výzkum čínské architektury pátrat po starobylých budovách v Číně. V roce 1937 tým pod vedením Lianga S'-čchenga objevil chrám Fo-kuang, jehož počátky sahají do tchangských dob.\n\nNa rozdíl od ostatních čínských chrámů je Fo-kuang orientován směrem východ-západ, jelikož na východní, severní i jižní straně chrámu se nachází hory. Stavba zahrnuje tři hlavní budovy. Jižní hala se nazývá Hala Sangahary a byla postavena v době dynastie Ming. Severní hala s názvem Hala Mandžušrího pochází z roku 1147 z dob dynastie Ťing. Největší hala s názvem Velká východní hala byla vystavěna v roce 857 za dob dynastie Tchang.\n\nHala pochází z roku 857. Jedná se o třetí nejstarší dochovanou dřevěnou stavbu v Číně po hlavní hale chrámu Nan-čchan z roku 782 a hlavní hale Chrámu pěti draků z roku 831. Hala se nachází na východní straně chrámu na rozlehlé kamenné základně. Je jednopatrová o rozměrech 34×17,7 m a je podepřena vnitřními i vnějšími sloupy. Na vrcholu každého sloupu se nachází síť podpěr zahrnujících sedm různých druhů dřevěných podpěr, které dosahují výše až jedné třetiny výšky samotného sloupu. Jednotlivé skupiny podpěr jsou navzájem spojeny příčnými trámy srpkovitých tvarů. Tyto trámy tak vytváří kruh nacházející se jak nad vnitřními, tak nad vnějšími sloupy. Hala má mřížkovaný strop, který zakrývá většinu střešní konstrukce. Valbová střecha Východní haly spolu s neobyčejným systémem podpěr jsou dokladem významnosti, jaké se Východní hala těšila v době dynastie Tchang. Podle \"Jing-cao Fa-š'\", čínského spisu o architektuře z 11. století, hala téměř přesně odpovídá sedmé pozici v osmimístném žebříčku pro hodnocení velikosti dřevěných konstrukčních částí. Vysoké hodnocení Východní haly naznačuje, že i během dynastie Tchang se jednalo o důležitou budovu; do dnešních dnů se nedochovala žádná jiná budova z této doby, která by byla tak vysoko hodnocena.\n\nUvnitř haly je více jak dvacet soch a nástěnných maleb z tchangských i pozdějších dob. Ve středu haly je umístěno pódium se třemi velkými sochami – Šákjamunim, Amitábhou a Maitréjou. Vedle pódia se nachází sochy Maňdžušrího jedoucího na koni a Samantabhadry jedoucího na slonu. V jižní části haly stojí socha představující mecenášku stavby Ning Kung-jü. Největší nástěnná malba umístěná v hale zobrazuje jednu z džátak, příběhu z minulých životů Buddhy. Menší malby v chrámu zobrazují Maňdžušrího a Samantabhadru, jak shromažďují dárce na pomoc chrámové údržbě.\n\nNa severní straně chrámového nádvoří se nachází hala Maňdžušrího. Byla postavena v roce 1137 v době dynastie Ťin (1115-1234) spolu s halou věnovanou Samantabhadrovi, která se však nedochovala. Ma'nžušrího hala je zhruba stejné velká jako Východní hala, její rozměry rovněž činí 34×17,7 m. Hala se nachází na 83 cm vysoké terase, má tři vchodové dveře a jedny centrální zadní dveře. V interiéru haly se nachází pouze čtyři sloupy, které podpírají střechu s pomocí úhlopříčně umístěných trámů. Na každé ze čtyř stran interiéru se nachází nástěnné malby arhatů nakreslené v době dynastie Ming.\n\nHala Sanghagary se nachází na jižní straně hlavního chrámového nádvoří. Pochází z doby císaře Čchung-čena (1611–1644) z dynastie Ming a byla zrenovována během vlády císaře Kchang-si z dynastie Čching. Hala Sanghagary je poměrně malá a její půdorys je takřka čtvercový. Uvnitř haly se nachází socha Sanghagary, ochránce Buddhy, vedle nějž je dalších 18 ochránců.\n\nJižně od Východní haly se nachází malá pohřební pagoda s názvem Cu-š'. Není jasné přesné datum, kdy byla pagoda vystavěna, bylo to však buď v době dynastie severní Wej nebo severní Čchi a je možné, že ukrývá hrob zakladatele chrámu Fo-kuang. Cihelná pagoda má hexagonální tvar, je šest metrů vysoká a má bílou barvu. Podle tradičních vyprávění je pagoda šestihranná proto, že původně sloužila pro buddhistické sochy, zatímco jiný příběh hovoří o tom, že tento tvar je pouze dekorativní. Na vzhled pagody rovněž mohl působit indický vliv, který se zvláště projevuje dekorativními lístky lotosu v rozích sloupů. Lotosové květy se nachází i na věži pagody, kde podpírají lahve ve tvaru květin.\n\nPočátkem roku 2005 začaly Global Heritage Fund (GHF) společně s pekingskou univerzitou Čching-chua pracovat na uchování kulturního dědictví Fo-kuangu. 26. června 2009 se Fo-kuang stal součástí světového dědictví UNESCO jakožto část celku Wu-Tchaj.\n\n\n"}
{"id": "458031", "url": "https://cs.wikipedia.org/wiki?curid=458031", "title": "Uhthoffův fenomén", "text": "Uhthoffův fenomén\n\nUhthoffův fenomén je zhoršení neurologických symptomů u pacientů s roztroušenou sklerózou (RS) například po cvičení či po zvýšení tělesné teploty. Tento jev byl poprvé popsán v roce 1890 německým oftalmolgem Wilhelmem Uhthoffem jako dočasné zhoršení vidění při cvičení u pacientů s optickou neuritidou, pozdější studie odhalily spojitost mezi cvičením a zvýšenou produkcí tepla. Může nastat u jakéhokoliv neurologického deficitu způsobeného demyelinizací a je možný díky vlivu zvýšené teploty na nervové vedení.\n\nV době před zavedením magnetické rezonance byl Uhthoffův fenomén používán pro diagnostiku RS. Pacienti byli ponořováni do horké lázně a v případě dočasného zhoršení vidění u nich byla potvrzena RS.\n\nMnoho pacientů s RS zaznamenalo zvýšenou únavu a další symptomy typické pro RS poté, co byli vystaveni teplu. V důsledku toho se pacienti s RS vyhýbají saunám, teplým lázním a dalším zdrojům horka.\n\n"}
{"id": "458039", "url": "https://cs.wikipedia.org/wiki?curid=458039", "title": "Amber (Indie)", "text": "Amber (Indie)\n\nAmber je indické město, ležící ve státě Rádžasthán, asi 11km severovýchodně od Džajpuru a žije v něm přibližně 25 000 obyvatel. Býval samostatným městem, nyní ale spadá pod džajpurskou správu. Významnou památkou je Stará pevnost.\n\nZprávy o existenci vzkvétající osady sahají až k roku 967 našeho letopočtu, ale pravděpodobně existovala mnohem dříve. Významný zlom v jejím rozvoji nastal roku 1037, kdy byla pevnost dobyta rádžpútským klanem Kačhváha. Původní obyvatelé města patřili k dodnes početnému kmeni Mína. Velkého významu město dosáhlo po roce 1590, za vlády významného bojovníka, generála ve službách mughalského císaře Akbara, Man Singha I. (vládl do roku 1614), který nechal vybudovat větší část dodnes zachovalé palácové pevnosti.\n\nAmber byl hlavním městem státu pod vládou hlavní větve Kačhváhů až do roku 1727. Tehdejší král Saváí Džaj Singh II. založil nové velkolepě naplánované město, které pojmenoval po sobě jako Džajnagara (dnes Džajpur). Po dokončení stavby města se do něj přestěhoval celý královský dvůr i všechny další důležité osoby, pouze bráhmani vázaní k chrámu bohyně Šila Deví žili v pevnosti dále. V pevnosti stále zůstávala silná vojenská posádka.\n\nPalác se skládá z několika pozoruhodných budov, například Diwan-i-Khas a komplikovaně barevně vyzdobeného chrámu boha Ganéši, které nechal postavit proslulý válečník Mirza Rádža Džaj Singh I. (vnuk Man Singha).\n\nPůvodní stará pevnost, jejíž základy položili už Mínové, je dnes známá jako pevnost Džajgarh a je to v podstatě spíše vojenská obranná stavba nežli palác a s dnešní amberskou pevností je spojena řadou opevnění.\n\nJakmile Mirza (titul mughalských princů udělený Džaj Singhovi I.) dokončil stavbu Diwan-i-Khas, donesly se zprávy o její kráse k uším panovníka Džahángíra. Toho velmi rozčílilo, že by ho jeho vlastní vazal překonal v kráse nějaké stavby a že Mirzovo poslední dílo zastínilo všechny dosavadní divy Džahángírova impéria. Za nejpozoruhodnější byly označovány sloupy z červeného pískovce, které byly vytesány s mimořádným vkusem a citem pro detail. V záchvatu žárlivosti nařídil, že tyto mistrovsky vytesané sloupy musí být zničeny a vyslal do Amberu vykonavatele, kteří měli dohlédnout na vykonání jeho příkazu.\n\nOvšem Mirza, ve snaze zachránit svou krásnou stavbu nelenil a nařídil překrýt výzdobu sloupů štukem. Vykonavatelé jeho trik neodhalili a vrátili se zpět ke svému vládci do Ágry se zprávou, že nádhera, o které se tolik mluví, je pouhým výmyslem. Mirzovi nevšímavé nástupce bohužel nikdy nenapadlo, že by měli jeho nádherné dílo, které se pod omítkou zachovalo v perfektním stavu, opět odkrýt. Takže dodnes může člověk záblesk jejich tehdejší krásy obdivovat pouze v případě, že odstraní vrstvu omítky.\n\nPodle místního vyprávění, které spadá do 11. století, vůdce kmenového svazu Mínů, Ralun Singh, také známý jako Alan Singh Čanda z Khogongu, adoptoval rádžpútskou matku a její dítě, kteří na jeho panství hledali útočiště. Později náčelník poslal toto dítě (jménem Dhola Rao), do Dillí jako vyslance Mínského státu. Ten ovšem do Dillí nikdy nedorazil, místo toho se nevděčně vrátil s dalšími rádžpútskými spiklenci a během svátku Diválí zmasakrovali Míny ve chvíli, kdy prováděli obřady. Mínskou tradicí bylo, že při vykonávání obřadů o Diválí nesměl být nikdo ozbrojen a proto se nemohli účinně bránit. Podle pověsti tehdy rádžpúti naplnili nádrže, ve kterých se Mínové koupali, až po okraj jejich mrtvými těly a tak Khogong dobyli. [Tod, II, 281] Kačhváhové postupně dobyli i další oblasti v okolí a ovládali tuto část Rádžasthánu až do 20. století. Podle pověsti si potom Dhola Rao podrobil i mínské město Sihra Gotra (později známé jako Džamva Rámgarh, ležící nedaleko na východ od Džajpuru a přesunul hlavní město království do Amberu.\nMínové byli původními obyvateli Amberu, který zasvětili Ambě - bohyni Matce, které říkali Gatta Rání. Bývali to divocí a znamenití bojovníci, nicméně po těchto bojích se stali spojenci rádžpútů.\n\nTuto východní oblast Rádžasthánu, která se nazývá Dhúndhár, neovládali jen Mínové, ale také rádžpúti z jiných klanů, např. Bargudžar a Čauhán. Kačhváhové se sem přistěhovali od města Gválijar v Madhjapradéši.\n\nToto vyprávění se neshoduje se zaznamenanou genealogií Kačhváhů. Podle ní se Amber stal jejich hlavním městem kolem roku 1037 za krále Kankala, který byl synem krále Dulhy. Ten vládl ve městě Dausa. Dulha, který žil do r. 1036, nedobyl Amber, ale pouze blíže ležící Džamva Rámgarh.\n"}
{"id": "458040", "url": "https://cs.wikipedia.org/wiki?curid=458040", "title": "Bitcevskij park (stanice metra v Moskvě)", "text": "Bitcevskij park (stanice metra v Moskvě)\n\nBitcevskij park je severní konečnou stanicí Butovské linky moskevského metra. Leží v Jihozápadním administrativním okruhu, v rajóně Jaseněvo, na konci Novojaseněvského prospektu.\n\nBitcevskij park je to podzemní, mělce založená (10 m pod povrchem). Byla otevřena 27. února 2014, je nejmladší ze stanic na celé lince.\n\n"}
{"id": "458041", "url": "https://cs.wikipedia.org/wiki?curid=458041", "title": "Bezohledný hrdina", "text": "Bezohledný hrdina\n\nBezohledný hrdina (v anglickém originále Irresponsible) je třináctý třetí řady sci-fi seriálu .\n\nNa Atlantidu dorazila legenda vyprávějící o nepřemožitelném hrdinovi. Sheppard se svým týmem se na jeho planetu vydají a dotyčného hrdinu skutečně najdou. Ke svému velkému překvapení však zjistí, že se jedná o jejich známého – (známého z epizody ). Lucius tentokrát své obdivovatele neovládá prostřednictvím bylin. Vesničané jej ctí, protože je několikrát zachránil před přepadením. Lucius totiž vlastní antický osobní štít (známý z epizody ), který tlumí veškeré nárazy do jeho těla a činí jej téměř nepřemožitelným.\n\nVe vesnici se z ničeho nic objeví skupina gangsterů a vyhrožuje přepadením. Sheppard po krátké výměně názorů se svým týmem zavelí sklonit zbraně a vzdát se. Poté přichází Lucius a útočníky zažene. Všichni jeho lidé jsou mu vděčni. Sheppardův tým se chystá vrátit na Atlantidu, cestou však narazí na Lucia, který právě smlouvá s lidmi, kteří před chvíli napadli vesnici. Jedná se o genijské vojáky, kteří po převratu uprchli ze své planety. Z rozhovoru pochopí, že celý útok byl předem domluvený. Sheppard se vrátí do vesnice a řekne jejím obyvatelům pravdu. Nikdo mu však nevěří.\n\nLucius se pokouší v soukromí Sheppardovu týmu vše vysvětlit, vtom se ale ve vesnici objeví Kolya, který už delší dobu pronásleduje Shepparda. Lucius tým z Atlantidy ukryje, ale jakmile na něj Geniiové přitlačí (začnou jej topit, před čímž ho jeho štít neochrání), prozradí je. Sheppard však jeho loajalitě nedůvěřuje, proto s týmem ze skrýše raději předem uprchnou. Nemají se však jak dostat pryč z vesnice – Kolyovi lidé hlídají všechny východy.\n\nGeniové společně s Luciem (pod pohrůžkou souhlasí s pomocí) nachystají past. Sheppardovi se podaří uniknout, zbytek jeho týmu je však zajat. Vesničané stále věří, že je Lucius zachrání, ten se ale zatím chystá uprchnout. Sheppard jej najde a přemluví, aby svým lidem pomohl. Kolya mezitím přes vysílačku Sheppardovi vyhrožuje, že pokud se Sheppard okamžitě nevzdá, budou jeho lidé zastřeleni. Lucius Sheppardovi půjčí osobní štít, díky čemuž se od něj kulky vystřelené Genii odráž. Bohužel však štít ztrácí energii a vzápětí se úplně vypne. Do konfliktu se zapojí vesničané, kterým Lucius vysvětlil, že je čas, aby se začali bránit sami. Společnými silami nad Genii zvítězí. Kolya se nechce jen tak vzdát, touží zabít Shepparda, přitom je v pasti. Nakonec se rozhodne zariskovat a Shepparda zastřelit, jenže Sheppard je rychlejší – vystřelí dřív než Kolya a Kolyu zastřelí. Sheppard Luciovi vrátí nyní už vybitý štít, aniž by mu řekl, že štít již nefunguje. Díl končí scénou, kdy Lucius pobízí malé dítě, aby jej koplo, dítě Lucia kopne a překvapený Lucius křičí bolestí.\n\nV epizodě major Sheppard zmiňuje, že antický osobní štít si pamatuje svého nositele a na nikom jiném nefunguje. Zde si jej však půjčí od Lucia. Není vysvětleno, jak může štít sloužit dvěma lidem.\n"}
{"id": "458048", "url": "https://cs.wikipedia.org/wiki?curid=458048", "title": "Mistrovství Evropy ve vzpírání 2009", "text": "Mistrovství Evropy ve vzpírání 2009\n\n88. mužské a 22. ženské Mistrovství Evropy ve vzpírání se konalo od 3. do 12. dubna 2009 v rumunské Bukurešti.\n\nČeskou republiku reprezentovali 4 muži a 2 ženy. Lenka Orságová skončila v kategorii do 63 kilogramů šestá, stejně skončil i Jiří Orság v mužské kategorii nad 105 kilogramů. Sedmá místa vybojovali Lukáš Cibulka (do 94 kg) a Petr Sobotka (nad 105 kg). Petr Slabý skončil desátý (do 62 kg). Pavla Kladivová (do 69 kg) neuspěla na základní váze v trhu a v dvojboji nebyla klasifikována.\n\nNejlepší výkony mistrovství zaznamenali Arakel Mirzojan z Arménie (452,5 bS.) a Natalja Zabolotná z Ruska (301,5 bS.). Nejúspěšnější zemí se stalo Rusko.\n\n\n"}
{"id": "458051", "url": "https://cs.wikipedia.org/wiki?curid=458051", "title": "Seznam obcí v departementu Saône-et-Loire", "text": "Seznam obcí v departementu Saône-et-Loire\n\nToto je seznam obcí v departementu Saône-et-Loire ve Francii, jichž je celkem 573:\n"}
{"id": "458053", "url": "https://cs.wikipedia.org/wiki?curid=458053", "title": "Kunický rybník", "text": "Kunický rybník\n\nKunický rybník se nachází zhruba 1,5 km severozápadně od Leštiny u Světlé, při jižním okraji Kunického lesa, v okrese Havlíčkův Brod. Je napájený potokem Leštinou, který je pravostranným přítokem říčky Sázavky. Rozloha rybníka činí 9,9 ha. Bývá též uváděna rozloha 7,0 ha. Celkový objem činí 60 tis. m³.\n\nRybník je využíván k chovu ryb. Důležitý je i retenční význam, tedy schopnost zachycení povodňových průtoků. Retenční objem činí 35 tis. m³.\n\n"}
{"id": "458055", "url": "https://cs.wikipedia.org/wiki?curid=458055", "title": "Nový Studenec", "text": "Nový Studenec\n\nNový Studenec () je část města Ždírce nad Doubravou. Osadou protéká potok Cerhovka, který je pravostranným přítokem řeky Doubravy.\n\nPrvní písemná zmínka o vesnici pochází z roku 1314. Nový Studenec býval sídlem panství Studenec, ke kterému náleželo 22 obcí v podhůří Železných hor.\n\nÚzemněsprávně byl Nový Studenec v letech 1869–1950 veden jako obec v okrese Chotěboř, v letech 1961–1985 jako část obce Horního Studence a od 1. července 1985 jako část města Ždírce nad Doubravou.\n\nJihozápadně od vesnice se nachází přírodní rezervace Zlatá louka.\n\n"}
{"id": "458056", "url": "https://cs.wikipedia.org/wiki?curid=458056", "title": "Údavy", "text": "Údavy\n\nÚdavy () jsou část města Ždírce nad Doubravou.\nK 1. červnu 2007 zde žilo 117 obyvatel.\n\nPrvní písemná zmínka o obci pochází z roku 1437.\n\nÚzemněsprávně byly Údavy v letech 1869–1910 vedeny pod názvem \"Oudavy\" jako obec v okrese Chotěboř, od roku 1921–1950 jako obec v tomtéž okrese, v letech 1961–1980 jako obec v okrese Havlíčkův Brod a jako část města Ždírce nad Doubravou pak od 1. ledna 1981.\n"}
{"id": "458057", "url": "https://cs.wikipedia.org/wiki?curid=458057", "title": "Stružinec (Ždírec nad Doubravou)", "text": "Stružinec (Ždírec nad Doubravou)\n\nStružinec () je sídelní lokalitou typu vesnice a název katastrálního území o rozloze 411,23 ha s rozsahem poloh přibližně 546–621 m n. m. v krajinné oblasti Železných hor, v rámci administrativně správním část města Ždírec nad Doubravou v okrese Havlíčkův Brod náležejícím do Kraje Vysočina na území České republiky.\n\nSídelní lokalita leží přibližně 3 km na severo-severovýchod od centra města Ždírec nad Doubravou, v typické krajině členité pahorkatiny, jejíž pojmenování – Stružinecká pahorkatina (geomorfologický okrsek), bylo odvozeno od názvu vesnice. Celou plochu katastrálního území překrývá Chráněná krajinná oblast Žďárské vrchy.\n\nKatastrálním územím přísluší do správního obvodu obce s pověřeným obecním úřadem a obce s rozšířenou působností Chotěboř. Částí severní (od lokality s místním názvem Komárov nad rybníkem Januš) až východní hranice katastrálního území nad korytem potoku Slubice tvoří rozhraní mezi Krajem Vysočina a Pardubickým krajem.\n\nPrvní písemná zmínka o obci pochází z roku 1580, v tzv. zemských deskách uvedena její příslušnost ke statku ve Studenci ve vlastnictví Jana z Předboře.\n\nZ hlediska územně správního byl Stružinec v letech 1869–1950 veden jako obec v okrese Chotěboř, v letech 1961–1980 jako část obce Údavy a od 1. ledna 1981 je částí města, Ždírce nad Doubravou.\n\nDemografické údaje uvádí z dlouhodobého hlediska pokles počtu trvale žijících obyvatel v sídelní lokalitě, v roce 2017 je Stružinec uváděn v rámci města Ždírec nad Doubravou jako vesnička chalupářů a chatařů.\n\nV dalších letech pokračoval pokles obyvatel, k 1. červnu 2007 žilo ve Stružinci 50 osob a v roce 2013 celkem 46 osob, z toho 17 žen, evidováno 30 domů a z toho 16 trvale obydlených.\n\n\nStřed vesnice v nadmořské výšce kolem 590 m na svahu vyvýšeniny se zeměpisným názvem Barchanec (624 m n. m.), severo-severozápadně od vrcholu (již na katastrálním území Kohoutov u Ždírce nad Doubravou).\n\nRozsahem malá zástavba mezi Kohoutovským a Zeleným lesem nad údolím s potokem Barchanecký (levostranný přítok Slubice), s prameništěm bezejmenné vodoteče, pravostranného přítoku Barchaneckého potoku. V lokalitě několik plochou malých rybníčků. V georeliéfu krajiny severo-severozápadní svahy se sídelní lokalitou pod vrchem Barchanec poměrně strmé.\n\nNejvyšším bodem, na rozhraní s katastrálním územím Kohoutov u Ždírce nad Doubravou, je svahová kupa s vrcholem 621 m n. m., ve vzdálenosti 480 m na severovýchod (28°) od vrcholu Barchanec (624 m n. m.). Nejnižším bodem, na rozhraní s katastrálním územím obce Vítanov, je hladina potoku Slubice zhruba 546 m n. m., ve vzdálenosti asi 200 m nad soutokem s Barchaneckým potokem.\n\nNa Barchaneckém potoku vybudován rybník Januš, též Jánuš, s plochou 13 ha, zaznamenán již na mapách z let 1836–1852, rekreační lokalita.\n\nSilniční dopravě slouží silnice III/03711 odbočující ze silnice I/37 v sídelní lokalitě Údavy, části města Ždírec nad Doubravou, vzdálenost 1,9 km, ve Stružinci je pozemní komunikace ukončena. Směrem k silnici I/34 v sídelní lokalitě Benátky, části města Ždírec nad Doubravou, vede pouze lesní cesta Kohoutovským lesem.\n\nV železniční dopravě zastávka na znamení Stružinec v úseku Stružinec – Ždírec nad Doubravou na železniční trati č. 238 (Pardubice – Havlíčkův Brod). Zastávka vybudována na úpatí vyvýšeniny Barchanec v nadmořské výšce cca 554 m n. m, od zastávky vedena silnice III/03711 do centra vesnice (vzdálenost cca 800 m).\n\n\n"}
{"id": "458058", "url": "https://cs.wikipedia.org/wiki?curid=458058", "title": "Benátky (Ždírec nad Doubravou)", "text": "Benátky (Ždírec nad Doubravou)\n\nBenátky () jsou vesnice, část města Ždírce nad Doubravou. Nacházejí se asi 3 km severovýchodně od Ždírce. V roce 2015 zde bylo evidováno 81 adres. K 1. červnu 2007 zde žilo 168 obyvatel.\n\nBenátky leží v katastrálním území Benátky u Ždírce nad Doubravou o výměře 1,64 km.\n\nNázev se vyvíjel od varianty Benatky (1650, 1654, 1787). Místní jméno je pravděpodobně odvozeno od italských Benátek a lidem, kteří místo pojmenovali, asi blízkost vodních toků připomínala ty italské.\n\nPrvní písemná zmínka o obci pochází z roku 1650.\n\nV Benátkách bývaly dva hostince, ve kterých byly zároveň prodejny nejnutnějšího zboží a potřeb. V obci bylo několik tkalcovských faktorů, později zde byly postaveny tři menší tkalcovny. Ty byly později združstevněny a provozovatelem se stalo družstvo \"VZOR Ždírec\". Od roku 1931 zde byla nákladní autodoprava. Velmi známé bylo Jandovo kapelnictví, jehož muzikanti vyhrávali spolu s Jandovou kapelou z Kohoutova na všech bálech a pohřbech v okolí.\n\nÚzemněsprávně byly Benátky v letech 1869–1950 vedeny jako obec v okrese Chotěboř, jako část města Ždírce nad Doubravou pak od roku 1961.\n"}
{"id": "458061", "url": "https://cs.wikipedia.org/wiki?curid=458061", "title": "Horní Studenec", "text": "Horní Studenec\n\nHorní Studenec () je část města Ždírce nad Doubravou. Osadou protéká potok Cerhovka, který je pravostranným přítokem řeky Doubravy.\n\nPrvní písemná zmínka o obci pochází z roku 1314. Horní Studenec, kolem roku 1405 nazývaný \"Freundental\" (Radostné údolí), byl významným společenským centrem oblasti. Renesanční zámek byl postaven na místě středověké tvrze v letech 1593 až 1597. Kaple v barokním slohu byla přistavěna v roce 1669. Na nádvoří visel starodávný zvon s nápisem ze 14. století.\n\nGotický jednolodní kostel sv. Václava v Horním Studenci má staré dějiny. Zmínka o něm je již ve 12. století, stavba sama je z konce 14. století. Renesanční křtitelnice je z poloviny 17. století. Na věži byly dva zvony, střední odlil v roce 1583 slavný Brykci z Cimperka, u menšího, staršího, není jméno mistra uvedeno.\n\nVedle kostela se nachází roubená zvonice krytá šindelem. Velmi bohatá je historie zdejší školy, jejíž počátky sahají do roku 1772. Bývaly zde dva hostince, sklad piva a výroba likérů, dva řezníci a uzenáři, dva pekaři, kovář, dva až tři obchody, kolář, dva až tři truhláři, sedlář, obuvník, krejčí, dvě švadleny a jeden kapelník. Na potoce k Novému Studenci býval mlýn, poháněný vodním kolem.\n\nÚzemněsprávně byl Horní Studenec v letech 1869–1950 veden jako obec v okrese Chotěboř, v letech 1961–1985 jako obec v okrese Havlíčkův Brod. Částí města Ždírce nad Doubravou je od 1. července 1985. V letech 1961–1985 byl Branišov částí obce Horní Studenec. K 1. červnu 2007 zde žilo 267 obyvatel.\n\n"}
{"id": "458062", "url": "https://cs.wikipedia.org/wiki?curid=458062", "title": "Svatý grál", "text": "Svatý grál\n\nSvatý grál je pohár či nádoba, ze které údajně pil Ježíš Kristus při Poslední večeři.\n\nJosef z Arimatie, který si vyžádal od Piláta mrtvé tělo Krista, aby je pohřbil, měl zachytit krev prýštící z ukřižovaného. Podle jedné z legend Josef putoval s Máří Magdalenou do Francie. Grál zde měl chránit rytířský řád templářů.\n\nPodle jiné legendy Svatý grál i s Josefovou rodinou dorazil do Glastonbury ve Velké Británii, kde byla založena první britská křesťanská obec. Odtud se odvozuje přítomnost grálu na Artušově kulatém stole.\n\nJedna z teorií je, že svatý grál je Máří Magdaléna, podle některých populárních teorií Ježíšova manželka, a kalich znázorňuje starý symbol ženství-ženského lůna.\n\nZřejmě nejstarší verzi dnes již běžně známé pověsti o Grálu nalezneme ve velšské básni vzniklé přibližně v 6. století našeho letopočtu. Hovoří se v ní o výpravě válečníků vedených legendárním anglickým králem Artušem (kolem roku 500 našeho letopočtu) do Annwn, na keltský onen svět (zásvětí). Muži se plaví po moři a zaplétají se do nebezpečných dobrodružství. Jejich cílem je nalézt jakousi kouzelnou nádobu, již střeží devět panen.\n\nPodle příběhů keltských autorů z Británie a Bretaně, ať v próze či v básních, vznikaly ve 12. a 13. století rozsáhlé veršované romány francouzských básníků, které keltský kouzelný svět přesadily do rámce tamějšího rytířského dvora. Jakmile se tedy pověst o Grálu rozšířila, bylo pro básníky jednoduché hrdinu této pověsti Percevala (keltsky Peredur) umístit na dvůr krále Artuše, na němž již žilo mnoho vynikajících rytířů, a vytvořit z něj jednoho z rytířů pověstného kulatého stolu. Podle dnešních výzkumů to byl ve 12. století Chrétien de Troyes, který historicky jako první zapracoval příběh o Grálu do artušovských legend. Kolem roku 1185 sepsal dílo \"Perceval li Galois ou Les Contes del Graal.\"\n\nPozději, okolo roku 1200, složil Robert de Boron na dvoře hraběte Gautier de Montbéliard svoji \"Grand estoire dou Graal,\" krátkou povídku o 3514 verších, která je považována za nejdůležitější starofrancouzské literární dědictví o Grálu. Pro Roberta de Boron je již Grálem číše, jež byla užita u Poslední večeře a do níž později Josef z Arimatie zachytil Kristovu vytékající krev. Inspirací pro Boronovu báseň je patrně Nikodémův apokryf, později známý jako „Pilátovy spisy“ – zpráva o odsouzení a smrti Krista, kterou římský místodržitel Pilát údajně poslal císaři Tiberiovi do Říma. Ta ale, jak se předpokládá, vznikla až koncem 2. století.\n\nMezi lety 1197 a 1210 vytvořil Wolfram von Eschenbach svého \"Parzivala,\" dílo považované za největší epos německého středověku. Jako předloha mu sloužilo básnické dílo Chrétiena de Troyes. Ideální postava Wolframova díla, Parzival, pozvolna přesáhne pozemské chápání pojmu rytíře, aby nakonec, navzdory mnoha pochybnostem, bolesti a zkouškám, mohl být díky svému čistému a hrdinnému snažení korunován za krále Grálu. Wolfram von Eschenbach popisuje Grál jako kouzelný, zářící drahokam s magickými vlastnostmi, seslaný na zem anděly. Člověku, který na něj pohlédne, přinese nesmrtelnost. Grál, kámen z jehož síly rytíři žijí, se jmenuje „lapsit exillis“ – mezi mnoha významy převládá „z nebe spadlý“. Jednou v roce, na Velký pátek, sestoupí z nebe holubice a položí na kámen hostii, čímž dochází k obnovení jeho síly.\n\nJako svatý grál bývají označovány nedosažitelné předměty nebo myšlenky, které se snaží člověk vyzkoumat nebo rozluštit, čímž by měl dosáhnout zásadního pokroku.\n\nV různých vědních oborech bývá za \"svatý grál\" označován např. lék na rakovinu, porozumění lidskému genomu, prokázání mimozemského života, anti-gravitační zařízení, studená fúze nebo teleportace.\n\n"}
{"id": "458063", "url": "https://cs.wikipedia.org/wiki?curid=458063", "title": "Genetický marker", "text": "Genetický marker\n\nGenetický marker je známá sekvence DNA, která může být jednoduše identifikována.\n\nLze jej popsat jako jistý druh variace, způsobený mutací či pozměněním původní sekvence, který se sleduje na předem daném místě.\n\nGenetickým markerem může být krátká sekvence DNA, například úsek DNA se změnou jednoho páru bází (SNP marker), případně delší repetitivní úsek, zvaný mikrosatelit.\n\nNěkteré běžné typy genetických markerů jsou\n\nGenetické markery lze využít ke studiu dědičných chorob, případně k hledání jejich příčin (například mutace genu, která má za následek tvorbu defektního proteinu). Známý je fakt, že úseky DNA ležící na chromozómu blízko sebe se přenášejí na potomstvo společně (říkáme, že jsou ve vazbě). Tato vlastnost umožňuje využít markery pro stanovení přesnosti přenosu dědičné informace genu, který nebyl dosud přesně lokalizován.\n\nNěkteré genetické markery (ty, které podléhají rychlým změnám, zejm. STR, VNTR, SNP) lze použít k identifikaci jedinců, mají proto své uplatnění ve forenzní genetice a určování rodičovství.\nAnalýza markerů na mitochondriální DNA, či na nerekombinující části chromosomu Y umožňuje (díky jejich uniparentální dědičnosti) sledovat genealogické linie stovky tisíc let do minulosti, až k posledním společným předkům, tzv. mitochondriální Evě a Y-chromosomovému Adamovi.\n\nDalším oborem, který využívá molekulární markery, je fylogenetika.\n"}
{"id": "458064", "url": "https://cs.wikipedia.org/wiki?curid=458064", "title": "Kohoutov (Ždírec nad Doubravou)", "text": "Kohoutov (Ždírec nad Doubravou)\n\nKohoutov () je vesnice, část města Ždírce nad Doubravou. Nachází se asi 1 km severovýchodně od Ždírce. V roce 2015 zde bylo evidováno 55 adres. K 1. červnu 2007 zde žilo 75 obyvatel.\n\nKohoutov leží v katastrálním území Kohoutov u Ždírce nad Doubravou o výměře 3,87 km.\n\nPrvní písemná zmínka o obci pochází z roku 1650.\n\nBývaly zde dva hostince: Pátkova Dupanda a Mísařův, pozdější Kubátův. Dále zde byl jeden pekař a krupař, jeden obchod v tzv. Židovně, obuvník, krejčí, zámečník, vykupovač kožek a kapelník. Nejzajímavější z povolání bylo tzv. husactví, které zde provozoval pan Fousek. Spočívalo ve vykupování a prodeji husí z celého širokého okolí, vždy na podzim každého roku. Jinak se na Kohoutově v mnoha chalupách tkalcovalo, jako ostatně skoro všude na Vysočině.\n\nÚzemněsprávně byl Kohoutov v letech 1869–1950 veden jako obec v okrese Chotěboř, jako část města Ždírce nad Doubravou pak od roku 1961.\n\nJosef Růžička (1808 - 1872) - rodák, evangelický teolog a literát\n"}
{"id": "458066", "url": "https://cs.wikipedia.org/wiki?curid=458066", "title": "Zápřednice jedovatá", "text": "Zápřednice jedovatá\n\nZápřednice jedovatá (\"Cheiracanthium punctorium\") je velký druh pavouka. Vyskytuje se zejména v jižní Evropě, původní však je i v teplejších oblastech Česka. Dokáže prokousnout lidskou kůži, nicméně nepředstavuje vážnou hrozbu. V poslední době v Česku dochází k jeho expanzi.\n\nJedná se o největší druh zápřednice žijící na území Evropy. Dospělé samice měří bez končetin 10–15 mm, rozměry samců se pohybují mezi 7,5–12 mm. Obě pohlaví mají černý konec kusadel, jejich zbývající část společně s hlavohrudí jsou oranžovočervené až červené. Mají dlouhé, štíhlé nohy, první pár končetin je prodloužený. Končetiny jsou světle zelenavé, pouze na chodidlech se nacházejí šedé až černé skvrny.\n\nSamci jsou štíhlejší než samice, mají oproti nim delší kusadla prohnutá vpřed a na makadlech se u nich nacházejí pohlavní orgány (bulby). Zadeček samců se vzadu zužuje. Má výstražné zbarvení, je navrchu šedý se dvěma žlutými pruhy po stranách. Zadeček samic má spíše maskovací (kryptické) zbarvení, je zelenavý a ve stáří se zbarvuje do béžovohněda.\n\nV Evropě se vyskytuje 25 druhů zápřednic (\"Cheiracanthium\"). Zápřednice jedovatá se od ostatních evropských druhů makroskopicky liší velikostí, výstražným černo-červeným zbarvením hlavohrudi a žlutavým až zelenavým zadečkem. Druhy lze spolehlivě rozeznat mikroskopicky podle znaků na pohlavních orgánech.\n\nZápřednice jedovatá je teplomilný druh. Vyskytuje se v palearktické oblasti, od Evropy do střední Asie, běžná je v jižní Evropě. V rámci Česka žije v teplých oblastech (Polabí, střední a středozápadní Čechy, jižní Morava). Ve vhodných podmínkách se na jednom místě nachází velké množství jedinců.\n\nPřed rokem 2008 byla v Česku spíše vzácná, nyní dochází k jejímu rozšiřování. Podobně se v poslední době šíří např. křižák pruhovaný či slíďák tatarský. Toto šíření není možné jednoznačně dávat do souvislosti s oteplováním klimatu.\n\nZápřednice jedovatá žije na loukách, které jsou málo sečené či nesečené, na stráních, okrajích polí, v neobhospodařovaných sadech či mezi okraji vinic. Může se vyskytovat i na vlhkých loukách.\n\nJako další příslušníci rodu nestaví sítě k lovení kořisti. Přede si pavučinový zámotek na vrcholcích vegetace (odtud pochází její české druhové jméno). Využívá hlavně květenství třtiny křovištní, ale může si vybrat i ovsík, lipnice či různé miříkovité rostliny. Pavučinové úkryty používá k odpočinku, schovává se v nich v době po svlékání, ale také do nich klade vajíčka a stará se v nich o mláďata v počátečních stádiích vývoje. Zámotky dosahují až velikosti holubího vejce a jsou nápadné a snadno rozeznatelné. Na lokalitách zůstávají i přes zimu, na základě nich je tedy celoročně možné zjišťovat přítomnost druhu.\n\nZápřednice je aktivní v noci, kdy zámotky opouští a loví. Samci své zámotky opouštějí při hledání samiček a vydávají se do širšího okolí; najdou-li samičku blížíčí se pohlavní dospělosti, postaví si zámotek v její blízkosti.\n\nK dospívání zápřednic ve střední Evropě dochází v průběhu července. Po svlečení samičky se samec prokouše do jejího zámotku a dojde ke kopulaci. Samci po páření hynou. Samice si koncem srpna vytvoří zámotek s kokonem, do kterého naklade vajíčka. Mláďata se líhnou 3–5 týdnů po nakladení vajíček, tedy v září či začátkem října. V zámotku zůstávají aspoň tři týdny, až do prvního svlékání. V tomto čase samice prakticky stále zůstává v úkrytu a mláďata chrání. V průběhu října prokouše kokon a mladé jedince tak vypustí. Poté se samici zmenšuje zadeček, což naznačuje, že v této době již neloví. Samice umírají koncem října či začátkem listopadu. Mláďata (nymfy) přezimují poblíž země v malých pavučinách na opadaném listí. Po vegetaci se začínají pohybovat v květnu. Jakmile jsou velká asi 5 mm, stavějí si své první zámotky. Když povyrostou, vytvoří si nový zámotek, do kterého se přestěhují.\n\nVětšina pavouků na území Česka je jedovatá, ovšem kvůli malým rozměrům drápků svých chelicer nedokážou prokousnout lidskou kůži. Zápřednice jedovatá je díky svým větším rozměrům schopná kůži probodnout. Brání se při ohrožení kokonu s vajíčky či v případě, že ji člověk zmáčkne. Jako ostatní pavouci, samovolně na člověka neútočí, pokud se necítí v ohrožení.\n\nKousnutí způsobuje intenzivní bolest (větší než v případě bodnutí blanokřídlým hmyzem), otok a případně pocení. Problémy může zmírnit chlazení postiženého místa. Následky kousnutí většinou do 24 hodin odezní. Předpokládá se, že kousnutí pro dospělého člověka nepředstavuje vážnou hrozbu. Na kousnutí pavoukem v Česku dosud nikdo nezemřel, na rozdíl od bodnutí včelou, vosou či sršní.\n\n"}
{"id": "458069", "url": "https://cs.wikipedia.org/wiki?curid=458069", "title": "Rodneyho povznesení", "text": "Rodneyho povznesení\n\nRodneyho povznesení (anglicky \"Tao of Rodney\") je čtrnáctý třetí řady sci-fi seriálu .\n\nPři svém krátkém posledním pobytu na Atlantidě (v epizodě ) Antikové aktivovali mnoho zařízení, která nyní zbytečně vyčerpávají ZPM. Tým pod vedením doktorů McKaye a Zelenky tedy prochází městem a systémy, které nejsou bezprostředně důležité, vypínají. Narazí na laboratoř a při chvilce nepozornosti zde McKaye zasáhne prudký výboj energie.\n\nPo zdravotní stránce je Rodney v pořádku, velmi brzy však začne zjišťovat, že se mu zbystřují smysly a získává zajímavé schopnosti jako telekinezi a čtení myšlenek. Zpočátku ve své nové situaci vidí úžasné možnosti a naplno si je užívá. Přístroj v laboratoři pravděpodobně sloužil Antikům k pomoci s povznesením. Přepsal Rodneyho DNA a pomalu jej posouvá k hranici, kdy jeho tělo nově nabyté schopnosti přestane zvládat. Fyzicky bude připraven se povznést, ale k dalšímu kroku je potřeba také duchovní složka. Pokud McKay nedokáže přizpůsobit i svou duchovní stránku, jeho tělo zkolabuje a Rodney zemře.\n\nRodney je vyděšený, jeho schopnosti se stále zdokonalují, ale zbývá méně a méně času. Souhlasí s Sheppardovou pomocí s povznesením, protože zjistí, že by se pak mohl vrátit do své lidské podoby, ale nedaří se mu. Nedokáže se na povznesení soustředit, hlavou mu víří myšlenky na desítky technických vylepšení. I pro své povznesení hledá vědecké vysvětlení. Ví, jakých fyzických hodnot musí dosáhnout, a k tomu mu má pomoci přístroj, který dříve Anubis použil při pokusech na Keylekovi.\n\nRodneyho smrt se blíží a on stále neví, jak se přenést přes duchovní stránku a povznést se. Doktorka Weirová mu navrhne, aby se vyrovnal se svými nedostatky, což je pro McKaye akceptovatelná varianta, a tak se pustí do práce. Omluví se Zelenkovi za neustále urážky a popichování, kterými ho častoval, nabídne Teyle společnost při vzpomínkovém obřadu k výročí smrti jejího otce, dokonce se pokusí omluvit Rononovi a vyléčí jeho dávné jizvy od Wraithů. Doktorce Weirové věnuje knihu, do níž sepsal veškeré její zásluhy, požádá Shepparda, aby promluvil na jeho pohřbu. Pak zkolabuje a je odvezen na ošetřovnu. Těsně před tím, než mu selže srdce, k sobě křečovitě přitáhne doktora Becketta a telepaticky mu předá informaci, co přesně je nutné udělat, aby přístroj v antické laboratoři obrátil proces povznesení a vrátil ho do lidské podoby.\n\nRodney se rychle zotaví. Ztratí všechny nadpřirozené schopnosti, dokonce ani nerozumí výpočtům, které před svým pokusem o povznesení zaznamenal. Cítí se zle, protože si pamatuje, že se jednalo o velice důležité záležitosti, ale nyní mu nedávají žádný smysl. Navštíví ho však doktorka Weirová a ukáže mu záznam EEG, který dokazuje, že těsně před tím, než zkolaboval, dosáhl hodnot nutných pro povznesení.\n"}
{"id": "458070", "url": "https://cs.wikipedia.org/wiki?curid=458070", "title": "Seznam obcí na Guadeloupe", "text": "Seznam obcí na Guadeloupe\n\nToto je seznam obcí na Guadeloupe (součást Zámořské Francie), jichž je celkem 32:\n"}
{"id": "458072", "url": "https://cs.wikipedia.org/wiki?curid=458072", "title": "Pontiacovo povstání", "text": "Pontiacovo povstání\n\nPontiacovo (Pontiakovo) povstání (také Pontiacova válka, vzpoura nebo spiknutí) byla válka zahájená v roce 1763 volnou konfederací indiánských kmenů a skupin z oblasti Velkých kanadských jezer, Illinois a Ohia. Indiáni se postavili proti politice Velké Británie v tomto regionu po britském vítězství ve francouzské a indiánské válce (1754–1763). Bojovníci z mnoha různých kmenů se připojili k povstání, aby se pokusili vyhnat britské vojáky a osadníky z území, které Britové získali po sedmileté válce. Válka byla pojmenována po ottawském náčelníkovi Pontiacovi, nejvýznamnějšímu z domorodých vůdců zúčastněných v konfliktu.\n\nVálka začala v květnu 1763, kdy domorodí Američané nespokojení s politikou britského generála Jeffreyho Amhersta napadli množství britských pevností a osad. Osm pevností bylo zničeno a stovky vojáků a kolonistů bylo zabito nebo zajato, mnoho dalších bylo donuceno uprchnout. Nepřátelství bylo zastaveno poté, co akce britské armády v roce 1764 vedly k mírovým jednáním během následujících dvou let. Indiáni nebyli schopni Brity vyhnat, povstání však přesto donutilo britskou vládu změnit politiku, která válku vyprovokovala.\n\nBoje na severoamerické hranici se vyznačovaly brutalitou, zabíjením zajatců, střílením civilistů a dalšími krutostmi. V jednom z nejznámějších incidentů války se britští důstojníci z pevnosti Pitt (Fort Pitt) pokusili infikovat obléhající Indiány neštovicemi pomocí virem zamořených dek. Krutost a proradnost projevená v tomto konfliktu byla obrazem rostoucí rasové bariéry mezi evropskými kolonisty a domorodci. Britská vláda se pokusila zabránit dalšímu rasovému násilí vydáním tzv. Royal Proclamation v říjnu 1763, čímž měla být vytvořena trvalá hranice mezi kolonisty a domorodci. Tato „linie“ se ukázala jako velmi nepopulární mezi osadníky a byla jednou z prvotních příčin vypuknutí americké revoluce.\n\nKonflikt je pojmenován po svém nejslavnějším účastníkovi ottawském náčelníkovi Pontiacovi. Občas se také nazývá Pontiacova válka či vzpoura. Původní název pro válku zněl Kiyasutova a Pontiacova válka, přičemž Kiyasuta bylo alternativní pojmenování pro Guyasutu vlivného náčelníka Seneků-Mingů. Po roce 1851, kdy byla publikována práce Francise Parkmana „Pontiac's Conspiracy“, byla válka obecně známa jako Pontiacovo spiknutí. Parkmanova vlivná kniha, jež se na dlouhou dobu stala „definitivním“ dílem o této válce, se stále vydává.\nNěkteří historikové 20. století tvrdili, že Parkman nadhodnotil rozsah Pontiacova vlivu, tudíž je zavádějící pojmenovat po něm válku. Například v roce 1988 napsal Francis Jennings: „V Parkmanově zakalené mysli stál za spiknutími z divočiny jeden divošský génius – ottawský náčelník Pontiac – a tak se podle něj jednalo o Pontiacovo spiknutí. Ale Pontiac byl jen místním ottawským válečným náčelníkem v „hnutí odporu“ zahrnujícím mnoho kmenů.“ Historikové vymýšleli i alternativní pojmenování, ale nazývání konfliktu známými jmény převažuje, přičemž asi nejčastěji se používá pojem Pontiacova válka. Pontiacovo spiknutí se nyní užívá spíše výjimečně.\n\nV desetiletích před Pontiacovým povstáním se Francie a Spojené království účastnily série válek v Evropě i v Americe. Nejrozsáhlejší z nich byla celosvětová sedmiletá válka v Americe zvaná francouzská a indiánská válka. V ní Francie přišla o svou severoamerickou kolonii zvanou Nová Francie, jež přešla do rukou Velké Británie. Tato válka v Severní Americe de facto skončila poté, co britský generál Jeffrey Amherst dobyl v roce 1760 Montreal.\nBritské jednotky poté obsadily množství původně francouzských pevností a tvrzí v Ohiu a oblasti Velkých kanadských jezer. Dokonce již před oficiálním ukončením války mírovou smlouvou z Paříže v roce 1763, začala britská koruna zavádět změny vedoucí k lepšímu spravování rozsáhlého dobytého severoamerického území. Zatímco Francouzi dlouho pěstovali spojenecké vazby s mnohými domorodými etniky, Britové začali s těmito Indiány jednat jako s poraženými a podmaněnými lidmi. Domorodcům, kteří byli spojenci Francouzů, se britská okupace a hlavně jejich politika samozřejmě nezamlouvala.\n\nDomorodci, kteří se zapojili do Pontiacova povstání, žili na území, jež se v dobách Nové Francie nazývalo „pays d'en haut“ (horní země, šlo de facto o oblast Velkých jezer a přilehlé území směrem na západ a jih) a jež si až do roku 1763 nárokovala Francie. Místní Indiáni pocházeli z mnoha různých kmenů. Název kmen vyjadřoval spíše jazykovou a etnickou než politickou jednotku. Žádný náčelník nemohl mluvit za celý kmen a žádný kmen nejednal zcela jednotně. Například Ottawové nešli do války jako kmen, část náčelníků se rozhodla pro boj, část zůstala stranou. Kmeny z oblasti \"pays d'en haut\" je možno rozčlenit do tří základních skupin.\nPrvní skupinu tvoří kmeny z oblasti Velkých jezer: Ottawové, Odžibvejové, Potawatomiové, Saukové a část Hurónů. Tato etnika žila dlouho v úzkém kontaktu s Francouzi, obchodovala s nimi a dokonce navzájem uzavírali manželství. Jezerní kmeny byly pobouřeny, když se najednou ocitly pod britskou nadvládou. Když britská posádka převzala pevnost Detroit (Francouzi ji nazývali Fort Pontchartrain du Detroit) od Francouzů v listopadu 1760, místní domorodci je upozornili, že „tuto zemi dal Bůh Indiánům.“\nDruhá skupina zahrnovala etnika z oblasti Illinois. Jednalo se o kmeny Illinois, Miami, Wea, Kickapoo, Mascouten, Piankashaw a některé další skupiny. Stejně jako jezerní kmeny byli tito lidé po dlouhou dobu v úzkém kontaktu s Evropany. Během války nebyli Britové schopni vojensky si podmanit tuto oblast a tak místní kmeny byly posledními, kteří se s Brity usmířily.\n\nTřetí skupinu tvořily kmeny z Ohia: Lenapové neboli Delawarové, Šóníové (Shawnee), Wyandoti (etnikum vzniklé sloučením Hurónů, Petunů a Neutrálů po rozprášení Irokézy v polovině 17. století) a Mingové (v podstatě odnož irokézských Seneců). Většina z nich přišla do údolí Ohia, aby unikla nadvládě Britů, Irokézů, Francouzů, případně z jiných důvodů. Na rozdíl od prvních dvou skupin neměli tito domorodci žádný zvláštní vztah k Francouzům a bojovali na jejich straně v předchozí válce hlavně proto, že chtěli vyhnat Brity. Uzavřeli s Brity separátní mír poměrně rychle (1758), neboť si mysleli, že Britové po válce údolí Ohia opustí. Nicméně po odchodu Francouzů, když Britové začali naopak posilovat pevnosti v oblasti, se „ohiští“ Indiáni rozhodli jít v roce 1763 do nové války za účelem Brity vyhnat.\nMimo \"pays d'en haut\" hrála důležitou úlohu vlivná Irokézská liga či konfederace. Její větší část se však Pontiacovy války nezúčastnila, protože měla alianci s Brity zvanou Covenant Chain (přibližný překlad by zněl Řetěz úmluvy či spojenectví). Nicméně nejzápadnější irokézský kmen Senecové byl s touto aliancí nespokojen. Již v roce 1761 vyslali Senecové válečná poselství k jezerním a „ohiským“ kmenům a vyzvali je, aby se sjednotili a společně vyhnali Brity. Když pak válka skutečně vypukla, mnoho Seneků se rychle zapojilo do bojů.\n\nGenerál Jeffrey Amherst, velitel britských vojsk v Severní Americe, měl hlavní podíl na vytváření nejen vojenské ale i obchodní politiky vůči domorodým Američanům. Amherst se domníval, že poté, co Francie vypadla ze hry, domorodci nebudou mít na výběr a přijmou britskou vládu. Nevěřil, že by se vzmohli na jakýkoli vážný odpor vůči britské armádě. Proto z 8 000 vojáků jimž v Severní Americe velel, se jich jen 500 nacházelo v oblasti, kde následně vypukla válka. Amherst a jeho důstojníci jako například major Henry Gladwin, velitel pevnosti Detroit, se jen velmi málo snažili skrývat své pohrdání Indiány. Domorodci si často stěžovali, že se k nim Britové chovali jako k otrokům nebo psům.\nDalší nespokojenost domorodců pramenila z Amherstova rozhodnutí z února 1761 zastavit rozdávání darů. Instituce darů byla nedílnou součástí vztahu mezi Francouzi a kmeny z \"pays d'en haut\". Dávání darů patřilo mezi základní domorodé zvyklosti s výrazným symbolickým poselstvím. Francouzi obvykle distribuovali evropské zboží jako pušky, nože, oblečení, sekery, případně tabák vesnickým náčelníkům, kteří ho přerozdělovali mezi své lidi. Tím náčelníci posilovali svůj vliv v kmeni a mohli tak lépe udržovat spojenectví s Francouzi. Amherst to však považoval za způsob podplácení, které v podstatě nemá význam: „Služby mají být odměňovány...ale kupovat si dobré chování ať už indiánů, či kohokoli jiného – tomu nerozumím. Když se lidé jakékoli rasy chovají špatně, musejí být potrestáni, nikoli upláceni...“ Navíc byl tlačen k tomu, aby co nejvíce snižoval výdaje, které již nemusely být vynakládány na válečné účely. Mnoho domorodců se na tuto politiku dívalo jako na formu urážky a znamení toho, že na ně Britové pohlížejí jako na podmaněné lidi a ne jako na spojence.\n\nAmherst také omezil množství munice a střelného prachu, které obchodníci mohli Indiánům prodat. Zatímco Francouzi dlouhou dobu dodávali tolik válečného materiálu, kolik domorodci potřebovali, Amherst Indiánům nevěřil, zvláště po anglicko-čerokíjské válce z roku 1761, v níž Čerokíové pozvedli zbraně proti svým dřívějším britským spojencům. Válečné úsilí Čerokíů nakonec zkolabovalo v důsledku nedostatku střelného prachu, a tak Amherst doufal, že případným budoucím vzpourám může být zabráněno, když se domorodcům omezí přísun střelného prachu. Toto rozhodnutí však přineslo další nespokojenost a potíže, protože prach a munice se pro domorodé muže staly nutným prostředkem při zajišťování obživy pro své rodiny a získávání kožešin pro obchod. Mnoho Indiánů začalo věřit, že Britové se proti nim chystají na válku a snaží se je odzbrojit. Sir William Johnson, pověřenec koruny pro indiánské záležitosti, se pokusil Amhersta varovat ohledně nebezpečí z těchto opatření plynoucích, ale bezvýsledně.\n\nOtázka území také patřila mezi důvody nastávající války. Zatímco Francouzů bylo relativně málo, navíc jen malá část z nich byli sedláci, záplava britských osadníků, zdá se, nebrala konce. Šóníové a Delawarové byli v podstatě do Ohia odsunuti z východu britskými kolonisty, což přispělo k jejich rozhodnutí pro válku. Na druhou stranu kmeny z oblasti Velkých jezer a Illinois prakticky nepociťovaly problém bělošského osídlení, avšak věděly o zkušenostech kmenů z východu. Historik Gregory Dowd tvrdí, že většina domorodců bojujících v Pontiacově povstání nebyla bezprostředně ohrožena ztrátou svého území v důsledku rozpínání bělošského osídlení a historikové tak nadhodnotili britskou koloniální expanzi jako příčinu války. Dowd věří, že přítomnost, chování a politika britské armády, kterou Indiáni považovali za ohrožení a zdroj urážek, byly důležitějšími faktory.\nK rozhodnutí pro válku také přispělo náboženské obrození, které se mezi domorodci rozšířilo na začátku 60. let 18. století. Hnutí vyvěralo z nespokojenosti s Brity, z nedostatku potravin a stále přítomných epidemií. Nejvlivnějším osobností obrození byl Neolin, známý též jako delawarský prorok, který Indiány vyzýval, aby se stranili evropského zboží, alkoholu a zbraní. Šlo o směs křesťanství a domorodých tradic. Neolin tvrdil, že Velký duch (Pán života) je nespokojen s tím, že Indiáni přebírají zlozvyky bílého muže a že Britové představují hrozbu pro jejich holou existenci.\n„Pokud mezi sebou strpíte Brity,“ hlásal Neolin, „jste mrtví muži. Nemoci, neštovice a jejich jed (alkohol) vás zcela zničí.“ Šlo o mocné poselství pro lidi, jejichž svět měnily síly, které se zdály být mimo kontrolu.\n\nAčkoli boje začaly až roku 1763, zvěsti o tom, že nespokojení domorodci plánují útok, se k Britům donesly už roku 1761. Senekové z Ohia neboli Mingové rozeslali válečné wampumové pásy, které vyzývaly ostatní kmeny zformovat konfederaci a vyhnat Brity. Mingové vedení náčelníky Guyasutou a Tahaiadorisem byli obklíčeni britskými pevnostmi a cítili se znepokojeni. Podobné válečné pásy poslali i domorodci od Detroitu a z Illionois. Indiáni však nebyli jednotní a někteří domorodci žijící u Detroitu informovali britského velitele o seneckém záměru.\nVálka začala u pevnosti Detroit pod vedením Pontiaca a rychle se rozšířila na rozsáhlé území. Domorodci napadli 10 pevností z toho 8 dobyli. Francis Parkman ve svém Pontiacově spiknutí popisuje tyto útoky jako koordinované operace naplánované Pontiacem. Parkmanova interpretace je dobře známa, ale jiní historikové argumentují neexistencí jasných důkazů, že by tyto útoky byly součástí nějakého velkého spikleneckého plánu. Historik Wilbur Jacobs podpořil Parkmanovu tezi, že Pontiac válku plánoval dopředu, ale protestoval proti používání slova „spiknutí“, neboť svádí považovat domorodé stížnosti za neoprávněné. V současnosti převládá mezi badateli názor, že válka postupovala nikoli jako předem naplánovaná akce, ale boje propukaly až poté, co se rozšířily zprávy o Pontiacových akcích u Detroitu, což inspirovalo nespokojené domorodce, aby se připojili. Útoky na britské pevnosti neprobíhaly současně: většina Indiánů z Ohia vstoupila do bojů až téměř měsíc po zahájení Pontiacova obléhání Detroitu.\nParkman rovněž věřil, že válku tajně podněcovali francouzští kolonisté. Tato domněnka bylo široce rozšířena mezi britskými představiteli, ale současní historikové pro ni nenašli žádné důkazy. Je možné, že svou roli v tom sehrál i fakt, že v indiánských vesnicích stále kolovaly francouzské wampumové válečné pásy ze sedmileté války. Ve skutečnosti to bylo spíše naopak. Domorodci se, podle některých historiků, snažili přizvat Francouze k boji. Pontiac a další indiánští náčelníci často hovořili o brzkém návratu Francouzů k moci a o znovuoživení francouzsko-indiánské aliance. Pontiac dokonce ve své vesnici vyvěsil francouzskou vlajku. To vše zřejmě mělo inspirovat Francouze, aby se připojili k boji proti Britům. Ačkoli někteří francouzští kolonisté a obchodníci povstání podporovali, válka byla iniciována a vedena Indiány, kteří měli své – nikoli francouzské – důvody.\n\nDne 27. dubna 1763 mluvil Pontiac na domorodé poradě konané asi 16 km od Detroitu. Využil i Neolinovo učení a přesvědčil množství ottawských, ojibwejských, potawatomiských a huronských válečníků, aby se připojili k jeho plánu dobýt pevnost Detroit. 1. května pak Pontiac a 50 Ottawů navštívili pevnost, aby obhlédli sílu posádky (cca 120 mužů). Podle francouzského kronikáře pronesl na druhé poradě tato slova: „Je pro nás důležité, mí bratři, vypudit z naší země tento národ, kterému jde jen o to nás zničit. Vy i já vidíme, že už nemůžeme získávat věci pro naše potřeby, tak jak se to dělo za našich bratrů Francouzů... Proto, mí bratři, musíme přísahat na jejich zničení a již déle nečekat. Nic nám v tom nemůže zabránit; jich je málo a my to můžeme dokázat.“\nPontiac doufal, že Detroit získá lstí. 7. května přišel do pevnosti spolu s 300 muži, kteří nesli ukryté zbraně. Britové se o plánu dozvěděli – dodnes se přesně neví od koho – a byli na případný útok připraveni. Pontiac musel zvolit jinou strategii. Po krátké poradě pevnost opustil a o dva dny později zahájil její obléhání. Jeho bojovníci zabili všechny britské vojáky a osadníky, které nalezli mimo pevnost, včetně žen a dětí. Jeden z vojáků byl rituálně sněden, v souladu se zvyklostmi jezerních kmenů. Násilnosti se omezily na britskou populaci, Francouzi byli necháni na pokoji. Postupně se k obléhání připojilo více než 900 bojovníků z šesti různých kmenů. 28. května se k Detroitu přiblížil zásobovací konvoj. Jeho posádka neměla tušení, že pevnost je v obležení. Utábořila se u Point Pelee (asi 60 km od Detroitu) a zbudovala si tábor. Ten však přepadlo asi 200 indiánských válečníků, přičemž zabili či zajali 61 Angličanů. Indiáni vzali zajatce k Detroitu, kde je umučili a jejich těla naházeli do řeky, tak aby plula podél pevnosti.\n\nKoncem července nicméně Britové obdrželi posily. Hned poté se pokusilo 250 červenokabátníků o překvapivý útok na Pontiacův tábor. Indiáni však byli připraveni (zřejmě je upozornili Francouzi) a porazili útočníky v bitvě u Bloody Run (Krvavý útěk) 31. července 1763. Britové ztratili asi 20 vojáků a dalších 34 jich bylo zraněno, přičemž ztráty Indiánů byly asi třetinové. Přes tyto úspěchy se situace u Detroitu pro Pontiaca nevyvíjela dobře. Posádka pevnosti nejevila ochotu ke kapitulaci a Pontiacovi scházely jakékoli obléhací zbraně, které by mohly Detroit reálně ohrozit. Náčelníkův vliv začal upadat. Domorodí bojovníci postupně odcházeli, někteří dokonce uzavřeli před odchodem mír s Brity. 31. října 1763, když definitivně zjistil, že mu Francouzi z Illinois nepřijdou na pomoc, zrušil Pontiac obléhání a přesunul se do oblasti řeky Maumee, kde pokračoval ve svém úsilí podnítit odpor proti Britům.\n\nPředtím, než se Britové vůbec dozvěděli o Pontiacově obléhání Detroitu, dobyli Indiáni 5 malých pevností během série útoků mezi 16. květnem a 2. červnem. První padla Fort Sandusky, malá tvrz na pobřeží Erijského jezera. Tvrz byla postavena na přímý rozkaz generála Amhersta v roce 1761, navzdory námitkám místních Wyandotů, kteří velitele pevnůstky dokonce v roce 1762 upozornili, že ji brzy vypálí. 16. května 1763 se skupina Wyandotů pod záminkou jednání dostala do pevnosti. Zajali velitele a zabili 15 vojáků. Britští obchodníci, kteří se v pevnůstce nacházeli, byli rovněž zabiti. Šlo o první z asi stovky obchodníků, které Indiáni zabili na začátku války. Mrtví byli skalpováni a pevnůstka – jak již dříve Wyandoti varovali – byla spálena.\nFort St. Joseph (Michigan) potkal osud podobný Fort Sandusky. 25. května ji Indiáni (Potawatomiové) stejnou metodou dobyli, velitele zajali a 15 mužů posádky pobili. Fort Miami (Indiana) přišla na řadu jako třetí. 27. května byl velitel pevnosti vylákán ven svou indiánskou milenkou a zastřelen bojovníky Miamiů. Devítičlenná posádka se vzdala poté, co tvrz obklíčili Indiáni.\nV Illinois dobyli 1. června 1763 Fort Ouiatenon (Indiana) bojovníci Weaů, Kickapů a Mascoutenů. Provedli to tak, že vylákali celou posádku pevnosti na venkovní poradu a bez krveprolití ji zajali. Domorodci v okolí pevnůstky Ouiatenon měli dobré vztahy s britskou posádkou, ale Pontiacovi emisaři je přesvědčili k útoku. Válečníci se dokonce omlouvali veliteli a tvrdili, že „se jednalo o povinnost vůči jiným národům to učinit.“ Na rozdíl od jiných pevností, v Ouiatenonu nebyli britští zajatci zabiti.\nPátou pevností, která padla, byl Fort Michilimackinac (Michigan). Jednalo se o největší z pevností dobytých lstí. 2. června 1763 předstírali místní Ojibwejové zápas ve stickballu (předchůdce lakrosu) s hostujícími Sauky. Vojáci přihlíželi hře, tak jako obvykle. Hráči náhle prohodili míč otevřenou branou pevnosti. Týmy spěchaly dovnitř, kde náhle popadly zbraně propašované domorodými ženami. Došlo k bitce, při níž bylo zabito 15 mužů z 35členné posádky. Pět dalších Indiáni později umučili.\nBěhem druhé vlny útoků v polovině června dobyli Indiáni tři pevnosti v Ohiu. Fort Venango (Pennsylvania) získali 16. června 1763 Senekové. Celá dvanáctičlenná posádka byla zabita na místě, s výjimkou velitele, který musel sepsat stížnosti Seneků. Poté ho upálili u kůlu. Fort Le Boeuf (Pennsylvania) byla napadena 18. června, pravděpodobně těmi stejnými Seneky, kteří zničili Fort Venango. Většina dvanáctičlenné posádky unikla do Fort Pitt. Osmá a poslední pevnost, kterou Indiáni dobyli, byla Fort Presque Isle (Pennsylvania) V noci 19. června 1763 ji obklíčilo asi 250 Ottawů, Ojibwejů, Wyandotů a Seneků. Po dvoudenním obléhání – Indiáni si počínali velmi zkušeně, zbudovali si zákopy, ostřelovali pevnost jak z pušek tak zapálenými šípy – se posádka pevnosti čítající 30-60 mužů vzdala za příslib volného odchodu do pevnosti Pitt. Většina však byla zabita, hned poté, co vyšla z pevnosti.\n\nKolonisté v západní Pennsylvanii prchali do bezpečí pevnosti Pitt poté, co se dozvěděli o vypuknutí války. Uvnitř se shromáždilo téměř 550 lidí, včetně více než 200 žen a dětí. Simeon Ecuyer, velitel pevnosti švýcarského původu napsal: „Je zde tak přelidněno, že se obávám epidemie...; neštovice jsou mezi námi.“ Indiáni, převážně Delawarové, zaútočili 22. června 1763. Nicméně pevnost se ukázala příliš mohutnou, než aby ji získali přímým útokem a návrhy na kapitulaci posádka odmítla. V červenci začalo obléhání. Mezitím válečníci Delawarů a Šóníů podnikali výpravy hluboko na území Pensylvánie a zabili množství osadníků. Dvě menší pevnosti východně od Fort Pitt – Fort Bedford a Fort Ligonier – byly během konfliktu také napadeny, ale zůstaly nedobyty.\nPro Amhersta, který před válkou odmítal možnost, že Indiáni jsou schopni jakéhokoli efektivního odporu vůči britské moci, se situace v létě stala hrozivou. Napsal svým podřízeným rozkazy, v nichž je vyzýval „okamžitě zabít“ všechny zajaté Indiány. Plukovníkovi Henry Bouquetovi, který se v Lancasteru v Pennyslvanii připravoval na vyprošťovací výpravu k pevnosti Pitt, poslal koncem června následující návrh: „Bylo by možné rozšířit mezi neloyální indiánské kmeny neštovice? V této situaci musíme využít jakékoli prostředky, abychom je potlačili.“ Bouquet souhlasil a 13. července Amherstovi odpověděl: „Pokusím se naočkovat ty (bastardy) dekami, které se mohou dostat do jejich rukou, musím si ale dát pozor, abych nenakazil i sebe.“ Bouquet ještě navrhl použít tzv. španělskou metodu – „lovit“ Indiány pomocí psů. Amherst reagoval kladně 16. července: „Uděláte dobře, jestliže je nakazíte pomocí dek, případně použijete-li jakoukoli jinou metodu, která pomůže vyhubit tuto odpornou rasu.“ Důstojíci z Fort Pitt se však již pokusili učinit to, co Amherst a Bouquet teprve prodiskutovávali, aniž by to dostali rozkazem. Během jednání 24. června 1763 předal Ecuyer zástupcům Delawarů dvě deky a šátek, které přišly do kontaktu s neštovicemi, doufaje, že tak rozšíří mezi Indiány infekci a skončí obléhání. William Trent, velitel milice, zanechal záznamy, které jasně ukazují, že účelem rozdávání dek bylo „zanést neštovice mezi Indiány.“ Je nejisté, jestli tento poměrně dobře zdokumentovaný pokus rozšířit mezi domorodce neštovice, byl úspěšný. Jelikož mnoho domorodců zemřelo během povstání na neštovice, historik Francis Jennings se domnívá, že snaha byla „nepopiratelně efektivní.“ Nicméně někteří současní historikové vyjádřili pochybnosti, zda neštovice se opravdu rozšířily díky akcím u pevnosti Pitt. Jedním z důvodů je, že neštovice se mezi ohiskými Indiány objevily již před incidentem s dekami. Zřejmě se do domorodých vesnic dostaly z různých zdrojů. Svědkové tvrdili, že indiánští bojovníci zanesli do svých osad nemoci po návratu z útoků na bělošské osídlení, kde byla nákaza. Historik Michael McConnell argumentoval, že i když pokus u Fort Pitt byl úspěšný, domorodci nemoc znali a věděli, že nemocní mají být drženi v izolaci. Z toho důvodu nebylo „britské úsilí použít nákazu jako zbraň ani nutné ani příliš efektivní.“ Podle Davida Dixona nebyli domorodci v okolí pevnosti Pitt chorobou zasaženi.\n\n1. srpna 1763 přerušila většina Indiánů obléhání pevnosti, aby se pokusila zadržet 500 britských vojáků, kteří se pod velením plukovníka Bouqueta blížili k Fort Pitt. 5. srpna se tyto dvě síly střetly u Bushy Run. Indiáni sice způsobili Britům značné ztráty (cca 50 mrtvých a 60 raněných), sami však přišli asi o 60 mužů včetně dvou prominentních delawarských sachemů (náčelníků). Bouquetovi vojáci nakonec obrátili domorodce na útěk a uvolnili si cestu. 20. srpna koloniální armáda dorazila k pevnosti, čímž skončilo její obléhání. Toto vítězství bylo oslavováno nejen v koloniích – kostelní zvony bily ve Filadelfii celou noc – ale oceněno i anglickým králem Jiřím III.\nVítězství však brzy následovala těžká porážka. Fort Niagara, jedna z nejdůležitějších západních pevností napadena nebyla, ale 14. září 1763 zaútočilo nejméně 300 Seneků (a zřejmě i Ottawů a Ojibwejů) na zásobovací kolonu u Niagarských vodopádů. Dvě setniny vyslané z pevnosti na pomoc byly také poraženy. Zřejmě až 102 mužů (vojáků a vozků) bylo zabito v bitvě, jež se obvykle nazývá bitva či masakr u Devil's Hole (doslova Ďáblova díra) a jež se stala pro britské vojáky nejkrvavější bitvou celé války. Senekové navíc získali množství zásob, munice, zbraní a koní.\n\nNásilnosti a teror Pontiacovy války přesvědčily mnoho osadníků ze západní Pensylvánie, že jejich vláda nedělá dost, aby je ochránila. Tato nespokojenost nejvýrazněji vyvřela na povrch v povstání vedeném skupinou „občanské stráže“ zvanou „paxtonští chlapci“. Nazývali se tak proto, že pocházeli původně z okolí vesnice Paxton (nebo Paxtang) v Pensylvánii. Paxtonští obrátili svůj hněv vůči Indiánům (často konvertitům ke křesťanství), kteří žili mírumilovně v malých enklávách uprostřed bělošského pennsylvánského osídlení. Vyburcováni zvěstmi, že indiánská válečná výprava byla spatřena v osadě Conestoga, dorazila 14. prosince 1763 skupina 50 „paxtonských chlapců“ do vesnice a zavraždila šest Susquehannoků, které zde nalezla. Pennsylvánští představitelé umístili zbývajících 14 Susquehannoků do ochranné vazby v Lancasteru, ale 27. prosince „paxtonští chlapci“ pronikli do vězení a zmasakrovali je. Guvernér John Penn nabídl odměnu za zatčení vrahů, ale žádný svědek nenabídl jejich identifikaci.\n„Paxtonští chlapci“ pak zaměřili svou pozornost na domorodce žijící ve východní Pensylvánii. Mnoho Indiánů uprchlo za vidinou bezpečí do Filadelfie. Několik stovek „paxtonských“ pochodovalo Filadelfií v lednu 1764, ale přítomnost britské armády a milice jim zabránila v dalších násilnostech. Benjamin Franklin, který pomáhal s organizováním místní milice, jednal s „paxtonskými“ vůdci a podařilo se mu zažehnat hrozící krizi. Franklin pak publikoval břitkou obžalobu „paxtonských chlapců“. „Když mi ublíží jeden Indián,“ ptá se v ní, „znamená to, že se mohu pomstít na všech Indiánech?“\n\nIndiánské útoky na hraniční osady eskalovaly na jaře a v létě 1764. Nejvíce zasaženou kolonií se stala Virginie, kde bylo zabito více než 100 Anglo-Američanů. 26. května 1764 bylo zabito 15 kolonistů pracujících na poli poblíž Fort Cumberland v Marylandu. 14. června tentýž osud potkal 13 osadníků poblíž Fort Loudon v Pensylvánii. Jejich domy byly navíc spáleny. Nejznámější případ (tzv. Enoch Brown massacre) se odehrál 26. července, kdy čtyři delawarští válečníci zabili a skalpovali učitele a jedenáct dětí (dvě skalpované děti přežily) ve škole v Pensylvánii (Franklin County). Incidenty jako tento podnítily Pennsylvánské shromáždění a guvernéra Penna, aby schválili znovuzavedení odměn za skalpy, tak jak se to dělo za francouzské a indiánské války. Platilo se za každý skalp zabitého Indiána staršího deseti let, včetně žen.\nGenerál Amherst, který byl shledán Ministerstvem obchodu a kolonií (Board of Trade) odpovědným za povstání, byl odvolán do Londýna v srpnu 1763 a nahrazen generálmajorem Thomasem Gagem. V roce 1764 poslal Gage na západ dvě expedice jejichž cílem bylo rozbít vzpouru, osvobodit britské zajatce a zajmout domorodce zodpovědné za válku. Podle historika Freda Andersona prodloužila Gageova kampaň – vymyšlená však ještě Amherstem – válku o více než rok, neboť se zaměřila nikoli na ukončení bojů, nýbrž na potrestání domorodců. Jediná Gageova významná odchylka od Amherstova plánu spočívala v tom, že umožnil Williamu Johnsonovi dojednat mírovou smlouvu v Niagaře s těmi domorodci, kteří projevili ochotu „zakopat válečnou sekeru“.\n\nMezi červencem a srpnem 1764 vyjednal William Johnson za přítomnosti asi 2000 Indiánů, převážně Irokézů, smlouvu v pevnosti Niagara (Treaty of Fort Niagara). Ačkoli většina Irokézů zůstala mimo konflikt, Senekové z oblasti řeky Genesee pozvedli zbraně proti Britům. Johnson se pokusil přivést je zpět do spojeneckého systému Covenant Chain. Jako kompenzaci za přepad u Devil's Hole byli Senekové donuceni odstoupit Britům strategicky důležitou portáž u Niagary. Johnson dokonce přesvědčil Irokéze, aby poslali bojovníky proti ohiským Indiánům. Irokézská válečná výprava zajala množství Dealwarů a zničila opuštěné osady Delawarů a Šóníů v údolí řeky Susquehanna. Přesto se Irokézové nepodíleli na válce tolik, jak Johnson požadoval.\n\nPoté, co zajistili oblast v okolí Niagary, vyslali Britové dvě válečné výpravy na západ. První, kterou vedl plukovník John Bradstreet, plula lodí po Erijském jezeru, aby posílila Detroit. Bradstreet měl za úkol podmanit si Indiány v okolí Detroitu a poté se vydat na jih do Ohia. Druhá expedice vedená plukovníkem Bouquetem měla za úkol postupovat z Fort Pitt na západ a vytvořit v Ohiu „druhou frontu“.\nBradstreet vyrazil z Fort Schlosser začátkem srpna 1764 spolu s 1200 vojáky a početným kontingentem domorodých spojenců najatých Williamem Johnsonem. Bradstreet přesto cítil, že nemá dost sil, aby si nepřátele podmanil silou a 12. srpna vyjednal ve Fort Presque Isle mírovou smlouvu s delegací ohiských Indiánů vedenou Guyasutou. Bradstreet zjevně překročil své pravomoci, když vyjednal mírovou smlouvu místo příměří a když navíc souhlasil, že zarazí Bouquetovu expedici, která ještě neopustila Fort Pitt. Gage, Johnson a Bouquet se rozlítili, když zjistili, co Bradstreet udělal. Gage smlouvu odmítl, domníval se, že Bradstreet byl „napálen“, jen aby nedošlo k ofenzivě v údolí Ohia. Gage mohl mít pravdu: Ohiští domorodci nevrátili zajatce, tak jak slíbili na druhém setkání s Bradstreetem v září a někteří Šóníové se pokusili najmout francouzskou pomoc, aby mohli pokračovat ve válce.\nBradstreet pokračoval na západ a zatím nevěděl, že jeho nadřízení jsou jeho diplomatickými kroky rozezleni. 26. srpna 1764 dosáhl Detroitu, kde vyjednal další smlouvu. V pokusu zdiskreditovat Pontiaca, který nebyl přítomen, Bradstreet rozsekl mírový wampumový pás poslaný ottawským náčelníkem na jednání. Podle historika Richarda Whitea „tento čin, zhruba srovnatelný s tím, kdyby evropští vyslanci pomočili dojednanou dohodu, šokoval a urazil shromážděné Indiány.“ Bradstreet tvrdil, že domorodci v důsledku těchto jednání přijali britskou nadvládu, ale Johnson věřil, že to domorodci tak nechápali, a že budou potřeba další vyjednávání. Ačkoli Bradstreet úspěšně posílil případně znovuobsadil britské pevnosti v regionu, jeho diplomacie se ukázala býti kontroverzní a nepřesvědčivá.\n\nPlukovník Bouquet se zdržel v Pensylvánii při shromažďování milice a tak opustil Fort Pitt až 3. října 1764 v čele armády o síle 1,150 mužů. Pochodoval k řece Muskingum v Ohiu do blízkosti množství domorodých vesnic. Nyní, když byly vyjednány dohody ve Fort Niagara a Fort Detroitu, ohijští Indiáni se ocitli v izolaci a s jistými výjimkami byli ochotni k míru. Na setkání ze 17. října Bouquet požadoval, aby Indiáni vrátili všechny zajatce, dokonce i ty z doby francouzské a indiánské války. Guyasuta a další náčelníci váhavě vydali 200 zajatců, mnoho z nich již adoptovaných do domorodých rodin. Jelikož nešlo o všechny zajatce, Indiáni museli dodat rukojmí jako garanci, že vydají i zbytek zajatců. Ohiští domorodci souhlasili, že se zúčastní oficiální mírové konference, která se uskutečnila pod patronací Williama Johnsona v červenci 1765.\n\nAčkoli válečné střety de facto ustaly s expedicemi z roku 1764, Indiáni stále volali po ozbrojeném boji v oblasti Illinois, kde Britové ještě měli převzít Fort de Chartres od Francouzů. Šóníský válečný náčelník Charlot Kaské se ukázal jako nejnesmiřitelnější protibritský vůdce, který svým vlivem dočasně zastínil i Pontiaca. Kaské cestoval až do New Orleans ve snaze získat pomoc Francouzů proti Britům. V roce 1765 Britové rozhodli, že okupace Illinois může být dosažena jen diplomatickými prostředky. Jejich představitelé se zaměřili na Pontiaca, který zmírnil svou bojovnost poté, co se dozvěděl o Bouquetově příměří s ohiskými kmeny. Johnsonův vyslanec George Croghan přicestoval v létě 1765 do Illinois a ačkoli byl cestou zraněn při útoku Kickapooů a Mascoutenů, podařilo se mu setkat a jednat s Pontiacem. Zatímco Charlot Kaské chtěl Croghana upálit u kůlu, Pontiac byl umírněnější a souhlasil odcestovat do New Yorku, kde uzavřel 25. července 1766 formální mírovou smlouvu s Williamem Johnsonem ve Fort Ontariu. Nešlo o kapitulaci – žádné území nebylo odstoupeno, žádní zajatci vráceni, žádní rukojmí přijati. Než aby přijal britskou nadvládu překročil Kaské řeku Mississippi a opustil britské území spolu s dalšími francouzskými a indiánskými uprchlíky.\nPřesné ztráty vzešlé z této války nejsou známy. Okolo 400 britských vojáků bylo zabito přímo v bojích a přibližně 50 dalších Indiáni zajali a umučili k smrti. George Croghan odhadl, že 2,000 osadníků bylo zabito nebo zajato, číslo, které bývá občas „zjednodušeno“ na 2,000 „zabitých“. Násilnosti donutily asi 4,000 osadníků z Pensylvánie a Virginie, aby opustili své domovy. Ztráty domorodců obvykle nebyly zaznamenávány, ale odhaduje se, že okolo 200 válečníků padlo přímo v bojích a neznámé množství Indiánů zahynulo v důsledku epidemií, zčásti zřejmě cíleně vyvolaných Brity.\nPontiacova válka bývala tradičně zobrazována jako indiánská porážka, ale současní badatelé ji obvykle považují za vojenský pat: zatímco domorodci neuspěli s vyhnáním Britů, ti zase nebyli schopni Indiány vojensky zneškodnit. Vyjednávání a přizpůsobení se situaci, spíše než úspěchy na bitevním poli, přispěly ke konci války. Svým způsobem šlo i o vítězství domorodců, neboť donutili britskou vládu změnit Amherstovu politiku a vybudovat s domorodci vztahy na podobné bázi jako dřívější francouzsko-indiánská aliance.\nVztahy mezi anglo-americkými kolonisty a domorodými Američany, které byly vážně narušeny během francouzské a indiánské války, dosáhly během Pontiacova povstání bodu mrazu. Podle historika Davida Dixona byla „Pontiacova válka bezprecedentní z hlediska strašlivých násilností a obě strany se zdály být nakaženy genocidním fanatismem.“ Historik Daniel Richter považuje indiánský pokus vyhnat Brity a úsilí „paxtonských hochů“ zbavit se Indiánů za paralelu k etnickým čistkám. Lidé na obou stranách konfliktu došli k závěru, že kolonisté a domorodci jsou přirozeně odlišní a nemohou žít pospolu. Podle Richtera se během války vynořila „nová myšlenka, že totiž všichni domorodí lidé jsou 'Indiáni' a všichni Euro-Američané jsou 'Běloši', a všichni na jedné straně se musí sjednotit, aby zničili stranu druhou“.\n\nBritská vláda rovněž došla k závěru, že je třeba udržet kolonisty a domorodce od sebe. 7. října 1763 vydala koruna tzv. \"Royal Proclamation of 1763\" (doslova Královská proklamace, vyhláška či provolání) ve snaze reorganizovat správu Severní Ameriky po Pařížské mírové smlouvě (únor 1763). Na Proklamaci se již pracovalo, když vypuklo Pontacovo povstání a zprávy o něm urychlily její uzákonění. Úředníci vytyčili hraniční linii mezi britskými koloniemi při pobřeží a domorodým osídlením západně od Appalačských hor a de facto tak vytvořili rozsáhlou indiánskou rezervaci táhnoucí se od Appalačí po řeku Mississippi a od Floridy po Newfoundland. Tím, že vláda zakázala kolonistům tuto čáru překračovat, doufala, že se do budoucna vyhne konfliktům jako byla Pontiacova válka. „Královská proklamace,“ píše historik Colin Calloway, „odrážela názor, že segregace nikoli interakce by měla charakterizovat indiánsko-bělošské vztahy.“\nDůsledky Pontiacovy války byly dlouhodobé. Protože Proklamace oficiálně uznala, že Indiáni mají určitá práva na zemi, kterou obývají, byla domorodci nazývána „Listinou práv“ a stále do jisté míry formuje vztahy mezi kanadskou vládou a „prvními národy“ (Indiány). Pro britské kolonisty a spekulanty s územím však znamenala odebrání plodů vítězství – západních zemí – které byly vybojovány nad Francií. Nespokojenost přispěla k přetrhání vazeb k Velké Británii a byla jednou z příčin americké revoluce. Podle Colina Callowaye „Pontiacova vzpoura nebyla poslední americkou válkou za nezávislost – američtí kolonisté provedli poněkud úspěšnější pokus o dvanáct let později, pokus který byl paradoxně zčásti vyvolán snahou britské vlády podobným válkám zabránit.“\nPro domorodé Američany ukázala Pontiacova válka možnost mezikmenové spolupráce při snaze zabránit anglo-americké koloniální expanzi. Ačkoli konflikt jako již tradičně rozdělil kmeny a vesnice, stala se válka i ukázkou prvního skutečně rozsáhlého \"multikmenového\" odporu vůči evropské kolonizaci Severní Ameriky. Rovněž šlo o jednu z mála válek mezi Evropany a Indiány, kterou Indiáni neprohráli. Proklamační hranice ve skutečnosti nezabránila dalšímu pronikání britských kolonistů na západ a tak domorodci museli zavelet k dalšímu odporu. Začalo to shromážděními, které v roce 1767 hostil kmen Šóníů a pokračovalo snahami náčelníků jako Joseph Brant, Alexander McGillivray, Blue Jacket a Tecumseh vybudovat indiánské konfederace, které by oživily úsilí Pontiacovy války.\n\n\n"}
{"id": "458075", "url": "https://cs.wikipedia.org/wiki?curid=458075", "title": "Jaroslava Vondráčková", "text": "Jaroslava Vondráčková\n\nJaroslava Vondráčková, rozená Šimková (5. ledna 1894 Praha – 10. března 1986 Praha), byla česká textilní výtvarnice a spisovatelka.\n\nNarodila se v rodině obchodníka s laboratorním sklem Šimka a dcery doc. MUDr. Jana Špotta. Studovala Vyšší dívčí školu ve Vodičkově ulici, pak klášterní školu v Gmundenu v Horních Rakousích. Maturitu složila v Linci v roce 1911. Tkalcovství a návrhářství studovala soukromě u lidových tkalců v Podkrkonoší, v Mnichově a ve Francii (u firmy Rodier v Paříži).\n\nZabývala se studiem lidového textilu na Slovensku, v Rusku a na Kavkazu.\n\nV roce 1923 založila s H. Ježkem dílnu v Nové Pace. Ta ale po dvouletech zanikla.\n\nV letech 1926–1948 měly spolu s Boženou Pošepnou textilní ateliér v Praze na Karlově náměstí. Zabývala se především tkaným textilem, modrotiskem a filmovým tiskem. Spolupracovala s Otti Berger z Bauhausu v Desavě. Pod jejím vlivem začala používat umělá vlákna.\n\nV letech 1927–1929 byla ředitelkou Artělu. Spolupracovala s Uměleckou besedou a Devětsilem. Aktivně se zapojila do činnosti Svazu československého díla. Rovněž se angažovala v politických spolcích: Levá fronta, Syndikát ženské pracující inteligence a dále ve spolcích na pomoc emigrantů před fašismem z Německa a Rakouska.\n\nNavrhovala bytový textil a potahy s jednoduchými geometrickými vzory, které byly používány ve funkcionalistických interiérech.\n\nPo roce 1948 pracovala v Ústředí lidové a umělecké výroby (ÚLUV).\n\nOd roku 1917 přispívala do novin a časopisů, po roce 1948 psala do časopisů \"Umělecká řemesla\", \"Textilní tvorba\" a dalších. Je rovněž autorkou několika povídek. Od padesátých let se věnovala memoárové literatuře, tiskem vyšly její knihy o Mileně Jesenské a o Jiřím Weilovi. Její vlastní paměti dosud zůstávají v rukopisu.\n\n\n\n\n"}
{"id": "458078", "url": "https://cs.wikipedia.org/wiki?curid=458078", "title": "Visitor", "text": "Visitor\n\nVisitor může mít více významů:\n\n"}
{"id": "458079", "url": "https://cs.wikipedia.org/wiki?curid=458079", "title": "Seznam obcí v departementu Rhône", "text": "Seznam obcí v departementu Rhône\n\nToto je seznam obcí v departementu Rhône ve Francii, jichž je celkem 293:\n"}
{"id": "458080", "url": "https://cs.wikipedia.org/wiki?curid=458080", "title": "Lajos Tihanyi", "text": "Lajos Tihanyi\n\nLajos Tihanyi (29. října 1885 Budapešť – 11. června 1938 Paříž) byl maďarský a francouzský malíř Pařížské školy.\n\nByl hluchoněmý. Studoval na Škole aplikované malby. Byl členem avantgardní skupiny \"Osm\", která vydávala maďarský futuristický časopis \"Ma\" (\"Dnes\"). V roce 1919 po porážce maďarské revoluce byl nucen odejít do exilu – nejdříve do Vídně a Berlína, a v roce 1924 do Paříže. Seznámil se s Picassem a s fotografem maďarského původu André Kertészem, který roku 1926 vytvořil jeho fotografický portrét. V roce 1925 měl samostatnou výstavu v pařížské avantgardní galerii. Zemřel na zánět mozkových blan.\n\nNa počátku jej inspiroval Paul Cézanne, maloval ve stylu kubismu a expresionismu. Později ho ovlivnil Oskar Kokoschka, a to tak, že v pařížském období přešel na nefigurativní kompozice. Namaloval portréty celé řady známých osobností, například to byli Endre Ady, Mihai Babic, Deže Kostolany, Sándor Marai, Lajos Kashshak, francouzský básník rumunského původu Tristan Tzara atd.\n\nNa druhou stranu svou tvorbou ovlivnil již výše zmiňovaného fotografa a svého krajana André Kertésze.\n\n\n"}
{"id": "458083", "url": "https://cs.wikipedia.org/wiki?curid=458083", "title": "Alžběta Namurská", "text": "Alžběta Namurská\n\nAlžběta Namurská (1329/1340 - 29. března 1382, Heidelberg) byla dcerou namurského markraběte Jana I. a manželkou falckého kurfiřta Ruprechta I.\n\nNarodila se z druhého manželství namurského markraběte z rodu Dampierre Jana I. (1267 - 1330) s Marií z Artois (1291 - 1365). Rodiče se vzali v roce 1309 a Alžběta byla jejich jedenáctým a posledním dítětem. Otec, který zemřel pár měsíců po jejím narození, byl synem flanderského hraběte Kvída a jeho ženy Izabely. Ta byla dcerou lucemburského hraběte Jindřicha V. \"Velikého\" a tetou císaře Jindřicha VII., manželovi přinesla věnem Namurské markrabství. Matka Marie se narodila z manželství artoiského hraběte Filipa s Blankou Bretaňskou (dcera Beatrix Anglické) a její sestra Markéta se provdala za syna francouzského krále Filipa III.\n\nAlžběta měla deset starších sourozenců, čtyři bratří usedli na namurský markraběcí stolec: Jan II. († 1335), Kvído II. († 1336), Filip III. († 1337) a Vilém I. († 1339); dále měla bratry: Jindřicha († 1333), Ludvíka († 1378/86) a Roberta († 1391); sestra Markéta († 1383) dožila svůj život v klášteře, Marie († 1357) se provdala za Jindřicha II. z Viandenu a Blanka († 1363) se po manželově boku stala královnou norskou a švédskou.\n\nAsi v roce 1350 se Alžběta provdala za o dvacet let staršího falckého kurfiřta Ruprechta I. Manželství zůstalo bezdětné a ukončila jej Alžbětina smrt. Manžel se znovu oženil až téměř tři roky po její smrti a to s mladičkou Beatrix z Bergu.\n\n"}
{"id": "458085", "url": "https://cs.wikipedia.org/wiki?curid=458085", "title": "Obergruppenführer", "text": "Obergruppenführer\n\nObergruppenführer byla hodnost příslušníků paramilitárních jednotek NSDAP. Tato hodnost byla prvně vytvořena v roce 1932 jako hodnost oddílů SA a do roku 1942 to byla nejvyšší hodnost SS hned po hodnosti Reichsführer-SS (Heinrich Himmler). Hodnost lze přeložit do češtiny jako \"Vyšší vůdce skupiny\".\n\nHodnost \"Obergruppenführer\" v rámci SA byla udělována důstojníkům \"Oberste SA-Führung\" (Nejvyšší velení SA) a také některým ostříleným veteránům ve vedení \"SA-Gruppen\" (SA skupin). Hodnost Obergruppenführer nahrazovala v hodnostním systému starší hodnost Gruppenführer.\n\nJako hodnost SS, byla hodnost Obergruppenführer vytvořena během expanze a reorganizace SS pod vedením říšského vůdce SS Heinricha Himmlera. Himmler byl jedním z prvních důstojníků SS, kterým byla hodnost SS-Obergruppenführer udělena.\n\nHodnosti Obergruppenführer dosáhlo několik známých příslušníků SS, jako například:\n"}
{"id": "458087", "url": "https://cs.wikipedia.org/wiki?curid=458087", "title": "Alice Prinová", "text": "Alice Prinová\n\nAlice Ernestine Prinová řečená Kiki z Montparnassu (2. října 1901 – 29. dubna 1953) byla modelka pařížských umělců, zpěvačka v nočních klubech, herečka a malířka.\n\nAlice Prinová se narodila ve městě Châtillon-sur-Seine v departementu Côte-d'Or. Jako nemanželské dítě žila v bídě a chudobě a starala se o ní její babička. Ve věku dvanácti let byla poslána za svou matkou do Paříže, aby si tam našla práci. Nejprve pracovala v obchodech a pekárnách, ale ve čtrnácti letech začala stát modelem pro sochaře, který se nepohodl s její matkou.\n\nKiki z Montparnassu stala symbolem společenské scény Montparnassu, byla populární umělkyní a modelkou pro desítky umělců, mezi jinými byli například i Chajim Soutine, Julian Mandel, Tsuguharu Foujita, Francis Picabia, Jean Cocteau, Arno Breker, Alexander Calder, Per Krohg, Hermine David, Pablo Gargallo, Mayo a Tono Salazar. Moise Kisling namaloval portrét Kiki z Montparnassu s názvem \"Nu assis\", který se stal jedním z jeho nejznámějších děl.\n\nSpolečníkem a souputníkem Prinové po většinu dvacátých let byl fotograf Man Ray, který nasnímal několik stovek jejích portrétů. Kiki z Montparnassu je na některých jeho nejlepších a nejznámějších obrazech, včetně pozoruhodného surrealistického díla \"Le violon d'Ingres\" a \"Noire et blanche\".\n\nAlice Prinová zemřela v roce 1953 v Paříži ve věku padesát jedna let, zřejmě po komplikacích s alkoholismem nebo kvůli drogové závislosti. Jejího pohřbu se zúčastnil velký zástup umělců a jejích obdivovatelů.\n\nJako malířka malovala Alice Prinová portréty, autoportréty, společenské aktivity, fantaskní zvířata a zasněné krajiny v lehkém expresionistickém stylu, který byl odrazem jejího snadného způsobu života a nekonečného optimismu.\n\nJejí autobiografie byla vydána v roce 1929 pod názvem \"Kiki's Memoirs\" ve spolupráci Ernestem Hemingwayem a Tsuguharu Foujitou, kteří napsali úvodní slovo.\n\nAlice Prinová se objevila v devíti krátkých a často experimentálních filmech bez jakéhokoliv honoráře.\n\n\n\n"}
{"id": "458088", "url": "https://cs.wikipedia.org/wiki?curid=458088", "title": "Děd (kopec)", "text": "Děd (kopec)\n\nDěd je kopec na severozápadě města Beroun ve Středočeském kraji, mezi městem Beroun a vesnicí Zdejcina, místní částí Berouna.\n\nJde o táhlý hřeben, který se táhne od východu k západu. Ve východní části kopce, kousek pod hřebenem a také nedaleko nad městem, ve výšce 340 m n. m., se nachází kaple sv. Panny Marie z 18. století. V její blízkosti je studánka s prý léčivou vodou. Ke kapličce vedla kdysi křížová cesta, která dnes již neexistuje. Nad kapličkou, kde začíná hřeben, ve výšce cca 400 m n. m. a 180 m nad náměstím Berouna, je malá část hřebenu holá, bezlesá, porostlá trávou. Zde jsou dnes postaveny vysílače – televizní vykrývač a vysílače mobilních operátorů. Z tohoto místa je krásný výhled na Beroun a okolí. Jinak je skoro celý hřeben kopce porostlý smíšeným lesem. Po hřebenu vede pohodlná turistická cesta lesem. Cesta je bez větších stoupání či klesání. V nejvyšším místě, na mírné vyvýšenině ve výšce 492 m n. m. (dříve se uvádělo 472 m n. m.) stojí rozhledna.\n\nRozhledna Děd je postavená z kamene a je vysoká 12 m. Byla vybudována koncem 19. století a je celoročně přístupná zdarma. Dnes je do značné míry zastíněna vzrostlými stromy a tak je výhled značně omezen. Dříve, když byly stromy menší, z ní prý bylo vidět třeba i horu Říp a za výjimečné viditelnosti dokonce prý i Alpy. Přístup k rozhledně je, kromě zmíněné cesty po hřebenu od Berouna, také z městské části Beroun-Zdejcina a od obce Zahořany. Pod jižní stranou kopce je město Beroun, jehož dominantu Děd tvoří. Na opačné straně Dědu, tedy pod severním svahem je Talichovo údolí – kde žil světoznámý dirigent Václav Talich. Z druhé strany tohoto malebného údolí je asi o 100 m nižší vrch Ostrý.\n"}
{"id": "458089", "url": "https://cs.wikipedia.org/wiki?curid=458089", "title": "Visitor (návrhový vzor)", "text": "Visitor (návrhový vzor)\n\nNávrhový vzor Visitor umožňuje rozšiřovat možnosti objektu bez nutnosti modifikace jeho třídy. Snaží se o podobný cíl jako aspektově orientované programování. Visitor patří mezi návrhové vzory, které ovlivňují chování tříd a jejich instancí, tzv. behavioral patterns.\n\nNávrhový vzor Visitor lze využít v situaci, kdy navrhujeme množinu tříd, do které již nebudeme žádnou třídu přidávat, ale je pravděpodobné, že budeme potřebovat přidat nějakou funkcionalitu. Připravíme se tedy na situaci, kdy jsme nuceni do všech tříd naší konečné množiny přidat další metodu.\n\nPrincipem je, že pro každou novou akci, kterou chceme dodat původní množině tříd, vytvoříme novou třídu. Tato nová třída představuje „návštěvníka“. Instanci tohoto návštěvníka pak předáme původní třídě a ta v podstatě sama na sebe zavolá odpovídající metodu návštěvníka. Původní třída tedy představuje „navštíveného“. Jinými slovy: návštěvník umí vykonat novou akci, navštívený ho přijme a nechá ho se sebou vykonat onu novou akci. Takže platí, že kolik bude dodatečných akcí, tolik bude návštěvnických tříd.\n\nPokud chceme implementovat návrhový vzor Visitor, budeme postupovat takto:\nZ předchozího textu vyplývají 2 skutečnosti:\nTohoto dosáhneme tak, že definujeme rozhraní pro navštěvovanou třídu a rozhraní pro návštěvnickou třídu. Dále si popíšeme, co budou tato rozhraní obsahovat:\n\nRozhraní navštěvované třídy (INavstiveny)\n\nNávratová hodnota a atribut parametry mají definován obecný typ Object. Díky tomu může tato metoda přijímat a vracet v podstatě jakékoliv parametry. V případě, že má metoda přijímat více parametrů, vložíme parametry do nějaké přepravky (Objekt, který obsahuje jiné objekty) a tu pak předáme v parametru.\n\nRozhraní návštěvnické třídy (INavstevnik)\n\nRozhraní INavstevnik ukládá návštěvníkům implementovat konkrétní verzi metody pro každou třídu z množiny navštěvovaných tříd. Příklady navštěvovaných tříd jsou nyní Navstiveny1, Navstiveny2, Navstiveny3, Navstiveny4, Navstiveny5.\n\nKdyž se podíváme na rozhraní INavstevnik, zjistíme, proč je důležité, aby byla množina navštěvovaných tříd neměnná. V případě, kdy bychom do množiny přidali další třídu, museli bychom do rozhraní INavstevnik a do všech tříd, které jej implementují doplnit metodu pro přidanou třídu. To sice lze, ale v okamžiku, kdy je již návštěvnických tříd velké množství se může tato situace stát neudržitelnou.\nKaždá ze tříd, která bude implementovat rozhraní INavstiveny potom implementuje metodu prijmi takto:\nJak jsem již dříve zmínil, navštívená třída zavolá sama na sebe metodu návštěvnické třídy.\n\nVysvětlování a teorie již bylo uvedeno dost, nyní si pojďme ukázat použití návrhového vzoru Visitor na příkladu.\nPředstavte si situaci, kdy máme navrhnout program pro jednoduchou evidenci územních celků v České republice. Územními celky rozumíme kraje, obce a části obce. Z toho tedy definujeme množinu tříd: Kraj, Obec, CastObce. Takže nyní máme skupinu tříd, která představuje územní celky, a také potřebujeme, aby instance těchto tříd uměly přijmout návštěvníka. Kromě těchto tříd definujeme také tři rozhraní: IUzemniCelek, INavstiveny, INavstevnik. Výsledný diagram tříd najdete na obrázku 1.\nObrázek 1: Diagram tříd (Class diagram)\n\nPojďme si nyní stručně vysvětlit, co nám diagram na obrázku 1 říká. Vidíme, že třídy Kraj, Obec a CastObce implementují rozhraní INavstiveny a IUzemniCelek. Jinými slovy, že jsou tyto třídy územními celky a že umějí přijmout návštěvníka. Dále si můžeme všimnout, že v kraji může být žádná a více obcí a v obci může být žádná a více částí obce. Územní celky tedy mohou tvořit jakousi strukturu. Dále na diagramu figuruje rozhraní INavstevnik, které je společným rozhraním pro všechny návštěvníky. V našem případě jsem vytvořil jednu návštěvnickou třídu NVystup. Třída NVystup je návštěvník, který umí poslat navštěvovanou třídu na jakýkoliv výstupní proud.\nNyní se podívejme na výpis konkrétních rozhraní a tříd, které můžeme vidět na diagramu.\n\nVýpis rozhraní IUzemniCelek\n\nPředpokládáme, že množina druhů územních celků je pro náš systém konečná. V takovém případě můžeme vytvořit kód i výše zmíněných tříd. Budeme tedy chtít, aby implementovaly rozhraní IUzemniCelek. Dále bychom rádi připravili třídy na rozšíření o další metody. Necháme tedy všechny třídy implementovat také rozhraní INavstiveny, aby uměly přijmout návštěvníka.\n\nVýpis třídy Kraj pak bude vypadat takto:\n\nOstatní dvě třídy budou vypadat podobně jako třída Kraj:\n\nVýpis třídy Obec\nVýpis třídy CastObce\n\nJak je vidět, všechny tři třídy implementují metodu prijmi, aby mohly přijímat návštěvníka, a všechny ji implementují obdobně.\nDále si ukážeme, jak bude vypadat v tomto případě rozhraní pro všechny návštěvníky INavstevnik:\n\nVýpis rozhraní INavstevnik\n\nVidíme tedy, že každý návštěvník bude mít pro každou navštěvovanou třídu jednu verzi konkrétní metody. Nyní nám již nic nebrání se podívat, jak bude vypadat třída NVystup, která bude konkrétní implementací návštěvníka a bude mít na starost výpis navštěvované třídy do zadaného proudu.\n\nVýpis třídy NVystup\n\nNyní program může fungovat například tak, že máme v paměti seznam krajů. Jak již víme, každý kraj obsahuje seznam obcí v daném kraji a každá obec má seznam částí obce. Potřebujeme-li za těchto okolností kompletní výpis poslat na výstup, vytvoříme návštěvníka s určitým výstupním proudem a tohoto návštěvníka postupně předáme všem krajům v seznamu. Návštěvník, tak jak jsme jej vytvořili, už sám projde v rámci kraje všechny jeho obce a jejich části a pošle je postupně na daný výstup.\n\n\n\n"}
{"id": "458090", "url": "https://cs.wikipedia.org/wiki?curid=458090", "title": "Guillén de Castro", "text": "Guillén de Castro\n\nGuillén de Castro y Bellvís (4. listopadu 1569 Valencie – 28. června 1631 Madrid) byl španělský dramatik a herec. Pocházel ze šlechtické rodiny a v mládí byl členem akademie \"Nocturnos\".\nJeho hlavním dílem je \"Las mocedades del Cid\". Napsal kolem čtyřiceti komedií. Zemřel v chudobě.\n"}
{"id": "458092", "url": "https://cs.wikipedia.org/wiki?curid=458092", "title": "Šáchorotvaré", "text": "Šáchorotvaré\n\nŠáchorotvaré (\"Cyperales\") je bývalý řád jednoděložných rostlin. Používá se v Englerově systému (1964) a v Wettsteinově systému zahrnuje pouze v jednu velkou čeleď. V Cronquistově systému je používána pro řád (umístěný v podtřídě \"Commelinidae\") a vymezený roku 1981.\n\nSystém APG II sloučil řád šáchorotvaré do řádu lipnicotvaré (\"Poales\").\n\n"}
{"id": "458094", "url": "https://cs.wikipedia.org/wiki?curid=458094", "title": "Loucko", "text": "Loucko\n\nLoucko je sdružení obcí v okrese Jihlava. Přirozeným centrem mikroregionu je největší obec Luka nad Jihlavou.\n\n\n"}
{"id": "458096", "url": "https://cs.wikipedia.org/wiki?curid=458096", "title": "Anthony Gardner", "text": "Anthony Gardner\n\nAnthony Gardner (* 19. září 1980, Stafford) je anglický fotbalový obránce, který momentálně hraje za Sheffield Wednesday.\n\nGardner zahájil svou kariéru v Port Vale, kde působil od mládežnických kategorií. Mezi dospělými debutoval v říjnu 1998. V lednu 2000 ho za milion liber získal Tottenham Hotspur jako případnou náhradu za Sola Campbella. Nejprve působil v rezervním týmu, v Premier League debutoval v březnu 2001 jako střídající hráč v zápase proti Derby County. Na konci sezony však utrpěl těžké zranění kolenního vazu, které ho vyřadilo ze hry až do prosince 2001. Svůj první gól za Tottenham Gardner vstřelil v září 2002 a rozhodl jím zápas proti West Hamu United (3:2).\n\nKvůli zranění Gardner během prvních tří let odehrál za Tottenham jen 40 zápasů. Průlom zaznamenal v sezoně 2003/2004, kdy se usadil v základní sestavě a byl dokonce povolán do anglické reprezentace. V sezoně 2005/06 si znovu poranil koleno a v následujících dvou ročnících absolvoval jen 18 resp. 16 zápasů. V říjnu 2007 byl zraněn při zápase poháru UEFA se španělským Getafe CF a odnesen ze hřiště.\n\n31. ledna 2008 Gardner odešel do konce probíhající sezony na hostování do Evertonu , kde si však nezahrál ani v jednom soutěžním zápase. V sezoně 2008/2009 zamířil na hostování s opcí do Hull City. Hull opci využil v srpnu 2008 a získal Gardnera za 2,5 milionu liber, což byl klubový rekord. Hráč podepsal smlouvu do roku 2011.\n\n23. března 2009 rentgenové vyšetření odhalilo, že Gardner přijde o zbytek sezony 2008/2009 kvůli čtyřem zlomeným obratlům.\n\nGardner si připsal jeden start za anglickou jednadvacítku. V seniorské reprezentaci debutoval 31. března 2004, kdy při porážce 0:1 ve Švédsku o poločase vystřídal Jonathana Woodgatea. Kvůli zdravotním potížím zůstal tento zápas jeho prozatím jediným startem v národním mužstvu. V roce 2005 se kvůli problémům s kolenem nemohl zúčastnit reprezentační tour po USA.\n\n"}
{"id": "458100", "url": "https://cs.wikipedia.org/wiki?curid=458100", "title": "Seznam obcí na Martiniku", "text": "Seznam obcí na Martiniku\n\nToto je seznam obcí na Martiniku (součást Zámořské Francie), jichž je celkem 34:\n"}
{"id": "458101", "url": "https://cs.wikipedia.org/wiki?curid=458101", "title": "CDGVAL", "text": "CDGVAL\n\nCDGVAL je název lehkého metra, které od roku 2007 spojuje terminály na největším pařížském letišti - Letišti Charlese de Gaulla. Slouží k bezplatné přepravě cestujících a zaměstnanců letiště. Dráha se skládá ze dvou samostatných linek.\n\nLetiště se rozkládá na ploše 3500 ha a jeho terminály jsou poměrně daleko od sebe. Spojení mezi oběma terminály, nádražím a parkovišti bylo zajišťováno autobusovou kyvadlovou dopravou. Přeprava z jednoho terminálu na druhý během dopravní špičky činila 20 i více minut. Vedení letiště proto uvažovalo o vhodnějším způsobu vnitřní přepravy, který by odpovídal nárůstu letecké dopravy. Původně byl plánován projekt kabinové lanovky, od kterého však bylo upuštěno poté, co provozní testy v roce 1999 neproběhly úspěšně. Plány na CDGVAL se objevily v roce 2000, stavební práce začaly v roce 2003. Otevření bylo původně plánováno na rok 2006, ale zdrželo se o šest měsíců. Celkové náklady činily 145 miliónů €. Během prvního roku provozu bylo přepraveno 10 miliónů pasažérů, v průměru 25 000 denně.\n\nNázev linky je složeninou zkratek \"CDG\" (zkratka pro Letiště Charlese de Gaulla) a \"VAL\", která znamená Véhicule Automatique Léger (automatické lehké vozidlo). Jedná se o automatizovaný vlak bez řidiče, který jezdí na gumových kolech. Tento systém byl vyvinut v roce 1971 a poprvé realizován ve městě Lille. Na pařížském letišti Orly jezdí obdobná dráha Orlyval od roku 1991.\n\nCDGVAL má dvě linky. První byla uvedena do provozu 3. dubna 2007, druhá 27. června téhož roku. Stanice i vlaky jsou zpřístupněny osobám s omezenou schopností pohybu nebo orientace.\n\nLinka 1 začala 19. března 2007 jezdit ve zkušebním provozu a pro veřejnost byla otevřena 4. dubna téhož roku. Dráha je 3,5 km dlouhá a má pět zastávek:\n\nDráha je v provozu nepřetržitě po celý den. Jednotlivé spoje jezdí v intervalu 3 minuty 43 s. V nočních hodinách (1:30-4:30) je časový interval mezi dvěma vlaky 20 minut. Maximální doba jízdy mezi konečnými stanicemi je osm minut. Průměrná cestovní rychlost je 25 km/h, maximální rychlost činí 70 km/h.\n\nDruhá linka se nazývá \"LISA\" neboli \"Liaison Interne Satellite Aérogare\" (Vnitřní spojení terminálu Satellite) a do provozu byl uvedena 27. června 2007. Měří pouze 650 metrů a má dvě stanice. Spojuje terminál 2E s nově otevřeným terminálem Satellite S3. Doba jízdy je 45 sekund. Vlaky jezdí ve dvouminutovém intervalu a mohou za hodinu převézt v každém směru 4500 cestujících.\n\n\n"}
{"id": "458103", "url": "https://cs.wikipedia.org/wiki?curid=458103", "title": "Liaison Interne Satellite Aérogare", "text": "Liaison Interne Satellite Aérogare\n\nLiaison Interne Satellite Aérogare zkráceně LISA (česky \"Vnitřní spojení s terminálem Satellite\") je název druhé linky lehkého metra CDGVAL, které slouží k bezplatné přepravě cestujících a zaměstnanců na největším pařížském letišti - Letišti Charlese de Gaulla.\n\nLinka byla zprovozněna 27. června 2007. Současně s ní byl otevřen terminál \"Satellite S3\", který je prioritně určen pro nástup do letadel Airbus A380. Terminál tvoří jednu ze dvou stanic linky. Druhou stanicí je \"Terminal 2E\". Linka je konstruována jako lehké metro v systému VAL a jsou na ní nasazeny vozy typu \"VAL 208\". Dráha je dlouhá pouhých 650 metrů a vlak ji ujede za 45 sekund. Linka je v provozu nepřetržitě po celý den. Vlaky jezdí přes den ve dvouminutovém intervalu a mohou za hodinu převézt 4500 cestujících v každém směru. Stanice se nacházejí již v chráněném prostoru a na nástupiště tak mají přístup pouze pasažéři, kteří již byli odbaveni.\n\nV současné době je ve výstavbě dalších několik set metrů tratě východním směrem. V roce 2012 se plánuje otevření dalšího terminálu \"Satellite 4\", který bude propojen právě linkou LISA.\n\n\n"}
{"id": "458105", "url": "https://cs.wikipedia.org/wiki?curid=458105", "title": "Fabiana Murerová", "text": "Fabiana Murerová\n\nFabiana de Almeida Murer (* 16. března 1981, Campinas) je brazilská atletka, která se specializuje na skok o tyči.\n\nNa juniorském mistrovství světa v Santiago de Chile v roce 2000 obsadila desáté místo. První úspěch zaznamenala na světovém poháru v Athénách 2006, kde skončila na druhém místě. O rok později skončila na mistrovství světa v Ósace s výkonem 465 cm šestá. Na Panamerických hrách 2007 v brazilském Rio de Janeiru získala zlatou medaili. V roce 2008 získala na halovém MS ve Valencii společně s Polkou Monikou Pyrekovou bronzovou medaili. V témže roce reprezentovala poprvé na letních olympijských hrách v Pekingu, kde skončila ve finále na desátém místě. 7. června 2009 si vylepšila hodnotu osobního rekordu na 482 cm.\n\nNa mistrovství světa v Berlíně obsadila výkonem 455 cm páté místo. Později skončila druhá na světovém atletickém finále v Soluni. V roce 2010 se stala v katarském Dauhá halovou mistryní světa, když ve finále překonala napoprvé 480 cm. Stříbro získala Ruska Světlana Feofanovová, která stejnou výšku skočila napodruhé. O rok později vybojovala v jihokorejském Tegu ve vyrovnaném osobním rekordu 485 cm titul mistryně světa.\n\nJe držitelkou národních rekordů a rekordů Jižní Ameriky.\n\n"}
{"id": "458106", "url": "https://cs.wikipedia.org/wiki?curid=458106", "title": "Steve Carell", "text": "Steve Carell\n\nSteven John \"Steve\" Carell (* 16. srpna 1962, Concord, Massachusetts, USA) je americký komediální herec, producent a scenárista, který se v letech 1999–2004 stal známým jako korespondent televizní show \"The Daily Show with Jon Stewart\". V roce 2005 získal hlavní roli v americké adaptaci britského seriálu \"Kancl\". Následovalo několik úspěšných filmů, jako \"Božský Bruce\", \"Božský Evan\", \"Zprávař\", \"40 let panic\", \"Dan in Real Life\", \"Horton\", \"Malá Miss Sunshine\" a \"Dostaňte agenta Smarta\".\n\nČasopisem \"Life Magazine\" byl nominován na nejzábavnějšího muže Ameriky. V roce 2006 získal cenu Zlatý glóbus v kategorii nejlepší herec v televizní komedii za svoji roli Michaela Scotta v seriálu \"Kancl\".\n\nJe nejmladším ze čtyř synů. Narodil se v Concordu v Massachusetts, ale brzo po narození se s rodiči přestěhovali do města Acton. Jeho matka, Harriet T. (rozená Kochová) byla ošetřovatelka na psychiatrii, a jeho otec, Edwin A. Carell pracoval jako elektrotechnik. Jeho dědeček z otcovy strany byl Ital. Narodil se s příjmením \"Caroselli\", které si poté nechal zkrátit na \"Carell\".\n\nStudoval Fenn School a Middlesex School a navštěvoval univerzitu Denison v Granville, ve státě Ohio. Původně se chtěl stát hlasatelem v WDUB, rozhlasové stanici v Granvillu.\n\nTvrdí, že než se stal hercem, pracoval jako pošťák ve městě Littleton v Massachusetts. Toto si však odporuje s tvrzením zaměstnanců littletonského poštovního úřadu. Jeho zaměstnavatel mu však údajně řekl, že není dobrým pošťákem, a tak tuto práci opustil. Hodlal absolvovat právnickou školu, ale protože nevěděl, jaké důvody ho k tomu vedou (a neměl tedy co napsat do přihlášky pod tuto otázku), vzdal i toto. Z počátku své herecké kariéry působil v putovní dětské divadelní společnosti, a později v komediálním muzikálu \"Knat Scat Private Eye\" (\"Soukromé očko Knat Scat\"). V roce 1991 získal svou první malou roli ve filmu \"Kudrnatá Sue\", kde ztvárnil postavu Tesia.\n\nCarell se dostal do povědomí veřejnosti jako korespondent pro The Daily Show with Jon Stewart mezi lety 1999 a 2005, s mnoha pravidelnými segmenty jako například Even Stevphen se Stephenem Colbertem, či Produce Pete. Od roku 2004 ztvárnil v americké adaptaci britského seriálu \"Kancl\" regionálního manažera v pobočce fiktivní společnosti Dunder Mifflin Paper Company Michaela Scotta. Zde účinkoval do konce 7 řady, odvysílané v letech 2010–2011.\n\nPo několika menších filmových rolích zazářil v úspěšné komedii \"40 let panic\". Následovaly \"Malá Miss Sunshine\", \"Božský Evan\", \"Dan in Real Life\" nebo \"Dostaňte agenta Smarta\". Mezitím také zazněl jeho hlas ve dvou počítačově animovaných filmech, \"Za plotem\" a \"Horton\".\n\nV roce 2012 si zahrál,společně z Meryl Streep a Tommy Lee Jonesem, ve filmu \"Druhá šance\". Kde ztvárnil manželského poradce doktora Bernarda Felba. Svůj hlas propůjčil filmům \"Já, padouch\" a \"Já, padouch 2\".\n\nV roce 2014 získal roli ve filmu \"Hon na lišku\". Film měl premiéru na Filmovém festivalu v Cannes a získal pozitivní kritiku. Za roli získal nominace na Zlatý glóbus a Oscara. V roce 2017 si zahrál po boku Emmy Stone ve filmu \"Souboj pohlaví\". V roce 2018 si zahrál Davida Sheffa ve filmu \"Beautiful Boy,\" po boku Timothée Chalameta.\n\n"}
{"id": "458108", "url": "https://cs.wikipedia.org/wiki?curid=458108", "title": "František Adamec (1866)", "text": "František Adamec (1866)\n\nFrantišek Adamec (12. listopadu 1866 Nemojany - 5. srpna 1946 Brno-Bystrc) byl český římskokatolický kněz a včelařský odborník. Stanovil tzv. „Adamcovu míru“, tj. rozměr rámku včelího plástu (39 × 24 cm).\n\nUž roku 1890 jako mladý kooperátor na sebe upozornil článkem ve Včele brněnské. Další odborné práce následovaly. V nich publikoval své zkušenosti z farského včelína v Bystrci u Brna. Včelařil ve vývojových rozběrných úlech z padesátých let hospodářského buditele faráře Karla Kanduse.\n\nRoku 1893 vážně onemocněl. Čtyřletý zdravotní pobyt v Rakousku, Německu a Itálii využil k získávání dalších poznatků pro svou užitečnou zálibu. Studoval způsoby včelaření, úlové soustavy, psal do cizích časopisů a navazoval včelařská přátelství.\n\nPo návratu, jako farář v Havraníkách, založil spolek v Hrotovicích, později v Břeclavi. Po uspořádání moravského ústředí byl roku 1902 zvolen náměstkem starosty. Přeložení roku 1907 do Nikolčic mu umožnilo větší účast na spolkovém životě. Zde se setkal s oběma bratry Mrštíkovými z blízkých Divák, kteří s ním sdíleli stejnou zálibu ve včelaření. V roce 1923 se František Adamec natrvalo vrátil do Bystrce u Brna. Ujal se včelařského spolku a na návsi vysadil medonosné jerlíny.\n\nV jubilejním roce 1904 přednášel o nízkoširoké míře a představil rámek o rozměrech 39x24 cm. Adamcova míra je dodnes značně rozšířená. Podle znalostí amerického včelaření sestavil horem přístupný úl, u něhož se také vžilo označení \"Adamcův\".\n\nRoku 1901 vydal v Praze \"Včelařské právo v zemích českých\", které dlouho sloužilo advokátům ve včelařských sporech. Jeho dílem je též almanach z roku 1904 \"Jubilejní památník včelařů moravských\"; dosud jediná kompletní historická práce o moravském včelařství. Z dalších \"Zákon o nákazách včelího plodu s poučením o zjevech a podstatě nemocí těch: Brno 1914.\"\nSpolupracoval na obsáhlé encyklopedii \"Včelařova čítanka\". Systematicky se tento učenec-včelař, jak má napsáno na pamětní desce, soustředil na populární \"dotazovnu\" ve \"Včele moravské\". Díky této práci se podařilo obsáhnout všechny tehdejší vědomosti o včele a dosud známé metody včelaření. Plodem jeho organizačního úsilí bylo r. 1938 založení \"Včelařského družstva v Brně\", kde byl dozorčím radou.\n\nVe dvacátých letech se Msgre. Adamec stal členem a místopředsedou mezinárodního APIS-CLUBU se sídlem v Anglii. Roku 1929 předsedal mezinárodnímu sjezdu v Berlíně.\n\n\n\n"}
{"id": "458115", "url": "https://cs.wikipedia.org/wiki?curid=458115", "title": "Brožura", "text": "Brožura\n\nBrožura je jednoúčelová brožovaná neperiodická tiskovina, obvykle speciální povahy a účelu.\n\nPříkladem brožury může být návod k použití stroje, přístroje nebo jiného\ntechnického zařízení, tištěná uživatelská příručka vydaná k většímu technickému systému,\nvýstavní katalog na výstavě nebo i místní telefonní seznam apod.\n\n\n"}
{"id": "458117", "url": "https://cs.wikipedia.org/wiki?curid=458117", "title": "Přivrácená strana Měsíce", "text": "Přivrácená strana Měsíce\n\nPřivrácená strana Měsíce je měsíční hemisféra (polokoule), která je trvale obrácena směrem k Zemi. Opačná polokoule se nazývá odvrácená strana Měsíce. Měsíc obrací k Zemi stále stejnou polokouli, protože doba jeho rotace osy je stejná jako doba jeho oběhu kolem Země. Tento stav se nazývá vázaná rotace. Díky osvětlení Sluncem se mění velikost viditelné části, dochází tzv. ke střídání měsíčních fází.\n\nProtože je oběžná dráha Měsíce eliptická, díky libracím můžeme ze Země pozorovat více než polovinu jeho povrchu – je to cca 59 %. Pro názvy útvarů na Měsíci se používají latinské názvy, i když existují jejich ekvivalenty v národních jazycích.\n\nPřivrácená strana Měsíce je pokryta světlými a tmavými oblastmi. Někteří astronomové 17. století věřili, že tmavé oblasti jsou pokryty vodou a tvoří tak na Měsíci moře. Světlé části měsíčního povrchu pak měly být pevninami. I když se později zjistilo, že se na povrchu Měsíce nenachází voda, název oblastí (moře, latinsky mare) jim zůstal. Měsíční moře jsou rozsáhlé impaktní pánve vyplněné měsíčními bazalty (čediči).\n\nNa přivrácené části Měsíce se tak nachází 18 měsíčních moří a jeden oceán (lat. oceanus). Stejně jako u pozemských moří mají i měsíční moře zálivy (lat. sinus). Na přivrácené straně se nachází ještě dvě jezera (lat. lacus). Vůči odvrácené straně Měsíce je jeho přivrácená polokoule bohatší na měsíční moře. Poměr je 31,2 % na přivrácené polokouli ku 2,6 % na odvrácené.\n\nZ vyvýšených částí jsou nejvýznamnější měsíční pohoří – Montes Apenninus (Apeniny), Montes Caucasus (Kavkaz), Montes Carpatus (Karpaty), Montes Jura. Že se na Měsíci nachází údolí a vrcholy, objevil již Galileo Galilei na začátku 17. století. Do té doby se lidé domnívali, že měsíční povrch je hladký. Měsíční pohoří však nevznikla horotvornou činností jako na Zemi, ale jsou to pozůstatky okrajů impaktních pánví nebo sesuvů vzniklých krátce po jejich vzniku. Proto se měsíční pohoří nacházejí na okrajích měsíčních moří.\n\nDalší z výrazných prvků přivrácené strany Měsíce jsou krátery a jejich paprsky, jedná se především o kráter Tycho v jižní části a kráter Koperník poblíž středu měsíčního disku.\n\nUnikátním útvarem přivrácené polokoule je světlý objekt Reiner Gamma nacházející se v západní části Oceánu bouří (Oceanus Procellarum). \n\n\n"}
{"id": "458118", "url": "https://cs.wikipedia.org/wiki?curid=458118", "title": "SS Laurentic (1908)", "text": "SS Laurentic (1908)\n\nSS \"Laurentic\" byl britský zaoceánský parník společnosti White Star Line.\n\nSpolečnost Dominion line provozovala na konci 19. a počátku 20. století linku Liverpool - Kanada. Jejich lodě ale byly zastaralé, proto si objednali u loděnic Harland & Wolff v Belfastu dva nové parníky, SS \"Alberta\" a SS \"Albany\". Když byly dokončeny, převzala je White Star Line a začala s nimi provozovat linky do Kanady.\n\n\"Alberta\" byla přejmenována na \"Laurentic\" a z \"Albany\" se stal \"Megantic\". Ve své době to byly největší lodě na kanadské lince. Byly na nich prováděny zátěžové testy kvůli výběru strojů pro \"Olympic\". Megantic měl 2 šrouby poháněné čtyřexpanzními motory zatímco Laurentic, který měl stejnou velikost a parní kotle, dostal 3 šrouby a nové, lepší motory.\n\n\"Laurentic\" byl spuštěn roku 1908 a do služby na lince Liverpool - Montreal nastoupil 29. dubna 1909. To byla jediná linka, na které kdy sloužil. \"Laurentic\" proslul podílem na chycení vraha Hawleyho Crippena, kdy na něm šéfinspektor Walter Dew plul do Kanady, aby se tam dostal dříve, než vrah plující na SS \"Montrose\".\n\nKdyž začala válka, byl \"Laurentic\" v Montrealu, kde byl okamžitě povolán jako transportní loď pro kanadské průzkumné jednotky. Roku 1915 byl upraven na pomocný křižník. \"Laurentic\" najel na dvě miny u Lough Swilly na severu Irska 25. ledna 1917 a během hodiny se potopil. Jen 121 z 475 lidí na palubě přežilo.\n\nSpolu s lidmi vezl i asi 35 tun zlata v prostoru pro zavazadla druhé třídy. V té době byla hodnota zlata asi 5 milionů liber, což je přibližně 250 milionů v roce 2007. Potápěči Royal Navy podnikli asi 5 000 ponorů k vraku v letech 1917 - 1924 a zachránili všechno, co se dalo, ale jen asi 1% zlata. Dnes v se jeho vraku nalézá už \"jen\" 22 zlatých cihel, zbytek byl vytažen v průběhu dalších let. Zbytek cihel se nachází asi pod trupem lodi a šel by jen stěží vytáhnout.\n"}
{"id": "458122", "url": "https://cs.wikipedia.org/wiki?curid=458122", "title": "Tympanometrie", "text": "Tympanometrie\n\nTympanometrie je vyšetření používané k testování funkce středního ucha a mobility bubínku a kůstek středního ucha změnou tlaku vzduchu v ušním kanálku.\nTympanometrie je objektivní vyšetřovací metoda funkcí středního ucha. Nejde přímo o test sluchu, jako spíše o měření přenosu energie středním uchem. Test nelze použít k hodnocení citlivosti sluchu, k tomuto slouží audiometrie.\n\nTympanometrie je složkou audiometrického vyšetření (vyšetření sluchu). Při hodnocení ztráty sluchu pomáhá tympanometrie rozlišit mezi poruchou sluchu zapříčiněnou poškozením převodního systému a poškozením senzorineurálním, zejména tam, kde nelze hodnotit Weberovu ani Rinného zkoušku. Kromě toho může být tympanometrie v primární péči nápomocná při diagnostice zánětu středního ucha (\"otitis media\") tím, že umožní odhalit přítomnost výpotku ve středoušní dutině.\n\nTón o frekvenci 226Hz je tympanometrem generován přímo do kanálu vnějšího ucha. Zvuk zde rozechvívá bubínek a vzniklé vibrace jsou dále přenášeny do středního ucha a postupně vedou až k uvědomění si slyšeného tónu. Část zvuku se ale odráží zpět a je zachycena přístrojem. Většina středoušních problémů vzniká zvýšením tuhosti středouší, které se projevuje mimo jiné i tím, že se ze středoušní dutiny odráží více zvuku zpět.\n\nObecným pojmem používaným k popisu toho, kolik energie je přeneseno přes středoušní dutinu, je admitance. Přístroj však měří odražený zvuk a vyjadřuje ho jako admitanci nebo compliance (poddajnost), tyto hodnoty v závislosti na tlaku ve zvukovodu zakresluje jako graf zvaný tympanogram.\n\nNormálně je tlak vzduchu ve zvukovodu stejný jako atmosférický tlak. Dále je za normálních podmínek tlak vzduchu ve středouší zhruba stejný jako tlak atmosférický, protože periodicky se otevírající Eustachova trubice spojuje středoušní dutinu s horními dýchacími cestami a tlaky tak vyrovnává. U zdravých jedinců je maximum energie přeneseno tehdy, je-li okolní tlak vzduchu roven tlaku ve středním uchu.\n\nNejprve se provede vizuální vyšetření ucha otoskopem pro ujištění, že je typmanometrie proveditelná (bubínek je volný a neperforovaný). Pokud je vyšetření proveditelné, vsune se tympanometrická sonda do zvukovodu. Přístroj mění tlak ve středoušní dutině a generuje čistý tón a přitom měří odpověď bubínku. Grafických výstupů, tympanogramů, je několik typů:\n\n\nV protikladu k předchozímu však není tympanometrická křivka dostatečným diagnostickým kritériem, jde pouze o ohraničení možností. Dokonce není ani jasný rozdíl mezi jednotlivými typy tympanogramů.\n\nPouze měření statické akustické admitance, objemu zvukovodu a tympanometrické křivky porovnané s normou pro určité pohlaví, věk a etnikum může být použito k poněkud přesnější diagnostice patologických procesů ve středoušní dutině, zejména pokud jsou použita i audiometrická data.\n\n\n"}
{"id": "458124", "url": "https://cs.wikipedia.org/wiki?curid=458124", "title": "Khanův hněv", "text": "Khanův hněv\n\nKhanův hněv je kniha, jejíž autorkou je Vonda McIntyre. Jedná se o přepis z roku 1982 na motivy z prostředí Star Treku. Originální název knihy v angličtině je \"The Wrath of Khan\", vydána byla v USA roku 1982.\n\nObsah knihy i filmu jsou shodné.\n\nJak v ve stejnojmenném televizním seriálu, tak knihách včetně této na seriál navazující, je v popředí děje trojice tvořená kapitánem (zde je admirál) Jamesem Kirkem, prvním, vědeckým důstojníkem Spockem z planety Vulkán a vrchním lékařem Dr. Leonardem McCoyem. Tuto trojici doplňují další důstojníci – vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\nGeneticky upravený diktátor Khan je zapřisáhlým nepřítelem kapitána Kirka. Ten jej totiž před patnácti lety odsoudil k vyhnanství na pouštní planetě Ceti Alpha 5. Navíc viní Khan Kirka ze smrti svého syna. Nyní, po patnácti letech již Kirk není kapitánem lodi Enterprise, nýbrž admirálem Hvězdné flotily a putuje na inspekční cestu s lodí plnou kadetů. Khan neváhá, utíká ze svého zajetí a na lodi Reliant, kterou obsadí s pomocí cizopasných tvorů, ovládajících lidskou mysl, chce použít ničivou střelu Genesis. A také chce Kirka zabít. Projekt rychle se evolučně vyvíjející planety Nemesis zničí. Hrozící katastrofu vybuchující planety pro poničenou, pomalu odlétající loď s posádkou vedenou Kirkem zažehná důstojník Vulkánec Spock za cenu své smrti.\n\nDo češtiny knihu přeložili Jan Pavlík a Vladimír Kejval v roce 1993 a vydalo ji nakladatelství Albert Boskovice téhož roku se souhlasem původního nakladatele Bonus Praha . Její očíslování, velikost publikace i grafická úprava jsou shodné, jako měl první díl série Hrozba z vesmíru od Gene Roddenberryho. Drobná knížka má 200 stran a je opatřena barevnou obálkou. \n"}
{"id": "458128", "url": "https://cs.wikipedia.org/wiki?curid=458128", "title": "SS Ceramic (1913)", "text": "SS Ceramic (1913)\n\nSS \"Ceramic\" byl zaoceánský parník společnosti White Star Line vybudovaný v loděnicích Harland & Wolff v Belfastu.\nPo své první plavbě se plavil na lince Liverpool - Austrálie, kde byl na dlouhou dobu největší lodí, poté sloužil jako transportní loď během 1. světové války, po níž se vrátil zpět na svou linku. V roce 1934 se White Star Line sloučila s Cunard Line a Ceramic byl prodán společnosti Shaw, Savill a Albion, ale zůstal na stejné trase. Na počátku 2. světové války se stal Ceramic znovu transportní lodí, ale brzy se vrátil zpět do civilní služby. V noci 6. prosince 1942 byl západně od Azor na cestě do Austrálie, když ho zasáhly 3 torpéda z ponorky U-515. Ceramic byl poškozený, ale stále se držel na hladině, přesto bylo spuštěno 8 plně obsazených záchranných člunů. O dvě hodiny později vystřelila U-515 dvě další torpéda, které zasáhly loď a ta se hned potopila.\n"}
{"id": "458133", "url": "https://cs.wikipedia.org/wiki?curid=458133", "title": "Gregorio Marañón", "text": "Gregorio Marañón\n\nGregorio Marañón (19. května 1887 Madrid — 27. března 1960 tamtéž) byl španělský lékař, psycholog, přírodovědec, historik a spisovatel, jeden z předních španělských intelektuálů 20. století.\n\nNa studiích medicíny byl jedním z Marañónových učitelů Santiago Ramón y Cajal. Marañón se specializoval na endokrinologii a od roku 1931 byl profesorem na Universidad Complutense v Madridu. Byl členem Španělské královské akademie, kde díky svému širokému záběru působil hned v několika odděleních.\n\nMarañón je autorem mnoha knih z oblasti medicíny, ale i psychologie (teorie emocí), historie a filosofie; vydával také eseje a vyjadřoval se k aktuálním problémům Španělska, vedl korespondenci s José Ortegou y Gassetem apod. Coby liberální humanista odmítal nejprve diktaturu Prima de Rivery a později zejména Frankův fašismus. Přikláněl se k levicovým republikánům, kritizoval však také španělské komunisty. Pro svou neústupnou kritiku frankistického režimu byl v letech 1936—1942 přinucen k pařížskému exilu.\n\nPo Marañónovi byla pojmenována nemocnice a stanice metra v Madridu a množství ulic či škol.\n\n"}
{"id": "458134", "url": "https://cs.wikipedia.org/wiki?curid=458134", "title": "Pátrání po Spockovi", "text": "Pátrání po Spockovi\n\nPátrání po Spockovi je název knihy, jejíž autorkou je Vonda McIntyre. Jedná se o přepis z roku 1984 na motivy z prostředí Star Treku. Originální název knihy v angličtině je \"The Search for Spock\". V České republice byla vydána roku 1994.\n\nObsah knihy i filmu jsou shodné.\n\nJak v TV seriálu , tak knihách včetně této na seriál navazující je v popředí děje trojice tvořená kapitánem, zde admirálem Jamesem Kirkem, prvním vědeckým důstojníkem Spockem z planety Vulkán a vrchním lékařem Dr. Leonardem McCoyem. Tuto trojici doplňují další důstojníci - vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\nSpock se stal kapitánem Enterprise, po tom, co Kirk byl povýšen na admirála; Spock však při záchraně Enterprise na konci předchozího filmu zahyne. Jeho tělo je odesláno na planetu Genesis, vzniklou explozí přístroje projektu \"Genesis\", technologie schopné přeměnit neživou hmotu ve hmotu vytvářející život. V případě, že by však byla tato technologie použita v místě, kde již život existuje, byl by stávající život zničen. Tuto explozi měl na konci předchozího filmu , na svědomí zločinec Khan, jenž měl s Jamesem T. Kirkem nevyřešený spor (podrobnosti v epizodě Vesmírné sémě původního seriálu) a chtěl se mu pomstít. Po návratu Enterprise z poslední mise na oběžnou dráhu Země je loď určená k demontáži, protože je příliš stará, a navíc doktor McCoy se chová velice divně - částečně jako vulkánec. Proto se Kirk rozhodne Enterprise ukradnout a vydat se na Genesis zachránit Spocka.\n\nVe stejnou dobu se k planetě přiblíží Klingoni, kteří chtějí Genesis použít jako zbraň.\n\nPříběh objasňuje, že McCoy nevědomky převzal část osobnosti Spocka krátce před jeho sebeobětováním, pokračuje znovuzrozením Spocka na planetě Genesis, zničením Enterprise Klingony, obsazením klingonské lodi Kirkem a jeho přáteli, převezením Spocka na planetu Vulkán o obnovením jeho osobnosti při zdejším rituálu\nDo češtiny knihu přeložili Jan Pavlík a Vladimír Kejval v roce 1992 a vydalo ji nakladatelství Albert Boskovice v roce 1994 se souhlasem původního nakladatele Bonus Praha. Její očíslování, velikost publikace i grafická úprava jsou shodné, jako měly předchozí díly této filmové série: Hrozba z vesmíru a Khanův hněv. Drobná knížka má 264 stran a je opatřena barevnou obálkou, stála tehdy 48 Kč.\n"}
{"id": "458137", "url": "https://cs.wikipedia.org/wiki?curid=458137", "title": "SS Traffic (1911)", "text": "SS Traffic (1911)\n\nSS \"Traffic\" byl sesterskou lodí SS \"Nomadiku\" společnosti White Star Line. Hrál důležitou roli v příběhu Titaniku, protože sloužil luxusním lodím třídy Olympic. Traffic převážel několik pasažérů 3. třídy na Titanic před jeho první a poslední plavbou. Byl postaven v loděnicích Harland & Wolff v Belfastu stejně jako Titanic. Stavba začala 22. prosince 1910 a na vodu byl spuštěn 27. dubna 1911. Zkoušky podstoupil 18. května 1911 a 27. května byl předán White Star Line.\n\nRoku 1934 byl prodán společnosti Sociéte Cherbourgeoise de Remorquage et de Sauvetage a přejmenován na \"Ingenieur Riebell\". Roku 1940 se mu podařilo uniknout před Němci. Poté byl upraven na ozbrojenou přímořskou loď. 17. ledna 1941 byl torpédován Royal Navy a potopil se. Poloha vraku je doposud neznámá.\n"}
{"id": "458139", "url": "https://cs.wikipedia.org/wiki?curid=458139", "title": "Voguéo", "text": "Voguéo\n\nVoguéo je název říční dopravní linky, která je součástí městské hromadné dopravy v Paříži. Linka byla zprovozněna v roce 2008 a jezdí po Seině a Marně mezi Paříží a jejím předměstím Maisons-Alfort ležícím jihovýchodně. Linka byla otevřena 28. června 2008, má pět zastávek a celková doba jízdy činí asi 35 minut. Na lince jsou nasazeny čtyři lodě. Tento projekt si klade za cíl obnovit říční osobní dopravu v Paříži.\n\nOd poloviny 19. století do roku 1934 existovala obdobná říční linka na Seině, tehdy ale lodě pluly z Maisons-Alfort přes celou Paříž až k předměstí Suresnes na západě. Po jejím zrušení se na mnoho desetiletí osobní doprava v Paříži omezila pouze na výletní lodě.\n\nAž v červenci 2007 proběhly první testovací jízdy a o necelý rok později byla linka otevřena pro veřejnost. Na rozdíl od stávajících turistických lodních linek na Seině se tato nová linka orientuje na běžné každodenní pasažéry. Jízdné proto odpovídá běžnému tarifu MHD v zónách Île-de-France a je možné při jízdách použít síťovou jízdenku Carte Orange, případně si koupit jízdenku na jednotlivou jízdu přímo na lodi.\n\nAž do konce roku 2010 probíhá testovací období, kdy jsou každý měsíc sledovány údaje o přesnosti spojů, počtu pasažérů a jejich spokojenost a jsou přijímány návrhy na zlepšení. Po jejich vyhodnocení se rozhodne, zdali má být dráha prodloužena dál západním směrem.\n\n\n"}
{"id": "458142", "url": "https://cs.wikipedia.org/wiki?curid=458142", "title": "Explorer 17", "text": "Explorer 17\n\nExplorer 17 (známá také jako Atmosphere Explorer-A ,zkráceně AE-A, neboS6) byla americká sonda, kterou vynesla na orbitu Země raketa Delta, odstartovala 3. dubna 1963. Byla určena ke studiu horních vrstev atmosféry. Sonda 24. listopadu 1966 zanikla po 1325 dnech činnosti v atmosféře.\n\nExplorer 17 byla rotací stabilizovaná koule o průměru 95 cm. Na palubě byly umístěny čtyři tlakové senzory pro měření celkové hustoty neutronů, dva hmotnostní spektrometry a dvě elektrostatické sondy pro měření teploty a koncentrace elektronů.\n"}
{"id": "458146", "url": "https://cs.wikipedia.org/wiki?curid=458146", "title": "The Mike Oldfield Collection 1974–1983", "text": "The Mike Oldfield Collection 1974–1983\n\nThe Mike Oldfield Collection 1974–1983 je čtrnácté výběrové album britského multiinstrumentalisty Mika Oldfielda. Vydáno bylo v červnu 2009 (viz 2009 v hudbě) a v britském žebříčku prodejnosti hudebních alb se umístilo nejlépe na 11. místě.\n\nAlbum \"The Mike Oldfield Collection 1974 – 1983\" vyšlo společně s reedicí Oldfieldova debutového alba \"Tubular Bells\" z roku 1973. Toto dílo se nachází i na \"The Mike Oldfield Collection 1974 – 1983\", které obsahuje dva disky: na prvním se nachází nový (tzv. bahamský) mix \"Tubular Bells\" se dvěma bonusy, druhý disk obsahuje výběr Oldfieldových skladeb a písní z let 1975 až 1983.\n\n\n"}
{"id": "458148", "url": "https://cs.wikipedia.org/wiki?curid=458148", "title": "Oceanic (nedokončená loď)", "text": "Oceanic (nedokončená loď)\n\nV roce 1920 chtěla White Star Line za spolupráce loděnic Harland & Wolff postavit loď, která by jako první překonala délkovou hranici 1 000 stop (305 m) s plánovaným jménem Oceanic.\n\nObjednávka byla podána 18. června 1928 a práce začaly téměř okamžitě. Práce se zpomalily kvůli sporu o pohon: Lord Kylsant, šéf kartelu Royal Mail Steam Packet Company (RMSPC), jež vlastnila White Star Line, chtěl dieselelektrický pohon místo tradičního parního. White Star Line navrhovala, aby loď měla 40 dieselových generátorů napájejících elektrické motory, které by poháněly tři šrouby. To se ale loděnice zdráhala přijmout, ale nakonec se časem všichni rozhodli pro diesel. V té době ale začala Velká hospodářská krize a dotkla se i lodního průmyslu. Další práce na Oceaniku byly odloženy a později zrušeny kvůli úpadku RMSPC jako důsledek finančních problémů Sira Owena Philipse (Lorda Kylsanta). Museli si půjčit peníze od vlády s tím, že se nedokončený Oceanic použije na stavbu dvou posledních lodí White Star Line, Britaniku a jeho sestry Georgiku.\n\nPodle původních plánů měla mít tonáž 60 000 BRT a tři komíny, což z ní dělalo větší verzi Britaniku. Někteří experti věří, že by mohl po dokončení mít i 80 000 BRT, zhruba stejně jako rivalové SS Normandie a RMS Queen Mary a motory, se kterými by snadno získal modrou stuhu.\n"}
{"id": "458149", "url": "https://cs.wikipedia.org/wiki?curid=458149", "title": "Zpěv z neznáma", "text": "Zpěv z neznáma\n\nZpěv z neznáma je název knihy, jejíž autorkou je Vonda McIntyre. Jedná se o přepis filmu \"\" z roku 1986 na motivy z prostředí Star Treku. Originální název knihy v angličtině je \"The Voyage Home\", vydána byla v USA téhož roku, jako její filmová předloha.\n\nObsah knihy i filmu jsou shodné\n\nJak v TV seriálu , tak knihách včetně této na seriál navazující je v popředí děje trojice tvořená kapitánem Jamesem Kirkem, prvním vědeckým důstojníkem Spockem z planety Vulkán a vrchním lékařem Dr. Leonardem McCoyem. Tuto trojici doplňují další důstojníci - vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\nKapitán James T. Kirk odlétá na planetu Vulkán, aby zachránil Spocka, který je ve zlém stavu. Toho sice zachrání, ale cestou zpět na Zemi, kam se vrací ukradenou klingonskou válečnou lodí Dravý pták, se dozvídá hroznou věc – něco na Zemi odpařuje oceány, po celé planetě vypadává elektřina.\n\nPříčinou je mimozemská sonda, která přiletěla na oběžnou dráhu; vydává signály podobné těm velrybím, avšak vzhledem k tomu, že velryby jsou ve 23. století vyhynulé, ji nemůže nikdo odpovědět. Sonda tedy neustále pokračuje ve vysílání signálů, což způsobuje odpařování oceánů a výpadky elektřiny. Prezident Spojené federace planet vyšle nouzový planetární signál; jakákoliv vojenská snaha o zastavení sondy selhává, jelikož její přítomnost vyřadí veškerou energii ve své blízkosti.\n\nPoté, co kapitán James Tiberius Kirk zaslechne hlášení o situaci, rozhodne se odletět do minulosti. Jeho cílem je San Francisco 20. století, kde ukořistí velryby a přiveze je zpět do své doby. Díky maskovacímu zařízení je loď nenápadně ukryta v parku na okraji města.\n\nFilm je především komedií (a kniha komediální prvky uchovala), protože posádka Enterprise se ocitá v době, která je jí absolutně cizí; dochází k mnoha nečekaným situacím (návštěva letadlové lodi Enterprise či prozrazení technologie průsvitného hliníku). Kirk prohlásí o Zemi že je to „\"Terra Incognita\"“ – země neznámá. Nakonec se posádce podaří přivézt nejen velryby, ale i jednu civilistku z 20. století.\n\nPo návratu na Zemi je však Kirk postaven před soud, kde se musí zodpovídat z neuposlechnutí rozkazu; toho se dopustil ale již dříve, ve filmu . Konkrétně se jednalo o krádež lodi Enterprise a její následné zničení. Jako trest byla Kirkovi snížena hodnost z admirála na kapitána, ovšem získává novou, moderní loď Entreprise.\nDo češtiny knihu přeložili Jan Pavlík v roce 1993 a vydalo ji nakladatelství Albert Boskovice téhož roku se souhlasem původního nakladatele Bonus Praha. Její očíslování, velikost publikace i grafická úprava jsou shodné, jako měly předchozí díly této filmové série: Hrozba z vesmíru, Khanův hněv a Pátrání po Spockovi. Drobná knížka má 232 stran a je opatřena barevnou obálkou, stála tehdy 48 Kč.\n"}
{"id": "458153", "url": "https://cs.wikipedia.org/wiki?curid=458153", "title": "Jiřina Rippelová", "text": "Jiřina Rippelová\n\nJiřina Rippelová (* 4. prosince 1958, Sušice) je česká politička, v letech 2006 až 2012 senátorka za obvod č. 11 – Domažlice, v letech 2000 až 2012 zastupitelka Plzeňského kraje a bývalá členka ČSSD.\n\nMaturovala na gymnáziu v Sušici. Poté pokračovala ve studiu na Právnické fakultě UK v Praze, které ukončila v roce 1982. Roku 1983 složila rigorózní zkoušku a získala titul JUDr.\n\nPo vysoké škole nastoupila do Státního statku Sušice, kde pracovala jako podniková právnička v letech 1982 až 1991, kdy přešla na Úřad práce Klatovy – pobočka Sušice a pracovala zde jako vedoucí referentka. Mezi lety 1992 a 1998 působila jako právnička Katastrálního úřadu Klatovy.\n\nS manželem Milanem má dva syny, Milana a Jiřího.\n\nV roce 1998 se stala členkou ČSSD. V roce 1998 vstoupila do komunální politiky, když se stala starostkou města Sušice, tuto funkci vykonávala až do roku 2006, od tohoto roku je pouze zastupitelkou města Sušice. Ve krajských volbách 2002 a 2008 byla zvolena do zastupitelstva Plzeňského kraje.\n\nV roce 2006 se rozhodla kandidovat do horní komory českého parlamentu za obvod č. 11, který je tvořen celým okresem Domažlice a částí okresu Klatovy. V prvním kole skončila na druhém místě se ziskem 24,93 % hlasů, když ji porazila nezávislá kandidátka za ODS Eliška Hašková-Coolidge s 26,17 % hlasů. Ve druhém kole se situace obrátila a vyhrála sociální demokratka Rippelová, protože získala 57,84 % všech platných hlasů. V senátu působí v Ústavně právním výboru a stala se předsedkyní Stálé komise pro ústavu a parlamentní procedury.\n\nV červenci 2012 ohlásila, že odejde z ČSSD a do Senátu bude kandidovat za Zemanovce proti poslanci sociální demokracie Janu Látkovi, který ji porazil ve stranických primárkách. Ve volbách vypadla v prvním kole, získala 17,6 procenta hlasů a skončila až čtvrtá, mj. za Látkou, který ve druhém kole senátorský mandát získal. Byla také na kandidátce Zemanovců pro krajské volby, ale dvě hodiny před nimi byla ze seznamu stranou vyškrtnuta.\n\nVrátila se pak k advokátní praxi. V červnu 2013 byla navržena na místo inspektora Úřadu na ochranu osobních údajů.\n\n"}
{"id": "458154", "url": "https://cs.wikipedia.org/wiki?curid=458154", "title": "SMS Kaiser Karl VI.", "text": "SMS Kaiser Karl VI.\n\nSMS Kaiser Karl VI. byl druhý postavený pancéřový křižník Rakousko-uherského námořnictva. Účastnil se první světové války a jeho posádka se také připojila ke vzpouře v boce Kotorské v roce 1918. Po válce byl jako součást reparací předán Velké Británii, která ho nechala sešrotovat.\n\nHlavní výzbroj tvořily dva 240mm kanóny Krupp, umístěné v jednohlavňových věžích – po jedné na přídi a na zádi. Osm 150mm kanónů sekundární ráže bylo v kasematech na bocích lodě. Lehkou výzbroj představovalo osmnáct 47mm kanónů a loď také nesla dva torpédomety. Boční 210mm silný pancéřový pás chránil trup na čáře ponoru v prostoru mezi dělovými věžemi. Pancéřová paluba měla sílu 60 mm a můstek měl pancíř silný 200 mm.\n\nV letech 1902-1903 křižník působil jako staniční loď v Číně.\n\nZa první světové války byl \"Kaiser Karl VI.\" stále v aktivní službě. Hned na počátku války se podílel na rakousko-uherském pokusu o námořní blokádu černohorského pobřeží s pomocí hladinových lodí. Dne 12. srpna 1914 \"Kaiser Karl VI.\" ostřeloval postavení černohorského pobřežního dělostřelectva, 24. října pak ostřeloval pozice černohorského dělostřelectva na hoře Lovčen. Posádka lodi se také v roce 1918 připojila k neúspěšné vzpouře v Boce Kotorské. V březnu 1918 byl křižník využíván již jen jako velitelská a ubytovací loď v Šibeniku. Po válce byl křižník jako součást reparací předán Velké Británii, která ho nechala roku 1922 v Neapoli sešrotovat.\n\n"}
{"id": "458156", "url": "https://cs.wikipedia.org/wiki?curid=458156", "title": "Jihozápad", "text": "Jihozápad\n\nJihozápad (zkratka JZ nebo anglicky SW) je jeden z vedlejších směrů na kompasu. Leží mezi jihem a západem, tj. odpovídá azimutu 225°. Na opačné straně je severovýchod. \n\nJihojihozápad (zkratka JJZ nebo anglicky SSW) je dalším z vedlejších směrů na kompasu. Leží mezi jihozápadem a jihem, tj. odpovídá azimutu 202,5°. Na opačné straně je severoseverovýchod. \n\nZápadojihozápad (zkratka ZJZ nebo anglicky WSW) je dalším z vedlejších směrů na kompasu. Leží mezi jihozápadem a západem, tj. odpovídá azimutu 247,5°. Na opačné straně je východoseverovýchod. \n"}
{"id": "458157", "url": "https://cs.wikipedia.org/wiki?curid=458157", "title": "Vlasta Vopičková", "text": "Vlasta Vopičková\n\nVlasta Vopičková, rodným jménem Kodešová (* 26. března 1944 Praha) je bývalá československá tenistka, sestra wimbledonského vítěze Jana Kodeše. \n\nV roce 1960 se stala dorosteneckou mistryní ČSSR v tenise, v letech 1969–1970 byla mezinárodní mistryní ČSSR ve dvouhře, ve čtyřhře 1964, 1968-1969. Mistryní ČSSR ve dvouhře se stala roku 1967, ve čtyřhře 1962–1963, 1965–1970 a 1972, ve smíšené čtyřhře 1963 a 1967. Na French Open se dvakrát probojovala do čtvrtfinále (1968, 1970). Byla členkou československého týmu Federation Cupu, ve kterém porazila Virginii Wadeovou (1968). Roku 1969 se stala amatérskou mistryní Evropy v Turíně. V roce 1973 byla v semifinále Mezinárodního mistrovství Itálie v Římě.\n\nOd roku 1964 je vdaná za bývalého hokejistu a tenistu Milana Vopičku, se kterým má dceru Vlastu a syna Milana.\n\n"}
{"id": "458158", "url": "https://cs.wikipedia.org/wiki?curid=458158", "title": "Severovýchod", "text": "Severovýchod\n\nSeverovýchod (zkratka SV nebo anglicky NE) je jeden z vedlejších směrů na kompasu. Leží mezi severem a východem, tj. odpovídá azimutu 45°. Na opačné straně je jihozápad. \n\nSeveroseverovýchod (zkratka SSV nebo anglicky NNE) je dalším z vedlejších směrů na kompasu. Leží mezi severovýchodem a severem, tj. odpovídá azimutu 22,5°. Na opačné straně je jihojihozápad.\n\nVýchodoseverovýchod (zkratka VSV nebo anglicky ENE) je dalším z vedlejších směrů na kompasu. Leží mezi severovýchodem a východem, tj. odpovídá azimutu 67,5°. Na opačné straně je západojihozápad.\n"}
{"id": "458159", "url": "https://cs.wikipedia.org/wiki?curid=458159", "title": "Jihovýchod", "text": "Jihovýchod\n\nJihovýchod (zkratka JV nebo anglicky SE) je jeden z vedlejších směrů na kompasu. Leží mezi jihem a východem, tj. odpovídá azimutu 135°. Na opačné straně je severozápad. \n\nVýchodojihovýchod (zkratka VJV nebo anglicky ESE) je dalším z vedlejších směrů na kompasu. Leží mezi jihovýchodem a východem, tj. odpovídá azimutu 112,5°. Na opačné straně je západoseverozápad. \n\nJihojihovýchod (zkratka JJV nebo anglicky SSE) je dalším z vedlejších směrů na kompasu. Leží mezi jihovýchodem a jihem, tj. odpovídá azimutu 157,5°. Na opačné straně je severoseverozápad. \n"}
{"id": "458161", "url": "https://cs.wikipedia.org/wiki?curid=458161", "title": "Vonda N. McIntyre", "text": "Vonda N. McIntyre\n\nVonda Neel McIntyre (28. srpna 1948, Louisville, Kentucky, USA – 1. dubna 2019) byla americká spisovatelka, autorka mnoha knih sci-fi žánru, také z prostředí \"Star Trek\" či \"Star Wars\".\n\nVystudovala univerzity v Pensylvánii (1968) a Washingtonu (1970), obor genetika. Věnovala se však plně dráze spisovatelky. Svou první povídku \"Break Point\" vydala v roce 1970.\n\nV roce 1973 získala ocenění Nebula za svou první novelu \"Of Mist, and Grass and Sand\". O šest let později převzala prestižní cenu Hugo za román \"Dreamsnake\" a za stejný román i podruhé ocenění Nebula.\n\n\n\n"}
{"id": "458163", "url": "https://cs.wikipedia.org/wiki?curid=458163", "title": "Erik Van Dillen", "text": "Erik Van Dillen\n\nErik Van Dillen(* 21. února 1951, San Mateo, Kalifornie) je bývalý americký tenista, jedna z tenisových nadějí Spojených států, finalista čtyřhry Australian Open 1977 spolu s Pasarellem. \n\nDosud je jediným americkým hráčem, který vyhrál mistrovství USA postupně ve všech čtyřech věkových kategoriích, a to ve dvouhře i čtyřhře. V roce 1971 začal reprezentovat USA v Davis Cupu, se kterým získal salátovou mísu dvakrát 1971 a 1972. Roku 1971 se probojoval ve čtyřhře do finále ve Forest Hills (s S. Smithem). Se svým spoluhráčem Smithem odehrál v Davis Cupu 1973 nejdelší set v historii soutěže proti páru Fillol-Cornejo 37-39. Roku 1973 zvítězil ve dvouhře na turnaji Nottingham Open, když ve finále porazil Frew McMillana 3–6, 6–1, 6–1. Mezi jeho další úspěchy lze řadit semifinále turnaje v Torontu (1975), ve čtyřhře zvítězil v Torontu a Memphisu (1975), Birminghamu, Cincinnati a byl ve finále v Palm Springs (1976). Od roku 1977 nehrál, až v roce 1981 se vrátil a vyhrál čtyřhru v Newportu a v Clevelandu.\n\nNa žebříčku ATP byl pro dvouhru nejvýše klasifikován na 36. místě (13. září 1973).\n\n\n"}
{"id": "458164", "url": "https://cs.wikipedia.org/wiki?curid=458164", "title": "Queer as Folk (americký seriál)", "text": "Queer as Folk (americký seriál)\n\nQueer as Folk je americko-kanadský televizní seriál produkovaný společnostmi Showtime a Temple Street Productions.\n\nVychází z britského stejnojmenného seriálu, který vytvořil Russell T. Davis. Severoamerickou obdobu natočili různí kanadští režiséři, kteří jsou známí jako tvůrci nezávislých filmů, například Bruce McDonald, David Wellington, Kelly Makin, John Greyson, Jeremy Podeswa a Michael DeCarlo. Hlavními scenáristy byli Ron Cowen a Daniel Lipman.\n\nPrvní díl byl v USA vysílán 3. prosince 2000, poslední díl 7. srpna 2005.\n\nSeriál vykresluje životy homosexuálních přátel, kteří žijí ve městě Pittsburgh v Pensylvánii, Briana, Justina, Michaela, Emmetta a Teda a lesbického páru Lindsey a Melanie. V seriálu se vyskytují i další postavy, např. HIV pozitivní Ben, Michaelův přítel, strýc Vic, trpící nemocí AIDS či Michaelova matka Debbie.\n\nSeriál se dotýká ožehavých otázek stejnopohlavních vztahů ve společnosti: coming outu, stejnopohlavních sňatků, výchovy dětí homosexuály, umělého oplodnění, bezpečného sexu a HIV pozitivity, prostituce nezletilých, diskriminace, pornografie, homosexuality duchovních, tzv. bugchasingu ad. Od počátku znázorňuje explicitní sexuální scény.\n\nBrian Kinney (Gale Harold) je na začátku seriálu 29letý dobře placený vedoucí manažer reklamní agentury. Jeho osobní život se točí téměř výhradně kolem rychlého a náhodného sexu, pevné vztahy neuznává. V první epizodě se setkává s Justinem a začíná jejich bouřlivý vztah. Brian je také otcem uměle zplozeného Guse, kterého vychovává lesbický pár Lindsay a Melanie. Když Kinney ztratí práci v agentuře, založí vlastní reklamní agenturu Kinnetik. Krátce nato mu je diagnostikována rakovina varlete, což drží před svými přáteli v tajnosti. Po úspěšné operaci koupí gay klub Babylon, na který je posléze spáchán bombový útok. Po útoku si Brian uvědomí, jak moc miluje Justina a navrhne mu sňatek. Ten ovšem nakonec odlétá do New Yorku, kde se chce prosadit jako umělec.\n\nMichael Charles Novotny (Hal Sparks) je nejlepší Brianův přítel a jejich vztah je platonický. Michael pracuje nejprve v supermarketu „Big Q“ jako zástupce vedoucího a svou homosexualitu na pracovišti tají. V první sezóně se seznámí s lékařem, chiropraktikem Davidem a přestěhuje se k němu. Vztah se rozpadne, když se David odstěhuje za svým malým synem do Portlandu. Michael později převezme vlastní obchod s komiksy a spolu s Justinem vydají vlastní komiks s \"Rage\" s gay hrdinou. V obchodě se seznámí s univerzitním profesorem Benem Brucknerem, se kterým naváže vztah a v Kanadě uzavřou spolu sňatek. Při bombovém útoku na noční klub Babylon je Michael vážně zraněn. Po svém uzdravení se rozhodnou s Benem adoptovat Jamese „Huntera“, kterého mají v opatrovnictví. Michael je také otcem uměle zplozené dcery Jenny Rebecca, kterou vychovávají Melanie a Lindsay.\n\nJustin Taylor (Randy Harrison) je na počátku 17letý mladík, který se seznámí s Brianem v klubu Babylon a zamiluje se do něj. Ve škole i v rodině má problémy s coming outem. Jeho matka Jennifer postupně jeho homosexualitu i vztah s Brianem akceptuje a podporuje ho, ale otec reaguje odmítavě a nakonec jej vyžene z domu. Justin proto přijme nabídku Debbie, aby bydlel u ní a pracoval s ní v jídelně. Justin je velmi talentovaný a po ukončení střední školy se rozhodne jít na uměleckou školu. Jeho život je ovšem otřesen, když jej homofobní spolužák na maturitním večírku těžce poraní baseballovou pálkou. Po svém zotavení se přestěhuje k Brianovi. S Michaelem napíše vlastní komiksovou sérii. Protože Brian stále odmítá pevný vztah, odstěhuje se od něj a žije s houslistou Ethanem. Nakonec se ale zase vrátí k Brianovi a na závěr seriálu se rozhodnou vzít. Přesto ke sňatku nedojde, protože Justin odletí do New Yorku, aby si zde vybudoval vlastní uměleckou kariéru.\n\nEmmett Honeycutt (Peter Paige) pochází z města Hazlehurst v Mississippi. Sám sebe označuje za buznu a často o sobě a svých přátelích hovoří v ženské osobě. Na začátku seriálu pracuje v módním butiku. Dočasně se z něj stane pornohvězda „Fetch Dixon“ na erotických stránkách, které provozuje jeho kamarád Ted. Tak se seznámí s postarším milionářem Georgem, který se do něj zamiluje a nabídne mu cestu kolem světa, ale v letadle dostane srdeční infarkt a zemře. Později má vztah s Tedem, ale jejich vztah se rozpadne, když Ted přijde o svůj podnik a začne brát drogy. Založí si proto společnost na pořádání oslav a večírků, s čímž mu pomáhá i Vic Grassi, a objeví se i jako „Queer Guy“ ve zpravodajství místní televizní stanice. Emmett má vztah s fotbalistou Drewem Boydem, který nakonec přizná, že je gay. Také tento vztah selže.\n\nTheodore „Ted“ Schmidt (Scott Lowell) je intelektuál a nejstarší ze skupiny přátel, který má však nejnižší sebevědomí. K jeho zálibám patří porno, opera a atraktivní mladí muži. Ti ho však většinou ignorují a ve většině případů zůstane bez pevného vztahu. Jeden z nich, Blake, mu dokonce namíchá drogy do pití a Ted upadne do kómatu. Přesto Blakovi pomůže a chce ho zbavit závislosti. Blake však z léčebny, kam ho Ted zavede, uteče. Ted nejprve pracuje jako účetní. Když je propuštěn z práce kvůli prohlížení pornografie v pracovní době, založí na internetu pornografické stránky, které jsou velmi úspěšné. Později se sblíží s Emmettem a vytvoří společný pár. Kvůli právním problémům musí své podnikání zavřít a nakonec se z něj stane narkoman. Po úspěšné léčbě, při které mu pomáhá Blake, mu Brian nabídne práci finančního ředitele ve své reklamní agentuře. Na konci seriálu se opět setká se svou starou láskou Blakem.\n\nBenjamin „Ben“ Bruckner (Robert Gant) je profesor literatury na Carnegie Mellon Universität Pittsburgh a je HIV pozitivní. Seznámí se s Michaelem přes komiksy a stanou se z nich partneři a později se vezmou v Kanadě. Se svým nakažením se snaží vyrovnat studiem východní filozofie a také návštěvami posilovny. Po několika pokusech se steroidy nakonec Ben přijme svou nemoc optimisticky. Na ulici se zastane mladého prostituta Huntera a nabídne mu pomoc a přístřeší. Když zjistí, že je Hunter také HIV pozitivní, bojují s Michaelem o jeho svěření do péče.\n\nDeborah „Debbie“ Novotny (Sharon Glass) je Michaelova matka. Pracuje jako servírka v Liberty Diner, v jídelně, kde se přátelé obvykle scházejí. Debbie se stará o svého HIV pozitivního bratra Vica. Je hrdá na svého homosexuálního syna a podporuje práva gayů a leseb. Justin v první sezóně a Emmett ve čtvrté, najdou v jejím domě dočasný domov. Ve druhé sezóně se potká s policistou Carlem Horvathem, se kterým později vytvoří vztah a on se k ní nakonec nastěhuje.\n\nLindsay Peterson (Thea Gill) je dlouholetá kamarádka Briana, který je otcem jejího dítěte Guse. Lindsay je lesba a žije v dlouholetém vztahu s Melanie Marcusovou. Lindsay je učitelka výtvarné výchovy a když Gus trochu vyroste, najde si práci v galerii. Její rodiče pocházejí z vyšší společenské vrstvy a neschvalují její životní styl. V galerii se seznámí s umělcem Samem Auerbachem, se kterým prožije krátkou aféru. To vede až k odcizení s Melanie a Lindsay se dočasně odstěhuje z domu. Po bombovém útoku na Babylon uznají, že chtějí zůstat spolu.\n\nMelanie Marcus (Michelle Clunie) je židovka a asertivní právnička, která žije v dlouholetém vztahu s Lindsay. Počne uměle dítě s Michaelem a narodí se jim dcera Jenny Rebecca. Protože se jí politická situace v Pensylvánii nezdá být nakloněná homosexuálním rodinám a po bombovém útoku má ještě větší strach, přemluví Lindsay, aby se i s dětmi přestěhovaly do Toronta v Kanadě.\n\nDaphne Chanders (Makyla Smith) je Justinova nejlepší kamarádka ze střední školy. Oba je spojuje blízký platonický vztah. Daphne má veselou a nekomplikovanou povahu a podporuje Justina ze všech svých sil. Jejich vztah je jen jednou narušen, když Justina požádá, aby byl její první milenec, což Justin neodmítne. Daphne si myslí, že by mohla být jeho milenkou, ovšem Justin nechce. Posléze se udobří.\n\nJennifer Taylor (Sherry Miller) je Justinova matka. Zpočátku se se sexuální orientací svého syna špatně vyrovnává, ale později ho podporuje. I navzdory svému manželovi, se kterým se nakonec rozejde. Jennifer si najde práci jako realitní agentka. Později potká a začne vztah s mladším mužem, což Justin zpočátku neschvaluje.\n\nVictor „Vic“ Grassi (Jack Wetherall) je mladší bratr Debbie a Michaelův strýc. Má AIDS a bydlí v domě své sestry, která o něj pečuje. Jako bývalý kuchař pomáhá Emmettovi při jeho organizování večírků. Když se seznámí s Rodneym, začnou bydlet spolu. Vic zemře po hádce se svou sestrou, která si vyčítá, že se s ním už nestihla udobřit.\nJames „Hunter“ Montgomery (Harris Allan) se ve svých 16 letech živí jako homosexuální prostitut. Utekl z domova poté, co ho matka k prostituci nutila. Ben mu nabídne pomoc. Když Hunter onemocní, v nemocnici zjistí, že je HIV pozitivní. Ben a Michael ho vezmou k sobě domů a požádají o svěření do péče. Hunter začne chodit do školy, kde se zamiluje do spolužačky Callie, protože je heterosexuál. Ben a Michael ho na konci seriálu adoptují.\n\nBlake Wyzecki (Dean Armstrong) je mladý narkoman, který se zajímá o Teda. Jeho drogová závislost ale stojí v cestě vážnému vztahu s Tedem. Když se později opět setkávají, je Blake již vyléčen se své závislosti a naopak pracuje jako terapeut v centru léčebně drogově závislých, kam se přijde léčit Ted. Na samém závěru seriálu se oba opět sejdou.\n\nCarl Horvath (Peter MacNeill) je policejní inspektor, který vyšetřuje vraždu mladého prostituta, jehož mrtvolu našla Debbie v popelnici. Přes počáteční vzájemnou averzi mezi nimi vznikne vztah. Carl se přestěhuje k Debbie a požádá ji o roku. Ta nejprve souhlasí, ale protože její Syn Michael svatbu mít dle zákona nemůže, nakonec odmítne a budou žít nesezdaní.\n\nDrew Boyd (Matt Battaglia) je přítel Emmetta Honeycutta. Seznámí se, když Emmett pro jeho snoubenku připravuje party a mají spolu utajený neformální vztah. Drew je profesionálním hráčem amerického fotbalu a je považován za vzor heterosexuála. V poslední sezóně novináři odhalí jeho homosexualitu a dočasně je vyloučen z klubu. Nakonec je přijat zpátky a veřejně přijme svou homosexualitu.\n\nDr. David Cameron (Chris Potter) je v první sezóně seriálu Michaelův přítel. Je rozvedený a pracuje jako chiropraktik. David se nakonec přestěhuje do Portlandu za svým malým synem. Michael s ním sice odjede, ale jejich vztah se rozpadne a Michale se vrátí zpátky do Pittsburghu.\n\nGeorge Schickle (Bruce Gray) je postarší milionář, majitel továrny na okurky. Seznámí se s Emmettem a zamiluje se do něj. Nabídne mu cestu kolem světa. V letadle spolu mají sex, při kterém George Schickle dostane srdeční kolaps a zemře. Odkáže Emmettovi 10 miliónů dolarů, které ale Emmett nakonec odmítne.\n\nEthan Gold (Fabrizio Filippo) je mladý houslista, který studuje na stejné umělecké škole jako Justin. Seznámí se na jeho koncertu. Ethan je velmi romantický a Justin se do něj zamiluje. Odejde od Briana a přestěhuje se k houslistovi. Ethanovi je nabídnuta smlouva s nahrávací společností, musí ovšem zatajit svou sexuální orientaci. Když Justin zjistí, že měl poměr se svým fanouškem, opustí ho.\n\nJim Stockwell David Gianopoulos) je šéf policie, který kandiduje na starostu Pitsburghu za konzervativní stranu. Brian se jako odborník přes reklamu podílí na jeho předvolební kampani. Stockwell pod záminkou omezení kriminality postupně uzavírá noční gay podniky. Justin s Brianem připraví protiakci, na které Stockwella politicky zesměšní. Brian za to přijde o místo v agentuře a Justin je vyloučen ze školy.\n\nCynthia (Stephanie Moore) je Briannova sekretářka a spolupracovnice. Po Briannově výpovědi ho následuje do jeho nové firmy Kinnetic.\nV dalších rolích: Rosie O'Donnell jako Loretta Pye, Mike Shara jako Brett Keller, Meredith Henderson jako Callie Leeson, Lindsey Connell jako Tracey, Mitch Morris jako Cody Bell, Robin Thomas jako Sam Auerbach, Carlo Rota jako Gardner Vance a další.\n\nMnoho herců bylo kvůli účasti na natáčení označováno za homosexuály. Ve skutečnosti se k vlastní homosexualitě přihlásili pouze Randy Harrison, Peter Paige, Robert Gant a Jack Wetherall. Thea Gill se označuje za bisexuálku.\n\nBylo natočeno celkem 5 řad seriálu:\n\nAčkoli se seriál odehrává ve městě Pittsburgh v Pensylvánii, byl natočen v Kanadě v Torontu kvůli nižším nákladům. Na obě města odkazuje rovněž řada reálií, např. torontský bar Woody's na Church Street, nebo Liberty Avenue, která reálně existuje v Pittsburghu.\n\nBelgie, Finsko (pod názvem \"Neříkej to matce\"), Francie, Německo, Řecko (pouze první série, pod názvem \"Mezi námi\"), Maďarsko (pod názvem \"Kluci z klubu\"), Itálie, Izrael (pod názvem \"Hachi Ge'im SheYesh\" (הכי גאים שיש), tj. Hrdí, jak to jen jde), Nizozemsko, Norsko, Slovinsko pod názvem \"Mezi námi muži\" (Moške zadeve, Male Stuff), Spojené království, Španělsko, Rumunsko, Polsko (na televizní stanici nFilmHD), Chorvatsko, Mexiko, Brazílie, Argentina, Izrael, Filipíny, Turecko, Austrálie, Kolumbie\n\nŽádná z českých televizí seriál dosud neuvedla. Některé epizody britské předlohy seriálu byly uvedeny v roce 2005 na festivalu Mezipatra.\n\n2001\n\n2002\n\n2003\n\n2004\n\n2005\n\n"}
{"id": "458167", "url": "https://cs.wikipedia.org/wiki?curid=458167", "title": "Jeffrey Williams", "text": "Jeffrey Williams\n\nJeffrey Nels Williams (* 18. ledna 1958 v Superior, ve státě Wisconsin, USA) je od května 1996 americký astronaut, člen oddílu astronautů NASA. Ve vesmíru strávil během svých čtyř letů necelých 534 dní se kterými drží současný americký rekord, v celkovém počtu dní strávených v kosmu. Williams se poprvé do vesmíru podíval v roce 2000 na palubě raketoplánu Atlantis. Poté v roce 2006, kdy letěl jako palubní inženýr na Mezinárodní vesmírnou stanici v rámci Expedice 16. Půlroční směnu na ISS si zopakoval ještě dvakrát, v letech 2009–2010, v Expedici 21/22 a v roce 2016 v Expedici 47/48. V Expedicích 22 a 48 působil jako velitel.\n\nJeffrey Williams se narodil v Superior ve Wisconsinu, dětství prožil ve městě Winter v témže státu, zde také roku 1976 ukončil střední školu. Roku 1980 získal bakalářský titul na Vojenské akademii (\"U.S. Military Academy\"). Poté sloužil v armádě, v letech 1981–84 v Německu. Roku 1987 získal magisterský titul na \"U.S. Naval Postgraduate School\". Potom do roku 1991 pracoval v Johnsonovu vesmírném středisku. V letech 1992–93 se učil ve škole zkušebních letců námořnictva (\"Naval Test Pilot School\"), následující dva roky strávil na Edwardsově letecké základně.\n\nPřihlásil se do 12. náboru astronautů NASA roku 1987, kdy se pouze dostal mezi 117 finalistů. Roku 1991 se zúčastnil 14. náboru, ale zase neprošel. Úspěch slavil až napotřetí, v květnu 1996 v 16. náboru. Absolvoval dvouletou všeobecnou kosmickou přípravu a získal kvalifikaci letový specialista.\n\nZáhy po skončení základního výcviku, v listopadu 1998 byl zařazen do posádky letu STS-101. Do vesmíru odstartoval na palubě raketoplánu Atlantis 19. května 2000. Během mise vystoupil do otevřeného vesmíru, výstup trval 6 hodin 44 minut. Raketoplán přistál po 9 dnech, 20 hodinách a 10 minutách letu dne 29. května 2000.\n\nV listopadu 2002 byl jmenován velitelem záložní posádky Expedice 10 na Mezinárodní vesmírnou stanici (ISS), ale už v únoru 2003 byla posádka rozpuštěna. Znovu zahájil přípravu na pobyt na ISS v prosinci 2003, kdy se stal velitelem záložní posádky Expedice 12 (startovala v říjnu 2005) a hlavní posádky Expedice 14 (startovala v září 2006). V září 2005 nahradil Daniela Taniho, palubního inženýra Expedice 13, do kosmu se tak dostal o půl roku dříve.\nPodruhé vzlétl do vesmíru 30. března 2006 v ruském Sojuzu TMA-8. Na ISS pracoval společně s Rusem Pavlem Vinogradovem a od července 2006 i Němcem Thomasem Reiterem. Uskutečnil dva výstupy do vesmíru o celkové délce 12 hodin a 25 minut. Dvojice Williams, Vinogradov přistála 29. září 2006 po 182 dnech, 22 hodinách a 43 minutách letu.\n\nV srpnu 2007 byl předběžně zařazen do Expedice 21 (start plánován na říjen 2009), v září (resp. listopadu) 2008 bylo jmenování oficiálně potvrzeno Roskosmosem (resp. NASA). Paralelně od července 2008 působil v záložní posádce Expedice 19 (start v březnu 2009).\n\nPotřetí do kosmu odstartoval 30. září 2009 na palubě lodi Sojuz TMA-16 společně s kolegou z Expedice 21 Maximem Surajevem a kosmickým turistou Guyem Laliberté. Po obvyklém dvoudenním letu se Sojuz spojil s ISS. Laliberé se po týdnu vrátil s vystřídanými členy Expedice 20 na Zem, Williams a Surajev zůstali na stanici do března 2010. Dne 18. března 2010 Surajev s Williamsem v Sojuzu TMA-16 přistáli v Kazachstánu. \n\nV lednu 2014 byl jmenován členem Expedice 47/48 se startem v březnu 2016 v Sojuzu TMA-20M, do posádky s ním byli zařazeni Alexej Ovčinin a Oleg Skripočka. V únoru 2014 jmenování potvrdila NASA. Paralelně byl náhradníkem Scotta Kellyho v Sojuzu TMA-16M (start v březnu 2015). V listopadu 2015 byl Sojuz MS-01 zaměněn za Sojuz TMA-20M.\n\nTrojice Ovčinin, Skripočka, Wiliams vzlétla k ISS 18. března 2016. Na stanici pracoval ve funkci palubního inženýra Expedice 47 a velitele Expedice 48. Během letu provedl s Kathleen Rubinsovou dva výstupy do otevřeného vesmíru o celkové délce 12 hodin a 46 minut. Po necelých šesti měsících se 7. září 2016 ve stejné sestavě posádka Sojuzu TMA-20M vrátila na Zem. Jejich let trval 172 dní, 3 hodiny, 47 minut a 15 sekund.\n\n"}
{"id": "458168", "url": "https://cs.wikipedia.org/wiki?curid=458168", "title": "Maxim Surajev", "text": "Maxim Surajev\n\nMaxim Viktorovič Surajev ( , * 24. května 1972 v Čeljabinsku, Čeljabinské oblasti, RSFSR, SSSR) je od června 1997 ruský kosmonaut, člen oddílu kosmonautů CPK. Ke svému prvnímu kosmickému letu na Mezinárodní vesmírnou stanici (ISS) odstartoval 30. září 2009, na oběžné dráze strávil téměř šest měsíců až do 18. března 2010. Podruhé se na ISS vydal, opět na půl roku, koncem května 2014 jako člen Expedice 40/41. Od podzimu 2016 je poslancem Státní dumy za stranu Jednotné Rusko. \n\nMaxim Surajev pochází z Čeljabinsku, po střední škole studoval na Kačinské vojenské vysoké letecké škole, absolvoval ji na výbornou roku 1994. Roku 1997 získal druhý diplom, tentokrát na Žukovského vojenské letecké inženýrské akademii.\n\nPo skončení studia byl 24. června 1997 zařazen do oddílu kosmonautů CPK, neobvykle ještě před doporučením Státní meziresortní komise, které získal 28. června 1997. Absolvoval dvouletou všeobecnou kosmickou přípravu a 1. prosince 1999 získal kvalifikaci zkušební kosmonaut. \nOd ledna 2000 byl zařazen mezi kosmonauty připravující se na lety na Mezinárodní vesmírnou stanici (ISS). V červenci 2005 se stal členem skupiny 15/16/17 ze které měly být sestaveny posádky Expedice 15 až 17. V květnu 2006 byl jmenován do záložní posádky Expedice 17 (odstartovala v dubnu 2008). Paralelně byl v srpnu 2007 byl předběžně zařazen do záložní posádky Expedice 19 (odstartovala v březnu 2009). Od července 2008 se připravoval na svůj první let v posádce Expedice 21.\n\nSoučasně s kosmonautickým výcvikem do roku 2007 studoval právo na Ruské akademii státní služby.\nDo kosmu k prvnímu letu odstartoval 30. září 2009 na palubě lodi Sojuz TMA-16 společně s kolegou z Expedice 21 Jeffrey Williamsem a kosmickým turistou Guyem Laliberté. Po obvyklém dvoudenním letu se Sojuz spojil s ISS. V posádce stanice zaujal funkci palubního inženýra, ve stejném zařazení přešel i do Expedice 22. Dne 14. ledna uskutečnil s Olegem Kotovem výstup do otevřeného vesmíru při kterém kosmonauti dokončili integraci modulu Poisk ke stanici, výstup trval 5 hodin a 44 minut. Dne 18. března 2010 Surajev s Williamsem v Sojuzu TMA-16 přistáli v Kazachstánu. \n\nV únoru 2010 byl vybrán do Expedice 33/34 se startem v září 2012, ale v červnu 2010 z posádky vypadl. Koncem roku 2010 byl zařazen do Expedice 36/37 (a zálohy Expedice 34/35), v únoru 2011 jeho jmenování potvrdila NASA a ESA. V prosinci 2011 ho však v posádce nahradil Fjodor Jurčichin a začátkem roku 2012 byl přesunut do Expedice 40/41 se startem v květnu 2014 na Sojuzu TMA-13M, současně byl náhradníkem pro Sojuz TMA-11M.\n\nPodruhé do vesmíru vzlétl 28. května 2014 na palubě Sojuzu TMA-13M ve funkci velitele lodi, společně s Gregory Wisemanem a Alexanderem Gerstem. Po necelých šesti hodinách letu se Sojuz spojil se stanicí ISS a kosmonauti se zapojili do práce Expedice 40. Během letu Surajev opět vystoupil na povrch stanice. Dne 10. listopadu 2014 se s kolegy Wisemanem a Gerstem vrátil na Zem.\n\nK 23. září odešel z oddílu kosmonautů a Střediska přípravy kosmonautů v souvislosti s jeho zvolením do Státní dumy.\n\nPoliticky se angažoval ve straně Jednotné Rusko. Roku 2011 za ni neúspěšně kandidoval do Státní dumy. Byl členem jejího vedení v moskevské oblasti, roku 2013 vedl volební štáb Andreje Vorobjova, pověřeného výkonem funkce gubernátora moskevské oblasti a kandidujícího za Jednotné Rusko na tuto funkci. Vorobjov byl zvolen se 78 % hlasů. Na sjezdu Jednotného Ruska roku 2016 se Surajev stal členem širšího vedení strany. V září 2016 byl v prvním kole s 54 % hlasů zvolen poslancem Státní dumy za Balachšinský volební obvod.\n\nMaxim Surajev je ženatý, má dvě dcery.\n\n\n"}
{"id": "458169", "url": "https://cs.wikipedia.org/wiki?curid=458169", "title": "Dochan psárkovitý", "text": "Dochan psárkovitý\n\nDochan psárkovitý (\"Pennisetum alopecuroides\") (česky také penisetum, vousatec) je vytrvalá tráva z čeledi lipnicovité (\"Poaceae\"). Pochází z Asie a Austrálie a je v ČR pěstována jako okrasná travina.\n\nJiné možné názvy:\n\nDochan psárkovitý je trvalka, rostoucí v hustých trsech. Může dorůstat výšky 30 do 120 cm. Listy, jsou zelené, lesklé, celokrajné, se souběžnou žilnatinou, měří na délku 10 až 80 cm, na šířku 0,3 až 1 cm.\nKvětenství je klásek, 6-30 cm dlouhý. Květenství bývají zpočátku žluto-zelené, později místy až tmavě fialové barvy. Kvete a plodí v srpnu až listopadu.\n\nDochan psárkovitý byl původně rozšířen v regionech Asie a Austrálie. Roste na loukách. Vzhledem k odolnosti vůči mrazu je od druhé poloviny 20. století nabízen jako okrasná rostlina.\n\nPreferuje slunné a teplé lokality, sušší až přiměřeně vlhké propustné půdy. Velmi suché, ztužené nebo písčité půdy rostlina nesnáší. Hnojivo lze aplikovat od května až srpna podle návodu (vhodný je dostatek dusíku). Může poměrně pozdě rašit, někdy až v květnu. Pokud je pěstovaná v nádobách, je doporučeno ji přezimovat během zimního období pod přikrývkou ze smrkových větví. Na jaře je třeba ostříhat listy až k zemi.\n\nRozmnožujeme dělením trsů na podzim, nebo na jaře, nebo semenem. Může se na stanovišti rozšiřovat samovolně.\n\n\n\n\n \n"}
{"id": "458170", "url": "https://cs.wikipedia.org/wiki?curid=458170", "title": "Lorenzo Lamas", "text": "Lorenzo Lamas\n\nLorenzo Fernando Lamas (* 20. ledna 1958, Santa Monica, Kalifornie) je americký herec, režisér a moderátor různých televizních reality show. Známým se stal především díky účinkování v mýdlových operách „Falcon Crest“ a „The Bold and the Beautiful“ vysílaných na stanici CBS, dále také rolí Rena Rainese v televizním seriálu Odpadlík (1992–1997). V roce 2003 účinkoval jakožto jeden z porotců v americké reality show „Are You Hot?“, která posuzovala jednotlivé soutěžící podle fyzické atraktivity. Tato show však byla pro neúspěch zrušena hned po první sezóně. \n\nLorenzo Lamas se narodil v roce 1958 v Santa Monice v Kalifornii . Jeho otcem byl herec Fernando Lamas a matkou herečka Arlene Dahl.\n\nByl celkem pětkrát ženatý a to s :\n\nVictorií Hilbertovou (1981–1982)\n\nMichele Cathy Smithovou (1982–1985)\n\nKathleen Kinmontovou (1989–1993)\n\nShaunou Sandovou (1996–2002)\n\na Shawnou Craigovou (2013–2018)\n\nTaké má šest dětí.\n\nDebutoval malou rolí ve snímku \"100 pušek\" (1969), kde si zahrál se svým otcem Fernandem Lamasem. Roku 1978 se objevil v legendárním muzikálu \"Pomáda\". Mezi jeho další známé filmy patří \"Body Rock\" (1984), série \"Pojídač hadů\" (1989, 1991, 1992)\", Noc bojovníka\" (1991), \"Muž s mečem\" (1992), \"\" (1992), \"Poslední srážka\" (1992), \"Pátrací eso\" (1993), \"Zmije\" (1994), \"Poslední kolo\" (1994), \"Půlnoční samuraj\" (1995), \"Absolutní právo\" (1996), \"Maska smrti\" (1996), \"Přežít může jen jeden\" (1997), \"Temný úsvit\" (1997), \"Múza\" (1999), \"Aréna smrti 2\" (2002), \"Megažralok vs. obří chobotnice\" (2009) a \"Žraločí tornádo 3\" (2015). \n\nObjevil se též v pořadu \"Pekelná kuchyně\" či v seriálech \"Americký táta\" a \"Phineas a Ferb.\" \n"}
{"id": "458172", "url": "https://cs.wikipedia.org/wiki?curid=458172", "title": "Kertész (kráter)", "text": "Kertész (kráter)\n\nKertész je impaktní kráter o průměru 33 km, který se nachází na povrchu planety Merkur. Byl pojmenován na počest maďarského fotografa André Kertésze.\n\nNachází se na západním okraji kráteru Caloris Basin. Na svém dně obsahuje neobvykle lesklý materiál. Kráter Sander, který se nachází na severozápadním okraji Calorisu obsahuje také lesklý materiál. Severovýchodě od Kertésze je ještě jeden malý kráter, který má ze svého středu rozbíhající se velmi světlé paprsky a také okolní lem tvořený vyvrženými horninami při dopadu (tzv. \"ejekta\"), což naznačuje, že je relativně mladý vůči svému okolí.\n\n"}
{"id": "458173", "url": "https://cs.wikipedia.org/wiki?curid=458173", "title": "Branscombe Richmond", "text": "Branscombe Richmond\n\nBranscombe Richmond (* 8. srpna 1955, Los Angeles, Kalifornie) je americký kaskadér a herec charakterních rolí. Jeho jméno je ve filmových titulcích uváděno i pod přesmyčkami, jako např. Richmond Branscombe, Ranscombe Richmon, Ranhome Quickman nebo Branscom Richmond.\n\nVelmi známým se stal díky svému účinkování v televizním seriálu \"Odpadlík\", kde ztvárnil postavu Bobbyho Sixkillera, majitele společnosti lovců odměn. Dále účinkoval v pilotním díle detektivního seriálu \"Magnum\", kde ve vedlejší roli ztvárnil postavu Mokiho. Později se také objevil ve vedlejších rolích filmové řady \"Železný orel\", jejíž děj se odehrává v prostředí stíhacích pilotů.\n"}
{"id": "458176", "url": "https://cs.wikipedia.org/wiki?curid=458176", "title": "IIT Institute of Design", "text": "IIT Institute of Design\n\nInstitute of Design (Institut designu - ID) při Illinois Institute of Technology (IIT) byl původně založen jako Nový Bauhaus (New Bauhaus) a je součástí systému škol s výukou systémového designu se soustředěním na člověka.\n\nZaložil ji v roce 1937 v Chicagu umělec László Moholy-Nagy, učitel školy Bauhaus (1923–1928).\n\n\n\nNew Bauhaus - American School of Design\n\nThe School of Design in Chicago\n\nThe Institute of Design\n\n\n"}
{"id": "458181", "url": "https://cs.wikipedia.org/wiki?curid=458181", "title": "Jodid stříbrný", "text": "Jodid stříbrný\n\nJodid stříbrný (AgI) je anorganická sloučenina jodu a stříbra. Tato žlutá fotocitlivá pevná látka se používá ve fotografii, jako antiseptikum v medicíně a pro umělé vyvolávání deště a zakládání oblaků. AgI je prakticky nerozpustný ve vodě a velmi špatně rozpustný i v koncentrovaném roztoku amoniaku.\n\nKrystalová struktura jodidu stříbrného se s teplotou mění. Jsou známy následující fáze:\n\nVe fotografii se tato látka začala poprvé využívat v technice daguerrotypie, patentované Louisem Daguerrem již v roce 1839. Fotografický obraz se zaznamenával na desku potaženou jodidem stříbrným, přičemž doba expozice trvala asi 15 až 20 minut.\n\nKrystalová struktura AgI je podobná struktuře ledu, což umožňuje vyvolávat mrznutí (heterogenní nukleaci) při zakládání oblaků za účelem umělého vyvolání deště (krystalky působí jako kondenzační jádra). Pro tento účel se spotřebuje zhruba 50 tun AgI ročně, z toho při každém takovém experimentu 10 až 50 gramů. Tato metoda se nejvíce používá v Číně nebo na Blízkém východě, např. ve Spojených arabských emirátech.\n\nPřeměna mezi formami alfa a beta představuje tání stříbrné (kationtové) podmřížky. Entropie tání pro α-AgI je přibližně poloviční oproti entropii chloridu sodného (typické iontové tuhé látky). To lze racionalizovat zmínkou, že krystalová mřížka AgI je při přeměně mezi formami α a β také v zásadě částečně roztavená. Přidáním entropie přeměny z α na β k entropii tání se získá hodnota, která je mnohem blíže entropii tání chloridu sodného.\n\n"}
{"id": "458184", "url": "https://cs.wikipedia.org/wiki?curid=458184", "title": "František Pála", "text": "František Pála\n\nFrantišek Pála (* 28. března 1944, Velké Popovice) je tenisový trenér a bývalý československý tenista, hrající levou rukou.\n\nV roce 1970 a 1973 zvítězil na mistrovství ČSSR ve dvouhře, ve čtyřhře pak v letech 1966, 1968, 1970 a 1972. Také získal dva tituly z mezinárodního mistrovství ČSSR ve dvouhře 1973 a 1975, ve finále byl v roce 1977. Od roku 1973 byl členem československého daviscupového týmu, za nějž nastoupil ve 23 zápasech ve dvouhře a 2 ve čtyřhře. Roku 1972 se stal finalistou na turnajích v Káhiře, Monte Carlu a Madridu. V roce 1977 získal titul ve čtyřhře spolu s Balázsem Taróczym z Mnichova a dosáhli také finálové účasti v Bruselu, když zápas nebyl dohrán. \n\nNejvyšší umístění zaznamenal na světovém žebříčku Grand Prix (předchůdce žebříčku ATP) 17. místo v roce 1972. Nejvýše na žebříčku ATP pro dvouhru figuroval na 114. místě (1977), ve čtyřhře na 60. místě (1977). V roce 1983 se stal ústředním trenérem československého tenisového svazu, na přelomu 90. let byl nehrajícím kapitánem československého družstva Davis Cupu. Má dceru Moniku (nar. 1969) a syna Petra (nar. 1975), který je také tenistou a trenérem. Jeho otec František Pála (1912–1984) byl ředitel pivovaru v Rakovníku.\n\nExterně spolupracuje s Redakcí sportu České televize, kdy při přímých přenosech z tenisových soutěží (Davis Cup, Fed Cup) působí jakožto spolukomentátor.\n\n"}
{"id": "458186", "url": "https://cs.wikipedia.org/wiki?curid=458186", "title": "Blanka Navarrská (1398)", "text": "Blanka Navarrská (1398)\n\nBlanka Navarrská ( \"Blanche de Navarre\" nebo \"Blanche d'Évreux\"; 1330/1335 – 5. října 1398, Neaufles-Saint-Martin) byla francouzská královna, dcera navarrského krále Filipa III. a Johany Navarrské.\n\nPrvním snoubencem princezny Blanky se stal roku 1345 kastilský infant Pedro, syn Alfonse XI. Zasnoubení však bylo o tři roky později na základě francouzské intervence zrušeno, čímž Blanka unikla smutnému osudu Pedrovy pozdější ženy Blanky Bourbonské.\n\nDalším kandidátem na manžela měl být francouzský princ Jan. Situace se změnila po dívčině příjezdu do Paříže. Půvabná Blanka tak okouzlila svého potenciálního tchána Filipa VI., že synovi našel novou nevěstu. 19. ledna 1350 se provdala za již postaršího ovdovělého krále, který však již v srpnu 1350 ve věku 57 let zemřel. Blanka byla v době manželovy smrti těhotná a v květnu 1351 mu porodila dceru Janu.\n\nPo manželově smrti se mladičká vdova stáhla do ústraní a odmítla nový sňatek. Snažila se být prostředníkem mezi francouzskými králi a svým pletichářským bratrem Karlem. Zbytek svého dlouhého života zasvětila umění a alchymii. Byla pohřbena v tradičním pohřebišti francouzských králů v Saint-Denis.\n\n"}
{"id": "458188", "url": "https://cs.wikipedia.org/wiki?curid=458188", "title": "Pentium Dual-Core", "text": "Pentium Dual-Core\n\nIntel Pentium Dual-Core je procesor postavený na jádře Conroe architektury Core. Byl vydán v roce 2006. Patří do nižší třídy. FSB je 800 nebo 1066 MHz, frekvence procesoru je 1,3 až 3,0 GHz. L2 cache má 1 až 2 MiB. Výrobní proces je 65 nebo 45 nm a je vyráběn v továrnách Intel. Modelové označení je E2xx0, E5x00 a E6x00.\n\n"}
{"id": "458195", "url": "https://cs.wikipedia.org/wiki?curid=458195", "title": "Petr Pála", "text": "Petr Pála\n\nPetr Pála (* 2. října 1975, Praha) je bývalý český profesionální tenista, specializující se na čtyřhru a od ukončení aktivní kariéry trenér. Největšího hráčského úspěchu dosáhl s Pavlem Víznerem, když se probojovali do finále na French Open 2001, kde prohráli s indickým párem Mahesh Bhupathi a Leander Paes 6–7, 3–6. Na okruhu ATP vyhrál šest turnajů ve čtyřhře. Jeho trenérem byl otec, také bývalý tenista František Pála (nar. 1944). V samostatné profesionální kariéře jej limitovalo zranění.\n\nOd roku 2008 působí jako nehrající kapitán českého ženského týmu ve Fed Cupu, se kterým získal v letech 2011, 2012, 2014, 2015, 2016 a 2018 vítězství. Pátým vítězstvím z roku 2016 se stal nejúspěšnějším kapitánem historie Fed Cupu. V minulosti byl také nehrajícím kapitánem českého daviscupového družstva.\n\n"}
{"id": "458197", "url": "https://cs.wikipedia.org/wiki?curid=458197", "title": "Blanka Francouzská", "text": "Blanka Francouzská\n\nNositelky jména Blanka Francouzská:\n"}
{"id": "458202", "url": "https://cs.wikipedia.org/wiki?curid=458202", "title": "Seznam osobností Šumperku", "text": "Seznam osobností Šumperku\n\nSeznam šumperských osobností je výčet osobností, které se narodily v Šumperku nebo jsou s tímto městem jinak spjati.\n\n"}
{"id": "458203", "url": "https://cs.wikipedia.org/wiki?curid=458203", "title": "Míčová hra", "text": "Míčová hra\n\nMíčové hry jsou hry, při kterých se používá míč. Nejčastěji se jedná o různé kolektivní a plážové sporty.\n\nExistuje celá řada her nebo sportů, ve kterých hraje míč, nebo podobný objekt, důležitou úlohu. Míče mají různé velikosti a při různých hrách mají různou funkci. Rovněž způsob manipulace s míčem je různý.\n\n"}
{"id": "458204", "url": "https://cs.wikipedia.org/wiki?curid=458204", "title": "Kateřina z Komárova", "text": "Kateřina z Komárova\n\nKateřina z Komárova, provdaná Bechyňová z Lažan ( – 15. března 1534 Praha) byla žena, která je dnes již nepříliš známou šlechtičnou 16. století, která proslula ve své době brutálními vraždami svých poddaných a u které se nabízí srovnání s mnohem známější Alžbětou Báthoryovou.\n\nKateřina pocházela z nepříliš významného rodu pánů z Komárova. Jejím manželem se stal Jan Bechyně z Lažan, karlštejnský purkrabí, sezením na Pičíně na Příbramsku. Bechyňové z Lažan byli významnějším rodem než komárovští, proto svatba znamenala pro Kateřinu jistý společenský vzestup.\nJan Bechyně musel zastávat svůj úřad na Karlštejně, a proto správu panství vedla právě jeho žena. Pro poddané nastaly tvrdé časy, protože Kateřina za prohřešky poddaným udílela neuvěřitelně tvrdé tresty. Trýznění někteří nevydrželi a zemřeli a ti, kdo vydrželi, nesli si následky po zbytek života.\n\nJan Bechyně měl v úřadě karlštejnského purkrabího vleklé neshody s děkanem karlštejnské kapituly, jímž byl Václav Hájek z Libočan, později autor známé kroniky. K děkanovi se donesly zvěsti o počínání paní Kateřiny a na vše upozornil jejího manžela Jana. Ten to vzal jako provokaci a podal na děkana žalobu.\nSoudní tribunál, jemuž předsedal Vojtěch z Pernštejna, tedy v roce 1533 dal prozkoumat dění na Pičíně. Předvolaní svědkové z řad pičínských poddaných měli však strach a paní Kateřinu při výsleších označovali vesměs jako vlídnou a hodnou paní. Až do chvíle, kdy byl soudem vyslechnut pražský občan, příbuzný jedné z obětí (vzhledem k tomu, že působil v Praze, nemohla se mu paní Kateřina mstít). Ten označil Kateřinu za vražednici své příbuzné. Jeho příklad povzbudil řadu poddaných a ti své výpovědi změnili dle pravdy. Kateřina nakonec přiznala 14 vražd poddaných, některé prameny však uvádějí domněnku, že obětí mohlo být až ke třiceti.\n\nSoudní tribunál vynesl na české poměry neobvyklý rozsudek – paní Kateřina měla být uvězněna a ponechána ve vězení zcela svému osudu, v podstatě by se dalo hovořit o rozsudku smrti hladem.\nKateřina byla umístěna do Prašné věže (Mihulka) na Hradě v Praze a zde v březnu 1534 zemřela.\nDva dny po ní překvapivě zemřel její soudce Vojtěch z Pernštejna. To se stalo předmětem spekulací. Prý jej Kateřina „\"stáhla s sebou\"“.\n\nPro Jana Bechyně neměl tragický případ zločinů jeho ženy vůbec žádné následky. Po čase byl jmenován nejvyšším zemským písařem a v tomto úřadě setrval až do roku 1547, kdy zemřel.\n\n\n"}
{"id": "458206", "url": "https://cs.wikipedia.org/wiki?curid=458206", "title": "Metlice trsnatá", "text": "Metlice trsnatá\n\nMetlice trsnatá (\"Deschampsia cespitosa\"\nnebo \"Deschampsia caespitosa\") je pěstovaná divoká rostlina z čeledě lipnicovité (\"Poaceae\").\n\nRod je pojmenován po francouzském přírodovědci jménem Louis Deschamps.\n\nTravina je vysoká 30 až 150 (200) cm, tvořící husté, hrubé trsy. Klasy jsou až 50 cm dlouhé a až 20 cm široké. Kvete od poloviny června do srpna.\n\n\nTravina je široce rozšířena v Severní Americe, v mnoha částech Jižní Ameriky a Eurasie. Často se nachází v stepních společenstvích, v prériích na západním pobřeží Severní Ameriky s Festuca idahoensis a Nassella pulchra. V Americe patrně není původně domácí. V horských oblastech ji najdeme v tropech Afriky, Asie a také v Austrálii (Tasmánie) a na Novém Zélandu. Vyskytuje se na mokrých vlhkých loukách, pastvinách, močálech, ve vlhkých, opadavých lesích a na paloucích. Trávy preferují mírně až středně kyselé, humózní půdy, bohaté na živiny. Lze ji nalézt v lesních společenstvích s duby a buky (Quercus-Fagetae).\n\nJsou známy tyto poddruhy:\n\nPěstované dekorativní kultivary\n\nTrvalka do výsadeb v zahradách a parcích. Velmi odolná travina, která roste na vlhkých půdách, ale snáší i sucho. Roste na slunci i ve stínu. Je mrazuvzdorná. Rozmnožujeme ji snadno dělením trsů na podzim, nebo na jaře, ale lze ji množit i výsevem. Na stanovišti se sama vysévá, může zaplevelovat. Pouze kultivar metlice trstnatá \"Deschampsia caespitosa\" 'Palava' netvoří semena, je sterilní (lze jej ale množit dělením trsů).\n\nSušené květní laty se dají použít k aranžování.\n\nJe na seznamu rostlinných druhů, jejichž rozmnožovací materiál se smí uvádět na trh jen náleží-li k odrůdě registrované ve Státní odrůdové knize.\n\nVe státech Connecticut, Indiana, Kentucky, Massachusetts je metlice trstnatá (\"Deschampsia caespitosa\"), nebo její poddruh, ohroženým druhem.\n\n\n\n \n"}
{"id": "458207", "url": "https://cs.wikipedia.org/wiki?curid=458207", "title": "4 (linka metra v Paříži)", "text": "4 (linka metra v Paříži)\n\nLinka 4 je jednou z linek pařížského metra a v systému MHD je značena tmavočervenou barvou. Je celá umístěná v podzemí a prochází Paříží severojižním směrem z \"Porte de Clignancourt\" na severním okraji do \"Mairie de Montrouge\" na jižním předměstí ve městě Montrouge. Na lince se nacházejí přestupy na tři velká pařížská nádraží (Gare Montparnasse, Gare du Nord a Gare de l'Est) a také stanice s přestupem na síť RER (Les Halles, Saint-Michel a Denfert-Rochereau). To jsou hlavní důvody, proč se jedná o druhou nejvytíženější linku pařížského metra, která ročně přepraví 154,1 miliónů cestujících.\n\nPrvní úsek linky byl zprovozněn na pravém břehu Seiny mezi \"Porte de Clignancourt\" a \"Châtelet\" 21. dubna 1908. Druhý úsek linky byl otevřen 30. října 1909. Jednalo se o jižní část mezi stanicemi \"Porte d'Orléans\" a Raspail. Oba úseky byly propojeny novým tunelem mezi \"Châtelet\" a \"Raspail\" 9. ledna 1910. Tato postupná výstavba vyplynula z neočekávaných problémů při stavbě tunelu pod Seinou. Linka 4 se stala první pařížskou linkou, která vedla pod Seinou, protože linky 5 a 6 přetínaly řeku po mostě. Od té doby se trať během 20. století nezměnila. Jedinou výjimkou bylo přeložení trati o 30 metrů ve stanici \"Châtelet\" v roce 1977 kvůli lepšímu napojení na novou síť RER. Od roku 1967 je dráha přestavěná tak, aby na ní mohly jezdit pneumatické vlakové soupravy.\n\nV roce 2001 byl vypracován projekt na prodloužení tratě směrem na jih s dalšími třemi stanicemi. Dne 23. března 2013 byla otevřena nová konečná stanice \"Mairie de Montrouge\".\n\nProjekt prodloužení tratě jižním směrem počítá s dalšími dvěma stanicemi – \"Verdun-Sud\" a \"Bagneux\".\n\nStejně tak se počítá s prodloužením linky i severním směrem až k současné stanici \"Mairie de Saint-Ouen\" linky 13, kde by se měla zároveň v letech 2015–2016 propojit s prodlouženou linkou 14.\n\nRovněž je v plánu přestavba linky na automatický systém podle vzoru linky 14, ovšem až po kompletní automatizaci linky 1.\n\n"}
{"id": "458212", "url": "https://cs.wikipedia.org/wiki?curid=458212", "title": "Hak-ča Han", "text": "Hak-ča Han\n\nHak-ča Han (anglický přepis: \"Hak Ja Han\", , \"Han Hak-ča\", anglický přepis: \"Han Hak-ja\"; * 6. ledna 1943) byla manželkou Son-mjong Muna, zakladatele Církve Sjednocení. Manželé byli členy církve označováni jako „Praví rodiče“. Hak-ča Han Mun se provdala za Muna v dubnu 1960. Měli 14 dětí (4 již zemřely) a více než 20 vnoučat. V roce 1992 založila organizaci \"Women's Federation for World Peace\" (Federace žen za světový mír).\n"}
{"id": "458214", "url": "https://cs.wikipedia.org/wiki?curid=458214", "title": "Sinhálština", "text": "Sinhálština\n\nSinhálština (sinhálsky \"sinhala\") je jazykem Sinhálců, největšího etnika na Srí Lance. Řadí se do indoevropské jazykové rodiny, konkrétně do jižních indoárijských jazyků. Počet mluvčích se pohybuje okolo 19 milionů, z toho 16 milionů tvoří mluvčí rodilí. Společně s tamilštinou je uznávána jako úřední jazyk Srí Lanky. Sinhálština pro zápis používá své vlastní písmo, které se vyvinulo z písma bráhmí pravděpodobně v sedmém století. Nejstarší nápisy v sinhálštině pocházejí z 2. nebo 3. století př. n. l., nejstarší literární památky se pak datují do devátého století našeho letopočtu. Nejbližším příbuzným sinhálštiny je jazyk divehi používaný na Maledivách.\n\nSlovo \"sinhala\" pochází ze sanskrtu a skládá se ze dvou částí. První částí je slovo \"siṃha\", v překladu lev. Sinhabahu (\"lev\"–\"paže\"), syn lva a princezny z Vangy, podle legendy zabil svého otce a stal se králem Vangy. Jeho syn Vijaya pak odešel ze severní Indie, usadil se na Srí Lance a stal se tedy praotcem všech Sinhálců. Druhá část \"la\" je spojována buď se sanskrtským kořenem \"lā-\" s významem „uchvátit“ či „zabít“, nebo se slovem \"loha\", „krev“. Z lingvistického hlediska není žádná z interpretací dosti přesvědčující, je však jasné, že slovo \"sinhala\" nějakým způsobem souvisí se slovem „lev“.\n\nKolem 5. století př. n. l. dorazili na Srí Lanku osadníci ze severozápadní Indie a přinesli s sebou indoárijské jazyky. V následujících stoletích přicházeli další přistěhovalci ze severovýchodní Indie (Kalinga, Magadha), což vedlo k mísení s východními prákrty.\n\n\n\nKromě mnoha přejatých slov z tamilštiny poukazují na společné soužití sinhálštiny a drávidských jazyků i některé prvky ve výslovnosti a gramatice. Mezi ně patří:\n\n„Vím, že je to nové.“\n„Nevím, jestli je to nové.“\n\nDíky staletím koloniální nadvlády obsahuje současná sinhálština mnoho přejatých slov z portugalštiny, nizozemštiny a angličtiny.\n\nSinhálština sdílí s ostatními indoevropskými jazyky mnoho společných rysů, což je dobře patrné na číslovkách.\n\nSinhálština používaná v Jižní provincii se značně liší od sinhálštiny, jakou mluví obyvatelé západní a střední části ostrova. Často se stává, že cizinci, kteří se učí západnímu dialektu, jenž je považován za standard sinhálštiny, nejsou schopni dorozumět se s lidmi z jihu. Pro rodilé mluvčí jsou oba dialekty srozumitelné, většina si ani neuvědomuje jejich rozdílnost.\n\nVeddština, jazyk srílanských domorodců (známí také jako „lesní lidé“), se sinhálštině ve většině rysů podobá, přesto obsahuje řadu slov, které nepocházejí z žádného jiného jazyka.\n\nV sinhálštině se uplatňuje jev zvaný diglosie, typický pro většinu jazyků jižní Asie. V praxi to znamená, že spisovná a hovorová sinhálština se od sebe liší do takové míry, že navenek vystupují téměř jako dva odlišné jazyky. Spisovná sinhálština je používána pro psaní jakéhokoliv textu, mluví se jí pak ve formálních situacích (v médiích, na úřadech, při veřejných proslovech atd.). Naopak hovorová sinhálština se používá pro komunikaci v běžném životě. Spisovná forma jazyka obsahuje více slov pocházejících ze sanskrtu. Hlavním rozdílem mezi oběma vrstvami jazyka je to, že v hovorové sinhálštině se slovesa nijak nečasují.\n\nSinhálské písmo, \"Sinhala Hodiya\", se stejně jako písma ostatních indoárijských jazyků vyvinulo z písma bráhmí. Dá se považovat za písmo poloslabičné, to znamená, že jedno písmeno (např. ක) vyjadřuje slabiku tvořenou souhláskou a výchozí samohláskou (v tomto případě \"ka\" [kə]). Pokud potřebujeme vytvořit slabiku s jinou než výchozí samohláskou, je třeba přidat k písmenu tzv. \"pilla\", diakritická znaménka, jež slouží pro zápis ostatních samohlásek a mění výslovnost daného písmena. Tyto znaky se mohou objevit nad, pod nebo vedle písmena a mění svůj tvar podle povahy písmena, ke kterému jsou připojovány. Takto můžeme z písmena ක \"ka\" vytvořit písmena කා \"kā\", කැ \"kä\", කෑ \"kǟ\", කි \"ki\", කී \"kī\", කු \"ku\", කූ \"kū\", කෙ \"ke\", කේ \"kē\", කො \"ko\" a 'කෝ \"kō\". Pro zapsání absence samohlásky ve slabice sinhálština používá speciální znak zvaný \"hal kirīma\".\n\nKompletní sinhálskou abecedu, \"Elu Hodiya\", tvoří 54 písmen, a to 18 samohlásek a 36 souhlásek. Pro zápis původních sinhálských slov (\"Suddha Sinhala\") je však potřeba pouze 36 písmen (12 samohlásek a 24 souhlásek). Ostatní písmena z \"Elu Hodiya\" (např. aspiranty) se vlivem výslovnostních změn u sinhálských slov přestala používat a dnes je najdeme pouze ve slovech přejatých z jiných jazyků, jako je sanskrt nebo páli. Sinhálské písmo je psáno zleva doprava a sinhálština je jediným jazykem, jenž jej používá. Systém řazení písmen za sebou v abecedě je dost odlišný od toho evropského:\n\na/ā ä/ǟ i/ī u/ū [ŗ] e/ē [ai] o/ō [au] k [kh] g [g] ṅ c [ch] j [jh] [ñ] ṭ [ṭa] ṭ [ṭh] ḍ [ḍh] ṇ t [th] d [dh] n p [ph] b [bh] m y r l v [ś ṣ] s h ḷ f\n\nSinhálština rozlišuje tyto mluvnické kategorie: pád, číslo, životnost a určitost.\n\nV sinhálštině existuje několik pádů. Vedle těch běžných (nominativ, akuzativ, dativ, genitiv, ablativ) stojí i méně časté pády, např. instrumentál nebo vokativ (oba najdeme i v češtině). Přesný počet pádů v sinhálštině záleží na samotné definici pádu. Sinhálský lokativ a instrumentál (odpovídající českému šestému a sedmému pádu) totiž někdy nejsou považovány za opravdové pády, jelikož jejich životné koncovky, \"lagə\" a \"atiŋ\", mohou stát jako samostatná slova s významy „blízko“ a „s pomocí“.\n\nZávorky označují volitelné zkracování dlouhých samohlásek v některých nepřízvučných slabikách.\n\nU životných podstatných jmen se množné číslo tvoří pomocí koncovek \"-o(:)\", zdvojená souhláska + \"-u\" nebo \"-la(:)\". Většina neživotných podstatných jmen tvoří plurál vypuštěním části tvaru singuláru. Jednotné číslo slov přejatých z angličtiny je značeno slovem \"ekə\" a v plurálu se tato slova nijak nemění.\n\nJak lze vidět, v levé části tabulky jsou tvary množného čísla delší než tvary jednotného čísla, více vpravo je to přesně naopak.\n\nV jednotném čísle je neurčitý člen vyjádřen koncovkami \"-ek\" pro životná a \"-ak\" pro neživotná podstatná jména. Absence neurčitého členu značí určitost. V množném čísle se členy nerozlišují.\n\nV sinhálštině jsou slovesa rozdělena do tří třid. Mluvená sinhálština u sloves nijak nerozlišuje osoby ani číslo, neprobíhá tedy mluvnická shoda mezi přísudkem a podmětem.\n\n\n"}
{"id": "458215", "url": "https://cs.wikipedia.org/wiki?curid=458215", "title": "Babrungas (řeka)", "text": "Babrungas (řeka)\n\nBabrungas je řeka na západě Litvy v okrese Plungė (Telšiajský kraj), v Žemaitsku na Žemaitijské vysočině. Je to pravý přítok Minije.\n\nVytéká z jezera Plateliai (největší jezero v Žemaitsku). Teče na jih, od města Plungė na jihozápad. Vlévá se do Minije 128 km od jejího ústí u vsi Stonaičiai. Je to její pravý přítok. Údolí řeky je 100 - 150 m široké, šířka řečiště v horním toku je 4 - 8 m, v dolním toku 10 - 15 m. Délka 59 km, plocha povodí 270 km². Rychlost proudu je 0,2 m/s. Střední spád je 1,8 m/km. Průměrný průtok 3,5 m³/s.\n\n\n"}
{"id": "458216", "url": "https://cs.wikipedia.org/wiki?curid=458216", "title": "Atmata", "text": "Atmata\n\nAtmata ( ) je jedno ze dvou hlavních ramen říční delty Němenu. Nachází se na území Regionálního parku Němenské delty, v okrese Šilutė v Klaipėdském kraji Litvy. Řeka je 13,2 km dlouhá; šířku toku má 160–200 m, u ústí 200–250 m. Hloubka uprostřed koryta je 3–4 m, průměrná rychlost toku je 0,2–0,3 m/s (v době povodní však až 3krát vyšší), spád je pouze 1,5 cm/km.\n\nAtmata začíná u malého města Rusnė, kde se tok Němenu – přesněji řečeno, jeho hlavní rameno zvané Rusnė – dále dělí na Atmatu vpravo a Skirvytė vlevo. (Obě ramena řeky spolu vytváří veliký půlkruh, který formuje ostrov Rusnė, největší ostrov Litvy vůbec.) Rameno Atmaty až do soutoku s řekou Šyšou (asi 3 km) teče na sever, přičemž unáší asi 30–40 % průtoku Němenu/Rusnė, dále asi 3 km teče na severozápad a poté 4 km na západ, kde u soutoku s Minijou, která tam tvoří vlastní malou deltu, se stočí na jihozápadozápad a po dalších 3 km se vlévá do Kurského zálivu. Asi 3,5 km od ústí, hned vedle vtoku Minije, je Atmata směrem na sever propojena kanálem s jezerem Krokų Lanka.\n\n\n\n"}
{"id": "458222", "url": "https://cs.wikipedia.org/wiki?curid=458222", "title": "Gene DeWeese", "text": "Gene DeWeese\n\nGene DeWeese, rodným jménem Thomas Eugene DeWeese (31. ledna 1934, Rochester, Indiana, USA – 19. března 2012), byl americký spisovatel, původně technik, českým čtenářům známý jako autor románů z prostředí Star Trek. Psal pod několika pseudonymy jednak sci-fi, také fantasy, horory či dobrodružné romány pro mládež.\n\nPsát začal povídky už na střední škole. V roce 1953 ukončil studium na Valparaiso Technical Institute a nastoupil jako technik do firmy General Motors. Než se stal profesionálním spisovatelem beletrie, napsal řadu technických prací např. pro NASA. Psaní knih se věnoval plně od roku 1974. Vydáno mu bylo přes 40 románů různých žánrů (ovšem s převahou sci-fi) a některé z nich psal ve spolupráci s Robertem Coulsonem.\n\nPoužíval řadu pseudonymů, mimo hlavního s Gene i Jean De Weese a jiné.\n\n\n\n"}
{"id": "458226", "url": "https://cs.wikipedia.org/wiki?curid=458226", "title": "Enterprise v ohrožení", "text": "Enterprise v ohrožení\n\nEnterprise v ohrožení je český název knihy, kterou napsal americký spisovatel Gene DeWeese. Patří do série knih o fiktivním světu Star Trek, žánrově je tedy literaturou sci-fi. V originále se kniha jmenuje \"Chain of Attack\" a vydána byla v USA roku 1987.\n\nJak v TV seriálu , tak knihách včetně této na seriál navazující je v popředí děje trojice tvořená kapitánem Jamesem Kirkem, prvním vědeckým důstojníkem Spockem z planety Vulkán a vrchním lékařem Dr. Leonardem McCoyem. Tuto trojici doplňují další důstojníci – vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\nKosmická loď Enterprise NCC 1701-A byla vyslána na průzkumnou vědeckou cestu. Má najít gravitační anomálie, které ohrožují lety kosmických lodí a brzy se nechtěně přes jednu černou díru přenesou mimo naši galaxii. V novém prostoru nachází mnoho zničených planet dávné civilizace \"Ničitelů\" a poté i dvě proti sobě válčící civilizace – Hoshané a Zeatorové. Posádce Enterprise se je podaří smířit i odvrátit jejich společný útok a nakonec se vrátit domů.\n\nDo češtiny knihu přeložil Zdeněk Volný v roce 1992 a vydalo ji nakladatelství Bonus Press v Praze téhož roku . Její očíslování, velikost publikace i grafická úprava jsou shodné, jako měly souběžně vydávané díly filmové série o Star Treku, např. Pátrání po Spockovi. Drobná knížka má 256 stran a je opatřena barevnou obálkou, stála tehdy 39 Kč.\n\n"}
{"id": "458227", "url": "https://cs.wikipedia.org/wiki?curid=458227", "title": "Vilém Pruský", "text": "Vilém Pruský\n\nVilém Pruský nebo Vilém z Pruska může být:\n\nMožná hledáte:\n"}
{"id": "458230", "url": "https://cs.wikipedia.org/wiki?curid=458230", "title": "Odboj (rozcestník)", "text": "Odboj (rozcestník)\n\nOdboj může označovat\n\n\n\n\n\n"}
{"id": "458232", "url": "https://cs.wikipedia.org/wiki?curid=458232", "title": "Mistrovství světa v atletice 2011", "text": "Mistrovství světa v atletice 2011\n\n13. mistrovství světa v atletice (oficiálním anglickým názvem: \"IAAF World Championship in Athletics Daegu 2011\") se konalo od 27. srpna do 4. září 2011 na stadiónu Daegu World Cup Stadium v Tegu (Daegu) v Jižní Koreji a jeho okolí (maraton, chodecké závody). Na programu bylo celkově 47 disciplín (24 mužských a 23 ženských), kterých se zúčastnilo celkově 1945 atletů a atletek z 202 členských zemí. O jediný světový rekord, který na MS padl se postarali jamajští sprinteři Nesta Carter, Michael Frater, Yohan Blake a Usain Bolt ve štafetě na 4×100 metrů, když původní hodnotu z roku 2008 37,10 s vylepšili o šest setin sekundy na 37,04 s.\n\nO pořádání 13. mistrovství světa v lehké atletice byl rekordní zájem. Dne 4. dubna 2006 IAAF oznámil, že devět zemí (Maroko - Casablanca, Jižní Korea - Tegu, Spojené arabské emiráty, Španělsko - Barcelona nebo Valencia, Rusko - Moskva, Austrálie - Brisbane, Švédsko - Göteborg, Chorvatsko - Split a Spojené státy - Chicago, New York nebo San Francisco) projevilo zájem o pořádání mistrovství světa. 1. prosince 2006 potvrdily závazný zájem Brisbane, Tegu, Moskva a Göteborg. Göteborg ale za nedlouho odstoupil z důvodu nedostatečné finanční podpory od švédské vlády. Na zasedání rady IAAF 27. března 2007 v Mombase bylo oznámeno, že vítězným kandidátem je Tegu.\n\nSvětového šampionátu se nezúčastnila také řada medailistů z předchozího MS v Berlíně 2009 a atleti, kteří z důvodu nemoci, pozitivního dopingového nálezu či dlouhodobého zranění nemohli do Tegu odcestovat.\n\nOchuzena byla mužská stovka, kde nestartovali kvůli zranění Američan Tyson Gay a Jamajčan Asafa Powell (držitel nejrychlejšího výkonu roku na 100 m časem 9,78 s.). Jeho krajan Steve Mullings měl naopak podruhé v kariéře pozitivní dopingový nález. Trest hrozí také Američanovi Mikeu Rodgersovi, který měl rovněž v těle zakázaný stimulant a nominace se dobrovolně vzdal.\n\nV desetiboji se nepředstavil olympijský vítěz Bryan Clay (zranění kolene) a chyběl rovněž halový mistr Evropy v sedmiboji z roku 2011 Bělorus Andrej Kravčenko.\n\nKvůli zranění nohy nemohl v soutěži výškařů obhajovat titul Rus Jaroslav Rybakov a chyběl i jeho krajan Andrej Silnov, který na ruském šampionátu skončil na 4. místě. K nominaci mu nepomohlo ani vítězství na Diamantové lize v Londýně, kde 6. srpna překonal 236 cm. Neopakovala se tak stejná situace jako v roce 2008, kdy byl Silnov dodatečně nominován na úkor Andreje Těrešina na letní olympijské hry. Mezi ženami nestartovala halová mistryně Evropy a bronzová medailistka z MS 2009 a ME 2010 Němka Ariane Friedrichová (natrhlá Achilova šlacha) a také Američanka Chaunté Loweová, která se podruhé stala matkou a na americkém šampionátu se na MS nekvalifikovala.\n\nMedaili nevybojovala ani americká překážkářka Lolo Jonesová, dvojnásobná halová mistryně světa v běhu na 60 m překážek, které zranění znemožnilo absolvovat americkou kvalifikaci. Na startu se neobjevily také medailistky z halového ME 2011, bronzová Christina Vukičevičová z Norska a zlatá Carolin Nytraová z Německa, které v roce 2010 patřil nejrychlejší čas mezi Evropankami (12,57 s).\n\nKvůli zranění pravého kotníku, které si přivodil na evropském šampionátu do 23 let v Ostravě, chyběl halový světový rekordman v trojskoku Teddy Tamgho. Titul v běhu na 800 metrů neobhájil také Jihoafričan Mbulaeni Mulaudzi, kterého o šampionát připravilo zranění zadního stehenního svalu a zad. Mistryně světa v hodu oštěpem z roku 2009 Němka Steffi Neriusová naopak ukončila atletickou kariéru, španělské stýplařce (3000 m přek.) Martě Domínguezové se narodil potomek a pro zranění odřekla účast také vítězka maratonu, Číňanka Paj Süe.\n\nSvětového šampionátu se zúčastnilo 21 českých atletů (8 mužů a 13 žen). V nominaci chyběl mj. překážkář Petr Svoboda, který kvůli zranění předčasně ukončil sezónu. Největšího úspěchu mimo medaile dosáhl výškař Jaroslav Bába, který obsadil 4. místo a také oštěpař Vítězslav Veselý. První medaili (stříbrnou) přidala dne 2. září oštěpařka Barbora Špotáková, která výkonem 71,58 metru zaostala pouze za Rusku Abakumovovou, ale ta musela medaili v roce 2018 vrátit kvůli pozitivnímu testu na doping. \n\n\"(v závorkách uvedeny počty vyslaných sportovců)\"\n\n\n"}
{"id": "458233", "url": "https://cs.wikipedia.org/wiki?curid=458233", "title": "Seznam obcí na Réunionu", "text": "Seznam obcí na Réunionu\n\nToto je seznam obcí na Réunionu (součást Zámořské Francie), jichž je celkem 24:\n"}
{"id": "458234", "url": "https://cs.wikipedia.org/wiki?curid=458234", "title": "Seznam obcí v departementu Orne", "text": "Seznam obcí v departementu Orne\n\nToto je seznam obcí v departementu Orne ve Francii, jichž je celkem 505:\n"}
{"id": "458242", "url": "https://cs.wikipedia.org/wiki?curid=458242", "title": "Kompliment", "text": "Kompliment\n\nKompliment ve smyslu lichotky nebo poklony je dobromyslné a přátelské vyjádření jiné osobě, jímž ten, kdo jej vyjadřuje, vyzdvihuje něco, co se mu na dané osobě obzvlášť líbí nebo co na ní pozitivně oceňuje. Může přitom jít o osobní vlastnosti, výkony nebo vnější znaky, jako např. vkusné oblečení či přitažlivý tělesný vzhled.\n\nKompliment může být i formou „líškání se“, kterého cílem je pozitivními poznámkami vzbudit přízeň dané osoby. Při skládání takového komplimentu si je třeba dát zvláštní pozor na to, aby kompliment nevyzněl dvojsmyslně nebo neupřímně (např. \"To se Vám výjimečně podařilo!\").\n\nOčekávaná reakce na kompliment je v rozličných kulturách odlišná.\n\n"}
{"id": "458243", "url": "https://cs.wikipedia.org/wiki?curid=458243", "title": "Iluzionista", "text": "Iluzionista\n\nIluzionista má více významů:\n\n"}
{"id": "458246", "url": "https://cs.wikipedia.org/wiki?curid=458246", "title": "Pravidla moštárny", "text": "Pravidla moštárny\n\nPravidla moštárny, anglicky The Cider House Rules, je americké filmové drama z roku 1999, natočené režisérem Lassem Hallströmem podle stejnojmenného románu Johna Irvinga z roku 1985. Film získal 2 Oscary a na dalších 5 byl nominován. Autorem scénáře byl John Irving, ve snímku si osobně zahrál i malou roli přednosty stanice.\n\nDěj filmu se odehrává v první polovině 40. let 20. století v době 2. světové války v Nové Anglii ve státě Maine. Homer Wells je sirotek, který vyrůstal v sirotčinci řízeném dr. Wilburem Larchem, poté, co jej jeho pěstouni dvakrát vrátili zpět. První pěstouni si mysleli, že byl příliš tichý a zamlklý a druzí ho bili. Dr. Larch tajně prováděl potraty a učil Homera nejen v oblasti gynekologie a porodnictví ale i potratů, a to navzdory tomu, že Homer nikdy neabsolvoval žádnou vysokou školu. Navíc Homerovi namluví, že má vrozenou srdeční vadu, pro kterou nemůže být odveden do Americké armády. Homera považuje za svého neoficiálního adoptivního syna a možného budoucího nástupce.\n\nHomer se rozhodne opustit sirotčinec s mladým párem Candy Kendallovou a Wallym Worthingtonem, kteří pracují v Worthingtonově jablečném sadu a který přišel do sirotčince, aby jim dr. Larch udělal potrat. Wally je válečný dobrovolník, americký pilot, který za 2. světové války létá s letounem B-24 Liberator v oblasti Tichomoří a ve východní Asii. Zatímco je Wally pryč, Homer a Candy se spolu postupně velmi sblíží. Později je Wallyho letoun sestřelen a on se vrací domů od pasu dolů zcela ochrnutý. Candy se rozhodne se o něj postarat a proto Homera nakonec opustí.\n\nOd té doby co opustil sirotčinec, žije na Worthingtonově jablečné farmě. Chodí česat jablka společně s pracovním týmem pana Rose, který je složen převážně z migrujících černošských sezonních pracovníků. V zimě loví s Candiným otcem humry. Druhý rok vyjde najevo, že jejich šéf pan Rose oplodnil svoji vlastní dceru. Homer přestože nesouhlasí s potraty, rozhodne se jí pomoci a potrat jí sám provede. Později, když chce dcera Rose odjet z farmy, jí chce pan Rose dát nůž, aby se mohla bránit na své cestě. Ona to ale pochopí, že jí chce ublížit, a tak vezme nůž a těžce jej pobodá a z jablečné farmy uteče pryč. Pan Rose je velmi těžce raněn, ale nechce, aby jeho dcera byla za to stíhána. Proto Homera před svou smrtí poprosí, aby policii řekli, že to byla sebevražda.\n\nPo smrti dr. Larche se Homer rozhodne vrátit do sirotčince poté, co se dozví, že se dr. Larch nechtě otrávil éterem (na této látce byl závislý) a že teď by měl fungovat jako nový ředitel (jeho doklady o vzdělání doktor Larch předtím dovedně zfalšoval). Na konci filmu se Homer dozví, že Larch zfalšoval jeho lékařské záznamy, aby nemusel odejít bojovat do války a později, že i vyrobil i falešné diplomy pro Homera s cílem přesvědčit správní radu, aby Homera jmenovali jako dalšího ředitele. Na konci filmu Homer plní náhradní rodičovskou roli pro děti ze sirotčince stejně tak jako to dělal před ním jeho „adoptivní otec“ dr. Larch.\n\n"}
{"id": "458247", "url": "https://cs.wikipedia.org/wiki?curid=458247", "title": "Leslie Groves", "text": "Leslie Groves\n\nGenerálporučík Leslie Richard Groves (17. srpna 1896, Albany, New York – 13. července 1970, Walter Reed Army Medical Center, Washington, D.C.) byl americký ženijní důstojník, který byl pověřen dohledem na výstavbu budovy Pentagonu a vedením úspěšného projektu Manhattan, jehož cílem bylo vyvinout během 2. světové války americkou atomovou bombu.\n\n"}
{"id": "458248", "url": "https://cs.wikipedia.org/wiki?curid=458248", "title": "Helen Jacobsová", "text": "Helen Jacobsová\n\nHelen Hullová Jacobsová, přezdívaná \"„druhá Helena“\" (6. srpna 1908, Globe, Arizona – 2. června 1997, New York) byla americká tenistka, světová tenisová jednička a vítězka deseti grandslamových turnajů.\n\nVynikala silným servisem, smečí a bekhendem, nikdy jí ovšem nešel přímý forhend, i přes rady Billa Tildena, který jí také trénoval. Přezdívku „druhá Helena“ získala díky tomu, že byla celou svou kariéru ve stínu své soupeřky Heleny Willsové-Moodyové, se kterou prohrála čtyřikrát ve finále Wimbledonu. Jediné vítězství nad touto hráčkou se uskutečnilo ve finále US Open 1933, kdy Moodyová odstoupila ze zápasu pro zranění zad za stavu 3-0 ve třetím setu. Ve stejném roce prolomila jako první žena tradici ve Wimbledonu, když si oblékala do krátkých kalhot, které nosili muži. Sama Jacobsová se stala vítězkou pěti singlových titulů Grand Slamu a jedenáctkrát byla ve finále.\n\nBěhem aktivní kariéry začala psát knihy s tenisovou tematikou. První se jmenovala \"Modern Tennis\" (1933), další pak \"Improve Your Tennis\" (1936). Také byla autorkou románového příběhu \"Storm Against the Wind\" (1944) a autobiografie \"Beyond the Game appeared\" (1936).\n\nV roce 1933 se stala \"Nejlepší sportovkyní roku USA\". Do Mezinárodní tenisové síně slávy vstoupila v roce 1960.\n\nZa druhé světové války sloužila v hodnosti velitelky (commander) u Námořnictva USA a byla jednou z pěti žen, které dosáhly tak vysoké hodnosti v této složce Ozbrojených sil USA.\n\nJejí orientace byla lesbická, dlouhodobou družkou byla Virginia Gurnee. Zemřela na srdeční selhání v East Hamptonu (New York) 2. června 1997.\n\n\n\n\nNH = turnaj se nekonal.\n\nR = turnaj otevřen jen pro hráče francouzské národnosti, hrán pod německou okupací.\n\nA = nezúčastnila se turnaje.\n\nSR = poměr vyhraných grandslamů ke všem, kterých se zúčastnila.\n\n"}
{"id": "458250", "url": "https://cs.wikipedia.org/wiki?curid=458250", "title": "Syn včerejška", "text": "Syn včerejška\n\nSyn včerejška je český název knihy, kterou napsala americká spisovatelka Ann C. Crispinová. Patří do série knih o fiktivním světu Star Trek, žánrově je tedy literaturou sci-fi. V originále se novela jmenuje \"Yesterday´s Son\" a vydána byla v USA roku 1983.\n\nJak v TV seriálu , tak knihách včetně této na seriál navazující je v popředí děje trojice tvořená kapitánem Jamesem Kirkem, prvním, vědeckým důstojníkem Spockem z planety Vulkán a vrchním lékařem Dr. Leonardem McCoyem. Tuto trojici doplňují další důstojníci - vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\n\nHlavní postavou příběhu je poloviční Vulkánec, první důstojník na kosmické lodi Enterprise, Spock. S pomocí časové brány \"Strážce času\" na planetě Vulkán se přenáší v čase do minulosti na dávno již zničenou planetu Sarpeidon, aby zde nalezl svého syna Zara. Podaří se mu jej nalézt, odvést do přítomnosti, je zajat spolu s kapitánem Kirkem civilizací Romulanů, kteří se chtějí zmocnit Strážce času. Pak se do konfliktu vloží Enterprise a oba Vulkánce osvobodí.\n\nDo češtiny knihu přeložil Vladimír Klíma v roce 1993 a vydalo ji nakladatelství Bonus Press / Baronet v Praze téhož roku . Její očíslování, velikost publikace i grafická úprava jsou shodné, jako měly souběžně vydávané díly filmové série o Star Treku, např. Pátrání po Spockovi. Drobná brožovaná knížka má 160 stran a je opatřena barevnou obálkou, stála tehdy 45 Kč.\n\n"}
{"id": "458252", "url": "https://cs.wikipedia.org/wiki?curid=458252", "title": "Paiste", "text": "Paiste\n\nPaiste (čti paj-sti) je firma která se zabývá výrobou činelů a gongů. Paiste v estonštině znamená blýskat nebo svítit se.\n\nHistorie firmy Paiste začala v Rusku v roce 1901, kdy si vysloužilý hudebník z carské gardy Michail Toomas Paiste v Sankt Peterburgu otevřel obchod, ve kterém se zabýval prodejem a opravami hudebních nástrojů. Prosperující obchod mu překazila ruská revoluce.\n\nV roce 1917 se Michail vrátil do rodného Estonska, kde si v Tallinnu otevřel nový obchod. Od té doby se činnost firmy rozšířila o projektování a výrobu činelů. Nedlouho poté do firmy vstupuje syn Michail M. Paiste, který se zasloužil o její rozvoj a přebral její vedení.\n\nZa II. světové války utekl Michail M. Paiste do Polska, kde znovu otevírá svou živnost. Přes nedostatek materiálu a problémy ve výrobě firma válku přežila.\n\nPo skončení války v roce 1945 se Michail M. stěhuje z Polska do severního Německa, kde začíná potřetí. Firmě se podařilo obnovit styky se starými zákazníky a najít nové.\n\nV roce 1957 Michail M. otevírá nový závod ve Švýcarsku, kde nastoupilo třetí pokolení firmy, synové Robert a Toomas. Díky usilovné práci obou bratrů se pak Švýcarsko stalo mezinárodním centrem firmy. Od roku 2003 vede firmu Toomasův syn Erik Paiste.\n\nV roce 1981 firma rozšířila svoji působnost na USA, kdy byla založena nová továrna.\n\nČinely Paiste používají:\n\n"}
{"id": "458253", "url": "https://cs.wikipedia.org/wiki?curid=458253", "title": "Katecholamin", "text": "Katecholamin\n\nKatecholaminy jsou skupinou důležitých látek organizmu. Z chemického hlediska je katecholamin sloučeninou obsahující pyrokatechol (benzen s dvěma sousedními hydroxylovými skupinami) a postranní řetězec s aminovou skupinou. Patří k nim např. adrenalin (epinefrin), noradrenalin (norepinefrin) či dopamin. Mají velký význam jako neurotransmitery v nervovém systému (vegetativním, ale i v mozku), jako hormony tvořené dření nadledvin a jako léky v akutní medicíně.\n\nKatecholaminy vznikají z tyrozinu, který se vyskytuje v bílkovinách nebo se syntetizuje z fenylalaninu hydroxylací. Katecholaminy jsou ve vodě rozpustné a z 50 % jsou navázané na plazmatické proteiny.\n\nBuňky uvolňující katecholaminy zpracovávají tyrosin na L-DOPA a na dopamin několika cestami. Dopamin může být dále využit pro syntézu norepinefrinu (noradrenalinu) nebo epinefrinu (adrenalinu).\n"}
{"id": "458257", "url": "https://cs.wikipedia.org/wiki?curid=458257", "title": "Plnicí linka", "text": "Plnicí linka\n\nPlnicí linka je komplex vzájemně propojených strojů pro plnění tekutin, především nápojů, do lahví.\n\n\nBěžně používané plnicí linky jsou složeny především z dále popsaných strojních celků. Jednotlivé stroje jsou propojeny válečkovými dopravníky pro dopravu palet a přepravek, případně destičkovými dopravníky pro pohyb lahví.\nKontrola lahví před naplněním nápojem - všechny lahve musí před naplněním projít optoelektronickým kontrolorem, který kontroluje neporušenost hrdla lahve a také její čistotu. Pokud je láhev v pořádku, může pokračovat k plnicímu zařízení - monobloku.Pokud láhev má porušené hrdlo či jsou v ní nečistoty, kontrolor ji vyřadí. V některých provozech jsou pod kontrolorem přistaveny malé nádoby na nevyhovující lahve. Kontrolor pak automaticky láhev přemístí do příslušné nádoby. Po ukončení plnění se nevyhovující lahve většinou vysypou do kontejneru na sklo, který bývá součástí areálu, a následně jsou předány k recyklaci.\n\nLahve se odebírají přímo z palet, na kterých byly dodány výrobcem. To obstarává stroj nazývaný depaletizátor. Mytí lahví může být zjednodušené, není třeba odstraňovat etikety ani zbytky předchozích náplní. Nevratné lahve se balí do skupinového balení, jako jsou kartonové krabice, nebo do smrštitelné fólie. Možné je také uložení lahví na kartonové podložky miskovitého tvaru a následný přebal smrštitelnou fólií. Takto skupinově zabalené láhve se na paletách pro větší stabilitu prokládají přířezy z kartonu a sestavená paleta se ovíjí průtažnou fólií.\n\n\n\n"}
{"id": "458261", "url": "https://cs.wikipedia.org/wiki?curid=458261", "title": "Závada (Petrovice u Karviné)", "text": "Závada (Petrovice u Karviné)\n\nZávada (polsky \"Zawada \") je místní část Petrovic u Karviné. Leží v Moravskoslezském kraji v okrese Karviná. Do roku 1952 byla samostatnou administrativní jednotkou. V roce 2001 zde žilo 734 obyvatel.\n\nV obci se nachází hraniční přechod do Polska: Gołkowice - Závada a železniční zastávka na trati Dětmarovice - Petrovice u Karviné.\n\nPrvní písemná zmínka o vesnici pochází z roku 1447 kdy těšínský kníže Bedřich Kazimír zastavil v roce 1569 Závadu, Petrovice u Karviné a další vesnice městu Fryštátu. Roku 1572 koupil Fryštát s okolními vesnicemi Václav Cigán se Slupska. V roce 1792 přikoupil fryštátské panství i se Závadou od Rudolfa Taaffe Jan Larisch-Mönnich který část vsi Závady prodal Vojtěchu Gussnarovi z Komorné.\n\nPo zabrání území Polskem v říjnu 1938 následovala nacistické okupace. Závada byla osvobozena dne 1. května 1945 Sovětskou armádou. V průběhu bojů dopadlo do katastru Závady sestřelené sovětské letadlo pilotované příslušníky čs. letecké jednotky.\n\n\nV Závadě se nacházejí památné stromy tzv. Popiolkovy duby, jedná se o dva duby letní (Quercus robus), které byly prohlášeny 1. června 1990.\n\nDalší památný strom strom 26 metrů vysoký jasan ztepilý (Fraximus excelsior) byl památným stromem do roku 2012. Za domem č.p. 3 se nacházela památná lípa malolistá (Tilia plahyphylla) prohlášená památným stromem v roce 1990 a zrušena v 25. dubna 2017.\n"}
{"id": "458262", "url": "https://cs.wikipedia.org/wiki?curid=458262", "title": "Tavola kalinolistá", "text": "Tavola kalinolistá\n\nTavola kalinolistá (\"Physocarpus opulifolius\") je druh rostliny patřící do čeledi růžovité (\"Rosaceae\").\n\n\nSeverní Amerika, USA, Kanada.\n\nTavola kalinolistá je opadavý keř rostoucí do výšky dvou až tří metrů (často je uváděna výška 1 m), s jednoduchými listy na obloukovitých větvích. Květy jsou bílé. Kvete v květnu až červnu, květenství je chocholík pětičetných květů, podobných květům tavolníků.\nListy jsou hluboce laločnaté a zubaté. Cenné je kvetení zejména u červenolistých kultivarů, protože poměrně malé bílé květy jsou na tmavém olistění nápadné.\n\nKultivary tavoly (\"Physocarpus opulifolius\") jsou v Evropě široce užívány jako okrasný keř pro nápadně zbarvené listy. Nejvíce ceněné jsou sytě zbarvené červené kultivary. Jsou použitelné na živé ploty i jako solitéry nebo do stříhaných tvarů. Tavola je otužilý keř a kromě zamokřených a suchých půd nenáročný. Snáší teploty do –42 °C. Plodenství kultivarů jsou zpočátku zářivě barevná.\n\nSnadno a dobře se tvaruje, tvarovací řez snáší velice dobře. Pokud má dostatek prostoru, drží si kulovitý tvar a nevyžaduje pravidelnou úpravu řezem.\n\nTavola kalinolistá roste ve stínu (pod korunami vysokých stromů) i na přímém slunci. Snese částečně znečištěné ovzduší, je dobrá meliorační dřevina, lze ji použít ke zpevnění náspů. Používá se i v bažantnicích a remízcích jako nízká krycí dřevina.\n\nČaj z drcené kůry působí jako laxativum a emetikum (průjem a zvracení). Doporučuje se užívat rostlinu pouze pod dohledem lékaře. Může být toxická.\n\n\n"}
{"id": "458268", "url": "https://cs.wikipedia.org/wiki?curid=458268", "title": "Hawker Hart", "text": "Hawker Hart\n\nHawker Hart byl britský jednomotorový dvoumístný dvouplošník vyvinutý pro Royal Air Force firmou Hawker Aircraft. Kromě základní verze, určené k plnění role lehkého bombardéru, vznikly i odvozené varianty, určené pro spolupráci s armádou, průzkum, stíhání a výcvik.\nAutorem konstrukce letounu byl Sydney Camm.\n\nKlasický vojenský letoun, který se objevil koncem dvacátých let 20. století a v základních i odvozených verzích byl vyroben ve větším počtu než jakýkoliv jiný britský letoun v meziválečném období. Hart byl výsledkem specifikace 12/26 ministerstva letectví z roku 1926 na rychlý denní bombardér dosahující maximální rychlosti 257 km/h, který by nahradil Airco D.H.9A a Fairey Fawn.\n\nKonstrukce vycházela z koncepce maximální aerodynamické účinnosti a prototyp prodělal vzdušný křest v červnu roku 1928. Specifikace 9/28 požadovala výrobu prvních patnácti kusů Hart Mk.I, které poháněl řadový pístový motor Rolls-Royce Kestrel IB o výkonu 239 kW, později Rolls-Royce XDR o 380 kW. Výzbroj tvořil jeden pevný kulomet Vickers ráže 7,7 mm na levé straně přídě trupu, jeden pohyblivý dozadu střílejíci kulomet Lewis stejné ráže v zadní kabině a náklad pum na závěsnících do 227 kg.\n\nNásledovalo 450 strojů Hawker Hart Bomber, 9 Hart Communications (=spojovacích) a 507 cvičných Hawker Hart Trainer do britské výzbroje, a také značný počet exportních letounů pro Egypt, Jugoslávii, Indii a Rhodésii.\n\nDvoumístná stíhací varianta pro Royal Air Force nesla zpočátku označení Hart Fighter, od července 1932 změněného na Hawker Demon. Dvoumístná stíhací modifikace bombardovacího stroje Hart vznikla na základě specifikace F.15/30 z roku 1930. Od svého předchůdce se Demon odlišoval zástavbou přeplňovaného motoru Rolls-Royce Kestrel II S o výkonu 362 kW, který zaručoval lepší výkony ve vyšších letových hladinách. Konstrukce draku byla částečně zesílena, stejně jako podvozek. Zadní kokpit byl upraven pro rozšíření palebného pole kulometu Lewis. Původní jeden synchronizovaný Vickers doplnil druhý stejného typu. Prvních šest sériových strojů převzalo RAF v květnu 1931 a zařadilo je k 23. peruti. Celková produkce dosáhla počtu 305 kusů včetně licenčních od leteckého výrobce Boulton Paul Aircraft. Letouny pozdější výroby poháněly motory Kestrel V DR o výkonu 435 kW, od roku 1936 byly Demony dodávány se střeleckou věží, které byly zpětně instalovány i na některé starší stroje. Takto upravené letouny jsou někdy označovány jako Turret Demon. V britském letectvu tvořily Hawker Demony výzbroj sedmi řadových perutí a pěti perutí pomocného letectva. Od roku 1938 do léta 1939 byly postupně nahrazovány stíhací verzí typu Bristol Blenheim. Poslední dosloužily v roli vlekání terčů pro nácvik střelby v roce 1944.\n\nMezi další varianty patřil námořní hlídkovací nebo průzkumný model Hawker Osprey, letoun pro spolupráci s armádou Hawker Audax, jeho verze modifikovaná pro nasazení v podnebí Blízkého východu Hawker Hardy, a Hawker Hartebeest, speciálně upravený pro létání v tropickém podnebí jižní Afriky, který byl licenčně vyráběný v Jihoafrické unii.\n\nLicenční produkce probíhala také u společností Armstrong Whitworth, kde vzniklo 149 letounů a Vickers s celkovou výrobou 112 Hartů. Výroba u společnosti Avro kromě letounů pro RAF zahrnovala i exportní sérii letounů Audax poháněných hvězdicovými motory Armstrong Siddeley Panther pro Egypt, označených jako Avro 674. Švédská licenční výroba pro Flygvapnet dala celkem 42 strojů, které byly poháněny hvězdicovými motory Bristol Pegasus.\nPrvní sériové letouny Hart převzala 33. peruť RAF v lednu 1930. Její posádky byly postupně dislokovány v Eastchurch, Bicesteru a Upper Heyfordu.\nHart byl vyřazen od britských prvosledových útvarů v průběhu 1938, ale i potom měl svůj význam jako cvičný. Malý počet těchto letounů zůstal ve výzbroji bojových jednotek na Blízkém východě a ve východní Africe do roku 1943.\n\nČtyři švédské Harty se, s osádkami složenými z dobrovolníků, účastnily bojů proti sovětským ozbrojeným silám v zimní válce 1939-40 jako součást jednotky Flygflottilj 19.\n\n\nÚdaje dle \n\n\n\n"}
{"id": "458274", "url": "https://cs.wikipedia.org/wiki?curid=458274", "title": "Jiří Hána", "text": "Jiří Hána\n\nIng. Jiří Hána, Ph.D. (* 20. září 1974 Plzeň) je český numismatik, zakladatel a první předseda České numismatické společnosti, pobočky Pražské groše (2008 - 2014), člen Výboru České numismatické společnosti (2002 - 2014), od r. 2019 předseda ČNS, pob. v Plzni. Badatelskou pozornost věnuje především grošovému období, vývoji mincovní techniky i obecné numismatice.\n\nStudie věnoval značkám na pražských groších \"(Rubní značky pražských grošů, Domažlice 1998)\", chronologii a typologii pražských grošů Václava IV. \"(Pražské groše Václava IV. z let 1378 - 1419, Plzeň 2003)\", chronologicko-typologické problematice drobné mince grošového období \"(Obrazové analogie na mincích – příspěvek k typologii českých peněz se lvem a čtyřrázem, in: Pavel Radoměrský – Sborník numismatických studií k 75. výročí narození, Praha 2002; Západo- a jihočeská mincovní privilegia druhé poloviny 15. století (K problémům identifikace mincovní produkce) Sborník Západočeského muzea v Plzni, řada Historie, XVII / 2004; Haléře „Rotlevovy“ a „Kaplířovy“ - příspěvek k chronologii české drobné mince z let 1346 - 1384, Numismatický sborník 20/2005)\" nebo historickému vývoji technologie výroby mincí \"(Technické aspekty vývoje středoevropského mincovnictví do konce 19. století, Plzeň 2007)\".\n\n"}
{"id": "458277", "url": "https://cs.wikipedia.org/wiki?curid=458277", "title": "Roy Jacobsen", "text": "Roy Jacobsen\n\nRoy Jacobsen (* 26. prosince 1954, Oslo) je norský spisovatel. Debutoval v roce 1982 sbírkou povídek \"Vězeňský život\" (\"Fangeliv\"). Byl dvakrát nominován na Cenu Severské rady za literaturu, za román \"Vítězové\" (\"Seireherrene\", 1991) a \"Mráz\" (\"Frost\", 2003).\n\nDo češtiny byl přeložen román \"Dřevaři\" (2005, česky 2010, překlad Ondřej Vimr), který se odehrává ve Finsku za zimní války a zabývá se tématy přátelství, kolaborace a kolektivní viny.\n\n\n\n"}
{"id": "458279", "url": "https://cs.wikipedia.org/wiki?curid=458279", "title": "Sny o Krkavcích", "text": "Sny o Krkavcích\n\nSny o Krkavcích je název knihy z prostředí Star Treku, jejíž autorem je Carmen Carter. Originální název knihy vydané v angličtině v USA roku 1987 je \"Dreams of the Raven\".\n\nJak v TV seriálu , tak knihách včetně této na seriál navazující je v popředí děje trojice tvořená kapitánem Jamesem Kirkem, prvním vědeckým důstojníkem Spockem z planety Vulkán (zde vystupuje mimořádně jako korvetní kapitán) a vrchním lékařem Dr. Leonardem McCoyem. Tuto trojici doplňují další důstojníci – vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\nNa svých cestách vesmírem se posádka vesmírné lodi Enterprise setkala s rasou jimi nazvanou Krkavci pro odporný vzhled. Těm se daří mentálně obsazovat lodě a stanice mnoha civilizací, na Enterprise zaútočili zprvu z jimi obsazené obchodní lodě. Když útočníka Enterprise zničí, naleznou uvnitř pozůstatky mimozemšťanů s dvěma mozky a odporným vzhledem Krkavců. Pak Krkavci zaútočí znovu přes doktora Leonarda McCoye, který po úderu do hlavy ztratil část svých vzpomínek a chce se vrátit na Zemi jako obyčejný doktor. Vybavil si je zpět až při operaci téměř umírajícího Spocka.\n\nDo češtiny knihu přeložili Vladimír Klíma v roce 1993 a vydalo ji nakladatelství Albert Boskovice téhož roku se souhlasem původního nakladatele Bonus Praha . Její očíslování, velikost publikace i grafická úprava jsou shodná, jako měly předchozí knihy z počátků u vydávaných knih Star Treku, např.:Hrozba z vesmíru a Pátrání po Spockovi. Drobná knížka formátu B6 má 201 stran a je opatřena barevnou obálkou, stála tehdy 48 Kč.\n\n"}
{"id": "458283", "url": "https://cs.wikipedia.org/wiki?curid=458283", "title": "Kosmos 21", "text": "Kosmos 21\n\nKosmos 21 ( ) je oficiální označení pro sovětskou vesmírnou sondu typu 3MV-1, výrobní číslo 1 ( ).\n\nSondy řady 3MV-1 až -4 byly určeny pro výzkum Venuše a Marsu. Kosmos 21 byla první vypuštěná sonda svého typu. Cílem letu byla prověrka systémů sondy při letu v meziplanetárním prostoru, průlet nad odvrácenou stranou Měsíce a pořízení jejích vysoce kvalitních fotografií.\n\nSonda byla vynesena raketou Molnija z kosmodromu Bajkonur dne 11. listopadu 1963 v 6:23:35 UT. V důsledku chybné práce 4. stupně rakety (bloku L) sonda zůstala na oběžné dráze Země a 14. listopadu 1963 zanikla v atmosféře.\n"}
{"id": "458284", "url": "https://cs.wikipedia.org/wiki?curid=458284", "title": "Náhlá příhoda břišní", "text": "Náhlá příhoda břišní\n\nTermínem náhlá příhoda břišní (NPB, též \"\"akutní břicho\"\") se označuje náhlá, vážná bolest břicha trvající méně než 24 hodin. V mnoha případech vyžaduje urgentní specifické diagnostikování a často také chirurgickou léčbu.\n\nMezi nejčastější diagnózy při náhlé příhodě břišní patří:\n\nNáhlá příhoda břišní se někdy používá i jako synonymum k peritonitidě. Není to tak úplně nekorektní, nicméně specifičtějším termínem je právě peritonitida, označující zánět pobřišnice (\"peritonea\"). Diagnostikuje se palpačně (pohmatem), a to jako bolest v okamžiku uvolnění tlaku (nikoli při jeho aplikaci). Peritonitida se může vyvinout v důsledku výše uvedených onemocnění, zejména apendicitidy a pankreatitidy.\n\nCévní poruchy postihují mnohem častěji střevo tenké než tlusté. Tepenné zásobení zažívacího traktu probíhá prostřednictvím horní a dolní mezenterické tepny (\"arteria mesenterica superior\", \"arteria mesenterica inferior\"), které obě vycházejí přímo z břišní aorty.\n\nHorní mezenterická tepna prokrvuje:\n\nDolní mezenterická tepna prokrvuje:\n\nSlezinné ohbí, čili spojení mezi příčným a sestupným tračníkem, je zásobeno z nejdistálnějších částí obou tepen, proto se označuje jako \"rozvodí\" neboli jako oblast zvláště citlivá na ischemii při systémové hypoperfuzi, například oběhovém šoku.\n\nNáhlá příhoda břišní z ischemie je většinou způsobena:\n\nZ klinického pohledu je u pacienta přítomna difuzní bolest břicha, roztažení střeva a krvavý průjem. Při fyzikálním vyšetření chybí střevní zvuky. Laboratorní testy odhalují neutrofilní leukocytózu, někdy s levým posunem, a zvýšenou hladinu sérové amylázy. Radiografie břicha ukáže mnoho hladin vzduch-tekutina a rozprostřený edém.\n\nAkutní břišní ischemie je chirurgicky urgentní stav. Léčby typicky zahrnuje odstranění oblasti střeva, která podlehla infarktu, a následnou anastomózu zbývající zdravé tkáně.\n\nPřijímaní pacienti s vážnými bolestmi břicha by měli být vždy opakovaně vyšetřeni zkušeným chirurgem. Přínosné může být i vyšetřeni pomocí ultrazvuku, rentgenu a/nebo počítačová tomografie - CT břicha. Vyšetření mohou poskytnout diferenciální diagnózu mezi různými stupni závažnosti onemocnění. Mohou též zjistit, zda je potřeba chirurgický zákrok.\n\nTéž se provádí úplný krevní obraz pro zjištění charakteristických nálezů, například zvýšení hladiny bílých krvinek při zánětu slepého střeva - apendicitidě.\n\nTradičně se před klinickým vyšetřením při NPB nedoporučuje podávání opioidů nebo jiných analgetik, protože mohou změnit klinický obraz. Vědecká literatura však neuvádí žádné negativní dopady takovýchto změn.\n"}
{"id": "458287", "url": "https://cs.wikipedia.org/wiki?curid=458287", "title": "Černý oheň", "text": "Černý oheň\n\nČerný oheň je název knihy z fiktivního prostředí Star Treku, jejíž autorkou je Sonny Cooperová. Originální název knihy vydané v angličtině roku 1992 je Black Fire, v České republice byla vydána poprvé roku 1993.\n\nJak v TV seriálu , tak knihách včetně této na seriál navazující je v popředí děje trojice tvořená kapitánem Jamesem Kirkem, prvním, vědeckým důstojníkem Spockem z planety Vulkán a vrchním lékařem Dr. Leonardem McCoyem. Tuto trojici doplňují další důstojníci – vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\nPři výbuchu, sabotáži na palubě kosmické lodi USS Enterprise (NCC 1701) jsou vážně zranění mnozí členové vedení lodě včetně Kirka a Spocka. Spock postupně zjišťuje, že sabotáž má na svědomí násilnická rasa Tomarijců a kvůli ní uzavře spojenectví s Romulany i Klingony. Při vyšetřování Spock poruší pravidla federace, protože ukradne loď a dostane se do zajetí, odkud jej Kirk vysvobodí. Po soudním řízení na Zemi je pak osvobozen.\nDo češtiny novelu přeložil Vladimír Klíma v roce 1993 a vydalo ji nakladatelství Albert Boskovice téhož roku se souhlasem původního nakladatele Bonus Praha . Její očíslování, velikost publikace i grafická úprava jsou shodná, jako měly předchozí knihy z počátků u vydávaných knih Star Treku, např.:Hrozba z vesmíru a Pátrání po Spockovi. Drobná knížka formátu B6 má 232 stran a je opatřena barevnou obálkou, stála tehdy 48 Kč. Je řazena vydavatelem do tzv.Románové řady Star Treku.\n\n"}
{"id": "458289", "url": "https://cs.wikipedia.org/wiki?curid=458289", "title": "Zabezpečovací zařízení", "text": "Zabezpečovací zařízení\n\nZabezpečovací zařízení slouží k zajištění bezpečnosti osob a ochraně majetku.\n\nToto označení se používá v různých oborech:\n"}
{"id": "458290", "url": "https://cs.wikipedia.org/wiki?curid=458290", "title": "Naide Gomesová", "text": "Naide Gomesová\n\nEnezenaide do Rosário da Vera Cruz Gomesová (* 20. listopadu 1979, São Tomé, Svatý Tomáš a Princův ostrov) je portugalská atletka, bývalá vícebojařka, v současné době dálkařka.\n\nNa letní olympiádě v Sydney nesla při zahajovacím ceremoniálu vlajku své rodné země. Výprava Svatého Tomáše a Princova ostrova čítala dva atlety. Naide Gomesová se zúčastnila rozběhu na 100 metrů překážek. V roce 2001 dostala portugalské občanství a od té doby reprezentuje Portugalsko.\n\nDo roku 2005 se věnovala především halovému pětiboji a sedmiboji pod otevřeným nebem. Mezi její největší úspěchy v těchto disciplínách patří titul halové mistryně světa z roku 2004 a titul halové vicemistryně Evropy 2002. Na letních olympijských hrách v Athénách skončila v sedmiboji na třináctém místě. O rok později na MS 2005 v Helsinkách skončila s výkonem 6 189 bodů sedmá.\n\nVe skoku dalekém zaznamenala větší úspěchy. V Göteborgu se stala vicemistryni Evropy 2006, je halovou mistryní světa (2008) a dvojnásobnou halovou mistryní Evropy (2005, 2007). Na letní univerziádě 2005 v İzmiru získala stříbrnou medaili. Zklamáním pro ni naopak skončila účast na olympiádě v Pekingu, kde nepostoupila z kvalifikace. Na mistrovství světa 2009 v Berlíně předvedla v kvalifikaci nejdelší skok ze všech závodnic 686 cm. Ve finále nakonec obsadila čtvrté místo, když její nejdelší pokus měřil 677 cm.\n\n\n"}
{"id": "458291", "url": "https://cs.wikipedia.org/wiki?curid=458291", "title": "Árijská rasa", "text": "Árijská rasa\n\nÁrijská rasa označuje antropologický a filozofický směr pocházející z 19. století. Stoupenci tohoto směru věřili v existenci nadřazené rasy, mající jak zvláštní atributy (např. fyzickou krásu), tak lepší schopnosti v myšlení, kreativitě, shrnutě řečeno skupinu nadlidí.\n\nTato teorie byla jednou z hlavních politicko-propagandistických idejí nacistického Německa, vyzdvihující „správné Němce“ nad jiné Němce, a Němce jako takové (do čehož v té době spadali i Rakušané a zahraniční německé menšiny) nad zbytek Evropy.\n\nÁrijská rasa se ovšem mohla podle přesvědčení nacistických vůdců vyskytovat, i když jen minoritně, i v jiných národech, tudíž například zajatý voják, který splňoval atributy árijského druhu, měl lepší postavení a práva než jeho „nevhodní“ soukmenovci.\n\nTyto teorie byly někdy vyháněny do úchylných rozměrů zfanatizovanými členy nacistických stran, například Josefem Mengelem, který proslul krutými experimenty při pokusech najít způsob, jak zaručit, že každý Němec bude plodit pouze árijské potomky.\n\n Internetová jazyková příručka\n"}
{"id": "458292", "url": "https://cs.wikipedia.org/wiki?curid=458292", "title": "Andrea Jaegerová", "text": "Andrea Jaegerová\n\nAndrea Jaegerová (* 4. června 1965 Chicago, Illinois) je bývalá americká profesionální tenistka a druhá hráčka žebříčku WTA, díky svým výsledkům označovaná za \"„zázračné dítě sezóny 1980“\". Prožila krátkou sportovní kariéru, která byla předčasně ukončena vážným poraněním ramena. Ve své kariéře vyhrála na okruhu WTA Tour osm turnajů ve dvouhře a čtyři ve čtyřhře. V rámci okruhu ITF získala deset titulů ve dvouhře a dva ve čtyřhře.\n\nHrála dvě grandslamová finále ve dvouhře ve Wimbledonu 1983 a na French Open 1982, v obou podlehla Martině Navrátilové. Ve smíšené čtyřhře zvítězila společně s Jimmy Ariasem na French Open 1982.\n\nPo ukončení kariéry v roce 1987 se plně věnovala veřejné službě, charitě a filantropii. Vystudovala teologii a v roce 2006 přijala řádové jméno „sestra Andrea“. Stala se anglikánskou řeholnicí dominikánského řádu a patří do Episkopální církve se sídlem v Coloradu.\n\nNa žebříčku WTA byla ve dvouhře nejvýše klasifikována v srpnu 1981 na 2. místě. Praktikovala celoplošný tenis od základní čáry s výborným forhendem a obouručným bekhendem.\n\nVe fedcupovém týmu Spojených států debutovala v roce 1981 tokijským prvním kolem Světové skupiny proti Jižní Koreje, v němž vyhrála dvouhru. V soutěži nastoupila k devíti mezistátním utkáním s bilancí 8–1 ve dvouhře a 0–0 ve čtyřhře. Spojené státy reprezentovala na losangeleských Letních olympijských hrách 1984, kde se tenis představil v roli ukázkového sportu.\n\nV roce 1980, ve věku 15 let a 19 dní, se stala historicky nejmladší nasazenou hráčkou nebo hráčem ve Wimbledonu. Tento rekord překonala až v roce 1990 Jennifer Capriatiová. Na turnaji porazila bývalou vítězku Virginii Wadeovou a probojovala se až do čtvrtfinále, kde drží rekord jako nejmladší hráč v této fázi turnaje. Již na zimním okruhu Avon Tennis roku 1980 dosáhla několika překvapivých výsledků, když vyhrála turnaj v Las Vegas (ve finále nad Hanou Mandlíkovou), na závěrečném turnaji prohrála až ve finále s Reginou Maršíkovou. V červenci zvítězila v Beckenhamu (Spojené království) na trávě, probojovala se do finále mistrovství USA v Indianapolisu a semifinále hrála na US Open, kde se stala historicky nejmladším hráčem, který se probojoval takto daleko. Na okruhu WTA byla vyhlášena nováčkem roku 1980.\n\nV roce 1981 hrála finále konečného turnaje série Colgate, zde porazila Martinu Navrátilovou a prohrála s Tracey Austinovou. Vyhrála ve dvou turnajích Avon Championships (v Kansas City a Oaklandu), semifinalistka závěrečného šampionátu v New Yorku a také na French Open, Vítězka mistrovství USA na antuce v Indianapolisu.\n\nV tomto roce si zahrála finále na French Open a semifinále na Australian Open i US Open (obě prohrála s Chris Evertovou).\n\nNejvětšího úspěchu dosáhla finálovou účastí ve Wimbledonu, kde nestačila na Martinu Navrátilovou. Předtím vyřadila v semifinále šestinásobnou vítězku Billie Jean Kingovou, která na ni uhrála dva gamy.\n\nPro zranění ramene ukončila tenisovou kariéru.\n\n"}
{"id": "458299", "url": "https://cs.wikipedia.org/wiki?curid=458299", "title": "Italo disco", "text": "Italo disco\n\nItalo disco nebo italo-disco je velmi široký pojem, který zahrnuje disco s prvky pop produkce, a to hlavně z Evropy během osmdesátých let.\n\nJe jednou z prvních forem světové elektronické taneční hudby (EDM). Tento styl se vyvinul v průběhu sedmdesátých a na počátku osmdesátých let v Itálii, Španělsku, Německu a jiných částech Evropy.\n\nCharakteristickým znakem tohoto stylu je především futuristický, naprosto odlišný a jakoby vesmírný zvuk, který se docílil syntezátorem, vocoderem a bicím automatem. Během osmdesátých let termín zahrnoval většinou neamerickou a nebritskou taneční hudbu. V Severní Americe a Velké Británii bylo italo disco zcela neznámé, většinou se jednalo o undergroundovou scénu.\n\nPozději inspirovalo polský žánr disco polo.\n\nPříklady:\n\nOznačení \"italo disco\" pochází z názvu série kompilací \"2LP (3LP) (později CD) The Best of Italo Disco\" a také \"Italo Boot Mix\" (taneční megamixy) vycházejících od roku 1983 u společnosti ZYX Records. Jejím zakladatelem byl BERNHARD MIKULSKI (ZYX Music GmbH u. Co KG). Tyto kompilace obsahovaly především italskou a v Německu (nejen) produkovanou diskotékovou hudbu. Někdy se tento styl označoval i jako \"rock elettronico\" či \"balli da discoteca\" (disco dance).\n\nMezi italo-disco interprety patří Sabrina, , , Savage, Max Him, Brian Ice, Linda Jo Rizzo, Patty Ryan, Den Harrow, Silver Pozzoli, Miko Mission, Scotch, Albert One, Valerie Dore...\n"}
{"id": "458301", "url": "https://cs.wikipedia.org/wiki?curid=458301", "title": "Hrachor", "text": "Hrachor\n\nHrachor (\"Lathyrus\") je rod jednoletých nebo vytrvalých bylin vyskytující se v Evropě, Asii, Africe, Severní Americe i Austrálii, je rozdělen asi do 150 druhů. Vyrůstá od mírného podnebného pásma až po tropy. V přírodě je to většinou planě rostoucí rostlina, někdy je uměle vyséván jako krmivo pro zvířata nebo se pěstuje coby okrasná rostlina.\n\nRostlina s lysou, často rozvětvenou lodyhou vzpřímenou, poléhavou nebo popínavou jež může dosáhnou délky až 4 m. Někdy bývá čtyřhranná a vždy je střídavě porostlá sudozpeřenými listy nejčastěji jen se dvěma lístky 2 až 4,5 cm dlouhými s celistvými čepelemi. U popínavých druhů vyrůstají na koncích listů jednoduché nebo dělené úponky. Listy mají obvykle dlouhé a úzké palisty.\n\nOboupohlavné květy rostou samostatně nebo bývají agregovány do řídkého axiálního hroznu se stopkou a vyrůstají z úžlabí listenu. Květy bez listenů mají asymetrické okvětí i umístění tyčinek. Pět lysých lístků zvonkovitého kalichu a pět korunních lístků motýlovitého květu je uspořádáno ve dvou přeslenech. Koruna má srostlé dva lístky tvořící kýl nebo srostlé čtyři lístky kdy kýl je srostlý s křídly. Barva korunních lístků bývá od fialové přes červenou, růžovou ke žluté a oranžové. V květu je 10 tyčinek, z nich je srostlých 9 nebo všechny, jejich prašníky jsou oddělené nebo spojené.\n\nVykvétá v rozmezí od června do září, opylování je entomogamické. Plodem je podlouhlý, jednopouzdrý, 6 až 10 cm dlouhý lusk otevírající se 2 chlopněmi, obsahuje průměrně 6 - 8 kulovitých až podlouhlých semen. Při klíčení zůstávají dužnaté dělohy v zemi. Mimo semen se hrachory rozmnožují také oddenky nebo hlízkami.\n\nV České republice roste těchto 21 druhů rodu hrachor:\n\nZ toho jsou považovány za druhy:\n\n \n"}
{"id": "458302", "url": "https://cs.wikipedia.org/wiki?curid=458302", "title": "Věstonická nádrž", "text": "Věstonická nádrž\n\nVěstonická nádrž (též Vodní nádrž Nové Mlýny II nebo Střední nádrž) je přehradní nádrž na řece Dyji v okrese Břeclav na jižní Moravě. Je prostřední ze tří na sebe navazujících nádrží vodního díla Nové Mlýny, které bylo vybudováno v letech 1975–1988. Věstonická nádrž byla jako jediná ze tří nádrží ponechána přírodním procesům, další dvě nádrže slouží k rekreaci.\n\nNa východě ji hráz, po níž je vedena silnice II/420 v úseku Strachotín – Dolní Věstonice, odděluje od Novomlýnské nádrže. Na severovýchodě ji pak jen hráz s místní komunikací odděluje od Strachotínského rybníka. Na západě ji hráz, po níž je vedena silnice I/52 v úseku Pohořelice – Mikulov, odděluje od Mušovské nádrže.\n\nNádrž zatopila vesnici Mušov, z níž zůstal zachován pouze kostel svatého Linharta. Ten stál na kopečku nad vesnicí, nyní se nachází uprostřed nádrže na ostrůvku.\n\nDo nádrže ústí řeky Jihlava a Svratka.\n\nCelá Věstonická nádrž je stejnojmennou přírodní rezervací, jež byla vyhlášena v roce 1994 a má rozlohu 1016,9 ha. V roce 2005 byla nádrž vyhlášena ptačí oblastí soustavy Natura 2000, protože je významným hnízdištěm mnoha ptačích druhů.\n\n"}
{"id": "458306", "url": "https://cs.wikipedia.org/wiki?curid=458306", "title": "St. Achatius (Mohuč)", "text": "St. Achatius (Mohuč)\n\nSt. Achatius je mohučský kostel. Byl postaven za napoleonské éry a je jediným mohučským kostelem z tohoto období. Je zasvěcen svatému Achátiovi z Arménie.\nBudova, která stojí v Mainz-Bretzenheim blízko Römersteine, byla postavena Françoisem-Augustem Cheusseym v letech 1809-1810. Má neoklasicistní halu s apsidou. Kostel je 30 metrů dlouhý, 13 metrů široký s 15 metrovou věží.\n\nHlavní oltář pochází z roku 1780. Původně pravděpodobně patřil klášteru v Maria-Dalheimu.\n\n"}
{"id": "458311", "url": "https://cs.wikipedia.org/wiki?curid=458311", "title": "Ángel de Saavedra", "text": "Ángel de Saavedra\n\nÁngel de Saavedra, 3. vévoda z Rivasu (známý jako Duque de Rivas; 10. března 1791, Córdoba – 22. června 1865, Madrid) byl španělský básník, dramatik a politik. Dne 18. července 1854 byl jmenován premiérem Španělska, hned druhý den byl ale regentem Baldomero Esparterem odvolán.\n\nPůsobil jako velvyslanec v Neapoli (1846–), v Paříži (1857–1858), či jako předseda Španělské královské akademie (RAE).\n\nZnámá je jeho hra \"Don Álvaro o la fuerza del sino\" (Don Álvaro čili síla osudu) z roku 1835, první romantický úspěch ve španělském divadle. Tato hra se stala v roce 1861 předlohou pro libreto Verdiho opery \"Síla osudu\". Autor ale nebyl touto skutečností nijak nadšen. Zúčastnil se sice osobně uvedení opery v Madridu v roce 1963, ale podle dobových svědectví dával ostentativně najevo své znechucení. \n\n"}
{"id": "458320", "url": "https://cs.wikipedia.org/wiki?curid=458320", "title": "Ladislav Kareš", "text": "Ladislav Kareš\n\nLadislav Kareš (19. listopadu 1919, Praha – 15. května 2001) byl fotbalový útočník, reprezentant Československa, prvoligový hráč celé řady českých klubů.\n\nSvou kariéru začal v pražských Bohemia AFK Vršovice, odtud odešel do SK Pardubice, poté do SK Viktoria Plzeň a pak do Technomatu Teplice. V Teplicích (nyní klub FK Teplice) se podílel na postupu týmu do 1. ligy a dva roky zde zůstal hrát. V roce 1949 byl nejlepším střelcem týmu. Z Teplic odešel na jaře 1950 hrát do prvoligového klubu Dynamo Slavia Praha. \nByl výtečným střelcem a když vznikl o mnoho let později Klub ligových kanonýrů, byl do něj dodatečně zapsán s číslem 11. V lize odehrál 194 utkání. Dokázal během své kariéry nastřílet 163 branek, z toho 86 za Bohemians, 8 za SK Pardubice, 20 za Viktorii Plzeň, 28 za Teplice a 21 za pražskou Slávii. V letech 1949 a 1950 hrál ve 2 mezistátních zápasech (proti Bulharsku a v Rumunsku, žádný gól však nevstřelil) .\n\n\n"}
{"id": "458322", "url": "https://cs.wikipedia.org/wiki?curid=458322", "title": "Félix Sánchez", "text": "Félix Sánchez\n\nFélix Sánchez (* 30. srpna 1977, New York) přezdívaný též Super Felix či Dictator je sportovec, atlet z Dominikánské republiky věnující se běhu na 400 m přes překážky.\n\nJde o dvojnásobného olympijského vítěze a dvojnásobného mistra světa.\n\nSvětovým tabulkám dominoval především v první polovině minulého desetiletí. V letech 2001 a 2004 vyhrál 43 závodů v řadě a sérii korunoval ziskem zlata na olympijských hrách v Athénách. V předchozích letech vyhrál také mistrovství světa v Edmontonu 2001 a Paříži 2003. Na Mistrovství světa v atletice 2007 skončil na druhém místě časem 48,01 s, což byl jeho nejlepší výkon sezóny 2007. Ve svých čtyřiatřiceti letech slavil nečekaný comeback na olympijských hrách v Londýně, kde vyhrál finále stejným časem 47,63 jako v Athénách, svým nejrychlejším za posledních osm let. Získal za to ocenění Laureus pro návrat roku. V dubnu 2016 ukončil sportovní kariéru.\n\n\n"}
{"id": "458325", "url": "https://cs.wikipedia.org/wiki?curid=458325", "title": "Krynica Morska", "text": "Krynica Morska\n\nKrynica Morska je polské město na pobřeží Baltského moře, ležící na Viselské kose. Do roku 1958 se jmenovalo Łysica. Náleží k okresu Powiat Nowodworski Pomořanského vojvodství.\n\nVe městě žije asi 1400 obyvatel. Podle počtu obyvatel se jedná o nejmenší polskou gminu.\n\nAdministrativními součástmi města jsou dále sídla Przebrno a Piaski.\n\nDopravní spojení se zbytkem země zajišťuje silnice číslo 501.\n\nPůvodní maják byl zničen na konci druhé světové války. \n\nSoučasný maják je vysoký 27 m, světlo je 53 m nad hladinou moře. Je viditelné ze vzdálenosti 18 námořních mil.\n\nPoblíž se nachází nejvyšší bod Viselské kosy Wielbłądzi Garb (nadmořská výška 49,5 m) - zároveň se jedná o nejvyšší dunu v Evropě. Duna je však již zarostlá vegetací a výhled k moři zajišťuje dřevěná rozhledna.\n\nOficiální stránky města (polsky)\n"}
{"id": "458327", "url": "https://cs.wikipedia.org/wiki?curid=458327", "title": "Barber", "text": "Barber\n\nPříjmení Barber (anglického původu, znamenající holič, lazebník) nosí více různých osobností:\n\n\n"}
{"id": "458331", "url": "https://cs.wikipedia.org/wiki?curid=458331", "title": "Piaski (Krynica Morska)", "text": "Piaski (Krynica Morska)\n\nPiaski je polské rekreační středisko na pobřeží Baltského moře, ležící na Viselské kose. Místo se nalézá několik kilometrů od polsko-ruské státní hranice, která rozděluje kosu na dvě části.\n\nPiaski jsou administrativní součástí města Krynica Morska. Spolu s ním náleží k okresu Powiat Nowodworski Pomořanského vojvodství.\nŽije zde asi 200 obyvatel.\n\nHlavním zdrojem obživy je rybářství, v letních měsících pak turistika. Nacházejí se tu kempy s plážemi (včetně naturistických).\n\nDopravní spojení se zbytkem země zajišťuje silnice číslo 501, která zde končí. \n\nPředstavitelé Pomořanského vojvodství zahájili v roce 2004 v Kaliningradu jednání o vybudování hraničního přechodu s Ruskem, který by měl přispět k rozvoji cestovního ruchu mezi oběma částmi kosy. Přechod by měl vzniknout v horizontu několika let, byl by určen pouze pro osobní dopravu.\n\nPůvodní název místa byl Nowa Karczma podle středověké hospody, která se na místě nalézala od roku 1429.\n"}
{"id": "458332", "url": "https://cs.wikipedia.org/wiki?curid=458332", "title": "Odvrácená strana Měsíce", "text": "Odvrácená strana Měsíce\n\nOdvrácená strana Měsíce je měsíční hemisféra (polokoule), která je trvale odvrácena směrem od Země. Opačná polokoule se nazývá přivrácená strana Měsíce. Měsíc obrací k Zemi vlivem vázané rotace stále stejnou polokouli. Přesto můžeme díky vlivu librace pozorovat ze Země 9 % povrchu odvrácené strany Měsíce. Mezi útvary, které můžeme díky libraci pozorovat, patří Mare Humboldtianum (Moře Humboldtovo), Mare Marginis (Moře okraje) a Mare Smythii (Moře Smythovo), zčásti Mare Orientale (Moře východní) a Mare Australe (Moře jižní).\n\nPrvní snímky většiny odvrácené strany Měsíce pořídila až 7. října 1959 sovětská sonda Luna 3. První přistání provedla 3. ledna 2019 čínská sonda Čchang-e 4.\n\nNa rozdíl od přivrácené strany Měsíce je jeho odvrácená strana mnohem hornatější a obsahuje mnohem méně měsíčních moří. Poměr je 2,6 % na odvrácené polokouli ku 31,2 % na přivrácené. Tento rozdíl se vysvětluje tzv. izostatickým vyrovnáváním, kdy se měsíční kůra snaží vyrovnat s rozdílnou hustotou měsíčních bazaltů v oblasti moří na přivrácené straně a hornin tvořících pohoří na odvrácené straně Měsíce. Měsíční bazalty mají větší hustotu než ostatní horniny, proto je zde měsíční kůra slabší, horniny pohoří mají menší hustotu, proto je zde měsíční kůra silnější. K tomuto formování měsíční kůry došlo pravděpodobně v dobách raného vývoje Měsíce.\n\nNa odvrácené straně Měsíce můžeme nalézt kromě moří nacházejících se v hraničních libračních oblastech (na rozhraní přivrácené a odvrácené polokoule, které lze při vhodném náklonu Měsíce pozorovat ze Země), také Mare Moscoviense (Moře moskevské) a Mare Ingenii (Moře touhy). Rozloha těchto moří je však výrazně menší než rozloha moří na přivrácené straně a nelze je pozorovat přímo z naší planety.\n\nMezi nejvýraznější útvary se zde mimo kotlin Mare Orientale a Mare Moscoviense řadí i krátery Ciolkovskij a Hertzsprung. Další rozlehlé krátery jsou např. Planck, Birkhoff, Mendělejev, Gagarin, Koroljov, D'Alembert, Leibnitz, Poincaré, Van de Graaff, Von Kármán a Apollo.\n\nOdvrácená část Měsíce je chráněna od radiového vysílání pocházejícího ze Země. Proto je toto místo vhodné pro výstavbu astronomických radioteleskopů, podobných radioteleskopu v Arecibu. Využit by mohl být kráter Daedalus, který se nachází blízko středu odvrácené strany Měsíce.\n\n\n\n"}
{"id": "458338", "url": "https://cs.wikipedia.org/wiki?curid=458338", "title": "Hunter (příjmení)", "text": "Hunter (příjmení)\n\nPříjmení Hunter nosí více různých osobností:\n\n"}
{"id": "458340", "url": "https://cs.wikipedia.org/wiki?curid=458340", "title": "Typologie měsíčních kráterů", "text": "Typologie měsíčních kráterů\n\nTypologie měsíčních kráterů se zabývá rozdělením kráterů podle společných znaků do několika skupin. Bylo určeno pět takovýchto skupin. Jsou to:\n\nAntonín Rükl se ve svém díle \"Atlas Měsíce\" drží tradiční kategorizace užívané v selenografické literatuře. Krátery se dle vzhledu a velikosti dělí na následující:\n\nOvšem nemálo krárerů má i další specifické vlastnosti. Mohou mít oválný či nepravidelný tvar (např. Messier, Schiller), dvojitý okrajový val (Hesiodus A, Marth) nebo být zatopeny lávou. Existují i shluky navzájem se překrývajících kráterů (Hainzel, Fauth).\n\nNutno podotknout, že drtivá většina kráterů jsou velmi mělké útvary a nikoli hluboké prohlubně. Iluzi hloubky vytvářejí při pozorování ze Země stíny zejména při šikmém slunečním osvětlení. Při strmém osvětlení, kdy je Slunce vysoko nad kráterem, mizí detaily a kráter se stává obtížně pozorovatelným.\n\n"}
{"id": "458346", "url": "https://cs.wikipedia.org/wiki?curid=458346", "title": "Romana Maláčová", "text": "Romana Maláčová\n\nRomana Maláčová (* 15. května 1987, Brno) je česká\natletka, reprezentantka ve skoku o tyči závodící za atletický oddíl USK Praha.\n\nDříve se věnovala sportovní gymnastice. 28. června 2009 v rámci mistrovství ČR na dráze skočila na strahovském stadionu Evžena Rošického 435 cm, čímž splnila mírnější limit na mistrovství světa v Berlíně. Na MS poté skončila v kvalifikaci, když zvládla jen základní výšku 410 cm. K postupu bylo zapotřebí zdolat 455 cm. Je mistryní ČR do 22 let z roku 2009. 10. července 2010 se stala v Kutné Hoře vítězkou exhibičního mítinku Kutnohorská laťka, když překonala 441 cm. Na Mistrovství Evropy v atletice 2010 v Barceloně skončila v kvalifikaci na šestnáctém místě a do dvanáctičlenného finále nepostoupila. Obdobně si vedla také o dva roky později na evropském šampionátu v Helsinkách, kde obsadila v kvalifikaci 18. místo.\n\n"}
{"id": "458348", "url": "https://cs.wikipedia.org/wiki?curid=458348", "title": "Žabakor", "text": "Žabakor\n\nŽabakor (původně \"Žabykor\") je rybník na potoce Žehrovce v okrese Mladá Boleslav, se svou plochou přes 60 ha největší rybník v chráněné krajinné oblasti Český ráj. Rybník je využíván k rybolovu. Spolu se sousedním rybníkem Oběšenec je chráněnou Přírodní rezervací Žabakor o rozloze 80,50 ha (ochranné pásmo činí více než 18 ha). Historicky se jedná o významné hnízdiště vodních ptáků.\n\nRybník leží v nadmořské výšce 240 m mezi vesnicemi Březina, Doubrava a Žďár (na katastrálním území Březiny). Na západní straně v blízkosti rybníka prochází dálnice D10 a silnice II. třídy č. 610. Okolí rybníka je tvořeno rovinatými mokřinami a loukami. Kilometr směrem k jihu se zvedají Příhrazské skály.\n\nRybník byl založen pravděpodobně v 16. století, ale okolnosti vzniku rybníku nejsou známé. Od doby vzniku je využíván především k chovu ryb. Více než 100 let je sledován ornitology. Tvar a velikost rybníka se vyvíjí. Potok Žehrovka, napájející Žabakor, původně protékal rybníkem, nyní voda potoka částečně rybník míjí korytem na severní straně. Ještě v padesátých letech byl rybník mnohem menší a jeho povrch pokrývaly lekníny do té míry, že se přes něj téměř nedalo projet loďkou. Od roku 1998 je spolu se sousedním menším rybníkem Oběšenec chráněnou přírodní rezervací.\n\nK nejzajímavějším pozorovaným ptákům patří moudivláček lužní, sibiřský druh budníčka pruhohlavého, dále cvrčilka slavíková, žluva hajní, chřástal kropenatý a moták pochop. Z protahujících druhů pak potáplice severní, hohol severní, orlovec říční, zrzohlávka rudozobá nebo hoholka lední. Okolí rybníka je lovištěm výrů, čápů, volavek, jestřábů nebo krkavcovitých.\n\nOd roku 1961 zde byl stále častěji pozorován orel mořský, k prvnímu zahnízdění pak došlo v roce 2000. Dospělá samice tohoto dravce zde byla roku 1998 postřelena myslivci při lovu kachen.\n"}
{"id": "458352", "url": "https://cs.wikipedia.org/wiki?curid=458352", "title": "Rockall", "text": "Rockall\n\nRockall je skalisko vyčnívající z vod Atlantského oceánu necelých 500 km západně od Velké Británie. Dosahuje výšky asi 20 m. Až na několik bezobratlých nemá žádné obyvatele ani zdroj sladké vody – je to pouze holý kus skály. Jakožto vrcholek vyhaslé sopky má naprosto unikátní geologické složení.\n\nSpojené království útes formálně anektovalo v roce 1955. Později se však Rockall se stal předmětem mezinárodního sporu, když byla pod plošinou Rockall Plateau, jejímž jediným výběžkem je právě toto skalisko, nalezena ložiska ropy. Čtyři okolní státy, kromě Spojeného království také Irsko, Island a Dánskem zastoupené Faerské ostrovy vyjádřily zájem o její těžbu.\n\nOstrov není trvale obydlený, ale je občas navštěvován. V minulosti byl krátkodobě obydlen, ale vždy pouze na několik dní.\n\nPrvním dokumentované přistání na ostrůvku provedla posádka britské fregaty HMS Endymion 8. července 1810, resp. 8. září 1811 (údaje se liší).\nV roce 1997 skálu na protest proti záměru těžit v oblasti ropu zabrali aktivisté skupiny Greenpeace, kteří zde vyhlásili stát pojmenovaný Waveland. Jejich pobyt zde trval 42 dní. Britská vláda se vyjádřila, že ostrov je součástí Skotska a každý na něj může svobodně vstoupit a zůstat tam, jak dlouho chce. Nejdéle na ostrově bydlel Nick Hancock, který zde měl v roce 2013 v plánu bydlet 60 dní v malém domku připomínajícím nádrž na kapaliny, s jedním malým oknem. Vydržel zde nakonec 45 dní.\n\nV roce 1686 ztroskotala španělská nebo francouzská rybářská loď po nárazu do skaliska Rockall. Část posádky se zachránila na člunu a dosáhla ostrovů St. Kilda.\n\nV roce 1824 loď \"Helen of Dundee\", plující do Quebecu, narazila do skal Helen’s Reef.\n\nV roce 1904 dánská loď \"Norge\" ztroskotala na skalách u Rockallu. Zahynulo více než 600 lidí, zachránilo se 160.\n\n"}
{"id": "458374", "url": "https://cs.wikipedia.org/wiki?curid=458374", "title": "Fridrich II. Hesensko-Kasselský", "text": "Fridrich II. Hesensko-Kasselský\n\nFridrich II. Hesensko-Kasselský (14. srpna 1720 Kassel – 31. října 1785 zámek Weißenstein v Kasselu) byl v letech 1760–1785 lankrabě hesensko-kasselský.\n\nByl prvním a jediným zemským knížetem, který po reformaci přestoupil ke katolictví. Známý je jako první kníže osvícenství v Hesensku, ale také díky pronajímání vojáků do americké války o nezávislost.\n\nJeho rodiči byli Vilém VIII. Hesensko-Kasselský a jeho manželka Dorota Vilemína Sasko-Zeitzká. Tím pádem byl Fridrich i synovcem švédského krále Frederika I.\n\nV roce 1740 si Fridrich II. vzal Marii Hannoverskou (1723-1772), která byla dcerou britského krále Jiřího II. Z manželství vzešli čtyři děti: Vilém, který zemřel jako dítě, Vilém I., Karel a Fridrich, který se později stal dědečkem Luisy Dánské, dánské královny. Když Marie roku 1772 zemřela, Fridrich se již rok po tom znovu oženil, tentokrát s Filipínou Braniborsko-Schwedtskou. Toto manželství bylo bezdětné.\n"}
{"id": "458375", "url": "https://cs.wikipedia.org/wiki?curid=458375", "title": "Čestmír Šlapeta", "text": "Čestmír Šlapeta\n\nČestmír Šlapeta (9. prosince 1908 Místek – 1. července 1999 Gauting) byl český architekt.\n\nČestmír a Lubomír Šlapetové se narodili 9. prosince 1908 v Místku. Zde navštěvovali obecnou školu a společně ještě i české reálné gymnázium (dnešní Obchodní Akademie na Palackého třídě). Odtud však ještě před ukončením studia (roku 1923) odešli na Odbornou školu stavitelskou do Brna. Zapojili se do aktivit brněnského klubu architektů.\n\nPo maturitě v roce 1927 pracoval v několika projekčních ateliérech: nejprve u svého učitele Jarolava Syřiště, pak u stavební firmy V. Nekvasil v Brně a nakonec krátce u stavební firmy F. Havlena v Praze. V roce 1928 následoval svého bratra na Akademii umění a uměleckých řemesel ve Vratislavi. Zde se stal spolupracovníkem svých profesorů Adolfa Radinga a Hanse Scharouna na projektech ve Vratislavi a v Berlíně.\n\nPo návratu ze studií podnikla dvojčata „cestu za poznáním“ do Francie a Spojených států amerických (1930–1931) a po návratu počátkem 30. let se rozhodla založit vlastní kancelář \"Akademičtí architekti Šlapetové\". Kancelář nejprve sídlila v Praze a měla pobočku v Moravské Ostravě, kterou vedl právě Čestmír.\n\nV prosinci 1936 se oženil. Jeho bratr se oženil v červnu 1937 a usadil se v Olomouci, kde rovněž otevřel projekční kancelář. Další spolupráce bratrů byla už jen příležitostná.\n\nNa začátku druhé světové války uzavřel svůj ateliér a pracoval pro Zbrojovku Brno. Po skončení války spolupracoval na regulačním plánu pro obnovu Ostravy. V letech 1948–1950 obnovil svou projekční kanelář, záhy byl ale donucen ji uzavřít a pracoval pro různé firmy (Stavoprojekt, Vítkovické železárny, Potravinoprojekt, KNV Ostrava, Báňské stavby atd.) Od roku 1963 pracoval na Krajské hygienicko-epidemiologické stanici v Ostravě v oboru akustiky a ochrany proti hluku. V roce 1967 byl pozván k roční stáži do Stuttgartu. Po okupaci Československa v srpnu 1968 zůstal v Německu, kde působil jako samostatný architekt v Gautingu.\n\nSpolečné realizace bratrů Šlapetových jsou uvedeny v článku bratři Šlapetové.\n\n\n"}
{"id": "458377", "url": "https://cs.wikipedia.org/wiki?curid=458377", "title": "Testament", "text": "Testament\n\nTestament může označovat:\n"}
{"id": "458383", "url": "https://cs.wikipedia.org/wiki?curid=458383", "title": "François-Auguste Cheussey", "text": "François-Auguste Cheussey\n\nFrançois-Auguste Cheussey (31. července 1781 Saarlouis – 13. července 1857) byl francouzský architekt a stavitel.\nNejprve byl spolupracovníkem J. F. Eustache de St. Fara, a podílel se na velkých stavebních projektech v Mohuči, například na kostele St. Achatius.\nPozději se stal architektem francouzského departmentu Somme v Pikardii. V této funkci pracoval, mimo jiné, na projektech:\n\n"}
{"id": "458386", "url": "https://cs.wikipedia.org/wiki?curid=458386", "title": "Admiral Scheer", "text": "Admiral Scheer\n\nAdmiral Scheer byl druhý těžký křižník třídy Deutschland, který sloužil v německé Kriegsmarine. Jméno nesl po admirálovi Reinhardu Scheerovi. Měl dvě sesterské lodě – Deutschland a Admiral Graf Spee. V době stavby byla loď považována za bitevní, při porovnaní s bitevními loděmi jiných loďstev lodě dostaly přezdívku \"kapesní bitevní loď\". Pod tímto \"kódovým\" označením je tato třída vedená v anglosaských zemích dodnes. V klasifikaci lodí platné před druhou světovou válkou je zařazována mezi těžké křižníky.\n\nKýl lodě byl položený 25. června1931 v loděnicích Kriegsmarinewerft ve Wilhelmshavenu. Spuštění na vodu se dočkala 1. dubna 1933, a Kriegsmarine si jí převzala 12. listopadu 1934.\n\nLoď pohánělo osm dvoudobých dvojčinných vznětových motorů MAN M9Zu 42/58, které přes dvě převodovky Vulcan poháněly dvojici lodních vrtulí. Dokázaly plavidlu dát maximální rychlost 28,5 uzlu. Oproti lodi Deutschland měla zesílené pancéřování, odlišnou protiletadlovou výzbroj a rozmanitější výstroj. Hlavními rozdíly oproti Deutschland byl tvar velitelské věže a tvar můstku, větší výtlak, a pancéřování.\n\nPancéřování: Boční pás, chránící kotelnu, strojovnu, sklady munice a ostatní důležité části měl sílu 100 mm. Tento pás se mírně překrýval s protitorpédovými oddíly. Na přídi měl sílu od 30 do 60 mm, na zádi 18-60 mm. Podhladinová část byla chráněná ještě 45 mm přepážkou (dvojité dno). Paluba dosahovala síly do 80 mm. Věže hlavní ráže měly pancéřování o tloušťce 125 mm, barbety a velitelská věž až 150 mm.\n\nHlavní výzbroj se skládala z 6 děl ráže 280 mm ve dvou trojhlavňových věžích Derh C/28, s dostřelem 36 475 m. Pomocnou výzbroj tvořilo osm děl ráže 150 mm uložených v jednohlavňových věžích typu MPL, s dostřelem 23 000 m, a oproti první jednotce Deutschlandu i šest děl ráže 105 mm ve třech dvoudělových věžích. Proti letadlům bylo namontováno šest 88 mm kanónů ve dvouhlavňových věžích Dopp LC/31, osm 37 mm a deset kanónů ráže 20mm;do roku 1945 až 30 20mm kanónů. Osm torpédometů ráže 533 mm v zadní části lodě po dvou čtyřhlavňových kompletech. Loď měla od počátku namontovaný katapult. Použitá letadla byly 2 kusy Arado Ar 196. Na lodi byl i radar, pravděpodobně FuMO 27.\n\nJednotka se v roce 1940 podrobila přestavbě, při které byla příď změněna na atlantický typ, a přestavěná velitelská věž.\n\nOd 12. listopadu 1934 Admiral Scheer zkušebními plavbami a nácvikem strávil několik měsíců v Baltském a Severním moři, spolu s jednotkou Deutschland podnikl v roce 1936 plavbu okolo Britských ostrovů. Od roku 1936 do roku 1938 byl součástí lodí, které blokovaly republikánské Španělsko.\n\nPravděpodobně první bojem ztracené letadlo RAF bylo sestřeleno právě Admirálem Sheerem v loděnicích ve Wilhelmshavenu.\n\nV rámci německé křižníkové války byl Scheer převelen v roce 1941 do Indického oceánu, kde potopil čtyři obchodní lodě. Následně ho začal pronásledovat křižník Glasgow a letadlová loď Hermes společně se šesti torpédoborci, Scheer ale opět unikl. V roce 1944 podporoval Scheer svými děly ustupující německá vojska v Pobaltí. V noci z 9. na 10. dubna 1945 se Admiral Scheer po náletech převrátil a potopil v přístavu Kiel.\n\n"}
{"id": "458393", "url": "https://cs.wikipedia.org/wiki?curid=458393", "title": "Seznam obcí v departementu Haute-Loire", "text": "Seznam obcí v departementu Haute-Loire\n\nToto je seznam obcí v departementu Haute-Loire ve Francii, jichž je celkem 260:\n"}
{"id": "458399", "url": "https://cs.wikipedia.org/wiki?curid=458399", "title": "Chevrolet Lacetti", "text": "Chevrolet Lacetti\n\nChevrolet Lacetti neboli Daewoo Lacetii a na mnoha trzích také Chevrolet Optra je automobil vyráběný jihokorejskou automobilkou Daewoo.\n\nVůz se vyrábí od roku 2002. Do konce roku 2004 se jmenoval Daewoo Lacetti, pak byl přejmenován na Chevrolet Lacetti. Na mnoha místech se pod názvem Lacetti prodával jen hatchback, někde i sedan a kombi, které se jinak jmenovaly Nubira.\n\n7. května 2006 se Lacetti stalo autem za výhodnou cenu v pořadu Top Gear.\n\n"}
{"id": "458408", "url": "https://cs.wikipedia.org/wiki?curid=458408", "title": "Substituční metoda (číselné soustavy)", "text": "Substituční metoda (číselné soustavy)\n\nSubstituční metoda slouží k převodu mezi číselnými soustavami. Metoda spočívá v rozepsání převáděného čísla na polynom a následně jeho vyčíslení v cílové soustavě.\n\nPrvním krokem je zápis převáděného čísla v původní soustavě polynomem. Následně se v aritmetice cílové soustavy spočtou mocniny a vynásobí se hodnotou příslušné číslice. Nakonec se tyto mezivýsledky v cílové soustavě sečtou.\n\nMetoda je vhodná pro vzájemné převody mezi soustavou dvojkovou, osmičkovou a šestnáctkovou. Dále se hodí pro převod z těchto soustav do soustavy desítkové. Protože druhý krok převodu nemusí být pro převod mezi libovolnými soustavami jednoduchý, nehodí tato metoda pro převod např. z desítkové soustavy do ostatních.\n\nPřevod z dvojkové do desítkové soustavy.\n"}
{"id": "458409", "url": "https://cs.wikipedia.org/wiki?curid=458409", "title": "Seznam dílů seriálu Hannah Montana", "text": "Seznam dílů seriálu Hannah Montana\n\nToto je seznam dílů televizního seriálu \"Hannah Montana\". Americký seriál \"Hannah Montana\" měl premiéru na Disney Channel 24. března 2006 v USA a v České republice byl premiérově uveden roku 2008 na Jetixu, který se v září 2009 změnil na Disney Channel. Seriál se točí okolo života dospívající dívky, která žije dvojí život: ve dne jako průměrná dospívající dívka jménem Miley Stewart (hraje ji Miley Cyrusová) a v noci jako slavná popová zpěvačka jménem Hannah Montana, skrývající svou totožnost před veřejností s výjimkou své rodiny a několika blízkých přátel.\n\nV USA byl seriál dovysílán 16. ledna 2011, později byl dovysílán i v Česku a to 23. dubna 2011. Po odvysílání na českém Disney Channel, začala seriál vysílat TV Nova. Premiéra proběhla 3. září 2011 a dovysílala se 1. září 2012.\n\n<onlyinclude></onlyinclude>\n\n"}
{"id": "458418", "url": "https://cs.wikipedia.org/wiki?curid=458418", "title": "RMS Oceanic (1870)", "text": "RMS Oceanic (1870)\n\nRMS \"Oceanic\" byl první parník společnosti White Star Line. Byl vybudován v loděnicích Harland & Wolff v Belfastu, na vodu byl spuštěn 27. srpna 1870. 26. února 1871 připlul do Liverpoolu, aby se 2. března vydal na svou první plavbu. Poháněn byl jedním parním strojem v kombinaci s plachtami. Měl jeden komín. Železný trup byl přepážkami rozčleněn na 11 vodotěsných oddílů. Na Oceaniku mohlo plout 166 pasažérů v 1. třídě, 1 000 pasažérů ve třetí třídě a 143 členů posádky. White Star Line na něm vůbec nešetřila a tisk ho označil jako \"královskou jachtu\".\n\nNa své první plavbě 2. března 1871 měl jen 64 pasažérů pod velením kapitána Sira Digbyho Murrayho. Krátce po vyplutí se musel vrátit zpět kvůli přehřívání ložisek. Vyplul znovu 16. března.\n\nOceanic měl kajuty první třídy umístěné uprostřed, takže v nich nebyl hluk a vibrace od strojů. Kajuty třetí třídy byly na přídi a na zádi. Všichni pasažéři 1. třídy se mohli sejít najednou v jídelně uprostřed. Okna v trupu byla mnohem větší, než u jiných lodí, díky čemuž se do kajut dostávalo více světla. Tekoucí voda byla dostupná ve většině (pokud ne ve všech) kajutách první třídy. Byly zde také elektrické zvonky pro přivolání stevarda.\n\nPo něm byly vybudovány také 3 sesterské lodě: \"Atlantic\", \"Baltic\" a \"Republic\". Všechny měly přibližně stejné rozměry, ale různou tonáž.\n\nV lednu 1872 byl Oceanic upraven. Loď dostala velkou příďovou nástavbu, která měla chránit příď před nabíráním vody ve vysokých vlnách, byly přidány dva nové kotle pro zvýšení výkonu a zkráceny všechny čtyři stěžně.\n\n\"Oceanic\" se plavil na lince Liverpool - New York až do 11. března 1875, kdy si ho pronajala Occidental & Oriental Steamship Company na linku San Francisco - Jokohama - Hong Kong. White Star Line poskytla také důstojníky, ale posádka byla čínská. Loď zůstala v původních barvách White Star Line, ale nesla vlajku O & O. Během plavby z Liverpoolu do Hong Kongu vytvořil Oceanic rekord na této trase. V prosinci 1876 také vytvořil rekord na trase Jokohama - San Francisco, který překonal v listopadu 1899 s časem 13 dnů, 14 hodin a 5 minut.\n\n22. srpna 1888 se Oceanic srazil u mostu Golden Gate s pobřežním parníkem \"City of Chester\", který se potopil a zahynulo 16 lidí.\n\nV roce 1895 byl Oceanic vrácen White Star Line, která ho chtěla vrátit zpět do služby. Poslali ho do loděnice Harland & Wolff na výměnu strojů, ale po inspekci bylo shledáno, že by nebylo výhodné do ní investovat, a proto byl prodán do šrotu. Z Belfastu byl odtažen 18. února 1896 na vrakoviště u Temže.\n"}
{"id": "458420", "url": "https://cs.wikipedia.org/wiki?curid=458420", "title": "Baryogeneze", "text": "Baryogeneze\n\nBaryogeneze je hypotetický proces, který se objevil v raném vesmíru (krátce po velkém třesku). Hlavní složky hmoty tehdy byly nukleony (tj. protony a neutrony). Ovšem základní problém, který se pokouší objasnit hypotézu o baryogeneze lze pozorovat ve vesmírné nerovnováze mezi počtem částic a antičástic hmoty. Fyzikální hypotéza je, že výsledný soubor by měl obsahovat stejný počet částic a antičástic. A kdyby se z Baryogeneze stala teorie tak by definitivně padla teorie o symetrii vesmíru.\n"}
{"id": "458429", "url": "https://cs.wikipedia.org/wiki?curid=458429", "title": "Blučina", "text": "Blučina\n\nBlučina ( ) je obec v okrese Brno-venkov, v Dyjsko-svrateckém úvalu. Severním okrajem obce protéká řeka Litava. Žije zde obyvatel.\n\nBlučina se nachází nedaleko dálnice D2, lze z ní odbočit na exitu 11 – Blučina. V obci se nachází krytý bazén (17 × 8 metrů). Nachází se zde také archeologické naleziště Cezavy, přírodní park Výhon, pořádají se zde tradiční hody.\n\nJedná se o vinařskou obec ve Velkopavlovické vinařské podoblasti (viniční tratě Vyšavy, Staré hory, Štumberk, Kyperky, Cézavy).\n\nPrvní písemná zmínka o obci pochází z roku 1048. Od roku 1494 byla městečkem.\n\nV letech 2003–2005 byl severovýchodně od obce vybudován rybník Blučiňák.\n\nÚzemím obce prochází dálnice D2 s exitem 11. Na něm se kříží se silnicí II/416 v úseku Újezd u Brna - Židlochovice. Obcí dále prochází silnice III. třídy:\n\n\n\n"}
{"id": "458431", "url": "https://cs.wikipedia.org/wiki?curid=458431", "title": "Prasklice", "text": "Prasklice\n\nObec Prasklice se nachází v okrese Kroměříž ve Zlínském kraji. Žije zde obyvatel.\n\nV Prasklicích působí tyto spolky: hasičský, myslivecký, chovatelský a holubářský.\n\nPrvní písemná zmínka o obci pochází z roku 1355.\n\nV letech 1909 až 1998 procházela severně od obce železniční trať Nezamyslice – Morkovice, na které byla od obce dosti vzdálená zastávka \"Prasklice\".\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "458432", "url": "https://cs.wikipedia.org/wiki?curid=458432", "title": "Seznam obcí v departementu Loire-Atlantique", "text": "Seznam obcí v departementu Loire-Atlantique\n\nToto je seznam obcí v departementu Loire-Atlantique ve Francii, jichž je celkem 221:\n"}
{"id": "458434", "url": "https://cs.wikipedia.org/wiki?curid=458434", "title": "Chvalkovice (okres Vyškov)", "text": "Chvalkovice (okres Vyškov)\n\nObec Chvalkovice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1358. Chvalkovice se uvádějí v listinách od 14. století.\nV roce 2017 obec opravila (především z dotace Jihomoravského kraje a Nadace ČEZ v celkové výši 1,7 milionu korun) obecní cesty, které byly ve špatném stavu.\nV obci k počátku roku 2016 žilo celkem 248  obyvatel. Z nich bylo 129  mužů a 119 žen. Průměrný věk obyvatel obce dosahoval 45 let. Dle Sčítání lidu, domů a bytů provedeném v roce 2011, kdy v obci žilo 262  lidí. Nejvíce z nich bylo (15,6%) obyvatel ve věku od 30 do 39  let. Děti do 14 let věku tvořily 13% obyvatel a senioři nad 70 let úhrnem 9,5%. Z celkem 228  občanů obce starších 15 let mělo vzdělání 38,2% střední vč. vyučení (bez maturity). Počet vysokoškoláků dosahoval 3,1% a bez vzdělání bylo naopak 0,9% obyvatel. Z cenzu dále vyplývá, že ve městě žilo 127 ekonomicky aktivních občanů. Celkem 79,5% z nich se řadilo mezi zaměstnané, z nichž 59,1% patřilo mezi zaměstnance, 3,1% k zaměstnavatelům a zbytek pracoval na vlastní účet. Oproti tomu celých 47,7% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 106 obyvatel obce (což je 40,5%), se hlásilo k české národnosti. Dále 49 obyvatel bylo Moravanů a 9 Slováků. Celých 131 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "458435", "url": "https://cs.wikipedia.org/wiki?curid=458435", "title": "KV3", "text": "KV3\n\nKV3 je egyptská hrobka ležící v Údolí králů mezi hrobkami KV1 a KV46. Byl v ní pravděpodobně pochován neidentifikovaný syn faraona Ramesse III.\n\nJe to hrobka s rovnou osou typická pro dvacátou dynastii. Za vchodem (A) se nachází dlouhá chodba orientovaná směrem na východ (B). Po stranách se nacházejí dvě místnosti (Ba, Bb), z nichž jedna je nedodělaná. Za nimi chodba prochází další, větší místností (F), ve které je k vidění několik sloupů. Z ní do stran odbočují další dvě místnosti (Fa, Fb), tentokrát je také jedna nedodělaná. Dále chodbu protínají ještě tři místnosti (G, H, J).\n\nHrobka byla pravděpodobně používána jako kaple křesťany za Byzantské říše. Je v ní málo nástěnných maleb, které se nacházejí jen ve vstupní chodbě (A) a na konci chodby (J). Carl Lepicus však při návštěvě hrobky ve čtyřicátých letech 19. století napsal že se malby nacházejí např. i v komorách G a H, takže je možné, že jich kdysi bylo víc. Přestože hrobka je přístupná už od starověku, pořádně prozkoumána byla až v roce 1917 archeologem Harry Burtonem.\n\n"}
{"id": "458438", "url": "https://cs.wikipedia.org/wiki?curid=458438", "title": "Iontový motor", "text": "Iontový motor\n\nIontový motor je jedna z možných pohonných jednotek kosmických lodí a sond. Stejně jako další raketové motory pracuje na principu akce a reakce. Využívá paprsek iontů urychlených na rychlosti v řádu desítek km/s. Tím dosahuje mnohem vyššího specifického impulzu než chemické rakety – ať už na tuhá, nebo kapalná paliva. Snad úplně první kosmickou sondou využívající po delší dobu iontový motor byla Deep Space 1 , která provedla i mnoho technických úkonů.\n\nZa oficiálního otce konceptu elektrického raketového pohonu je považován K. E. Ciolkovskij. Ten v roce 1911 spekuloval o tom, že by elektrické pole mohlo být využito pro urychlování částic a tak vytvářet tah rakety. První doložený záznam, ve kterém bylo uvažováno o elektrostatickém urychlování nabitých částic, byl ale nalezen v deníku Roberta H. Goddarda, kde ručně psaný zápis této myšlenky měl datum 6. září 1906. První experimenty s iontovými raketami byly uskutečněny právě Goddardem na Clarkově universitě v letech 1916–1917. V roce 1917 si Goddard nechává patentovat předchůdce iontového motoru. Technika byla doporučena pro podmínky blížící se vakuu ve velkých výškách, ale tah byl demonstrován s ionizovaným vzdušným proudem za atmosférického tlaku.\n\nPrvní iontový motor vyvinul na základě duoplazmatronu v šedesátých letech Harold R. Kaufman v NASA. Roku 1964 byl s tímto motorem proveden suborbitální let na palubě lodi Space Electric Rocket Test 1 (SERT 1). Motor pracoval 31 minut a poté loď spadla zpět na Zem.\n\nExistuje a používá se několik typů iontových motorů a další se vyvíjejí.\n\nNejjednodušším typem iontového motoru je elektrostatický iontový motor v němž jsou kladné ionty těžkého inertního plynu argonu nebo páry rtuti urychlovány rozdílem elektrického potenciálu elektrodami ve tvaru mřížky. Za výstupní tryskou jsou ionty neutralizovány elektronovým dělem pro zachování celkové elektrické neutrality motoru.\n\nK výhodám iontového pohonu patří to, že jako zdroj energie se nevyužívá chemických reakcí paliva, nýbrž elektrické energie, kterou lze získat ze solárních článků nebo radioizotopového termoelektrického generátoru. Nezvyšuje se tak hmotnost motoru a váha pracovní látky tak tvoří menší část celkové hmotnosti pohonné jednotky. Nově vyvíjený typ iontového motoru Air Breathing, na kterém se podílejí firmy SpaceLab EU a Výzkumný a zkušební letecký ústav využívá urychlení zbytkové zemské atmosféry. Tím je umožněno družicím zůstávat delší dobu na velmi nízkých oběžných drahách.\n\nIonty v motoru jsou urychlovány na rychlosti v řádech desítek až stovek km/s, a tudíž jeho palivová účinnost je výrazně vyšší než u chemických motorů s maximální výstupní rychlostí 3–4 km/s. To znamená vyšší specifický impuls. S menší hmotností neseného paliva je motor schopen urychlit kosmickou loď na vyšší rychlost.\n\nZa ideálních podmínek je kladnému iontu udělena rychlost:\n\nformula_1\n\nVe skutečnosti je rychlost o něco nižší a také vektor rychlosti jednotlivých iontů má určitý rozptyl výstupního úhlu vzhledem k nárazům na výstupní mřížku.\n\nPřesto, že iontový motor má specifický impulz kolem 30 kN·s/kg, což je asi desetkrát více než u klasických pohonů, jeho nevýhodou je nízká tahová síla. Tento typ pohonu obvykle sondám uděluje zrychlení v řádu 0,01 m/s, a tak je v současnosti používán pouze v dlouhodobých misích. V rámci projektu HiPEP se zkoumal iontový pohon s vyšší tahovou silou, byl však pro pozastavení financování přerušen.\n\nŽivotnost iontového motoru je ovlivněna rychlostí nárazů urychlených částic na elektrody a množstvím nesené pracovní látky. Poslední výzkumy naznačují, že je možné téměř zcela eliminovat efekt opotřebení mřížky. Vzhledem k nízkému zrychlení sond je nutná doba provozu několik měsíců až let. Velikost urychlujícího napětí musí být přizpůsobena očekávané životnosti. Není možné využívat příliš velké rozdíly napětí proto, že by se elektrody rychle opotřebovaly. Obvykle se používá napětí kolem 5 kV.\n\n"}
{"id": "458442", "url": "https://cs.wikipedia.org/wiki?curid=458442", "title": "Jaroslav Syřiště", "text": "Jaroslav Syřiště\n\nJaroslav Syřiště (12. května 1878 Litovice – 20. září 1951 Brno) byl český architekt a vysokoškolský pedagog.\n\nV Praze vystudoval českou reálku v Ječné ulici (1889–1896) a poté pražskou techniku (1896-1902). Později (1906-1907) zde působil jako asistent profesora Jana Kouly. V roce 1907 přešel do Brna na Odbornou školu stavitelskou (původně \"C. k. česká státní průmyslová škola\", později \"Státní průmyslová škola\") , kde se stal v roce 1919 ředitelem. V roce 1926 byl jmenován profesorem na České vysoké škole technické v Brně, kde byl v letech 1927–1928, 1929–1930, 1930–1931, 1937–1938 děkanem a v letech 1939–1940 a 1945–1946 rektorem.\n\n\n\n"}
{"id": "458444", "url": "https://cs.wikipedia.org/wiki?curid=458444", "title": "Peritonitida", "text": "Peritonitida\n\nPeritonitida je zánět pobřišnice (serózní membrány, která obaluje část dutiny břišní a některé břišní orgány). Může být lokalizovaná nebo generalizovaná, obecně má akutní průběh a může být způsobena buď infekcí (často z ruptury dutého orgánu, například při poranění břicha), anebo neinfekčním procesem. Existují tři typy peritonitidy:\n\n\nHlavními projevy peritonitidy je akutní bolest břicha, palpační citlivost a ztuhlost břišních svalů. Tyto projevy zesilují při pohybu pobřišnice, například při kašli, ohnutí nohou nebo testu na Blumbergův příznak (bolest při uvolnění tlaku; stlačení břicha rukou vyvolá menší bolest než rychlé uvolnění tohoto tlaku, které způsobí zesílení bolesti při návratu pobřišnice na původní místo). Přítomnost těchto příznaků u pacienta se někdy označuje jako peritonismus. Lokalizace těchto projevů závistí na tom, zda je peritonitida lokalizovaná (např. apendicitida nebo diverkulitida před perforací) nebo generalizovaná na celé břicho. V každém případě bolest typicky začíná generalizovaně (vzhledem postižení špatně lokalizující inervace orgánové vrstvy pobřišnice) a může se později lokalizovat (když je postižena somaticky inervovaná parietální (vnitřní) vrstva pobřišnice). Peritonitida je příkladem náhlé příhody břišní.\n\n\n\nDiagnostiku peritonitidy lze provést lékařskou procedurou kolokviálně označovanou jako \"kašlací test\".\n\nDiagnostika peritonitidy je založena primárně na klinické bázi, tedy na výše popsaných klinických projevech. Podporují-li silné podezření na peritonitidu, provede se (bez zdržování se s dalšími vyšetřeními) ihned chirurgický zákrok. Může být přítomna leukocytóza, hypokalémie, hypernatrémie a acidóza, ale nejde o specifická zjištění. RTG břicha může odhalit dilatované, edématózní zažívací ústrojí, vždy je ale především užitečné pátrat po pneumoperitoneu (volném vzduchu v peritoneální dutině), které může být viditelné i na RTG hrudníku.\n\nDefinitivní diagnózu peritonitidy lze získat paracentézou (břišní punkcí). Za průkaz diagnózy lze považovat více než 250 polymorfonukleárních buněk na mm. Navíc Gramovo barvení a kultivace se zjištěním citlivosti může určit mikroorganismus, jenž je původcem onemocnění.\n\nLéčba závisí na závažnosti stavu pacienta, může se skládat z těchto součástí:\n\n\nPři správné léčbě mají typické případy chirurgicky léčitelné peritonitidy (např. perforovaný peptický vřed, apendicitida nebo divertikulitida) mortalitu cca <10% u jinak zdravých pacientů. U starších osob, pacientů s významnou základní chorobou nebo při pozdní léčbě (po 48 hodinách) stoupá až ke 40 %. Neléčená peritonitida je prakticky vždy smrtelná.\n\nPobřišnice je za normálních podmínek našedlá a lesklá. Během 2-4 hodin po rozvoji peritonitidy se pobřišnice stává matná, zpočátku s mírně serózním a lehce kalným výpotkem. Později se exudát stává krémovitý a zjevně hnisovitý. U dehydrovaných pacientů se může velmi zahustit. Množství nahromaděného exudátu může být velmi různé. Exudát se může rozprostírat po celé pobřišnici nebo být omezen předstěrou a břišními orgány. Zánět se vyznačuje infiltrací neutrofilů s fibrino-hnisavou exudací.\n\n"}
{"id": "458449", "url": "https://cs.wikipedia.org/wiki?curid=458449", "title": "Christina Obergföllová", "text": "Christina Obergföllová\n\nChristina Obergföllová (* 22. srpna 1981, Lahr, Bádensko-Württembersko) je německá atletka, oštěpařka.\n\n14. srpna 2005 na světovém šampionátu v Helsinkách vybojovala hodem dlouhým 70,03 metru stříbrnou medaili. Tímto výkonem navíc ustanovila nový Evropský rekord. 23. června 2007 v Mnichově rekord vylepšila na 70,20 m. Na konci srpna téhož roku získala na MS v atletice v japonské Ósace znovu stříbro. Její evropský rekord později překonala na letních olympijských hrách v Pekingu Ruska Marija Abakumovová a následně Barbora Špotáková. Obergföllová brala na olympiádě bronz, když její nejdelší pokus z první série měřil 66,13 m.\n\nReprezentovala také na olympiádě v Athénách v roce 2004, kde skončila v kvalifikaci na celkovém 15. místě a do dvanáctičlenného finále se neprobojovala.\n\n"}
{"id": "458451", "url": "https://cs.wikipedia.org/wiki?curid=458451", "title": "Sigmund Mowinckel", "text": "Sigmund Mowinckel\n\nSigmund Olaf Plytt Mowinckel (4. srpna 1884 v Kjerringøy – 4. června 1965 v Oslu) byl norský teolog zabývající se zejména Starým zákonem.\n\nOd roku 1917 byl docentem na univerzitě v Oslu; roku 1922 se stal profesorem.\n\n"}
{"id": "458453", "url": "https://cs.wikipedia.org/wiki?curid=458453", "title": "Hoblík (rozcestník)", "text": "Hoblík (rozcestník)\n\nHoblík je truhlářský nástroj, a to jak ruční, tak elektrický.\n\nK odkrajování tenkých plátků zejména sýru se používá hoblík na sýr.\n\n"}
{"id": "458456", "url": "https://cs.wikipedia.org/wiki?curid=458456", "title": "Oběšenec", "text": "Oběšenec\n\nOběšenec má více významů.\n"}
{"id": "458457", "url": "https://cs.wikipedia.org/wiki?curid=458457", "title": "Bílá hmota", "text": "Bílá hmota\n\nBílá hmota (: \"substantia alba\") je typ tkáně míchy a mozku. Obsahuje vysoký podíl myelinizovaných nervových vláken zvaných axony (neurity), které jsou vlákny neuronů. Název vychází z její bílé barvy.\n\nBílá hmota se v koncovém mozku nachází pod šedou hmotou, tedy pod mozkovou kůrou. Tvoří ji vlákna, která vstupují a vystupují z kůry, a dráhy, které propojují jednotlivé části mozku (asociační dráhy v rámci jedné hemisféry). Jsou v ní vnořené útvary šedé hmoty nazývané bazální ganglia. V prodloužené míše je na povrchu; procházejí ní vzestupné i sestupné nervové dráhy.\n\nBílá hmota mozková se skládá z buněk neuroglií (zejména astrocytů a oligodendrocytů) a axonů, neobsahuje prakticky žádné neurony.\n\nPodle lokalizace se dělí na tři oblasti:\nToto rozdělení má svůj význam, protože při různých onemocněních bílé hmoty jsou často postiženy její specifické oblasti.\n"}
{"id": "458458", "url": "https://cs.wikipedia.org/wiki?curid=458458", "title": "Kemafil", "text": "Kemafil\n\nKemafil® je technologie výroby textilií válcovitého tvaru sestávajících z jádra a pláště.\n\nKolem zhuštěné vrstvy (zpravidla vláknitého) materiálu se tvoří plášť z proužků získaných většinou z odpadu plošných textilií. Do jádra výrobku se dají použít (pokud možno ohebné) částice rostlinného, nerostného nebo umělého původu s téměř neomezenou délkou.\n\nZ veřejně dostupných informací o výrobní technice se dá jen odvodit, že plášť s jádrem se spojuje s pomocí několika \"skřipců\".\n\nSériově se vyrábí vertikální stroj se 4 skřipci v jedné hlavici s výkonem cca 40 m/min. při průměru hotového „lana“ do 27 mm. Stroj s horizontálně uloženými pracovními orgány na větší průměr textilie evtl. s přípravnou a dokončovací hlavicí existuje v roce 2009 jen jako prototyp. Horizontální uspořádání je předpoklad pro zařazení kemafilu do kontinuální výrobní linky na součásti kompozitů, pletenin na geotextilie k odvodňování, zavodňování atd. Pokusně byly z kemafilu například vyrobeny rašlové pleteniny (mříže) na zavodňování\n\nVývoj kemafilu je finančně podporován německým Spolkovým ministerstvem pro vzdělání a výzkum.\n"}
{"id": "458460", "url": "https://cs.wikipedia.org/wiki?curid=458460", "title": "Maurice Smith", "text": "Maurice Smith\n\nMaurice Smith (* 28. září 1980, Saint Catherine Parish) je jamajský sportovec, atlet, který se věnuje desetiboji. Mezi jeho největší úspěchy patří titul vicemistra světa z roku 2007 a zlatá medaile z Panamerických her 2007. Jeho osobní rekord má hodnotu 8644 bodů.\n\nPrávě na MS 2007 v Ósace ho porazil jen Roman Šebrle, který dokázal nasbírat o 32 bodů více než Jamajčan. Maurice Smith se třikrát představil v Kladně, na tzv. TNT - Fortuna Meetingu. Poprvé v rámci druhého ročníku v roce 2008 a hned dokázal zvítězit výkonem 8 434 bodů. První skončil i v roce 2009 , v chladném a deštivém počasí dokázal nasbírat 8 157 bodů.\n\n"}
{"id": "458462", "url": "https://cs.wikipedia.org/wiki?curid=458462", "title": "Šedá hmota", "text": "Šedá hmota\n\nŠedá hmota (: \"griseum\", \"substantia grisea\") je část centrální nervové soustavy (CNS) savců sestávající z velkého množství nervových buněk (neuronů) a obsahující jen málo myelinizovaných nervových vláken (axonů). Název získala díky šedé barvě. Má jen velmi nízký obsah tuků (lipidů).\n\nV míše je šedá hmota uložená centrálně okolo centrálního kanálu (\"canalis centralis\"), v mozku tvoří kortex (mozkovou a mozečkovou kůru), bazální ganglia a jádra mozkového kmene vnořené do bílé hmoty. V jádrech začíná nebo končí vlákna hlavových nervů.\n"}
{"id": "458465", "url": "https://cs.wikipedia.org/wiki?curid=458465", "title": "Myelin", "text": "Myelin\n\nMyelin je lipoprotein, tvořící díky několikerému natočení lipidové dvojvrstvy buněčných membrán příslušných buněk kolem axonů (neuritů) neuronů obaly známé jako myelinové pochvy. Je jednou ze základních složek bílé hmoty mozku a míchy a je příčinou její bílé barvy. Jeho existence a správná distribuce (myelinizace) je nezbytnou podmínkou řádného fungování centrální (CNS) i periferní (PNS) nervové soustavy. \n\nV prvním (iniciálním) úseku je axon obnažen, až v dalším jej u nemyelinizovaných vláken obklopí Schwannova pochva, u myelinizovaných pak i myelinová pochva. Základem tukové složky jsou cerebrosid, sfingomyelin a cholesterol. Neurony CNS vytvářejí pochvu pomocí oligodendrocytů, kdy jeden oligodendrocyt slouží až pro 40 centrálně vedoucích axonů, postgangliová vlákna autonomního nerstva jsou vybavena pouze pochvou Schwannovou. V PNS ji tvoří Schwannovy buňky a pochva je zde přerušována Ranvierovými zářezy, ve kterých jsou koncentrovány mitochondrie. V těchto odhalených místech může docházet k větvení axonu. \n\nMyelinová pochva funguje jako izolant a čím je vlákno silnější, tím jsou myelinové segmenty mezi zářezy delší, což urychluje vedení vzruchu. Rozdíly v rychlosti vedení jsou mezi nemyelinizovanými a silnými myelinizovanými vlákny až o dva řády ve prospěch druhých jmenovaných.\n\nByl objeven v roce 1854 německým patologem a biologem Rudolfem Virchowem.\n\n\n"}
{"id": "458471", "url": "https://cs.wikipedia.org/wiki?curid=458471", "title": "Schwannova buňka", "text": "Schwannova buňka\n\nSchwannovy buňky jsou buňky patřící do skupiny neuroglií. Byly pojmenované podle německého fyziologa Theodora Schwanna.\n\nJejich funkce v periferní nervové soustavě (PNS) je podobná funkci oligodendroglií v centrální nervové soustavě (CNS) – tvoří formu izolantu, který zrychluje přenos nervového signálu. Rotací Schwannovy buňky okolo axonu vzniká myelinová pochva. Na rozdíl od CNS, kde rotuje pouze výběžek oligodendroglie, Schwannova buňka rotuje celá, a proto může tvořit myelin pouze pro jeden axon. Pokud se při přerušení periferního axonu zachová jeho pochva, sehrává při následné regeneraci nervového vlákna roli vodicí struktury. \n\nKromě mechanického významu mají Schwannovy buňky význam i při metabolismu neuronů. Navíc se podle nejnovějších výzkumů ukazuje, že kromě izolace a ochrany nervového vlákna může Schwannova buňka při poškození neuronu fagocytovat axony, a tím pomáhá k regeneraci nervů.\n\nDosud se mělo za to, že Schwannovy buňky sice neurony obklopují a vyživují je, ale k přímému kontaktu mezi nimi nedochází. Podle zjištění, které švédští vědci zveřejnili v časopise Science, však spolu tyto buňky tvoří „orgán bolesti“.\n"}
{"id": "458477", "url": "https://cs.wikipedia.org/wiki?curid=458477", "title": "Oligodendrocyt", "text": "Oligodendrocyt\n\nOligodendrocyty či oligodendroglie jsou buňky patřící do skupiny neuroglií. Jsou střední velikosti s malým počtem krátkých výběžků. Obklopují axony neuronů v centrální nervové soustavě (CNS) a vytvářejí na nich myelinové pochvy. Myelinová pochva vzniká rotací výběžku oligodendrocytů kolem axonů. Jedna takováto buňka může vytvářet myelin až pro 35 axonů. Kromě toho se při zvýšeném funkčním zatížení podílejí oligodendrocyty i na zajištění metabolismů neuronů.\n\n"}
{"id": "458480", "url": "https://cs.wikipedia.org/wiki?curid=458480", "title": "Jiří Hoblík", "text": "Jiří Hoblík\n\nJiří Hoblík (* 6. listopadu 1966 Praha) je český religionista, překladatel a farář Českobratrské církve evangelické. V současné době (2011) přednáší na Filosofické fakultě Univerzity Jana Evangelisty Purkyně v Ústí nad Labem, kde působí v rámci Katedry politologie a filozofie a vyučuje religionistiku, etiku a filosofii náboženství. Současně též působí v Kabinetu pro klasická studia Filosofického ústavu Akademie věd České republiky.\n\nV letech 1986 až 1989 studoval na pražské Karlově univerzitě na Fakultě žurnalistiky (jejíž nástupkyní je dnes Fakulta sociálních věd). Odtud v roce 1989 přešel na Evangelickou teologickou fakultu Univerzity Karlovy, jejíž magisterské studium dokončil v roce 1996.\n\nBěhem studia absolvoval dva zahraniční studijní pobyty, a to:\n\nMezi roky 1999 a 2005 byl studentem religionistiky v rámci denního postgraduálního studijního programu opět na Evangelické teologické fakultě Karlovy univerzity. Vedoucím jeho práce byl prof. ThDr. Milan Balabán.\n\nOd října 1999 do ledna 2007 byl farářem ve sboru Českobratrské církve evangelické v Libici nad Cidlinou. Od roku 2003 současně působí na Univerzitě Jana Evangelisty Purkyně v Ústí nad Labem. Nejprve na Katedře společenských věd Pedagogické fakulty téže univerzity, od roku 2007 na Katedře politologie a filozofie Filozofické fakulty tamtéž. (Vedené vysokoškolské kurzy (přednášky a cvičení): 1) Úvod do religionistiky; 2) Systematická religionistika; 3) Religionistika; 4) Estetika náboženství; 5) Filosofie náboženství – starověk; 6) Filosofie náboženství – novověk; 7) Filosofie lásky; 8) Řecká, římská a křesťanská filosofie dějin; 9) Úvod do etiky; 10) Systematická etika; 11) Stát a náboženství; 12) Technologický věk; 13) Život a smrt v dějinách náboženství; 14) Proroci.) Je spoluautorem Etického kodexu UJEP.\n\nV roce 2005 začal dále působit v Akademii věd České republiky, kde bádá v rámci tamního Biblického centra a od roku 2019 prosazuje nové zkoumání helénismu.\n\nRoku 2012 se habilitoval na ETF UK prací \"Myšlenkově schůdné stezky mezi Jeruzalémem a Athénami\".\n\nOd roku 2015 je členem Mezinárodního centra pro studium ruské filosofie na Petrohradské státní univerzitě..\n\nJiří Hoblík je autorem několika monografií, které dokládají jeho zaměření na literární kritiku hebrejské literatury a souvislost hebrejského a filosofického myšlení. Pravidelně přispívá do řady odborných a náboženských periodik (například časopis \"Český bratr\" a další).\n\n\n\n"}
{"id": "458481", "url": "https://cs.wikipedia.org/wiki?curid=458481", "title": "Astrocyt", "text": "Astrocyt\n\nAstrocyty či astroglie jsou buňky patřící do skupiny neuroglií. Jsou to rozvětvené hvězdicovité podpůrné buňky s dlouhými výběžky. Jedním výběžkem obvykle přiléhají na stěnu kapiláry a druhým se dotýkají povrchu neuronu. Tím zajišťují jeho výživu.\n\nAstrocyty tvoří 20-40% všech glií, v kůře je více astrocytů než neuronů, v cerebellu naopak méně. Jeden protoplazmatický astrocyt je v kontaktu s 1-2 miliony neuronů a v souladu s názvem má hvědicovitý tvar s bohatě ramifikovanými výběžky. Velikost astrocytů se fylogeneticky zvyšuje úměrně komplexnosti mozku. Lidské astrocyty jsou skoro třikrát větší a mají desetkrát více výběžků než astrocyty myší. Transplantace lidských astrocytů myším zlepšuje jejich výkonnost v paměťových testech a v hypothalamu vznikají morfologické změny astrocytů při laktaci nebo dehydrataci. Sousedící astrocyty mají svá nepřekrývající se teritoria.\n\nPropojení astrocytů je realizováno přes gap junctions, což je rychlá kalciová signalizace a lokální elevace kalcia se šíří na okolní astrocyty. Nově byla popsána též diferenciovaná role lokální kalciové signalizace v podčástech jednotlivých astrocytů. Klasickým markerem astrocytů je GFAP (glial fibrillary acidic protein), který je spolehlivý marker pro reaktivní astrocyty, za fyziologických okolností ovšem s nízkou senzitivitou, alternativou S100β, EAAT-1 nebo 2, příp. glutamin syntetáza, Aldh1L1 nebo aquaporin-4.\n\nSkrze lactate shuttle zásobují laktátem neurony, mají strukturální funkci, dále regulují zásoby glykogenu (glukóza via GLUT3) a vychytávajá lárky z krve (endfeets nasedající na BBB) a transport vody (aquaporiny). Slouží dále pro kontolu pH, recyklaci neurotransmiterů po jejich uvolnění (glutamát-glutaminový cyklus) a spoluregulují adaptivně průtok cévami mozku v závislosti na lokální neuronální aktivitě. \n\nAstrocyty pufrují extracelulární vápník (kritické zejména při zesílené excitační aktivitě, při selhání a nárůstu EC koncentrace K+ a riziku excitotoxicity). Hrají roli při ischemii a epileptogenezi. Vychytávají glutamát a GABA skrze glutamátové transportéry EAAT1-2 (GLAST, resp. GLT) a GAT. Astrocyty chrání před oxidativním stresem. Má se za to, že jsou základem hematoencefalitické bariéry glia limitans (perivaskulární). Existují ještě perimengeální a příp. perilesionální glia limitans\n\nMezi hlavní procesy patří reaktivní astroglióza, tj. zvýšený výskyt reaktivních astrocytů v místě poranění, separace patologických ložisek v parenchymu od okolní zdravé tkáně (perilesionální glia limitans) a o tvorba gliové jizvz tvořící funkční bariéru a ochrana zdravého parenchymu. Astrycyty dále regulace záněty a migraci leukocytů do CNS a reaktivní astrocyty uvolňují cytokiny (např. TNF-α) a mohou exprimovat MHC II.\n\nAstrycyty tvoří tripartitní synapse (perisynaptické výběžky astrocytů u obousměrné komunikace mezi astrocyty a pre- i postsynaptickými neurony), astrocyty exprimují senzory synaptické aktivity, AMPAR (neobvyklá permeabilita pro kalcium, Q/R editing) a NMDAR (neobvyklé složení s GluN3 podjednotkou značí Mg2+ necitlivost, tj. aktivuje Glu i při klidovém membránovém potenciálu) a mGluR zachycující funkčně významné změny exprese s věkem, přitom mGluR5 v dospělosti neexprimován, což je podle některých názorů zpochybnění stávajícího konceptu tripartitní synapse- Díle dochází k elevaci cytosolického kalcia v důsledku synaptické aktivity a exprimaci endkanabinoidní CB1 ad.\nAstrycyt uvolňují gliotransmitery (modulace excitability neuronů přes glutamát, d-serin, ATP) a tvoří expresi receptorů, učástní se kalciová signalizace. mají podíl na regulací vývoje CNS, např. diferenciálně exprimují semaforiny ve ventrálních a dorzálních rozích míšních, čímž mají vliv na prorůstání axon a radiální glie tvoří scaffolding tkáně. \n\nRole v patofyziologii řady patologických procesů, např. ischemie, neurodegenerace (Alzheimerova choroba ad., roztroušená skleróza, epileptogeneze anebo Huntingtonova nemoc.\n\n"}
{"id": "458485", "url": "https://cs.wikipedia.org/wiki?curid=458485", "title": "Salantas", "text": "Salantas\n\nSalantas je řeka na západě Litvy v okresech Plungė (Telšiajský kraj) a Kretinga (Klajpedský kraj), v Žemaitsku na Žemaitijské vysočině. Vlévá se do Minije 97 km od jejího ústí u obcí Kūlupėnai a Sauseriai. Je to její pravý přítok. Jeho počátkem není pramen, ale soutok dvou říček: Gintelis (delší) a Dvarupis (kratší), 2,4 km na východ od vsi Gintališkė. Salantas teče na západ, protéká rybníkem Tuzų (I.), po soutoku s říčkou Notė se stáčí směrem jihozápadním. Protéká městem Salantai, ve kterém protéká rybník jménem Velėnijos tvenkinys. Za městem se řeka stáčí směrem jižním, kde jej po pravém břehu provází silnice č. 226 Salantai - Kūlupėnai. Délka 42,1 km, plocha povodí 268,5 km².\n\n"}
{"id": "458489", "url": "https://cs.wikipedia.org/wiki?curid=458489", "title": "Rogers Cup 2009 – ženy", "text": "Rogers Cup 2009 – ženy\n\nTenisový turnaj na okruhu WTA Rogers Cup 2009 se konal ve dnech 17. - 23. srpna v kanadském Torontu venku na kurtech s tvrdým povrchem. Odměny činily 2,000,000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nV závorce je kolo, ve kterém hráčky vypadly. První čtyři nasazené páry měly v 1. kole volný los.\n\n\n"}
{"id": "458491", "url": "https://cs.wikipedia.org/wiki?curid=458491", "title": "Seznam obcí v departementu Vosges", "text": "Seznam obcí v departementu Vosges\n\nToto je seznam obcí v departementu Vosges ve Francii, jichž je celkem 515:\n"}
{"id": "458501", "url": "https://cs.wikipedia.org/wiki?curid=458501", "title": "Klášter Lys", "text": "Klášter Lys\n\nKlášter Notre-Dame du Lys býval cisterciácký klášter v centru městečka Dammarie-lès-Lys v departementu Seine-et-Marne.\n\nŽenský klášter byl pravděpodobně založen roku 1244 francouzskou královnou Blankou Kastilskou a Ludvíkem IX. Zakládací listina je však až z června 1248. Roku 1252 zde bylo pohřbeno srdce Blanky Kastilské a klášter podporovali i její vnuci.\n\nV čele kláštera se vystřídala řada urozených abatyší až do Francouzské revoluce, po které zbyly z rozsáhlých klášterních budov působivé ruiny, jež byly dílem stejné stavební huti jako klášter Maubuisson.\n\n"}
{"id": "458503", "url": "https://cs.wikipedia.org/wiki?curid=458503", "title": "Seznam obcí v departementu Somme", "text": "Seznam obcí v departementu Somme\n\nToto je seznam obcí v departementu Somme ve Francii, jichž je celkem 782:\n"}
{"id": "458505", "url": "https://cs.wikipedia.org/wiki?curid=458505", "title": "Aristarchus (kráter)", "text": "Aristarchus (kráter)\n\nAristarchus je impaktní kráter nacházející se na pevninském výběžku uprostřed měsíčního moře Oceanus Procellarum (Oceán bouří) na přivrácené straně Měsíce. Jeho stáří se odhaduje na 450 milionů let. Má průměr 40 km a je hluboký 3,7 km. Nazván byl podle starořeckého astronoma Aristarcha ze Samu, který položil první základy pokusům o geometrické změření vzdáleností Slunce a Měsíce od Země. V blízkosti východo-jihovýchodním směrem se nachází lávou zatopený kráter Herodotus, od něhož se vine měsíční údolí Vallis Schröteri.\n\nKráter Aristarchus se nachází na plošině Aristarchus na západním okraji Mare Imbrium (Moře dešťů). Plošina Aristarchus má kosočtvercový tvar s rozměry 170 km x 200 km. V dalekohledu má mírně načervenalé zbarvení a je tmavší než okolní krajina. Zvedá se asi 2 km nad okolí a svažuje se na severozápad. William K. Hartman a Gerard P. Kuiper se domnívají, že plošina Aristarchus byla vyzdvižena při vzniku pánve Imbrium.\n\nKráter samotný vypadá v dalekohledu v porovnání s okolím jako velmi jasný útvar a lze u jeho svahů lze pozorovat světlé a tmavé pruhy vyvrženin. Ty jsou tvořeny měsíčními bazalty (čediči) a anortozity. Je to také centrum jasných paprsků.\n\nV oblasti kráteru byly několikrát pozorovány záblesky či různé zákaly (tzv. měsíční přechodné jevy), které jsou vysvětlovány úniky plynů jako jsou radon nebo argon. Únik nepatrného množství radonu byl potvrzen americkou sondou programu Apollo.\n\nV okolí kráteru se nachází síť sekundárních kráterů. Ty byly označeny podle zavedených zvyklostí jménem hlavního kráteru a velkým písmenem abecedy. Pouze dva krátery byly Mezinárodní astronomickou unií přejmenovány. Jsou to Aristarchus A (dnes Väisälä) a Aristarchus C (dnes Toscanelli).\n"}
{"id": "458506", "url": "https://cs.wikipedia.org/wiki?curid=458506", "title": "Paragangliom", "text": "Paragangliom\n\nParagangliom nebo tumor glomus caroticum je vzácný neuroendokrinní nádor, který vyrůstá z paraganglionické tkáně, nacházející se podél páteře od báze lebky až po pánevní dno. Více než 80 % těchto nádorů vyrůstá z dřeně nadledvin. Celkem 2 až 4 % se nacházejí v oblasti krku, kde je nejčastějším místem \"glomus caroticum\". Nejvyšší výskyt je ve věkové kategorii 50 až 60 let. Je čtyřikrát častější u žen.\n\nParagangliom se podobá feochromocytomu a přibližně 5 % nádorů je hormonálně aktivních – vylučuje noradrenalin, výjimečně pak dopamin. Ve 20 % případů se může vyskytovat i mnohočetně, zejména v případech dědičných onemocnění jako je mnohočetná endokrinní neoplázie (MEN) a syndrom postihnutí neuroktodermu. Velká většina paragangliomů je benigních (nezhoubných), maligní vývoj se popisuje ve 2 až 10 % případů.\n\nNádor v oblasti krku se při fyzikálním vyšetření jeví jako tuhá nebolestivá masa pod úhlem dolní čelisti, která je pohyblivá do stran, ale ne v kranio-kaudálním směru.\n\n"}
{"id": "458508", "url": "https://cs.wikipedia.org/wiki?curid=458508", "title": "Sonny Cooperová", "text": "Sonny Cooperová\n\nSonny Cooperová, plným jménem Sandra Lenore Cooper, též \"Sonni Cooper\" (* 9. července 1934 město New York, Spojené státy americké), je americká tanečnice, herečka, scenáristka malířka a spisovatelka, známá českým čtenářům jako autorka knihy z prostředí Star Treku.\nSonny je její přezdívka.\n\nV USA je známa jako malířka, její práce jsou vystaveny v celé řadě galérií po světě i kupovány soukromníky na aukcích. Vystřídala mnoho různých povolání, byla tanečnicí, herečkou, televizní scenáristkou, konzultantkou tvůrců filmů, čtenářům ve světě je známá především jako autorka knihy Star Trek: Black Fire. Knihu napsala v roce 1982, je zařazena do románové první série (kapitán Kirk, Spock). V České republice byla kniha vydána nakladatelstvím Albert roku 1994 pod názvem Černý oheň v překladu Vladimíra Klímy.\n\n"}
{"id": "458509", "url": "https://cs.wikipedia.org/wiki?curid=458509", "title": "Vimmerby", "text": "Vimmerby\n\nVimmerby je město ve švédské provincii Kalmar. Leží nedaleko města Mariannelund. Narodila se zde švédská spisovatelka Astrid Lindgrenová. Nyní je tu její muzeum a zábavný park.\n"}
{"id": "458510", "url": "https://cs.wikipedia.org/wiki?curid=458510", "title": "Massacra", "text": "Massacra\n\nMassacra byla francouzská hudební skupina hrající kombinaci death metalu a thrash metalu a působící zejména v první polovině devadesátých let 20. století. Společně s kapelami Loudblast a Agressor patří mezi průkopníky death metalu ve Francii. Od svého třetího alba z roku 1994 změnila styl, přeorientovala se více na groove metal/alternativní metal.\n\nPůvodně kapela disponovala logem v klasickém ostnatém death metalovém stylu. Po změně v hudební tvorbě logo zjednodušila, tvořil ho pouze nápis MASƧACRA s druhým obráceným písmenem S.\n\n\n\n\n\n"}
{"id": "458511", "url": "https://cs.wikipedia.org/wiki?curid=458511", "title": "Reese Hoffa", "text": "Reese Hoffa\n\nReese Hoffa (* 8. října 1977, Evans, Georgie) je americký atlet, mistr světa a halový mistr světa ve vrhu koulí.\n\nReprezentoval na letních olympijských hrách v roce 2004 a 2008. Na olympiádě v Athénách neprošel sítem kvalifikace. O čtyři roky později v Pekingu skončil na sedmém místě. Na mistrovství světa v Berlíně 2009 se umístil na čtvrtém místě. Jeho nejdelší pokus měřil 21,28 m. Bronz získal Němec Ralf Bartels, který hodil o devět cm dál.\n\n\n"}
{"id": "458549", "url": "https://cs.wikipedia.org/wiki?curid=458549", "title": "Western &amp; Southern Financial Group Masters 2009", "text": "Western &amp; Southern Financial Group Masters 2009\n\nTenisový turnaj na okruhu ATP Western & Southern Financial Group Masters 2009 se konal ve dnech 17. - 23. srpna v americkém Cincinnati venku na kurtech s tvrdým povrchem. Odměny činily 3,000,000 USD.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "458558", "url": "https://cs.wikipedia.org/wiki?curid=458558", "title": "Peter David", "text": "Peter David\n\nPeter Allen David (* 23. září 1956 New York, USA) je americký spisovatel, známý jako autor řady knihy z prostředí Star Treku, či o Spidermanovi. Knih různých žánrů napsal přes 60. Pod pseudonymem David Peters napsal dva románkové cykly pro mládež a je autorem i literatury faktu.\n\nMimo mnoha desítek knih různých žánrů pracoval i pro film, televizi, byl autorem řady komiksů. Je např. spoluautorem televizního seriálu Space Cases. Žije v New Yorku, je ženatý s Katheen a mají spolu čtyři děti: Caroline, Gwen, Shanou a Ariel.\n\nPrvní úspěšný román vydal v roce 1987, jednalo se o humorné fantasy o králi Artušovi zasazené do New Yorku 20. století.\n\n\n\n\n\n\n\n"}
{"id": "458560", "url": "https://cs.wikipedia.org/wiki?curid=458560", "title": "Methven Castle", "text": "Methven Castle\n\nHrad Methven (anglicky Methven Castle) se nachází východně od Methvenu v oblasti Perth and Kinross ve Skotsku.\nSoučasnou stavbu nechal v 2. polovině 17. století postavit Ludovick, 2. vévoda z Lennoxu podle návrhu architekta Johna Mylnea (1611–1667). Methven Castle byl jedním z posledních rozsáhlých skotských sídel vybudovaných na způsob hradu. Stojí na místě staršího hradu a pravděpodobně obsahuje i prvky původní stavby. Byl rozšířen mezi lety 1800 a 1825 architektem Jamesem Gillespiem Grahamem (1776–1855). Stavba je zajímavá svými neobvyklými rohovými věžemi..\n\nNa methvenském hradě zemřela skotská královna Markéta Tudorovna (1489–1541), manželka Jakuba IV., sestra anglického krále Jindřicha VIII.\n\nHrad byl v majetku rodiny Smytheů; v současné době je v soukromém vlastnictví manželů Murdochových, kteří získali hrad ve zchátralém stavu a snaží se vrátit ho do původní podoby..\n\n"}
{"id": "458562", "url": "https://cs.wikipedia.org/wiki?curid=458562", "title": "Resistance: Fall of Man", "text": "Resistance: Fall of Man\n\nResistance: Fall of Man je akční FPS (first person shooter) na konzoli PlayStation 3. \n\nByla to jedna z prvních her na tuto konzoli, zato je to jedna z nejúspěšnějších. Technicky je to velmi povedená hra, grafika výborná, bezproblémová hratelnost, vysoké AI nepřátel, ale má taky několik chybiček (někdy nepřítel propadne zemí, znám to z vlastní zkušenosti). Hra má multiplayer (až 40 hráčů), širokou škálu zbraní a nepřátel, cooperative mód (můžete hrát kampaň ve dvou na jedné konzoli).\n\nNeznámý virus se z Ruska šíří po celém světě, mění lidi na něco strašného. Virus (parazit, rasu... není přesně uvedeno, co to je) pojmenovali Chiméra, protože infikovaní se měnili na Hybridy (kříženec mezi Chimérou a lidmi). Chiméra poté obsadila celou Asii a Evropu, kromě Velké Británie. Je rok 1951 a Chiméra útočí na Brity. Vy jako seržant Nathan Hale spolu s americkou armádou letíte na pomoc s tajnou zbraní. Chiméry vás ale sestřelí nad Yorkem a tam začíná první mise. Po této misi je krátká ukázka a vy spolu s pár vojáky jste napadeni nakaženými brouky (vyvinula je Chiméra na rozšíření nákazy) a všichni jste nakaženi. Vy se ale proberete, protože jste vůči viru imunní, ale máte pár symptomů: žluté oči, rychlá regenerace (ve hře se projeví tak, že vám doplní čtvrtinu života) a taky jistý druh telepatie. Poté pokračujete ve hře.\n\n"}
{"id": "458564", "url": "https://cs.wikipedia.org/wiki?curid=458564", "title": "Kathleen Kinmont", "text": "Kathleen Kinmont\n\nKathleen Kinmont (* 3. února 1965, Los Angeles, Kalifornie) je americká herečka, známá především svým účinkováním ve filmech s hororovou tematikou a dále také z televizního seriálu Odpadlík. Poprvé se ve filmu objevila v roce 1984, a to v komedii „Hardbodies“. V roce 1988 účinkovala v hororu „“ (anglicky: Halloween 4: The Return of Michael Myers), ve kterém ztvárnila Kelly Meekerovou, jednu z ústředních postav filmu. Roku 1991 pak v hlavní roli účinkovala v hororovém filmu Bride of Re-Animator. Známá je také z amerických televizních seriálů, mezi něž patří například „nekonečný seriál“ Santa Barbara, který byl vysílán mezi lety 1983 a 1993 na televizní stanici NBC.\n\nDále se objevila jako hostující herečka v seriálech známých i českému divákovi, např. Dallas, Pobřežní hlídka, V.I.P. nebo Tak jde čas.\n"}
{"id": "458565", "url": "https://cs.wikipedia.org/wiki?curid=458565", "title": "Prezidiální rada Maďarské lidové republiky", "text": "Prezidiální rada Maďarské lidové republiky\n\nPrezidiální rada Maďarské lidové republiky, (: Magyar Népköztársaság Elnöki Tanácsa),\nbyla forma kolektivní hlavy státu v Maďarské lidové republice v letech 1949 až 1989.\n\nFunkce prezidenta republiky byla zrušena komunistickou ústavou MLR z roku 1949 a nahrazena právě Prezidiální radou. Jejím prvním předsedou se stal Árpád Szakasits, který byl od 2. srpna 1948 prezidentem Druhé Maďarské republiky. Toho však již v roce 1950 vystřídal Sándor Rónai. Po něm patnáct let řídil úřad István Dobi, během jehož vlády došlo v roce 1956 k povstání. Následoval Pál Losonczi, který prezídiu předsedal dvacet let (v letech 1967-1987). V posledním období existence MLR radě předsedal Károly Németh, kterého rok před pádem komunismu nahradil Brunó Ferenc Straub. S přijetím nové ústavy dne 23. října 1989 byla Prezidiální rada zrušena a nahrazena úřadem prezidenta republiky se značně omezenými funkcemi. Téhož dne byl prozatímním prezidentem zvolen předseda Národního shromáždění Mátyás Szűrös, který v pravé poledne z balkónu Országházu slavnostně vyhlásil svobodnou Maďarskou republiku (Třetí Maďarská republika). Funkci prezidenta republiky předal Mátyás Szűrös dne 2. května 1990 prvnímu oficiálnímu prezidentovi Arpádu Gönczovi.\n\nPrezidiální rada (\"Elnöki Tanács\") se skládala z jednadvaceti členů – předsedy, tajemníka, dvou náměstků a dalších 17 členů. Předseda Prezidiální rady byl hlavou státu, tedy jakoby prezidentem republiky.\n\nSeznam předsedů Prezidiální rady MLR:\n\n\n\n"}
{"id": "458568", "url": "https://cs.wikipedia.org/wiki?curid=458568", "title": "Ušní bubínek", "text": "Ušní bubínek\n\nBubínek (: \"membrana tympani\") je vazivová blanka většiny savců, oddělující vnější a střední ucho.\n\nNachází se na konci vnějšího zvukovodu. Má průměr asi 1 centimetr a tloušťku asi 0,1 milimetru. Ztluštělý okraj bubínku (lat. \"anulus fibrocartilagineus\") zapadá do žlábku na spánkové kosti (lat. \"sulcus tympanicus\"). Vnější vrstva bubínku je tvořená pokračováním tenké kůže zvukovodu, střední vrstva je vazivová a vnitřní je pokračováním sliznicové výstelky bubínkové dutiny středního ucha. Bubínek je velmi pružný. Zvukové vlny, které přicházejí zvukovodem, jej rozkmitávají a toto kmitání se přenáší na sluchové kůstky prostřednictvím kladívka držátkem, které je přirostlé k bubínku.\n\nZdravý bubínek je lesklý a má našedivělou barvu.\n\n"}
{"id": "458570", "url": "https://cs.wikipedia.org/wiki?curid=458570", "title": "Klášter Montserrat", "text": "Klášter Montserrat\n\nKlášter Montserrat je benediktinský klášter na stejnojmenné hoře asi 40 km severozápadně od Barcelony, významné poutní místo Katalánska.\n\nPodle pověsti v roce 880, jednu sobotu odpoledne viděli pastýři sestupovat z nebe silné světlo, doprovázené líbeznou melodií. Příští sobotu se zjevení opakovalo. Následující čtyři soboty pastýře doprovázel farář z Olesy de Montserrat, který měl zjevení potvrdit. Když se biskup dověděl o této události, zorganizoval návštěvu místa, během které byla objevena jeskyně, v níž byla nalezena Svatá socha. Biskup hodlal přenést sochu do Manresy, avšak při jejím vytahování z jeskyně socha tak ztěžkla, že s ní nebylo možno pohnout. Biskup tento jev vyložil jako přání Svaté Panny zůstat na tomto místě a nařídil zde vybudovat kapli.\n\nDalší legenda o založení kláštera je spojena s poustevníkem Juanem Garinem.\n\nKlášter byl založen roku 1025 opatem Olibou na památku zjevení Panny Marie na montserratské hoře. Prvotní konvent byl povolán z kláštera Ripoll. V románské bazilice je uschována \"La Moreneta\", černá madona - patronka Katalánska.\n\nDnes je krom mnišského společenstva v klášteře také chlapecký pěvecký sbor a muzeum s gotickými oltáři a několika díly El Greca, Caravaggia a Pabla Picassa. Je zde také uchováván středověký rukopis Llibre vermell de Montserrat.\n\n\n"}
{"id": "458571", "url": "https://cs.wikipedia.org/wiki?curid=458571", "title": "Mapy Google", "text": "Mapy Google\n\nMapy Google () je internetová mapová aplikace a technologie poskytována zdarma (pro nekomerční použití) společností Google, která pohání mnoho mapových služeb včetně stránek Map Google, Google Ride Finder, Google Transit a mapy vložené na internetové stránky třetích stran za použití Google Maps API. Služba nabízí mapy ulic, panoramatické snímky ulic (Street View), plánovač cest pro cestování pěšky, automobilem nebo veřejnou dopravou a polohu podniků v mnoha zemích po celém světě. Podle jednoho z tvůrců (Lars Rasmussen), Mapy Google „jsou způsob, jak zorganizovat světové geografické informace.“\n\nMapy Google používaly až do srpna 2018 Mercatorovo zobrazení, takže nemohly věrně zobrazit oblasti kolem pólů. V současnosti však již mapy využívají glóbové zobrazení stejně jako Google Earth, což je samostatný program pro Microsoft Windows, Mac OS X, Linux, SymbianOS a iPhone OS. Mapy Google však v určitých místech bývají velice nepřesné, a to především v tropických, pouštních a polárních oblastech.\n\nMapy Google nabízejí satelitní snímky ve vysokém rozlišení mnoha městských oblastí v Kanadě a ve Spojeném království, ale také v USA (včetně Havaje, Aljašky, Portorika a Amerických Panenských ostrovech), Austrálii a mnoha dalších zemí.\n\nNěkteré vlády si stěžují na potenciální hrozbu použití map teroristy pro plánování svých útoků. Google proto rozmazal některé oblasti (hlavně ve Spojených státech amerických), včetně například oblasti United States Naval Observatory, kde je oficiálně umístěna rezidence Viceprezidenta Spojených států amerických a dříve Kapitol Spojených států amerických a Bílý dům, který měl zamazanou střechu. Další známé vládní stavby včetně Area 51 v nevadské poušti jsou viditelné. Ne všechny satelitní snímky jsou ve stejném rozlišení. Místa s menší populací nejsou obvykle pokryty tak moc jako zalidněnější oblasti. V některých oblastech jsou záplaty míst, kde byly mraky, což někdy vypadá poněkud zmatečně.\n\nAčkoliv Google používá slovo „satelitní“, mnoho snímků ve vysokém rozlišení jsou letecké fotografie.\n\nExistuje zjednodušená verze, která nabízí pouze satelitní snímky a verze se 3D zobrazením. V České republice jsou zatím ve 3D Praha, Brno, Ostrava, Pardubice, Olomouc, Plzeň, České Budějovice, Liberec, Havířov, Šenov, Petřvald (okres Karviná), Orlová. Bohumín, Jablonec nad Nisou, Český Krumlov, Mikulov, Zlín a Otrokovice.\n\n"}
{"id": "458572", "url": "https://cs.wikipedia.org/wiki?curid=458572", "title": "Letiště Fua'amotu", "text": "Letiště Fua'amotu\n\nMezinárodní letiště Fua'amotu (IATA: TBU, ICAO: NFTF) se nachází na jižní straně ostrova Tongatapu, největšího ostrova Tonžského království, 21 km od hlavního města Nuku'alofy. Bylo centrálním letištěm tonžských aerolinií Royal Tongan Airlines, které zanikly v roce 2004 a nahradily je Peau Vava'u, které zde sídlí také.\nLetiště bylo založeno v roce 1940, původně jako jedno z vojenských letišť. V roce 1970 byl rozšířen s možností přijímat velká letadla, jako např. Boeing 767. Stále ale není na tolik vybavené, aby na něm mohla přistávat obří letadla (např. Boeing 747). V současné době je to jedno z nejrušnějších letišť v Tichomoří.\nVšechny lety jsou soustřeďovány do dvou terminálů - mezinárodní lety do velkého, domácí spoje do menšího terminálu. Terminál pro mezinárodní lety je velmi moderní (včetně duty free, směnárny, obchodu s upomínkovými předměty, a za $50 na osobu VIP lounge), dále má letiště parkoviště, malou kontrolní věž a osvětlení hlavní ranveje.\n\nMezinárodní letiště Fua'amotu má dvě přistávací a vzletové dráhy - hlavní asfaltovou o délce 2 681 m, druhá dráha je pouze travnatá a je dlouhá 1 509 m.\n\nMezi letištěm a hlavním městem není žádná pravidelná veřejná doprava, nicméně mnoho hotelů zajišťuje svým hostům transfer z letiště i zpět. Lze samozřejmě použít také taxi, které stojí asi T$40.\n"}
{"id": "458586", "url": "https://cs.wikipedia.org/wiki?curid=458586", "title": "Argus (album)", "text": "Argus (album)\n\nArgus je třetí album rockové skupiny Wishbone Ash. Je nejpopulárnějším albem skupiny Wishbone Ash a fanoušky a kritiky je považováno za nejlepší. Toto album bylo na sklonku roku 1972 vyhlášeno časopisem \"Sounds\" za \"Album roku\". Album představuje směs progressive rocku, folku a heavy metalu, přičemž je považováno mezník ve vývoji hry na dvě sólové kytary, kterou později převzaly takové skupiny jako Thin Lizzy a Iron Maiden. Zvukařem na albu \"Argus\" byl Martin Birch, který též spolupracoval s Deep Purple, později s Iron Maiden a ostatními hard rockovými / heavy metalovými skupinami.\n\nV roce 2002 bylo album \"Argus\" remasterováno a rozšířeno o 3 živé stopy z promočního EP \"Live from Memphis\" nahraného ve studiích WMC-FM\n\nVšechny skladby napsali Andy Powell, Martin Turner, Ted Turner a Steve Upton\n\n\n\ndisk 1\n\ndisk 2\n\n"}
{"id": "458587", "url": "https://cs.wikipedia.org/wiki?curid=458587", "title": "George Young", "text": "George Young\n\nGeorge Young (6. listopadu 1946 Cranhill, Glasgow – 22. října 2017Sydney) byl australský rockový hudebník, textař a hudební producent. Působil ve skupinách The Easybeats, Vanda & Young. Poté byl krátce členem skupiny AC/DC, stejně jako jeho mladší bratři Malcolm a Angus. Ve skupině AC/DC hrál na basovou kytaru. Později působil ve skupině Flash and the Pan.\n\nPo odchodu z hudebního průmyslu 90. letech 20 století se s rodinou přestěhoval do Portugalska. Zemřel 22. října 2017 ve věku 70 let. Příčina smrti nebyla oznámena.\n\n\n\n"}
{"id": "458588", "url": "https://cs.wikipedia.org/wiki?curid=458588", "title": "Třmínek", "text": "Třmínek\n\nTřmínek () je jedna ze sluchových kůstek.\n\nMá typickou podobu jezdeckého třmene. Skládá se z hlavice třmínku (\"caput stapedis\"), od které vybíhají dvě krátká, vodorovně uložená ramínka třmínku (\"cruris stapedis\"); přední (\"crus anterius\") a zadní, více ohnuté (\"crus posterius\"). Obě ramínka končí v tenké plotýnce – bázi třmínku (\"basis stapedis\"), která má ledvinovitý tvar. Baze třmínku má horní okraj konvexní, dolní lehce konkávní nebo rovný. Zapadá do okénka předsíně (\"fenestra vestibuli\"), kde jej upevňuje poddajný prstencovitý vaz třmínku (\"ligamentum anulare stapedis\"). Otvor mezi oběma ramínky třmínku je zbytkem z vývojového období. Materiál hyoidního oblouku, ze kterého se vyvíjí třmínek, se koncentruje okolo tepny třmínku (\"arteria stapedia\"), která později zaniká, ale otvor v třmínku se zachová. Výjimečně může tepna třmínku přetrvat (perzistovat). Otvor třmínku je za živa uzavřený membránou – blanou třmínku (\"membrana stapedis\"), která je často fenestrovaná. Ovládá jej třmínkový sval.\n\n"}
{"id": "458592", "url": "https://cs.wikipedia.org/wiki?curid=458592", "title": "Kąty Rybackie", "text": "Kąty Rybackie\n\nKąty Rybackie (kašubsky Rëbacczé Kątë, německy Bodenwinkel) je severopolská vesnice ležící na pobřeží Baltského moře. Při jejím východním okraji začíná Viselská kosa.\n\nKąty Rybackie jsou administrativní částí gminy Sztutowo. Spolu s ní náleží k okresu Powiat Nowodworski Pomořanského vojvodství. Žije zde asi 700 obyvatel.\n\nDopravní spojení se zbytkem země zajišťuje silnice číslo 501.\n\nV minulosti vesnicí procházela i úzkorozchodná dráha Żuławska Kolej Dojazdowa, která však nyní končí již ve Sztutowu.\n\nPrvní zmínky o rybářské osadě pocházejí z roku 1643. Po prvním dělení Polska v roce 1772 se Kąty Rybackie staly součástí Pruska. V roce 1919 se ocitly na území Svobodného města Gdaňsku. Po přepadení Polska na počátku druhé světové války byly přičleněny k Třetí říši. Součástí Polska se znovu staly na jaře 1945. V letech 1975-1998 náležely k bývalému Vojvodství Elblągskému.\n\nPřírodní rezervace \"Rezerwat przyrody Kąty Rybackie\" je největším evropským hnízdištěm kormorána velkého - podle sčítání z roku 2007 tu bylo 11 000 hnízd. Dále zde hnízdí volavka popelavá. Rezervace byla vyhlášena v roce 1957, nynější rozloha činí 102,5 ha.\n\nNachází se zde malý rybářský přístav, který využívají i jachty. Na pobřeží moře jsou široké písčité pláže.\n\n"}
{"id": "458593", "url": "https://cs.wikipedia.org/wiki?curid=458593", "title": "Sluchové kůstky", "text": "Sluchové kůstky\n\nSluchové kůstky (: \"ossicula auditus\") kůstky středního ucha či ušní kůstky jsou tři kůstky – kladívko (\"malleus\"), kovadlinka (\"incus\") a třmínek (\"stapes\") – uložené v dutině středního ucha v bubínkové dutině savců (\"cavum tympani\") a napojené na bubínek. Kladívko a kovadlinka patří k mandibulárnímu, třmínek k hyoidnímu oblouku. Řetěz těchto kůstek přenáší zvuk od bubínku do vnitřního ucha – ploténka třmínku se dotýká oválného okénka ve vnitřním uchu.\n\nStředoušní kůstky vznikly přeměnou částí původních žaberních oblouků, které po přechodu obratlovců na souš ztratily svůj smysl, ale v určitých obměnách se (přinejmenším v zárodečném stadiu) uchovaly. Třmínek vzniká z hyomandibulare (struktura původem z hyoidního oblouku), kladívko z Meckelovy chrupavky (což je struktura z ventrální části mandibulárního oblouku) a kovadlinka ze struktury zvané palatoquadratum (jenž má svůj původ v dorzální části mandibulárního oblouku).\n\n"}
{"id": "458600", "url": "https://cs.wikipedia.org/wiki?curid=458600", "title": "Žvelsa", "text": "Žvelsa\n\nŽvelsa je řeka na západě Litvy (Klaipėdský kraj). Je dlouhá 38 km. Povodí má rozlohu 144 km². Průměrný spád je 268 cm/km, na horním toku je šířka řeky 5 - 8 m, břehy příkré a vysoké, místy s výchozy. Pramení v lese \"Patyrio miškas\" na severozápad od blízké bažiny \"Aukštojo tyro pelkė\" (tam je také telmologická (telmologie - nauka o bažinách) chráněná krajinná oblast). Řeka teče směrem západním. Míjí zprava memoriál Ablinga. Horní tok do soutoku s říčkou Druktis je pod názvem Žvizdrė. Dále protéká vsí Tilvikai. Vlévá se do řeky Minija 62,8 km od jejího ústí jako levý přítok.\n"}
{"id": "458603", "url": "https://cs.wikipedia.org/wiki?curid=458603", "title": "Kovadlinka", "text": "Kovadlinka\n\nKovadlinka (: \"incus\") je jednou ze sluchových kůstek. Tvarem připomíná kovadlinu nebo třenový zub se dvěma divergujícími kořeny. Objemnější tělo kovadlinky (\"corpus inducis\") je zaoblené, vertikálně zploštělé a podobně jako hlavice kladívka (\"caput mallei\") vyčnívá do epitympanického recesu (\"recessus epitympanicus\"). Vpředu má sedlovitou kloubní plošku, která koresponduje s podobnou ploškou na kladívku. Směrem dozadu se tělo kovadlinky plynule zužuje do kónického výběžku – krátkého ramena kovadlinky (\"crus breve inducis\"). Krátké rameno kovadlinky probíhá vodorovně ve \"fossa inducis\" a vazem se upíná na zadní stěnu bubínkové dutiny (\"paries mastoideus cavi tympani\"). Druhý výběžek – dlouhé rameno kovadlinky (\"crus longum inducis\") – je tenký a směřuje téměř paralelně s rukojetí kladívka (\"manubrium mallei\") dolů a mírně dopředu. Na konci se mediálně ohýbá a končí malým hrbolem nazývaným chrupavčitý výběžek (\"processus lenticularis\"), který má okrouhlou rovnou plošku pro třmínek.\n\n"}
{"id": "458604", "url": "https://cs.wikipedia.org/wiki?curid=458604", "title": "Royal Tongan Airlines", "text": "Royal Tongan Airlines\n\nRoyal Tongan Airlines (česky: \"Tonžské královské aerolinie\") byla národní letecká společnost Tongy, do likvidace roku 2004. Nástupnickou společností na domácích i mezinárodních linkách se stala Peau Vava'u.\n\nRoyal Tongan Airlines byly založeny v roce 1985, kdy království zakoupilo malou skupinu letadel pro použití na vnitrostátních linkách. Dříve byly známé jako Friendly Islands Airlines (česky: Aerolinie Přátelských ostrovů) – tuto přezdívku dal ostrovům James Cook. V roce 1991 byl název změněn na Royal Tongan Airlines. V tomto roce začaly také mezinárodní lety.\n\n23. dubna 2004 byly zastaveny mezinárodní lety, vnitrostátní lety byly ukončeny v květnu 2004. Národní letecká společnost byla uzavřena poté, co došly peníze na opravy letounů.\n\n"}
{"id": "458606", "url": "https://cs.wikipedia.org/wiki?curid=458606", "title": "Anežka Francouzská (1260–1325)", "text": "Anežka Francouzská (1260–1325)\n\nAnežka Francouzská ( \"Agnès de France\", 1260–19. prosince 1325) byla burgundská vévodkyně z dynastie Kapetovců.\n\nByla dcerou francouzského krále Ludvíka IX. a Markéty, dcery Ramona Berenguera Provensálského. Byla potomkem zřejmě posledním a jako devatenáctiletá se roku 1279 provdala za burgundského vévodu Roberta II. a porodila řadu dětí.\n\nRoku 1306 ovdověla a převzala roli regentky. Významně ovlivňovala politiku svých synů i po dosažení zletilosti. Dvě dcery výhodně provdala za francouzské prince a snažila se pomoci své uvězněné dceři Markétě. Markéta ve vězení roku 1315 zemřela a její manžel Ludvík X. ji následoval o rok později. Zůstala po nich dcera Johana, pětiletá Anežčina vnučka a dědička francouzského trůnu. Anežka se snažila děvčátko získat do svého opatrovnictví. Po nástupu Filipa V. na francouzský trůn podporovala kompromis - Johana se vzdala nároku na francouzský trůn výměnou za Navarrské království.\n\nAnežka manžela přežila o celých dvacet let, zemřela v pětašedesáti letech a byla pohřbena po jeho boku v Cîteaux. Náhrobek se do současnosti nedochoval.\n\n"}
{"id": "458619", "url": "https://cs.wikipedia.org/wiki?curid=458619", "title": "Peau Vava'u", "text": "Peau Vava'u\n\nPeau Vava'u je letecká společnost Tonžského království. Základnou je těmto aeroliniím mezinárodní letiště Fua'amotu, sídlo společnosti je v tonžském hlavním městě Nuku'alofě.\nAerolinie byly založeny 27. května 2004, kdy se stal 50% vlastníkem král Taufa'ahau Tupou V., dalších 50% vlastní ředitel Joseph Ramanlal.\n\nPeau Vava'u se staly hlavní leteckou společností Tongy po likvidaci aerolinií Royal Tongan Airlines. Po této letecké společnosti také Peau Vava'u převzala znak - červenou letící holubici.\n\nPrvní let se uskutečnil 9. června 2004 s letadlem Douglas DC-3 do Christchurchu na Novém Zélandu.\n\nPeau Vava'u obdržely původně licenci pro domácí lety, později však i pro mezinárodní lety.\nLogo společnosti Peau Vava'u\n"}
{"id": "458622", "url": "https://cs.wikipedia.org/wiki?curid=458622", "title": "Kladívko (anatomie)", "text": "Kladívko (anatomie)\n\nKladívko (: \"malleus\") je jednou ze sluchových kůstek středního ucha, která je připojena k vnitřnímu povrchu bubínku. Jeho úkolem je přenášet zvukové vibrace z bubínku (\"membrana tympani\") na kovadlinku (\"incus\"). Kladívko je specifické pro savce a embryologicky vychází z prvního faryngeálního oblouku, stejně jako například kosti žvýkacího ústrojí (horní a dolní čelist).\n\n"}
{"id": "458632", "url": "https://cs.wikipedia.org/wiki?curid=458632", "title": "Jennifer Oeserová", "text": "Jennifer Oeserová\n\nJennifer Oeserová (* 29. listopadu 1983, Brunsbüttel, Šlesvicko-Holštýnsko) je německá atletka, jejíž specializací je sedmiboj.\n\nV roce 2003 se stala v polské Bydhošti mistryní Evropy do 23 let. V roce 2006 na evropském šampionátu v Göteborgu skončila těsně pod stupni vítězů, na čtvrtém místě s počtem 6 376 bodů. Z bronzu se naopak radovala její reprezentační kolegyně Lilli Schwarzkopfová, která měla v konečném součtu o 44 bodů více.\n\nNa domácím MS v Berlíně získala stříbro i díky osobním rekordům v běhu na 200 metrů a v kouli. Před závěrečnou disciplínou byla třetí a přestože v běhu na 800 metrů klopýtla a upadla, nakonec doběhla a posunula se o příčku výše. Celkovým součtem 6 493 bodů si vytvořila nový osobní rekord. Mistryní světa se stala Jessica Ennisová z Velké Británie, která nasbírala o 238 bodů více.\n\n\n"}
{"id": "458634", "url": "https://cs.wikipedia.org/wiki?curid=458634", "title": "Střední ucho", "text": "Střední ucho\n\nStřední ucho (: \"auris media\") je část ucha. Jedná se o systém vzduchem vyplněných dutin vystlaných sliznicí. U člověka se skládá z následujících částí:\n\n"}
{"id": "458637", "url": "https://cs.wikipedia.org/wiki?curid=458637", "title": "Mark Messier", "text": "Mark Messier\n\nMark Messier (* 18. leden 1961, Edmonton, Alberta) je bývalý kanadský hokejista. V NHL hrával v letech 1979 až 2004, postupně za kluby Edmonton Oilers, New York Rangers a Vancouver Canucks. Šestkrát vyhrál Stanley Cup. Dvakrát získal Hart Trophy, v letech 1990 a 1992. 12. června 2004 oficiálně oznámil konec své kariéry. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n"}
{"id": "458638", "url": "https://cs.wikipedia.org/wiki?curid=458638", "title": "Duch (film)", "text": "Duch (film)\n\nDuch (anglicky Ghost) je dramaticko-romantický film, ve kterém v hlavní roli hraje Patrick Swayze, Demi Mooreová a Whoopi Goldbergová. Scénář napsal Bruce Joel Rubin (\"Sleeping with the Enemy\", \"Deep Impact\"), režie Jerry Zucker (\"Připoutejte se, prosím!\", \"Bláznivá střela\"). Film byl třikrát nominován na Oscara v kategorii nejlepší film, nejlepší originální scénář a nejlepší herečka ve vedlejší roli (Whoopi Goldbergová).\n\nSnímek se stal inspirací pro muzikálovou verzi, která byla připravována v divadle ve West Endu.\n\nMladý bankovní úředník Sam se svou snoubenkou Molly získali byt a jsou spolu šťastni. Samyho však při cestě z divadla zastřelí pobuda. Duch Samyho má zamířeno do záhrobí, ale zastaví jej láska a pláč jeho milenky. Podaří se mu získat médium a přes něj se svou Molly naváže znovu kontakt. Na konci příběhu se duch vydá na konečnou cestu záhrobím za světlem.\n\n"}
{"id": "458639", "url": "https://cs.wikipedia.org/wiki?curid=458639", "title": "Třmínkový sval", "text": "Třmínkový sval\n\nTřmínkový sval či sval třmínku (: \"musculus stapedius\") je nejmenší příčně pruhovaný sval v lidském těle. Začíná v duté \"eminentia pyramidalis\" otvorem na jejím povrchu se jeho šlacha dostává do bubínkové dutiny a upíná se na zadním ramenu třmínku (\"crus posterius stapedis\") v blízkosti hlavice třmínku (\"caput stapedis\"). Smrštěním vytahuje třmínek z oválného okénka předsíně (\"fenestra vestibuli\"); tento pohyb se kůstkami přenáší až na bubínek a projeví se uvolněním bubínku. Třmínkový sval je tedy funkčním antagonistou napínače bubínku (\"musculus tensor tympani\").\n"}
{"id": "458643", "url": "https://cs.wikipedia.org/wiki?curid=458643", "title": "Zpátky na zem", "text": "Zpátky na zem\n\nZpátky na zem (anglicky Down to Earth) je americký komediální film z roku 2001, jenž byl režírován bratry Weitzovými – tentýž tým, který režíroval a pomohl vytvořit \"Prci, prci, prcičky\" (\"American Pie\"). Ve \"Zpátky na zem\" účinkuje stand-up komik Chris Rock. jako komediant Lance, který je zabit ještě předtím, než nadejde jeho čas. Jemu je tedy dána druhá šance, aby se vrátil na zem, do těla tlustého bohatého pána. \"Zpátky na zem\" je remake filmu \"Heaven Can Wait\" z roku 1978, který je remakem \"Here Comes Mr. Jordan\" z roku 1941, který je založen na divadelní hře Harryho Segalla, která je nazvaná \"Heaven Can Wait\". Tento film \"Zpátky na zem\" je pojmenován podle filmu \"Mr. Jordan\" (pokračování) z roku 1947. Dějově se ale tento film více podobá originálu z roku 1941 a původní divadelní hře.\n\nJeden rozdíl ale tu stále je, Lance v této verzi je Afroameričan, ale jeho duši je i přesto dáno tělo bohatého bělocha, což umožňuje Chris Rockovi satirovat a komentovat na téma sociální rozdíly, apod.\n"}
{"id": "458644", "url": "https://cs.wikipedia.org/wiki?curid=458644", "title": "Krzanowice", "text": "Krzanowice\n\nKřenovice ( ; ; od 1936 do 1945 ) je město v Polsku, ve Slezském vojvodství, v okrese Ratiboř. Je sídlem městsko-vesnické gminy Krzanowice. V letech 1975 až 1998 administrativně spadalo do Katovického vojvodství. Městská privilegia získaly Křenovice, které patřily k Opavskému vévodství, v roce 1265 a užívaly jich až do roku 1945. Po válce (a připojení k Polsku), se staly vesnickou gminou. Status města jim byl vrácen v roce 2001. Město leží několik kilometrů od hranic s Českou republikou.\n\nZa Přemysla Otakara II. roku 1265 získávají Křenovice (\"Cranewicz\", později nazývány také Chřenovice) městská práva. Přemyslovci zde roku 1288 vystavěli kostel zasvěcený sv. Václavu.\n\n\nKrzanowice ležely na železniční trati Opava - Ratiboř, provoz v pohraničním úseku Chuchelná - Krzanowice však nebyl po skončení 2. světové války obnoven. Na rozdíl od českého úseku do Chuchelné, který je stále v provozu, byl provoz v úseku Ratiboř - Krzanowice zastaven v roce 1994.\n\n\n"}
{"id": "458645", "url": "https://cs.wikipedia.org/wiki?curid=458645", "title": "Šácholan", "text": "Šácholan\n\nŠácholan (\"Magnolia\"), česky také magnólie, je rozsáhlý rod s asi 210 druhy rostlin z čeledi šácholanovité (\"Magnoliaceae\"). Rod je latinsky pojmenován po francouzském botanikovi Pierre Magnolovi.\n\nŠácholany jsou opadavé nebo stálezelené keře či stromy. Jejich listy jsou jednoduché, střídavé nebo nahloučené na koncích větví, celokrajné, řapíkaté. Žilnatina je zpeřená, mezi sekundárními žilkami síťnatá. Palisty obklopují vrcholový pupen a bývají opadavé, přičemž zanechávají na větévce kruhovitou jizvu. U některých zástupců jsou palisty přirostlé k řapíku a po opadnutí na něm zanechávají jizvu. Květy jsou jednotlivé, vrcholové, pouze někdy vyrůstají na zkrácených větévkách a mohou vypadat jako úžlabní. Květy jsou pravidelné, obvykle oboupohlavné, s protáhlou češulí. Okvětí je nerozlišené na kalich a korunu, složené ze 6 až mnoha plátků, ve dvou nebo více kruzích, často více či méně dužnaté. U některých druhů je vnější kruh plátků zelený a přebírá funkci kalicha. Tyčinek je mnoho, s krátkými tlustými nitkami nezřetelně oddělenými od prašníků. Pestíky jsou svrchní, obvykle ve větším počtu, spirálově uspořádané na prodloužené češuli, s laterální placentací. V každém plodolistu jsou obvykle dvě, méně častěji i více vajíček. Nektária nejsou vyvinuta. Plodem je souplodí měchýřků, které může být dřevnatějící a posazené na ose souplodí (klasický šách magnólií mírného pásu), případně u některých zejména tropických zástupců srostlé v dužnatý nepukající nebo nepravidelně pukající bobulovitý útvar. Semena bývají obalena nápadně zbarveným dužnatým míškem a obsahují hojný olejnatý endosperm.\n\nFosilní důkazy naznačují, že první kvetoucí rostliny příbuzné šácholanům se vyvinuly někdy v raném období křídy, zkameněliny nejstarších kvetoucích rostlin jsou 132 milionů let staré. Celé období křídy pokrývá časové období před 144 až 65 miliony lety. Předkové dnešních magnolií byli současníky dinosaurů.\n\nMagnolie je prastarý rod. Vyvíjel se už předtím, než se objevily včely, a květy jsou proto vyvinuté k opylování brouky. Důsledkem toho je, že pestíky květů šácholanů jsou tuhé, aby je brouci nepoškodili. Fosilizované exempláře \"Magnolia acuminata\" byly nalezeny ve vzorcích starých 20 milionů let. Rozšiřování šácholanů v průběhu historie bylo omezeno postupem ledovců v obdobích vývoje Země a morfologickými překážkami (pohořími, oceány), proto je nenajdeme souvisle na všech kontinentech. Nejvíce fosílií rostlin podobných dnešním magnoliím našli a prozkoumali Dilcher a Krane v roce 1984. Rostlinu 100 milionů let starou se zachovanými listy, plody a květy nalezli fosilizovanou v Kansasu a pojmenovali ji \"Archaeanthus\" (první květina). Badateli Dilcherem a Kranem byl nalezen druh pojmenovaný \"Archaeanthus linnenbergeri, \"stejně jako několik blízce příbuzných druhů \"Archaepetala obscura\", \"Kalymmanthus walkeri\" a \"Liriophyllum kansense\". Nálezy se nachází ve sbírkách paleobotanické kolekce floridského muzea (Florida Museum of Natural History), která obsahuje asi 300 000 druhů a zabývá se obdobím od proterozoika po pleistocén. Část sbírky se zabývá právě nálezy z období křídy a eocénu v Severní Americe.\n\nJsou konány pokusy se získáváním DNA z fosílií listů \"Magnolia latahensis\" z období miocénu.. Listy šácholanů v tomto období byly zelené, zachovaly se stopy chlorofylu. DNA z fosilií v minulosti prokázalo jasnou příbuznost mezi současnými a vyhynulými druhy šácholanů.\n\nŠácholany jsou rozšířeny v mírném až tropickém pásu Asie a Ameriky. Vyskytují se od Číny a Himálají po Japonsko a tropickou jihovýchodní Asii, v Americe ve východních oblastech USA, v Mexiku a v tropické Střední a Jižní Americe. Nejvíce druhů roste ve východní a jihovýchodní Asii. V tropické Americe rostou charakteristicky ve středních polohách And v biotopu mlžného lesa. Nejvíce druhů je v Kolumbii a mnohé z nich jsou místní endemity. Pouze několik druhů se vyskytuje v nížinných deštných lesích.\n\nV roce 1703 Charles Plumier (1646 – 1704) \nDal druhu, známému místně jako 'talauma', název Magnolie po Pierre Magnolovi. Anglický botanik William Sherard, který studoval botaniku v Paříži pod vedením Joseph Pitton de Tourneforta, žáka Pierre Magnola byl s největší pravděpodobností prvním, kdo po Plumierovi použil jméno rodu Magnolia. Byl přinejmenším zodpovědný za taxonomickou část práce autora jménem Johann Jakob Dillenius - \"Hortus Elthamensis\" a práce Catesbyho o přírodní historii S. a J. Karolíny, Floridy a Bahamských ostrovů.\n. To byly první práce po Plumierovi,které používaly název \"Magnolia\" u některých druhů kvetoucích stromů z mírného pásma v Severní Americe.\n\nLinné byl obeznámen s Plumierovým dílem \"Genera\" (Rody) a přijal jméno rodu \"Magnolie\" v 1735 ve svém prvním vydání \"Systema naturae\", s odkazem na Plumierovu práci. Linné nikdy neviděl vzorky ani herbáře s rostlinami rodu šácholan (\"Magnolia\") (jestli v té době nějaké existovaly), a přesto na základě popisu Plumierových magnolií a podle špatné ruční kresby rozhodl, že jde o stejnou rostlinu, která byla popsaná Markem Catesbym. Zapsal tento název jako synonymum \"Magnolia virginiana\" varieta \"foetida\", taxon nyní známý jako \"Magnolia grandiflora\".\n\nTento druh Plumierem původně pojmenovaný \"Magnolia,\" později popisovaný jako \"Annona dodecapetala\" Lamarck, 1786 a ještě později jako \"Magnolia plumieri\" a \"Talauma plumieri\" (a ještě mnoha jinými jmény), je nyní známý jako \"Magnolia dodecapetala\".\n\nMagnolie byly dlouho známé a pěstované v Číně. První odkazy na jejich léčivé vlastnosti směřují do roku 1083.\n\nPo dobytí Mexika Španělskem, Filip II. v roce 1570 pověřil svého dvorního lékaře Francisca Hernandeze vědeckou expedicí. Hernandez zhotovil četné popisy a kresby rostlin, ale jejich publikace byla zpožděna a provázena sérií nehod. Mezi lety 1629 a 1651 byl materiál re-editován členy \"Accademia dei Lincei\" a vydán (1651) ve třech vydáních jako \"Nova plantarum historia Mexicana\"<nowiki>. Tato práce obsahuje obrázek rostliny pod místním jménem '</nowiki>\"eloxochitl'.\" Jde s vysokou pravděpodobnost o \"Magnolia macrophylla\" subsp. \"dealbata\". Je to možná první druh šácholanu, který byl popsán obyvateli západního světa. Je nejasné, zda jsou časné popisy zhotoveny anglickými nebo francouzskými misionáři, kteří byli posláni do Severní Ameriky. První do Evropy přivezená magnólie je dobře dokumentována. Přivezl ji misionář a sběratel rostlin John Banister (1654 - 1693) jako \"Laurus tulipifera, foliis subtus ex aut cinereo argenteo purpurascentibus\" z Virginie v roce 1688 Henrymu Comptonovi, Londýnskému biskupovi . Tento druh je nyní známý jako \"Magnolia virginiana\". Tento sběratel rostlin dopravil první magnolii ze Severní Ameriky do Evropy ještě předtím, než Charles Plumier<nowiki> objevil svou '</nowiki>\"<nowiki>talauma'</nowiki>\" na Martiniku a dal jí jméno \"Magnolia\".'.\n\nLinné použil označení \"Magnolie\" ve svém Species Plantarum (1753) a popsal ji jako části jednoho druhu - \"Magnolia virginiana\". Pod tím druhem popisoval pět odlišných forem (glauca, foetida, grisea, tripetala a acuminata). V desátém vydání Systema naturae (1759) spojil grisea a glauca a povýšil čtyři zbývající formy na druhy.\n\nKoncem 18. století botanici a lovci rostlin v Asii zkoumali a začali popisovat Magnolie z Číny a Japonska. Prvními asijskými druhy popsanými západoevropskými botaniky byly \"Magnolia denudata\" a \"Magnolia liliiflora\". Následovaly \"Magnolia coco\" a \"Magnolia figa\". V roce 1794 Carl Peter Thunberg popsal druh \"Magnolia obovata\" z Japonska a ve zhruba stejné době byla pojmenována \"Magnolia kobus\".\n\nS rostoucím množstvím druhů byl rod rozdělen do dvou podrodů - \"Magnolia\" a \"Yulania\". \"Magnolia\" obsahovala americké druhy stálezeleného stromu \"Magnolia grandiflora\" (který je zahradnicky významný, obzvláště ve Spojených státech) a \"Magnolia virginiana\". \"Yulania\" obsahovala několik opadavých asijských druhů, jako \"Magnolia denudata\" a \"Magnolia kobus\", které se staly zahradnicky důležitými ve své vlasti.\n\nVztahy v čeledi \"Magnoliaceae\" byly pro taxonomisty na dlouhou dobu záhadou. Protože je čeleď docela stará a přežila mnoho geologických událostí (takové jako jsou doby ledové, formování pohoří a pohyby kontinentů), její distribuce se rozptýlila. Některé druhy nebo skupiny druhů byly na dlouhou dobu izolovány, zatímco jiné mohly zůstat v těsném kontaktu. Vytvořit rozdělení v čeledi (nebo dokonce uvnitř rodu \"Magnolia\") založené pouze na morfologických charakteristikách se zdálo být téměř nemožné..\n\nKoncem 20. století se stalo dostupnou metodou zpracování informací DNA jako metoda výzkumu ve velkém měřítku u fylogenetických vztahů. Několik studií, včetně studií mnoha druhů v čeledi \"Magnoliaceae\", bylo uskutečněno pro vyjasnění jejich vzájemných vztahů. V současnosti se očekává, že mezi botaniky dojde ke shodě v taxonomickém zařazení druhů a rodů v čeledi \"Magnoliaceae\".\n\nKvěty magnólií často voní po ovoci a jsou opylovány převážně brouky, kteří mohou květ obývat i po delší čas a živit se jeho pylem, případně i jinými částmi květu. Samoopylení je zabráněno protogynií (čnělky dozrávají dříve než prašníky) a cizosprašností. Semena magnólií bývají obalena jasně červeným, oranžovým nebo růžovým míškem. Po otevření plodů semena visí na pružných vláknech a jsou vyhledávána a šířena ptáky, případně i drobnými savci. Některé tropické druhy mají celá synkarpia jasně zbarvená a dužnatá.\n\nS nástupem molekulární biologie se pojetí rodu \"Magnolia\" silně změnilo. V klasické taxonomii byl tento rod pojímán podstatně úžeji a mnohé, zvláště tropické, druhy byly řazeny do rodů \"Elmerrillia\", \"Kmeria\", \"Manglietia\", \"Michelia\" a \"Pachylarnax\". Molekulární výzkumy prokázaly, že při klasickém pojetí je rod \"Magnolia\" parafyletický. Proto byly všechny rody čeledi šácholanovité, s výjimkou rodu liliovník (\"Liriodendron\"), vřazeny do rodu \"Magnolia\". V alternativním pojetí, použitém např. v díle Flora of China, byl naopak rod \"Magnolia\" rozdělen na celkem 17 rodů.\n\n\nŠácholan je rod oblíbený jako okrasná dřevina a nachází použití v zahradách a parcích. Hybridy úspěšně zkombinovaly žádané vlastnosti různých druhů a jsou pěstované častěji než původní druhy. Nejčastějšími jsou kříženci \"M. x soulangeana\" a hybridi \"M. liliiflora\" x \"M. denudata\". Používají se jako solitéra nebo do skupin.\n\nTým výzkumných pracovníků z Lékařské univerzity v Emory (USA) objevil v magnólii (správně česky šácholanu) substance, které dokáží způsobit destrukci rakovinných buněk v nádorech. Laboratorní pokusy ukazují, že aktivní látky z magnólie zastavují růst tumorů u myší v polovině všech případů.\n\nKůra \"Magnolia officinalis\"<nowiki> byla dlouho používána v tradiční čínské medicíně, kde je známá jako '</nowiki>\"po\" \"<nowiki>hou'</nowiki>\" (厚朴). V Japonsku byla\" Magnolia obovata\" používána podobně. Lihové extrakty z kůry magnólií mají silný dezinfekční účinek.\nZtráta některých vzácných druhů šácholanů může mít vliv na výzkum rakoviny a krevního tlaku. Šácholany jsou užívány pro svoje účinky proti respiračním problémům, bakteriálním infekcím, virům a vysokému krevnímu tlaku, leukémii a více druhům zhoubných nádorů.\n\nMagnólie nejsou jedovaté, některé informace však hovoří o možné alergické reakci na pyl z magnólií. Při používání vyšších dávek magnólie jako léku se mohou objevit závratě.\n\nMagnolie přitahovala zájem dentálního výzkumu, protože extrakt z magnoliové kůry brzdí množení bakterií zodpovědných za zubní kaz a za periodontální nemoci. Magnolol navíc reaguje s glukosyltransferázou, enzymem potřebným pro vytvoření bakteriálního plaku.\n\nMagnoliové dřevo je tvrdé a cenné. Mezi velké vývozce tohoto dřeva patří Florida (USA), kde se těží \"Magnolia virginiana\" a \"Magnolia florida\".\n\n\"Magnolia grandiflora\" je květina státu Mississippi a Louisiana. Hojnost magnolií v Mississippi je odražena v jeho přezdívce “Magnoliový stát”. Magnolie je také strom státu Mississippi.\n\nJedna z nejstarších přezdívek pro Houston v Texasu je „magnoliové město“ kvůli množství pěstovaných magnolií.\nMagnólie preferují slunečné polohy, přiměřeně vlhké a humózní půdy. Nevhodné jsou půdy vápenaté, jílovité a slínovité. Mladé rostliny potřebují zpočátku půdy kyselé. Šácholany obecně špatně snášejí pH vyšší než 7, ale některé druhy se dokáží vyrovnat i s o něco vyšší hodnotou. Nevhodné půdy lze upravovat přidáváním síranu amonného jako hnojiva, malými dávkami práškové síry nebo velkými dávkami rašeliny.\n\nDobře snášejí exhalace, znečištěné ovzduší. Mají velmi malé nároky na péči, ale při hnojení dosáhneme vynikajících výsledků.\n\nŘez - magnolie lze řezat, vyplatí se je řezat méně a pravidelně, po odkvětu. Není-li však nutné je řezat, neřežeme je.\n\nV praxi se nejčastěji uplatňuje magnólie Soulangeanova (\"Magnolia x soulangeana\"), která vytváří široký, volně rozvětvený keř s deset až patnáct centimetry dlouhými, obvejčitými až eliptickými světlezelenými listy. Kvete v dubnu až květnu zvonkovitými, zvenku načervenalými květy, které jsou po rozkvětu uvnitř bílé. Z množství odrůd uveďme například 'Amabilis' s pomalým růstem a bílými květy a odrůdu 'Burgundy' s tmavými purpurově červenými květy. Purpurovou barvu květů má rovněž 'Lennei' a 'Niemetzii', zvenčí růžovočervené a zevnitř bílé květy zdobí odrůdu 'Rustica' a konečně 'Speciosa' má květy bílé.\nK oblíbeným patří též bělokvěté \"Magnolia stellata\", \"Magnolia salicifolia\" a \"Magnolia kobus\", fialové květy má \"Magnolia lilioflora\" ´Nigra´ a \"Magnolia rustica\" ´Rubra´.\nŠácholany můžeme rozmnožovat generativně i vegetativně. Semena se vysévají až dalším rokem po důkladné stratifikaci.\n\nŠácholany lze množit řízky v červnu až červenci, hřížením, nebo roubováním.\n\nV USA jsou magnólie napadány housenkami, některými druhy hmyzu a velkým množstvím houbových chorob. Ve střední Evropě můžou trpět napadením \"Pseudomonas syringae\" nebo jinými nespecializovanými patogeny. V ČR se v roce 2008 silně projevoval vliv předchozího obzvláště suchého roku a oslabené šácholany, zvláště na nevhodných půdách, byly napadány houbovými chorobami, což se projevovalo i žloutnutím a poškozením listů. Magnolie mají mělké kořeny, proto je třeba se vyvarovat jejich poškozování například rytím. Rostou velmi pomalu, ale jsou dlouhověké.\n\nVážné poškození šácholanů způsobuje sucho.\n\nKůra obsahuje honokiol a magnolol.\n\n\nProfesor Adrian Newton a Daniele Cicuzza z Bournemouth University, spolu se Sárou Oldfield z Botanic Gardens Conservation International (BGCI), tvrdí, že ve volné přírodě je vyhubením ohrožena více než polovina druhů čeledi \"Magnoliaceae\". Na celém světě roste 245 druhů magnolií. Celých 131 z nich se ocitlo na červeném seznamu. Důvodem je zemědělství a těžba dřeva. Informace se opírá o zprávu zveřejněnou BGCI International. Informace pro tisk na www.bgci.org hovoří o hrozbě vyhynutí pro polovinu druhů šácholanů..\n\n\n"}
{"id": "458646", "url": "https://cs.wikipedia.org/wiki?curid=458646", "title": "Bangsovská fantasy", "text": "Bangsovská fantasy\n\nBangsovská fantasy (anglicky Bangsian fantasy) je žánr fantasy, věnovaný příběhům známých lidí, odehrávajících se po tomto životě (jinými slovy po jejich smrti). Lokace děje zahrnují Hádés či podsvětí (kde není ani utrpení ani rozkoš), nebe (dobré místo) a/nebo peklo či stupně pekla (špatné místo). \n\nŽánr je pojmenován po Johnu Kendricku Bangsovi, jehož \"Associated Shades\" (skupina duší známých mrtvých lidí, vystupující v několika pracích Johna K. Bangse), série románů z přelomu devatenáctého a dvacátého století, se zaměřuje na situaci těchto duší slavných lidí a jejich vyrovnávání se s posmrtným životem. \n\n\n"}
{"id": "458647", "url": "https://cs.wikipedia.org/wiki?curid=458647", "title": "Napínač bubínku", "text": "Napínač bubínku\n\nNapínač bubínku (: \"musculus tensor tympani\") je tenký sval ve středním uchu. Začíná od stěn \"semicanalis musculi tensoris tympani\" a od chrupavky sluchové trubice (\"cartilago tubae auditivae\"). Jeho šlacha obepíná \"processus cochloeariformis\", směřuje laterálně a upíná se na rukojeť kladívka (\"manubrium mallei\"). Inervuje jej tenký nerv napínače bubínku (\"nervus tensoris tympani\"). Tento sval tahem za manubrium napíná bubínek a vtahuje jej ve formě ploché nálevky do bubínkové dutiny.\n"}
{"id": "458648", "url": "https://cs.wikipedia.org/wiki?curid=458648", "title": "Google Reader", "text": "Google Reader\n\nGoogle Reader byla webová čtečka (agregátor) RSS/Atom zdrojů americké firmy Google, která byla zveřejněna 7. října 2005 v Google Labs, roku 2007 jí byl odejmut status Beta verze a 13. března 2013 bylo oznámeno ukončení jejího provozu k 1. červenci 2013. Uživatelé si cenili její jednoduchý design a zároveň jednoduchost použití. Pro syndikaci obsahu podporovala obvyklé formáty Atom a RSS. V průběhu provozu byla přidávána podpora různých zařízení, např. mobilních telefonů, do roku 2010 fungovala také funkce čtení bez připojení k Internetu.\n\nVelké změny vzhledu Google Readeru byly provedeny 28. září 2006. V interview Roberta Scobla Nick Baum, produktový manažer, uvedl, že nový vzhled je posun k vytvoření čtečky pro širokou veřejnost. Kevin Fox, designér upraveného Google Readeru, poznamenal, že původní verze byla optimální pro ty, kteří chtějí souvislý tok novinek. Nová verze umožňovala čtenářům zdroje třídit, dávat do skupin a složek, přidávat tagy nebo si zdroje označit „musím přečíst“.\n\nZde je několik vlastností, které Google Reader obsahoval:\n\nUživatelé se mohli přihlásit k odběru zdrojů buď vyhledávací funkcí Google Readeru nebo vložením přesné adresy RSS nebo Atom zdroje. Nové příspěvky z těchto zdrojů pak byly zobrazovány na levé straně stránky. Poté byly příspěvky řazeny podle data nebo významnosti. Položky mohly být také organizovány pomocí štítků a nebo mohly být označeny jako \"Sdílené položky.\"\n\nPoložky v Google Readeru mohly být sdíleny s dalšími uživateli internetu. Nejprve bylo možné přímo zaslat příspěvek přes e-mail nebo vytvořit jednoduchou stránku, která obsahovala všechny sdílené položky z uživatelova účtu. V prosinci 2007 změnil Google politiku sdílení a tak byly všechny položky označené uživatelem jako sdílené automaticky viditelné pro jejich Google Talk kontakty. Uživatelé tuto změnu kritizovali, protože nebyl způsob jak tuto vlastnost nevyužívat. Adresa uživatelských stránek se sdílenými položkami byla proto doplněna náhodným řetězcem, aby si mohl tyto stránky prohlížet pouze ten, kdo znal přesnou adresu.\n\nGoogle Reader byla první aplikace, která používala Google Gears, rozšíření prohlížeče, které umožňuje offline přístup k online aplikacím. Uživatelům, kteří mají toto rozšíření nainstalované, se stáhlo 2000 nejnovějších položek ke čtení offline. Po znovupřipojení se k internetu se zdroje aktualizovaly. Podpora této funkce byla ukončena v roce 2010.\n\nMobilní rozhraní bylo spuštěno 18. května 2006. Aplikaci bylo možné používat na zařízeních podporujících XHTML nebo WAP 2.0. V květnu 2008 ohlásil Google verzi Google Readeru směřovanou pro uživatele iPhone.\n\nZobrazovat zdroje z Google Readeru na iGoogle bylo možné od 4. května 2006.\n\nGoogle Reader byl zařazen v rozpoznávání zdrojů Mozilla Firefox (od verze 2.0), který proto automaticky přesměrovával uživatele na obrazovku Googlu Readeru „Přidat odběr“.\n\nGoogle vytvořil verzi Google Readeru výhradně formátovanou pro webový prohlížeč Wii 8. května 2008.\n\nHlavní konkurencí Google Readeru byl NewsGator Online, Rojo.com a Bloglines.\n\nGoogle umožnil uživatelům exportovat své zdroje s pomocí Google Takeout. Velká část uživatelů se přesunula ke službě Feedly, dva týdny po oznámení ukončení jich bylo více než 3 miliony. Proti ukončení vzniklo několik petic, např. petice na Change.org nasbírala více než 150 000 podpisů.\n\nVývojář služby Instapaper Marco Arment vyjádřil názor, že za ukončení provozu je snaha přimět uživatele ke čtení a sdílení s pomocí Google+, což naznačuje konec éry podpory neomezených a interoperabilních webových formátů podobných RSS velkými firmami jako jsou Google, Facebook a Twitter.\n\n"}
{"id": "458649", "url": "https://cs.wikipedia.org/wiki?curid=458649", "title": "Aššur-etel-iláni", "text": "Aššur-etel-iláni\n\nAššur-etel-iláni (akkadsky \"Aššur – rytíř bohů\") byl král Asýrie přibližně v období mezi roky 631 př. n. l. – 627 př. n. l.. Nastoupil na trůn jako legitimní nástupce po smrti svého otce Aššurbanipala II..\n\nRekonstrukce událostí proběhnuvších za jeho vlády se ukazuje jako velmi obtížná. Jedním z hlavních problémů je kompletní absence soudobých zdrojů z centrální Asýrie a dále i nedostatek oficiálních popisů událostí (tzv. královské záznamy). Nejdůležitějším zdrojem informací pro toto období se tak stala \"Nabopolassarova kronika\", ale i ta je v relevantních odkazech poměrně kusá.\n\nSmrt Aššurbanipala (podle různých zdrojů 631 – 627 př. n. l.) otevřela cestu k těžkým bojům o trůn, které probíhaly mezi několika navzájem soupeřícími stranami. Tento spor patrně začal již dříve, ještě za Aššurbanipalova života. Vývoj samotných událostí ani přesný počet zapojených stran není zcela jasný. Co víme, je že po Aššurbanipalově smrti překročili hranice asyrské říše hordy rabujících Skytů, Kimmeriů a Médů, které zničily Aškelon a dostaly se až k hranicím Egypta. Nimrud (Kalach) byl zničen též, a pouze dokonalé opevnění uchránilo od stejného osudu i Ninive. V něm nalezli útočiště zbytky asyrské armády. Když nájezdníci oblast opustili při hledání další kořisti, byl v sousedství města vybudován nový palác. Jeho malé rozměry a architektonická strohost však dokazují, že asyrské zdroje byly minimální.\n\nPodle Nabonidových popisů z Harranu, Aššur-etel-iláni vládl tři roky, ale v Nippuru byla nalezena smlouva, která je datována do čtvrtého roku jeho vlády. Proto se zdá, že se Aššurbanipalovým nástupcem stal roku 627 a vládl do roku 623. To pak ale vyvolává pochybnosti o následných událostech v asyrsko-babylonské válce.\n\n"}
{"id": "458650", "url": "https://cs.wikipedia.org/wiki?curid=458650", "title": "Peace Cup", "text": "Peace Cup\n\nPeace Cup (Pohár míru) je fotbalový přátelský turnaj pro zvané klubové týmy, kterou pořádá Sunmoon Peace Football Foundation každé dva roky. Turnaj se koná v Jižní Koreji, pouze v roce 2009 se odehrál ve Španělsku. Předchozími vítězi jsou kluby PSV Eindhoven, Tottenham Hotspur FC, Olympique Lyon, Aston Villa FC a Hamburger SV, který se stal aktuálním mistrem poté, co 22. července 2012 ve finále v Suwonu porazil domácí Seongnam Ilhwa Chunma.\n\nTurnaj byl původně organizován v Jižní Koreji v letech 2003, 2005 a 2007, kdy byl vždy pozván i korejský tým Seongnam Ilhwa Chunma, který je ve vlastnictví pořádající společnosti, jelikož jak tým, tak i společnost jsou sponzorovány Církví sjednocení.\n\nV roce 2006 započal též odpovídající pohár ženského fotbalu s názvem Peace Queen Cup pro 8 ženských národních týmů z 5 kontinentů.\n\nV roce 2003 se turnaj konal 15.-22. července v Jižní Koreji. Účastnilo se ho ve dvou skupinách celkem 8 týmů. Cena pro vítěze byla 2 miliony dolarů.\n\nObsazení a rozdělení do skupin:\n\n\nFinále: PSV Eindhoven 1:0 Olympique Lyonnais\n\nVítěz: PSV Eindhoven\n\nCeny:\n\nV roce 2005 se turnaj konal v Jižní Koreji 15.-24. července. Účastnilo se ho 8 týmů rozdělených do dvou skupin. Tottenham Hotspur zvítězili nad Olympique Lyonnais a stali se tak druhým týmem, který pohár vyhrál.\n\nObsazení a rozdělení do skupin:\n\nFinále: Olympique Lyonnais 1:3 Tottenham Hotspur FC\n\nVítěz: Tottenham Hotspur FC\n\nCeny:\n\nV roce 2007 se turnaj konal v Jižní Koreji od 12. července do 21. srpna. Tým Olympique Lyon porazil ve finále Bolton Wanderers FC a vyhrál pohár již podruhé.\n\nObsazení a rozdělení do skupin:\n\nFinále: Olympique Lyon 1:0 Bolton Wanderers FC\n\nVítěz: Olympique Lyon\n\nCeny:\n\nV roce 2009 se turnaj poprvé konal mimo Jižní Koreu a to ve Španělsku v Andalusii. Účastnilo se ho 12 týmů, které získaly dohromady 142 ligových titulů, z čehož 31 z nich získal Real Madrid a 27 Juventus, dále 89 vítězství v domácích pohárech a 34 prvenství v kontinentálních soutěžích. Pohár vyhrál tým Aston Villa v penaltovém rozstřelu s Juventusem.\n\nObsazení a rozdělení do skupin:\nSemifinále:\nFinále: Aston Villa FC 0:0 (4:3pen.) Juventus FC\n\nVítěz: Aston Villa FC\n\nCeny:\n\nV roce 2012 turnaj opět hostila Jižní Korea, zúčastnily se ho čtyři kluby: domácí Seongnam Ilhwa Chunma, německý Hamburger SV, nizozemský FC Groningen a anglický Sunderland AFC.\nSemifinále:\nO 3. místo: * Sunderland AFC 3:2 FC Groningen\n\nFinále: * Hamburger SV 1:0 Seongnam Ilhwa Chunma\n\nVítěz: Hamburger SV\n\nCeny:\n\n"}
{"id": "458651", "url": "https://cs.wikipedia.org/wiki?curid=458651", "title": "Kompot", "text": "Kompot\n\nKompot označuje ovoce, které je žádoucím způsobem tepelně zpracované.\n\nKompoty bývají čerstvé nebo uskladněné ve sklenicích nebo v plechovkách. V plechovkách jsou zpravidla vyráběné ve velkovýrobnách. Do sklenic se ovoce umisťuje především při domácí výrobě pro jednoduchý postup. Čerstvý kompot není konzervován a je určen pro brzkou konzumaci.\n\nOvoce se dle druhu očistí a upraví. Jestliže se jedná o ovoce větší, je žádoucí ho rozřezat. Umístí se do hrnce, zalije se vodou s přidaným cukrem či umělými sladidly (je možné přidat i některé koření jako je například skořice nebo hřebíček) a vaří se až do doby požadované konzistence. Zpravidla tekuté s obsahem netekutých částí.\n\nOvoce se očistí a naskládá do sklenice, která se zalije vodou. Je možné přidat požadované množství cukru nebo umělého sladidla pro diabetiky. Sklenice se pevně uzavře kovovým víčkem, které doléhá ke sklenici gumovým lemem. Umístí se do vhodné nádoby, kde se ohřívá na teplotu asi 85 °C a při této teplotě se drží asi 20 minut. Po této době by ovoce mělo být konzervované (pasterované) a dobře chráněné i několik let před faktory, které by ohrožovaly jeho kvalitu. Takto zavařené ovoce se označuje jako zavařenina.\n\nZda je zavařenina správně zavařená poznáme tak, že víčkem nelze pootočit, ve sklenici není pěna (po zpětném nasání vzduchu) a víčko není vyboulené (ve sklenici je podtlak).\n\nČerstvý kompot se konzumuje za tepla a to pro zahřátí nebo za studena pro osvěžení. Je možné ho nadále zpracovávat například do dezertů nebo míchaných nápojů.\n\n"}
{"id": "458652", "url": "https://cs.wikipedia.org/wiki?curid=458652", "title": "Natalija Dobrynská", "text": "Natalija Dobrynská\n\nNatalija Volodymyrivna Dobrynská (; * 29. května 1982, Vinnycja) je ukrajinská atletka, jejíž specializací je halový pětiboj a sedmiboj pod širým nebem.\n\nJejím největším sportovním úspěchem je zlatá medaile, kterou vybojovala na letních olympijských hrách 2008 v Pekingu v osobním rekordu 6 733 bodů. Na halovém MS 2004 v Budapešti získala v pětiboji stříbro. Dvakrát skončila těsně pod stupni vítězů, na čtvrtém místě. Poprvé v roce 2008 na halovém MS ve Valencii a podruhé na Mistrovství světa v atletice 2009 v Berlíně. Na berlínském olympijském stadionu bojovala do posledních metrů o stříbro nebo bronz. Na třetí místo nakonec ztratila 27 bodů. Vítězství si připsala jen ve vrhu koulí.\n\nVe dnech 23. a 24. června 2009 se zúčastnila mezinárodního atletického mítinku ve víceboji, tzv. TNT - Fortuna Meetingu, který je pořádán od roku 2007 na kladenském stadionu Na Sletišti. V deštivém a chladném počasí nasbírala 6 249 bodů, což stačilo na jisté první místo. V roce 2010 vybojovala stříbrné medaile na halovém MS v katarském Dauhá i na evropském šampionátu v Barceloně. V obou případech shodně prohrála s Britkou Jessicou Ennisovou.\n\nV roce 2012 se stala v Istanbulu halovou mistryní světa v pětiboji (60 m přek., skok do výšky, vrh koulí, skok daleký, běh na 800 m), když jako první žena v historii překonala hranici pěti tisíc bodů. Celkově nasbírala 5 013 bodů a světový rekord Iriny Bělovové z roku 1992 vylepšila o 22 bodů.\n\nVysvětlivky: * - vrh koulí, (P) - pětiboj, (S) - sedmiboj\n\n\n"}
{"id": "458657", "url": "https://cs.wikipedia.org/wiki?curid=458657", "title": "Elektrická jednotka", "text": "Elektrická jednotka\n\nElektrická jednotka je zpravidla nedělitelná souprava složená z hnacích (motorových) a tažených (nemotorových) železničních osobních vozů, poháněná elektrickou trakcí. Zpravidla má řídicí kabinu na obou čelech a je možné spojovat i více jednotek za sebe. \n\nElektrická jednotka 440, 451, 452,\n460, \n470, \n471, 480, \n560,\n640, 650, 660, \n680, \n\nElektrická jednotka AVE S-100, \nAcela, \nAlaris, \nEN57, \nEurostar, \nICE 1, \nICE 2, \nICE 3, \nPendolino, \nTGV, \nAGV,\nTalgo 350\n\n\n"}
{"id": "458658", "url": "https://cs.wikipedia.org/wiki?curid=458658", "title": "Magere Brug", "text": "Magere Brug\n\nMagere Brug (Štíhlý či Úzký most) je sklápěcí most nad řekou Amstel v centru Amsterodamu. Spojuje břehy v ulici Kerkstraat mezi kanály Keizersgracht a Prinsengracht.\n\nMagere Brug je zvedací, správněji sklápěcí most zhotovený z bíle natřeného dřeva. Současný most byl postaven v roce 1934, původní, zvaný \"Kerkstraatbrug\", pocházel z roku 1691 a měl 13 oblouků. Svoje dnešní jméno dostal, protože byl velmi úzký. V roce 1871 byl už jeho stav natolik špatný, že musel být zbourán a nahrazen devítiobloukovým dřevěným mostem. 50 let nato bylo znovu třeba jej vyměnit. Bylo navrženo několik variant kamenných a ocelových mostů, ale správa města se rozhodla nahradit jej mostem, který by byl stejný jako původní, jen o něco větší. Poslední velká renovace proběhla v roce 1969. Do roku 1994 se most zvedal ručně, v dnešní době už se tak děje automaticky.\n\nOd roku 2003 je používání mostu povoleno pouze pro pěší a cyklisty. Několikrát denně je však otvírán, aby se umožnilo proplutí větších lodí. Čluny, jež po kanálech vozí turisty, jsou nicméně natolik nízké, že mohou proplout i pod spuštěným mostem. Každý večer Magere Brug ozáří světlo 1200 žárovek.\n\nMagere Brug si zahrál i v celé řadě filmů, například v bondovce \"Diamanty jsou věčné\" z roku 1971.\n\n"}
{"id": "458662", "url": "https://cs.wikipedia.org/wiki?curid=458662", "title": "Felix Felixovič Jusupov", "text": "Felix Felixovič Jusupov\n\nFelix Felixovič kníže Jusupov, hrabě Sumarokov-Elston (rusky \"Фéликс Фéликсович Юсýпов, граф Сумароков-Эльстон\", 23. března 1887, Sankt Petěrburg, Ruské impérium – 27. září 1967 Paříž, Francie) byl ruský kníže a jeden z vrahů Grigorije Jefimoviče Rasputina.\n\nJusupovova rodina měla tatarský původ a patřila k nejbohatším v Rusku. Své bohatství nabyli už dříve při osidlování Sibiře, kde podnikali v těžebním průmyslu a v kožešnictví. Jusupov zdědil ohromný majetek po svém bratrovi Nikolaji Felixoviči, který byl zabit v souboji.\nJusupov vedl divoký život. Byl homosexuál, z čehož se pokoušel vyléčit několika sezeními se \"svatým\" starcem Rasputinem, při nichž se u Jusupova mohla rozvinout chorobná nenávist k této osobě. Ve své době byl nejbohatším Rusem. Též se spekulovalo, že měl sexuální vztah s velkoknížetem Dimitrijem Pavlovičem. V letech 1909 - 1912 studoval v Oxfordu. 22. února 1914 se pak oženil s neteří cara Mikuláše II. princeznou Irinou a měli spolu jednu dceru Irinu, které říkali \"Bebe\".\n\nJusupov se spolu s poslancem dumy Vladimírem Puriškevičem, synovcem cara Dimitrijem Pavlovičem, lékařem Stanislavem Lazavertem a několika dalšími rozhodli spáchat atentát na Rasputina.\n\nVe výpovědích vrahů vypadala celá akce následovně. Dohodli se na tom, že Jusupov vláká Rasputina k sobě domů do sklepní místnosti pod záminkou seznámení s Jusupovovou manželkou Irinou, carovou neteří. 16. prosince 1916 došlo k onomu setkání. Jusupov zůstal v místnosti s Rasputinem sám s tím, že Irina na krátko odešla a brzy se vrátí. Jusupov nabídl Rasputinovi zákusky a víno, které byly předtím otráveny kyanidem, ten však zprvu nechtěl nic jíst ani pít. Až po delší době, zatímco nucený rozhovor vázl, začal Rasputin pít a jíst, kyanid však neúčinkoval. Zmatený Jusupov po konzultaci s komplici ukrytými ve vedlejší místnosti vytáhl pistoli a střelil Rasputina do prsou. Rasputin byl pokládán za mrtvého, ale nečekaně v době chvilkové nepřítomnosti atentátníků se vzchopil a místnost opustil. Puriškevič po něm několikrát vystřelil venku před Jusupovovým palácem, až Rasputin padl bezvládný k zemi. Jusupov se pak na ležící tělo vrhl a svým \"\"kloubovým zabijákem\"\" ho bil po hlavě a obličeji. Jak později tvrdil, zdálo se mu, že je Rasputin stále živý, pohybují se mu oči a chroptí. Z nedaleko stojícího auta vystoupili Dimitrij Pavlovič s Lazavertem, Rasputina naložili do kufru, odjeli k řece Něvě, do které poté hodili tělo. Jusupov později tvrdil, že Rasputina zavraždil proto, že nesnesl jeho skandální život.\n\nPolicejní vyšetřování, které nařídila carevna, však tuto verzi událostí vyvrátilo. Podle zjištění policistů byl Grigorij Jefimovič Rasputin před smrtí brutálně týrán, dvě střely do zad ho nezabily. Zabila ho až střela z bezprostřední blízkosti do hlavy, která však byla nejspíše jen ranou z milosti po předchozím mučení.\n\nPo abdikaci cara se Felix vrátil do svého paláce, kde si před cestou do exilu vyzvedl několik cenností. Byly to např. dva obrazy od Rembrandta a další klenoty. Poté s rodinou odjel na Krym a odtud z Jalty je odvezla britská válečná loď do Itálie. V Itálii kvůli dokladům museli podplatit diamanty úředníky a pak odjeli vlakem do Paříže. Nějaký čas byli ubytováni v hotelu a pak odjeli do Londýna. V roce 1920 se vrátili do Paříže a koupili si dům.\n\nV roce 1932 byl natočen film \"Rasputin a carevna\". Jusupov a jeho žena Irina úspěšně žalovali vydavatelství, poněvadž film tvrdí, že Irina byla Rasputinem znásilněna. Vydělali si tak 25 000 liber. Po zbytek svého života byl Felix pronásledován Rasputinovou smrtí a nočními můrami. Zemřel 27. září 1967 v Paříži a je pohřben, na ruském hřbitově v Sainte-Geneviève-des-Bois.\n\n"}
{"id": "458665", "url": "https://cs.wikipedia.org/wiki?curid=458665", "title": "Seznam obcí v departementu Haute-Marne", "text": "Seznam obcí v departementu Haute-Marne\n\nToto je seznam obcí v departementu Haute-Marne ve Francii, jichž je celkem 433:\n"}
{"id": "458670", "url": "https://cs.wikipedia.org/wiki?curid=458670", "title": "Christian Cantwell", "text": "Christian Cantwell\n\nChristian Cantwell (* 30. září 1980, Jefferson City, Missouri) je americký atlet – koulař. V roce 2009 se stal mistrem světa na MS 2009 vrhem dlouhým 22,03 metrů. Svůj osobní rekord 22,54 metrů vytvořil v roce 2004. Je trojnásobným halovým mistrem světa.\n\n"}
{"id": "458674", "url": "https://cs.wikipedia.org/wiki?curid=458674", "title": "Běh na 4 × 400 metrů", "text": "Běh na 4 × 400 metrů\n\nŠtafetový běh na 4 × 400 metrů je štafetový závod v lehké atletice. Účastní se jej kvarteto sprinterů. Každý z nich při svém běhu oběhne se štafetovým kolíkem celý jeden atletický ovál (400 metrů). Pouze první člen štafety běží s pevným startem, ostatní již přebírají kolík v pohybu a svůj úsek tak běží „letmo“. Mužský světový rekord 2:54,20 minut z roku 1998 (nejrychlejší čas všech dob) byl anulován v roce 2008 vzhledem k tomu, že jeden z účastníků (Antonio Pettigrew) se doznal k užívání nepovoleného dopingu v daném období. Platí proto dřívější SR 2:54,29 minut z roku 1993, rovněž v držení sprinterů USA.\n\n"}
{"id": "458678", "url": "https://cs.wikipedia.org/wiki?curid=458678", "title": "Seznam obcí v departementu Meurthe-et-Moselle", "text": "Seznam obcí v departementu Meurthe-et-Moselle\n\nToto je seznam obcí v departementu Meurthe-et-Moselle ve Francii, jichž je celkem 594:\n"}
{"id": "458684", "url": "https://cs.wikipedia.org/wiki?curid=458684", "title": "Stěpan Makarov", "text": "Stěpan Makarov\n\nStěpan Osipovič Makarov (; Nikolajev – u přístavu Port Arthur) byl velitel ruského tichomořského loďstva, viceadmirál, oceánograf, polární badatel, lodní konstruktér, technik a autor několika knih. K jeho návrhům patří snaha vybavit dělostřelecké granáty měkkou špičkou (tzv. Makarovova čepička/klobouček), která by zvýšila jejich průraznost. Ta se pak stala důležitou součástí dnešních APCBC nábojů. Ruská armáda však zavedla toto vylepšení mezi posledními.\n\nV roce 1895 velel Makarov Středomořské eskadře při jejím přesunu na Dálný východ. Po spojení s Tichooceánskou eskadrou dostaly ale tyto lodě jiného velitele.\n\nZahynul na palubě bitevní lodě \"Petropavlovsk\" během rusko-japonské války nedaleko přístavu Port Arthur, když jeho loď najela na minu.\n\n"}
{"id": "458688", "url": "https://cs.wikipedia.org/wiki?curid=458688", "title": "Seznam obcí v departementu Nièvre", "text": "Seznam obcí v departementu Nièvre\n\nToto je seznam obcí v departementu Nièvre ve Francii, jichž je celkem 312:\n"}
{"id": "458689", "url": "https://cs.wikipedia.org/wiki?curid=458689", "title": "Elia Kazan", "text": "Elia Kazan\n\nElia Kazan, rodným jménem Elias Kazanjoglou (7. září 1909 v Istanbulu – 28. září 2003 v New Yorku) byl americký herec, spisovatel, scenárista, divadelní a filmový režisér řeckého původu. Jednalo se o jednu z nejvýraznějších postav americké kinematografie 20. století. Mezi jeho nejznámější a umělecky nejhodnotnější snímky patří film \"Na východ od ráje\" natočený na motivy stejnojmenné knihy Johna Steinbecka v roce 1955.\nNarodil se v Istanbulu řeckým rodičům, nedlouho po jeho narození rodina přesídlila nejprve do Berlína, krátce před první světovou válkou se pak natrvalo usadila v USA. v New Yorku. Zde se otec živil jako obchodník s koberci a přestože očekával, že syn bude v rodinném podniku pokračovat, matka jej podporovala v touze po vlastní cestě. Elia studoval dramatickou tvorbu na univerzitě v Yale.\n\nPoté začal pracovat v divadle, kde začínal v různých pomocných divadelních profesích jako kulisák, osvětlovač, inspicient a asistent režie. Na počátku třicátých let také působil jakožto příležitostný filmový herec v malých epizodních rolích. Do tohoto období je datována poněkud kontroverzní kapitola jeho života. Tou se stala výpověď před Výborem pro neamerickou činnost: Kazan se stal jedním z členů newyorské divadelní skupiny Group Theatre a ve stejném období spolu s některými kolegy vstoupil do americké komunistické strany. Právě to se stalo podnětem k jeho výslechu u Výboru pro neamerickou činnost, kde své kolegy udal. Ti pak měli následkem jeho výpovědi velmi ztíženou další profesní kariéru. Pro tento svůj krok byl později velice často kritizován.\n\nNa počátku 40. let se z něj stal úspěšný broadwayský režisér, který velmi rychle prostul tím, že uváděl divadelní hry současných amerických dramatiků, např. Tramvaj do stanice Touha (1951) (autorem hry je Tennessee Williams). Od roku 1944 se datuje jeho dlouholeté působení v Hollywoodu, zde působil až do roku 1976.\n\nV roce 1999 obdržel Cenu Americké filmové akademie Oscar za celoživotní dílo.\n\n"}
{"id": "458693", "url": "https://cs.wikipedia.org/wiki?curid=458693", "title": "SS Baltic (1871)", "text": "SS Baltic (1871)\n\nSS \"Baltic\" byl zaoceánský parník společnosti White Star Line. Byl jednou z prvních čtyř lodí (3. v pořadí) této společnosti poté, co ji koupil Thomas Ismay.\n\nRoku 1889 byl spuštěn na vodu modernější \"Teutonic\", který jej u společnosti nahradil. \"Baltic\" byl prodán společnosti Holland America Line a přejmenován na \"Veendam\" po nizozemském městě stejného jména. \"Veendam\" se roku 1898 srazil s opuštěnou lodí a potopil se. Všichni lidé na palubě byli zachráněni.\n"}
{"id": "458695", "url": "https://cs.wikipedia.org/wiki?curid=458695", "title": "Krupp", "text": "Krupp\n\nKrupp je prominentní 400 let stará dynastie německých průmyslníků z Essenu, která se proslula od 19. století výrobou oceli a produkcí munice a zbraní. \n\nJejich firma známá jako Friedrich Krupp AG Hoesch-Krupp byla na počátku 20. století největší evropskou společností. Za druhé světové války Alfried Krupp von Bohlen und Halbach zaměstnával nuceně nasazené a byl klíčovým dodavatelem zbraní pro nacistické Německo.\n\nV roce 1999 se Thyssen AG a Krupp spojily do rozsáhlého průmyslového konglomerátu ThyssenKrupp AG, jenž v roce 2009 zaměstnával kolem 188 000 lidí a dosáhl obratu 40 miliard Euro. Mezi nejznámější produkty koncernu patří výtahy nebo eskalátory, se kterými se můžeme setkat mimo jiné v pražském metru, kde pomáhaly nahradit výrobky společnosti Transporta Chrudim.\n\n"}
{"id": "458696", "url": "https://cs.wikipedia.org/wiki?curid=458696", "title": "Hell.cz", "text": "Hell.cz\n\nHELL.cz, s.r.o. je pražský salón založený v roce 2004, který se zaměřuje na tvorbu tetování, skarifikace, branding, aplikaci piercingů a kadeřnické služby či modeláž nehtů. Salón se účastní společenských akcí a objevuje se též ve zpravodajství v médiích.\n\nNěkolikrát do roka pořádají akci nazvanou Hell show. V rámci této akce jsou zájemcům jejich kůží propíchnuty háky a za ty jsou posléze vytaženi do volného prostoru. Závěsů existuje několik typů, a sice:\n\nStudio Hell.cz má svou provozovnu v pražských Holešovicích. Od 1. prosince 2008 má však svou pobočku i na pražském Smíchově pojmenovanou Fallen Angel, kde nabízí tetovací a kadeřnické služby.\n\n"}
{"id": "458698", "url": "https://cs.wikipedia.org/wiki?curid=458698", "title": "Pál Losonczi", "text": "Pál Losonczi\n\nPál Losonczi (18. září 1919, Bolhó – 28. března 2005, Kaposvár) byl maďarský komunistický politik, ministr zemědělství a nejdéle úřadující předseda Prezidiální rady Maďarské lidové republiky (1967–1987).\n\nPál Losonczi se narodil dne 18. září 1919 v obci Bolhó v župě Somogy. Jeho otec byl voják. Později se Losonczi stal předsedou JZD (\"Termelőszövetkezet\") v městě Barcs nedaleko své rodné obce.\nČlenem komunistické strany byl již od roku 1945, nejprve v Magyar Kommunista Párt (1945–1948) poté v Magyar Dolgozók Pártja (1948–1956) a nakonec v Magyar Szocialista Munkáspárt (1956–1989).\n\nLosonczi zemřel dne 28. březen 2005 ve věku 85 let v župním sídle své rodné župy Somogy v Kaposváru. Maďarskou lidovou republiku přežil o 16 let.\n\nOd roku 1953 byl členem socialistického Národního shromáždění, v letech 1960 až 1967 vykonával funkci ministra zemědělství. 14. dubna 1967 se stal předsedou Prezidiální rady Maďarské lidové republiky (tj. titulární hlavou státu). Tuto funkci vykonával po dobu dvaceti let, až do 25. června 1987, kdy ho nahradil Károly Németh.\nAž do roku 1989 zůstal členem parlamentu.\n\n\n"}
{"id": "458699", "url": "https://cs.wikipedia.org/wiki?curid=458699", "title": "Riot!", "text": "Riot!\n\nRiot! (Vzpoura!) je druhé CD americké pop-punkové kapely Paramore (v čele s Hayley Williams). Bylo vydáno 12 června 2007.\n\n\nNejvětším hitem alba se stala píseň Misery Business. Klipy byly natočeny pouze k písničkám Misery Business a crushcrushcrush.\n"}
{"id": "458700", "url": "https://cs.wikipedia.org/wiki?curid=458700", "title": "U.S. Steel", "text": "U.S. Steel\n\nUnited States Steel Corporation známá jako U. S. Steel je americká ocelářská firma založená v roce 1901. Mezi jejími zakladateli jsou významní průmyslníci a bankéři přelomu 19. a 20. století, Andrew Carnegie, J. P. Morgan, Charles M. Schwab, Elbert Henry Gary a William Henry \"Judge\" Moore.\n\nSpolečnost má působnost zejména na americkém kontinentě, v Evropě učinila akvizici Východoslovenských železáren v Košicích a železáren v Srbsku.\n\n"}
{"id": "458701", "url": "https://cs.wikipedia.org/wiki?curid=458701", "title": "Nora Janečková", "text": "Nora Janečková\n\nNora Janečková (* 1973) je česká pedagožka, moderátorka a dramaturgyně. Vystudovala Filozofickou fakultu Masarykovy univerzity v Brně, obor český jazyk a literatura, filozofie.\n\nV letech 1996–1997 spolupracovala s Českou televizí Televizní studio Brno při moderování Magazínu pro ženy. Od roku 1997 byla redaktorkou a moderátorkou zpravodajství. Mezi lety 2004–2006 působila na Vyšší odborné škole veřejně správní v Brně. Od roku 2007 je dramaturgyní pořadu Sama doma vysílaného z Brna. V roce 2008 začala moderovat pořad zpravodajského kanálu ČT24 \"Před půlnocí\". V současné době též učí na Biskupském gymnáziu Brno Český jazyk a literaturu.\n"}
{"id": "458703", "url": "https://cs.wikipedia.org/wiki?curid=458703", "title": "SS Republic (1871)", "text": "SS Republic (1871)\n\nSS \"Republic\" byl zaoceánský parník vybudovaný v roce 1871 v loděnicích Harland & Wolff v Belfastu pro společnost White Star Line. Původně se měl jmenovat \"Arctic\", ale před spuštěním byl přejmenován.\n\nByl dlouhý 128 m, široký 12,4 m s tonáží 3 984 BRT. Poháněn byl parou i plachtami na čtyřech stožárech, měl jeden komín a jeden šroub. Mohlo se zde ubytovat 166 pasažérů v 1. třídě a 1 000 ve třetí.\n\nNa vodu byl spuštěn 4. července 1871 a na svou první plavbu z Liverpoolu do New Yorku vyplul 1. února 1872. Na této trase sloužil celých 17 let a na svou poslední plavbu vyplul 16. ledna 1889.\n\nWhite Star Line poté \"Republic\" prodala společnosti Holland America Line, která ho přejmenovala na \"Maasdam\" a nechala si jej upravit u G. Forrester & Co. v Liverpoolu. Po dokončení měl kapacitu 150 pasažérů v 1. třídě, 60 ve druhé a 800 ve třetí. Začal sloužit na trase Rotterdam - New York 15. března 1890. O devět let později byl kvůli podmínkám na trhu znovu upraven tak, aby měl jen prostory druhé a třetí třídy. Plul pořád na stejné trase do 6. března 1902.\n\nPak byl prodán italskému rejdařství, kde byl přejmenován na \"Vittoria\" a později téhož roku byl prodán společnosti La Veloce of Genoa a přejmenován na \"Citta di Napoli\". Podstoupil další úpravu, po které mohl ubytovat 1 424 pasažérů ve třetí třídě a 30. září začal sloužit na trase Janov – Neapol – New York. Plul zde až do 27. dubna 1907. Po vyřazení byl roku 1908 prodán a ve službě setrval ještě dva roky, než byl roku 1910 v Janově sešrotován.\n"}
{"id": "458704", "url": "https://cs.wikipedia.org/wiki?curid=458704", "title": "Tipsport Hockey Cup", "text": "Tipsport Hockey Cup\n\nTipsport Hockey Cup byl český hokejový turnaj konající se v jednou ročně v rámci letní přípravy na sezonu. První ročník se odehrál v roce 2000 tehdy ještě jako Zepter Hockey Cup. Druhý ročník už byl pod názvem Tipsport Hockey Cup. Soutěž se hrála až do roku 2003, poté se Tipsport stal hlavním partnerem Extraligy a o letní pohár ztratil zájem. Turnaj se tak po tři roky nehrál a další ročník se hrál až v roce 2007 se stejným názvem i partnerem. \n"}
{"id": "458706", "url": "https://cs.wikipedia.org/wiki?curid=458706", "title": "Kazanka", "text": "Kazanka\n\nKazanka může znamenat:\n\n\n"}
{"id": "458708", "url": "https://cs.wikipedia.org/wiki?curid=458708", "title": "Agfa", "text": "Agfa\n\nAgfa AG (od roku 2007 Agfa-Gevaert AG) je belgická firma, zakládající člen společnosti IG Farben. Zkratka Agfa pochází z původního německého názvu \"Aktiengesellschaft für Anilinfabrikation\".\n\nJejí podnikatelské těžiště je ve fotografickém průmyslu. Byla založena roku 1867 v Berlíně. Dnes má sídlo v Mortsel v Belgii. Mezi její výrobky patří film do rentgenů. U firmy jako návrhář designu fotoaparátů pracoval německý aristokrat Albrecht Graf von Goertz.\n\n\n"}
{"id": "458709", "url": "https://cs.wikipedia.org/wiki?curid=458709", "title": "Kazan (rozcestník)", "text": "Kazan (rozcestník)\n\nKazan může být:\n\n\n\n"}
{"id": "458712", "url": "https://cs.wikipedia.org/wiki?curid=458712", "title": "SS Tropic (1871)", "text": "SS Tropic (1871)\n\nSS \"Tropic\" byl parník společnosti White Star Line. Vybudován byl roku 1871 společností Thos. Royden & Co. Parnik s tonáží 2 122 BRT sloužil v roce 1871 na trase Liverpool - Kalkata a roku 1872 začal plout do Jižní Ameriky. Roku 1873 byl prodán společnosti Serra y Font a přejmenován na \"Federico\".\n"}
{"id": "458715", "url": "https://cs.wikipedia.org/wiki?curid=458715", "title": "Frederick North", "text": "Frederick North\n\nFrederick North, 2. hrabě z Northu (13. duben 1732 – 5. srpen 1792), známý spíše jako lord North byl britský premiér v období let 1770 až 1782. Vedl Británii v době americké války za nezávislost. V době své politické kariéry zastával i jiné významné vládní funkce.\n\nNorth se narodil 13. dubna 1732 na Piccadilly, ačkoli většinu života strávil na Wroxtonském opatství v Oxfordshire. Zpočátku jeho rodina nedisponovala velkým majetkem, ale tato situace se zlepšila poté, co jeho otec zdědil panství po svém bratranci.\n\nV letech 1742 až 1748 studoval Eton College později absolvoval studium na Trinity College v Oxfordu. Po studiích cestoval po Evropě, navštívil Lipsko, kde studoval na Lipské univerzitě. Poté navštívil Vídeň, Milán, Paříž a roku 1753 se vrátil do Británie.\n\nV dubnu roku 1754 byl zvolen za obvod Banbury do Dolní sněmovny. Poslancem byl v letech 1754 až 1790 a poprvé se stal součástí vlády v červnu 1759, kdy přijal funkci na ministerstvu financí v koaliční vládě Pelhama-Hollese a Pitta.\nBrzy si vydobyl pověst schopného organizátora, poslance a svými kolegy byl oblíben. I když se původně považoval za stoupence Whigů, bylo zřejmé, že jeho názory se spíše shodují s politikou Toryů.\n\nPoté co se roku 1765 premiérem stal Whig Charles Watson-Wentworth odstoupil z vládní funkce a zůstal pouze řadovým poslancem. Watsonovu nabídku stát se členem jeho vlády odmítl zřejmě z toho důvodu, aby nebyl spojován s bohatými Whigy, kteří měli ve vládě největší vliv. Když se Pitt stal roku 1766 premiérem připojil se North k jeho administrativě jako pokladník armády a stal se členem tajné rady.\n\nV prosinci 1767 nastoupil po Charlesi Townshendovi do pozice ministra financí. Po rezignaci ministra zahraničí Henryho Seymoura Conwaye na počátku roku 1768 se North stal předsedou dolní komory parlamentu a ve vládě zůstal i poté co se jejím předsedou stal Augustus Fitzroy.\n\nPo rezignaci Augusta Fitzroye sestavil 28. ledna 1770 vládu North. Větší část ministrů tvořili zastánci toryovských názorů, i když nebyli formálně členy této strany a mnoho z nich bylo původně Whigy.\n\nPrvním úspěchem nové vlády bylo vyřešení sporu o Falklandy se Španělském, který vedl téměř k vypuknutí války. Británii se podařilo vrazit klín mezi Francii a Španělsko a demonstrovat sílu královského námořnictva. Nicméně kritici upozorňovali, že toto vítězství vyvolalo v Northovi nereálný pocit, že evropské mocnosti nejsou schopny ohrozit britské zájmy v koloniích.\n\nVětší část období úřadování vlády bylo poznamenáno nárůstem napětí mezi Británií a americkými koloniemi a následně vedením války, která vypukla po bitvě o Lexington a Concord roku 1775. North svěřil strategii vedení války lordu Germainovi a hraběti ze Sandwiche. Roku 1778 se ke vzbouřeným koloniím přidala Francie, o rok později Španělsko a roku 1780 i Nizozemsko. Britové tak museli bojovat na více frontách. S narůstajícími problémy Northova vláda navrhla zákon odvolávající zákaz služby katolíků v armádě. To vyvolalo v Británii nespokojenost vedoucí až k protikatolickým nepokojům v Londýně.\n\nNorth byl prvním premiérem, který byl nucen ze své pozice odstoupit 22. března 1782 po vyslovení nedůvěry vládě. To bylo vyvoláno porážkou britského vojska u Yorktownu o rok dříve. North pro ukončení války navrhl zrušit všechny zákony, které byly ze strany kolonií chápány jako zásah do jejich pravomocí. Kolonie tento návrh odmítly, protože jejich zájmem byla nezávislost. Roku 1782 se britská pozice začala vlivem námořních útoků, organizovaných podle návrhů Northa a Sandwiche, zlepšovat a Británie byla schopna roku 1783 dosáhnout míru za lepších podmínek, než v době kdy byl North odvolán.\n\nV dubnu 1783 se North vrátil do politiky jako ministr vnitra v koaliční vládě vytvořené s radikálním Whigem Charlesem Jamesem Foxem, jejímž premiérem byl William Cavendish-Bentinck. Jiří III., který radikála Foxe nenáviděl, považoval Northovu účast v této vládě za zradu, a po jejím pádu v prosinci už North nebyl obsazen do vládní funkce. Největším úspěchem této koalice bylo dojednání mírové dohody, která ukončila americkou válku za nezávislost.\n\nRoku 1790 opustil poslanecké místo v dolní komoře parlamentu a poté co po svém otci zdědil titul hraběte z Guilfordu, stal se členem Sněmovny lordů. Zemřel 5. srpna 1792 v Londýně a byl pohřben ve Wroxtonu, nedaleko od panství své rodiny ve Wroxtonském opatství.\n\n"}
{"id": "458716", "url": "https://cs.wikipedia.org/wiki?curid=458716", "title": "Kazanka (řeka)", "text": "Kazanka (řeka)\n\nKazanka ( , ) je řeka v Tatarstánu v Rusku. Je dlouhá 142 km. Povodí řeky je 2600 km².\n\nÚstí do Samarské přehrady jako levý přítok Volhy.\n\nZdrojem vody jsou převážně sněhové srážky. Průměrný roční průtok vody poblíž ústí činí 0,88 m³/s.\n\nPři ústí leží město Kazaň.\n"}
{"id": "458717", "url": "https://cs.wikipedia.org/wiki?curid=458717", "title": "William Petty, 2. hrabě ze Shelburne", "text": "William Petty, 2. hrabě ze Shelburne\n\nWilliam Petty-Fitzmaurice, 1. markýz z Lansdowne (2. květen 1737 – 7. květen 1805), známý také jako hrabě z Shelburne, byl britský státník, člen strany Whigů, který byl nejdříve ministrem vnitra a v letech 1782 až 1783 britským premiérem.\n\nWilliam Fitzmaurice se narodil 2. května 1737 v Dublinu jako první syn Johna Fitzmaurice, druhého syna Thomase Fitzmaurice, 1. hraběte z Kerry. Ten se oženil s Annou Pettyovou, dcerou sira Williama Pettyho, hlavního inspektora Irska. Po smrti jeho mladšího syna zdědil jeho panství John Fitzmaurice, který si změnil své rodové příjmení na Petty a roku 1753 byl jmenován hrabětem z Shelburne.\n\nPetty strávil své mládí na jihu Irska a poté studoval na Christ Church v Oxfordu.\n\nKrátce po dokončení studia sloužil v regimentu Jamese Wolfa v sedmileté válce. Byl povýšen do hodnosti plukovníka a roku 1760 jmenován vojenským pobočníkem krále. Tím se dostal do blízkosti Johna Stuarta a byl jím pověřen jednáním s Henrym Foxem.\n\nV letech 1761 až 1762 zastupoval obvod Kerry v irském parlamentu. Roku 1760 se také stal poslancem Dolní sněmovny, ale roku 1761 zdědil titul svého otce, byl jmenován 2. hrabětem ze Shelburne a odešel z vojenské služby.\n\nPetty se roku 1763 stal členem Grenvilleho vlády jako ministr obchodu. Protože neuspěl ve snaze dostat se do Pittovy vlády, rezignoval na svou funkci. Poté co podporoval Pitta ve Wilkesově případu, dostal se do královy nemilosti a odešel na svá panství. Když se Pitt dostal zpátky k moci, stal se správcem jižní části země (a amerických kolonií), ale v době Pittovy nemoci byla jeho politika vůči americkým koloniím terčem kritiky jeho kolegů i krále a tak byl roku 1768 odvolán z funkce.\n\nRoku 1782 přijal místo ve vládě Charlese Watsona-Wentwortha pod podmínkou, že král uzná Spojené státy americké. Po Watsonově smrti se stal premiérem, ale spojenectví Foxe a Northa vedlo k vytvoření koalice, která zapříčinila jeho rezignaci v dubnu následujícího roku.\n\nPetty tak neuspěl v prosazení návrhu zákona o volném obchodu mezi Británií a Spojenými státy. Poté co se Pitt stal premiérem, byl Petty namísto jmenování členem vlády jmenován markýzem z Landsowne a stáhl se z politického života.\n"}
{"id": "458719", "url": "https://cs.wikipedia.org/wiki?curid=458719", "title": "SS Asiatic (1871)", "text": "SS Asiatic (1871)\n\nSS \"Asiatic (někdy operoval jako RMS \"Asiatic) byl parník společnosti White Star Line a sesterská loď \"Tropiku\". Vybudován byl roku 1871 v Liverpoolu firmou Thomas Royden and Sons. Loď měla tři stožáry a jeden šroub. Tonáž činila 2 122 BRT.\n\nV roce 1873 po ztroskotání \"Atlantiku\" byly lodě Asiatic a Tropic prodány pro náhradu kapitálu. Asiatic byl prodán společnosti South African Steam Ship Company, také známé jako Elder Dempster Line a byl přejmenován na \"Ambriz\". Později byl znovu prodán Cie. Française Charbonnage et de la Batelage. V únoru 1903 ztroskotal u Madagaskaru.\n"}
{"id": "458722", "url": "https://cs.wikipedia.org/wiki?curid=458722", "title": "Faktor V", "text": "Faktor V\n\nFaktor V (FV) je protein koagulačního systému, nazývaný také proakcelerin nebo labilní faktor. Na rozdíl od většiny ostatních koagulačních faktorů není enzymaticky aktivní, ale funguje jako kofaktor. Deficit vede ke krvácivým stavům, kromě některých mutací (především faktor V Leiden), které způsobují sklon k trombóze.\n\nNormální plazmatické koncentrace jsou 0,75 - 1,2 (75 – 120 %). Hladina potřebná pro koagulaci je minimálně 0,20 (20 %).\nGen pro faktor V se nachází na prvním chromozómu (1q23) a je podobný koagulačnímu faktoru VIII. Gen o délce 70 kb se skládá z 25 exonů.\n\nFV vzniká v játrech a v megakaryocytech. Tento protein má relativní molekulovou hmotnost přibližně 330 kDa. Jeho plazmatická hladina je obrazem jaterní syntézy. Megakaryocytární FV pak při vyzrávání megakaryocytů zůstává součástí vznikajících trombocytů, kde je uložen v granulích (asi 20 % FV z množství v plazmě) a uvolňuje se při jejich degranulaci. Megakaryocytární FV má mírně odlišnou antigenní strukturu.\nFaktor V cirkuluje v plazmě jako jednořetězcová molekula s poločasem asi 12 – 15 hodin.\nFaktor V se může vázat na aktivované trombocyty. Je aktivován trombinem. Při aktivaci se rozštěpí na dva řetězce (těžký a lehký řetězec s molekulovými hmotnostmi 110 kDa a 73 kDa), které jsou spolu nekovalentně spojeny prostřednictvím vápenatých iontů. Faktor Va funguje jako kofaktor v komplexu protrombinázy, ve kterém přítomný faktor Xa přeměňuje protrombin na trombin.\nFaktor Va je degradován působením aktivovaného proteinu C, jedním ze základních fyziologických inhibitorů koagulace. Za přítomnosti trombomodulinu působí trombin zpomalení koagulace tím, jak aktivuje protein C. Koncentrace a účinek proteinu C jsou proto důležitými parametry negativní zpětné vazby, kterou trombin omezuje svou vlastní aktivaci.\n\nJsou známy různé dědičné poruchy faktoru V. Deficit je spojen se vzácnou mírnou formou hemofilie (označovaná parahemofilie nebo Owrenova parahemofilie), s četností výskytu 1:1 000 000. Dědí se autozomálně recesivně.\n\nOstatní mutace faktoru V jsou asociované s žilní trombózou. Nejčastější z nich, faktor V Leiden, je způsobena záměnou aminokyseliny argininu za glutamin na pozici 506 (R506Q). Všechny protrombotické mutace faktoru V (faktor V Leiden, faktor V Cambridge, faktor V Hong Kong) způsobují jeho rezistenci vůči štěpení aktivovaným proteinem C (\"APC rezistence\"). Proto faktor V zůstává aktivní a zvyšuje rychlost tvorby trombinu.\n\nByla pojmenována podle místa objevu - město Leiden v Nizozemsku. Je způsobena záměnou báze guaninu za adenin v 1691 nukleotidu (G1691A) genu pro FV.\nTato bodová mutace způsobuje záměnu aminokyseliny argininu za glutamin na 506 pozici FV, kde se nachází jedno vazebné místo pro aktivovaný protein C. Ten se na Faktor V Leiden obtížněji váže.\nAktivovaný faktor V má silné prokoagulační účinky, které si jeho Leidenská mutace ponechává. Omezena je pouze možnost regulace rychlosti hemostázy štěpením aktivovaného faktoru V Leiden aktivovaným proteinem C (APC) v místě argininu506 – v důsledku záměny zde nedojde k rozštěpení. APC štěpí aktivovaný faktor V ještě v dalších místech – v místě argininu306 a argininu679. Za alespoň částečný efekt APC odpovídá štěpení v místě argininu306. Štěpení v místě argininu679 je pro inaktivaci faktoru V Leiden podružné.\n\nVýsledkem je prodloužení doby trvání aktivity FVa a vzestup rizika pro vznik žilní trombózy. U heterozygotů (jen 1 alela v páru genů nese mutaci) je riziko vzniku trombózy ve srovnání s normální populací vyšší 5 – 10krát, u homozygotů (obě alely v páru nesou mutaci) až 80krát. Mutace je v Evropě rozšířena mezi 3 – 10 % obyvatel.\nJde o bodovou mutaci v nukleotidu 1091 (F5G1091C), vedoucí k nahrazení aminokyseliny argininu306 threoninem.\nAž do objevu faktoru V se na koagulaci pohlíželo jako na výsledek činnosti 4 faktorů: vápenatých iontů (IV) a trombokinázy (III), které společně působí na protrombin (II) s výslednou přeměnou fibrinogenu (I) na fibrin. Tento model navrhl Paul Morawitz v roce 1905.\nExistenci možného dalšího faktoru navrhl norský lékař Paul Owren (1905-1990) během doby, kdy zkoumal krvácivé stavy u své pacientky Mary (1914-2002). Dlouhodobě trpěla na epistaxi (krvácení z nosu) a menorrhagii (nadměrné menstruační krvácení) a byl u ní zjištěn prodloužený protrombinový čas, který ukazoval buď na deficit vitamínu K nebo na chronické jaterní onemocnění vedoucí k nedostatku protrombinu. Ale nebyl to ani jeden z těchto případů a Owren to dokázal tím, že tuto abnormalitu upravil normální plazmou, ze které byl odstraněn protrombin.\nPři pokusech se sérem pacientky, zjistil \"chybějící\" faktor, který označil V (I-IV byly použity v Morawitzově modelu). Většina pokusů byla provedena během 2.světové války a výsledky publikovány v Norsku v roce 1944. V zahraničí mohly být publikovány až v roce 1947 v časopise Lancet.\nExistenci dalšího koagulačního faktoru nejprve metodologicky odmítali lékaři Armand Quick a Walter Seegers, oba světové autority pro koagulaci. Ověřovací studie od dalších skupin je ale nakonec přiměly k souhlasu o několik let později.\n\nOwren měl pocit, že faktor V (labilní faktor nebo proakcelerin) aktivoval jiný faktor, který pojmenoval \"VI\". \"VI\" byl faktor, který urychloval přeměnu protrombinu na trombin. Později bylo zjištěno, že faktor V byl aktivován samotným trombinem a ještě později se objasnilo, že faktor \"VI\" je pouze aktivovaná forma faktoru V.\n\nKompletní aminokyselinová sekvence proteinu byla publikována v roce 1987.\n\nV roce 1994 byl popsán faktor V Leiden, rezistentní k inaktivaci proteinem C; tato abnormalita je nejběžnější genetickou poruchou působící trombózu.\nBylo dokázáno, že faktor Va interaguje s proteinem S.\n"}
{"id": "458731", "url": "https://cs.wikipedia.org/wiki?curid=458731", "title": "Parlamentní volby v Maďarsku", "text": "Parlamentní volby v Maďarsku\n\nMaďarská republika je podle ústavy ze dne 23. října 1989 parlamentní demokracií. Maďarský politický systém byl vytvořen během pádu komunismu v roce 1989 podle Západoněmeckého modelu. MR má jednokomorový parlament – Országgyűlés, který má 386 poslanců, volených ve dvoukolových volbách každé čtyři roky.\n\nMaďarský parlamentní volební systém je velice složitý. Jedná se o kombinaci tří volebních systémů: relativního a absolutního většinového, ale také systému celostátní a regionální kandidátky. Cílem je zajistit vládnoucí koalici stabilní většinu v parlamentu a zároveň umožnit vstup osobnostem a zástupcům menšin. Volby jsou dvoukolové, konají se každé čtyři roky, vždy na jaře.\n\nZvolit všech 386 poslanců je možno třemi způsoby. Prvních 176 mandátů je rozděleno v jednomandátových obvodech dvoukolovým většinovým principem. Do druhého kola postupují ti kandidáti, kteří při minimálně 50% účasti získali v prvním kole alespoň 15% hlasů (minimálně však tři). Ve druhém kole stačí ke zvolení prostá většina hlasů při 25%. Druhou možností, jak být zvolen, jsou župní listiny politických stran, kterými je zvoleno 152 poslanců. Pro sestavení župní listiny jsou ustavena přísná pravidla, strana musí mít dostatek kandidátů v předem určené struktuře, proto župní kandidátky staví pouze nejsilnějších pár stran. Pro rozdělení mandátů se používá Hagenbach-Bischoffova metoda. Aby byly volby platné, tak i zde musí být splněna podmínka 50% účasti (jinak se volby opakují). Každý volič má v maďarských parlamentních volbách dva hlasy. Jedním vybírá z regionálních kandidátek, druhým volí v jednomandátovém obvodě konkrétní osobnost. Zbylých 58 mandátů je přiděleno podle poměru k počtu tzv. frakčních hlasů systémem celostátních kandidátek zvaných kompenzační listiny. Všechny hlasy, které nevedly ke zvolení poslance, nepropadají, nýbrž se na celostátní úrovni sečtou a podle těchto sum jsou pomocí d’Hondtovy metody přeměněny na mandáty. V obou poměrných systémech (regionálních i celostátních kandidátkách) platí od roku 1994 pětiprocentní klauzule.\n\nKromě pětiprocentní klauzule obsahuje maďarský volební systém i několik dalších omezení, například registrace kandidáta v jednomandátovém obvodu je podmíněna shromážděním 750 podpisů, registrace stranické kandidátní listiny ve vícemandátovém obvodu je podmíněna registrací kandidátů téže strany v minimálně jedné čtvrtině jednomandátových obvodů a nakonec kandidátka strany může být zařazena do celostátního obvodu jen, když tatáž strana zaregistruje své kandidátky v minimálně sedmi vícemandátových obvodech.\n\nVolby 1990 byly první svobodné volby Maďarské republiky po 43 letech komunistické vlády MLR. První kolo voleb se konalo 25. března a druhé kolo 9. dubna. Volební účast v prvním kole činila 65,11%, ve druhém pak 45,54%. Voliči již demokratického Maďarska dali v těchto volbách jasně najevo svůj odklon od levicové politiky. \nVítězem se stalo pravicové Magyar Demokrata Fórum se ziskem 164 mandátů. Na druhém místě skončilo rovněž pravicové SZDSZ se ziskem 93 mandátů a na třetím místě taktéž pravicové FKgP se 44 křesly. Jediná levicová strana MSZP skončila až čtvrtá jen se 33 mandáty. Z šesti stran, které se dostaly do parlamentu, uzavřelo MDF s FKgP a KDNP pravostředovou koalici, která se vedle rozvíjení demokracie a tržní ekonomiky zavázala hájit i křesťanské a národní hodnoty. Tato koalice získala více jak 60% mandátů. Ostatní křesla obsazená pravicovými poslanci z SZDSZ, Fidesz a levicové MSZP skončila v opozici.\n\nVolby 1994 byly druhé svobodné volby Maďarské republiky. První kolo voleb se konalo 8. května, druhé kolo 29. května. Volební účast v prvním kole činila 68,92%, ve druhém kole 55,12%. V těchto volbách překvapivě drtivě zvítězila levicová MSZP, která se ziskem 209 mandátů držela v parlamentu nadpoloviční většinu. Jelikož Ústava MR výslovně zakazuje vládu jedné strany, uzavřela vítězná MSZP koalici s druhou nejsilnější stranou SZDSZ, která měla 69 křesel.\n\nVolby 1998 byly třetí svobodné volby Maďarské republiky. První kolo voleb se konalo 10. května a druhé kolo 24. května. Volební účast v prvním kole činila 56,26%, ve druhém kole 57,01%. V obou kolech sice nejvíce hlasů dostala levicová MSZP, avšak pravicovému Fidesz se podařilo s MDF získat ještě více mandátů a s třetí nejsilnější stranou FKGP tak získaly nadpoloviční většinu. Vládu tak utvořily stany Fidesz-MPP, MDF a FKGP. Do parlamentu se také dostala krajně pravicová strana MIÉP se ziskem 14 mandátů.\n\nVolby 2002 byly čtvrté svobodné volby Maďarské republiky. První kolo voleb se konalo 7. dubna, druhé kolo 21. dubna. Volební účast v prvním kole činila 70,53% a ve druhém kole 73,51%. V prvním kole sice zvítězila levicová MSZP, avšak ve druhém kole jí předběhla pravicová koalice Fidesz-MDF, která také volby vyhrála se ziskem 188 mandátů. Avšak druhé MSZP, která získala 178 mandátů, se podařilo uzavřít koalici s SZDSZ, které mělo 20 mandátů a společně tak získaly celkem 198 mandátů a tím i nadpoloviční většinu v parlamentu.\n\nVolby 2006 byly páté svobodné volby Maďarské republiky. První kolo voleb se konalo 9. dubna, druhé kolo 23. dubna. Volební účast v prvním kole činila 67,83% a ve druhém kole 64,39%. Obě kola skončila vítězstvím levicové MSZP.\n\nNěkolik měsíců po volbách dne 17. září, se na veřejnost dostala audionahrávka z neveřejného projevu tehdejšího premiéra Ference Gyurcsánye (MSZP), na níž vulgárně přiznává, že v zájmu volebního úspěchu MSZP lhal o skutečném stavu maďarské ekonomiky a hospodářství. V reakci na to se zvedla obrovská vlna masivních protestů jak z řad opozice, tak z řad obyvatelstva. Od té doby začala popularita MSZP rekordně klesat.\n\nVolby 2010 byly šesté svobodné volby Maďarské republiky od pádu komunismu v roce 1989. Prezident republiky László Sólyom vypsal první kolo voleb na 11. dubna, druhé kolo na 25. dubna 2010.\n\nVýsledkem voleb je, že se do parlamentu dostaly čtyři strany a jeden nezávislý kandidát: Fidesz-KDNP (263 mandátů), MSZP (59 mandátů), Jobbik (47 mandátů), LMP (16 mandátů) a nezávislí kandidát Oszkár Molnár.\n\n\n"}
{"id": "458737", "url": "https://cs.wikipedia.org/wiki?curid=458737", "title": "Hoechst", "text": "Hoechst\n\nHoechst AG (do roku 1974 \"Farbwerke Hoechst AG, vorm. Meister Lucius & Brüning\") byl německý chemický podnik, který stál u zrodu IG Farben.\nJednalo se o jednu z mnoha německých chemických firem.\nDíky svému podílu na trhu se stala zakládajícím členem spolku IG Farben.\n\nKdyž se Hoechst spojil s francouzskou společností Rhône-Poulenc Rorer pro vznik firmy Aventis, která byla později koupena společností Sanofi-Synthélabo a vznikla tak firma Sanofi-Aventis.\n\n"}
{"id": "458740", "url": "https://cs.wikipedia.org/wiki?curid=458740", "title": "Courage the Cowardly Dog", "text": "Courage the Cowardly Dog\n\nCourage the Cowardly Dog je americký animovaný televizní seriál vysílaný v letech 1999–2002 na stanici Cartoon Network, ve kterém vystupuje Courage, malý fuchsiový pes, který se skoro všeho bojí.\n\nCourage má paničku Muriel a pána Eustace, ale ten ho moc rád nemá, Muriel ho má ráda. V roce 1995 byl uveden pouze jeden díl „The Chicken from Outer space“. V roce 1999 byla vysílána první série, v roce 2000 byla druhá a pak třetí a čtvrtá. Přestal se vysílat v roce 2003, kdy zemřel herec, který daboval Eustace. V kresleném seriálu se objevují nadpřirozené bytostí jako \"Mluvící kočka\" „Katz“, která chce zabít Courage nebo mluvící prasata, která údajně snědla nějaké lidi.\n\nOd první epizody z roku 1999 se hodně změnilo i na farmě, ve které žijí Muriel, Eustace a Courage. Obývací pokoj se přeměnil od pátého dílu 1. série. Ale i mluva Courage. V první sérii mluvil plynule anglicky ale jak šel čas tak ve čtvrté (poslední) sezóně naprosto žvatlal.\n"}
{"id": "458743", "url": "https://cs.wikipedia.org/wiki?curid=458743", "title": "Might and Magic VIII: Day of the Destroyer", "text": "Might and Magic VIII: Day of the Destroyer\n\nMight and Magic VIII: Day of the Destroyer (česky \"Den Ničitele\") je trojrozměrná RPG hra pro systém Microsoft Windows, vyvinutá společností New World Computing a vydaná v roce 2000 společností 3DO. Odehrává se na stejné planetě jako předchozí dva díly série, tentokrát na kontinentu Jadame. Rovněž události, kolem kterých se příběh točí, navazují na předchozí hry.\n\nÚvod hry obstarává videosekvence, ve které tajemný mág vykouzlí ohromný rudý krystal uprostřed přístavního města zvaného Havraní pobřeží. Krystal otevře ve čtyřech koutech světa brány do sfér elementů - Roviny vody, vzduchu, ohně a země. Přírodní katastrofy všeho druhu ničí, co jim přijde do cesty a neberou konce. Vypadá to, že celá země bude zničena. Tajemný mág je pohlcen krystalem.\n\nSamotný děj začíná na Souostroví dýky, domova ještěrčího lidu. Postava hlavního hrdiny je členem karavany obchodníků, která na ostrovy dorazila krátce před vypuknutím katastrofy. Souostroví hrozí zničení nedalekou sopkou, zároveň se však objevují nemoci mezi obyvatelstvem a piráti, kteří drancují, co zbylo. Hráč dostává první úkoly, z nichž ten nejdůležitější je dostat se z ostrova na pevninu a podat zprávu o běsnící sopce velmistrům Cechu obchodníků, ptakticky nejvyšší uznávané instanci kontinentu Jadame.\n\nCech však potřebuje více informací a zároveň přicházejí zprávy, že piráti z ostrova Regna posilují své loďstvo, a tak dalším hráčovým úkolem je přesvědčit ke spolupráci gildu pašeráků, která má dostatečně rychlé lodě, aby se pirátům vyhnula. Následujícím úkolem, čekajícím na hráče ve městě Alvaru, je vytvořit alianci pěti národů, jen tak lze podle proroctví vzdorovat ničivým silám elementů. Třemi národy jsou elfové, minotauři a trollové. Zbývající dva si hráč zvolí sám: buď nekromanté nebo přívrženci Chrámu slunce a stejně tak zvolí mezi draky a drakobijci. Pro každý z národů je však třeba splnit náročný úkol, než se k alianci připojí.\n\nJakmile je aliance utvořena, hráč se dozví, že na pomoc připlouvají král Roland a královna Catherine, vládci Enrothského a Erathijského království, společně s mudrcem Xanthorem. V cestě jim však stojí piráti z Regny a hráč musí nejdříve zlikvidovat jejich loďstvo. Poté Xanthor vysvětlí, že může otevřít vchod do obrovského krystalu, k sestrojení klíče však potřebuje čtyři součásti, které se po jedné nachází v elementálních rovinách, za branami, ze kterých přišla zkáza.\n\nJakmile hráč obstará čtyři součásti, může projít krystalem na Rovinu mezi rovinami, místo chaosu, kde se setkává s tajemným mágem. Tajemný mág se ukáže být Escatonem, jedním z androidů Pradávných, podobným Corakovi a Sheltemovi z předchozích dílů. Tisíc let trvající válka mezi Pradávnými a Kreegany nebere konce a tak Pradávní, ač neradi, museli přistoupit na jediné možné řešení: každý jejich svět, na kterém se Kreegané usadí, musí být zničen. S tímto úkolem byl Escaton poslán na zdejší planetu a nemůže změnit svůj program přesto, že Kreegané byli zničeni už před několika lety (v šestém a sedmém dílu). Hráč musí tedy sám osvobodit vládce jednotlivých elementů, uvězněných na Rovině mezi rovinami. Po dokončení tohoto úkolu se živly vrátí zpět na své roviny a planeta je tak zachráněna před naplánovanou zkázou.\nPřed začátkem hry zvolí hráč z nabídky jednu postavu, hlavního hrdinu, se kterým začne hru. Tím se Might and Magic VIII liší od svých předchůdců, kde hráč vytvořil celou družinu. Hra se liší i tím, že každá z nabízených postav má předem dané své povolání a není možné je změnit. K téměř každé rase nebo povolání patří unikátní dovednosti nebo kouzla, ostatním nedostupná. Na výběr jsou:\n\n\nV každém větším městě, i na začátku hry, je Krčma dobrodruhů, kde lze do hráčovy družiny přidat (nebo naopak odebrat a časem znovu najmout) další členy. Kromě toho existuje několik domů a dalších míst, kde lze najít další dobrodruhy, zpravidla již vycvičené na velmi dobrou úroveň, kteří se k družině přidají jen tehdy, má-li už nějaká dobrodružství za sebou. Družina může mít najednou maximálně pět členů a je čistě na hráči, jak často je bude obměňovat.\nHra je nelineární, hráč většinou může zvolit pořadí, v jakém bude plnit jednotlivé úkoly (to se pochopitelně netýká úkolů, které na sebe dějově navazují). Úkoly se dají rozdělit na hlavní, s příběhem úzce spjaté, dále na povyšovací, jejichž splnění přinese některé z postav mnoho výhod, a nakonec úkoly vedlejší, zpravidla nejméně složité, které hráč dostává od obyčejných obyvatel. Za každý splněný úkol je družina odměněna jak zlatem, tak zkušenostními body, které jsou nutné při výcviku na vyšší úroveň. Po výcviku se zvýší nejen vitalita (počet bodů života) a mana (možnost kouzlit) každé postavy, ale také přibudou dovednostní body, které lze investovat do rozšíření znalostí postav (ovládání různých druhů zbraní a kouzel a také praktické dovednosti, jako umění obchodování, opravování věcí nebo posilování). Jak tedy hráč postupuje ve hře, stává se ze slabých dobrodruhů všestranná a silná družina.\n\nKontinent Jadame je rozdělen na devět oblastí. K přesunu z jedné lokality do druhé se lze dostat pěšky, využít služby stájí nebo námořní dopravy (v pozdější fázi hry lze využít i teleportačních kouzel). V každé lokalitě je několik vstupů do lokalit menších, tzv. bludišť nebo dungeonů, které jsou tvořeny jeskyněmi, tvrzemi, hrobkami či starými chrámy. Řešení většiny úkolů se nachází právě v těchto bludištích.\n"}
{"id": "458747", "url": "https://cs.wikipedia.org/wiki?curid=458747", "title": "XM214 Microgun", "text": "XM214 Microgun\n\nKulomet XM214 vznikl jen jako prototyp s principem Gatlingova kulometu. Měl rotační svazek se šesti hlavněmi, s externím pohonem stejně jako Minigun, Používal však náboj ráže 5,56 mm, který je dnes standardním nábojem NATO. Six-Pak, jak zbraň přezdívali, byl ještě účinnějším prostředkem pro umlčení palby protivníka než minigun ráže 7,62 mm. Střelec mohl zvolit jednu z pevně nastavených hodnot kadence: 1000, 2000, 3000 nebo 4000 ran/min, nebo změnou rychlosti otáčení hlavní plynule měnit kadenci v rozsahu 4000 až 10 000 ran/min. Možná že právě příliš vysoká hodnota kadence odradila kupce neboť zásobování střelivem bylo příliš náročné. Náboje byly skládány po kazetách po 500 nábojích, uložených po stranách kulometu.\n\n"}
{"id": "458748", "url": "https://cs.wikipedia.org/wiki?curid=458748", "title": "Lososovití", "text": "Lososovití\n\nLososovití (Salmonidae) je čeleď sladkovodních, popřípadě tažných dravých ryb. Poznávacím znamením je tuková ploutvička mezi hřbetní a ocasní ploutví.\n\nčeleď lososovití (Salmonidae)\n"}
{"id": "458753", "url": "https://cs.wikipedia.org/wiki?curid=458753", "title": "Politické ústředí", "text": "Politické ústředí\n\nPolitické ústředí (PÚ) byla protiněmecká odbojová organizace působící na území Protektorátu Čechy a Morava v letech 1939 až 1940 a zaměřovalo se na udržování zpravodajských kontaktů s exilem.\n\nKrátce po německé okupaci, 17. března 1939 se sešli Prokop Drtina, Jan Opočenský a poslanec František Němec, kteří rozpracovali základní úkoly, které by vznikající odbojová organizace měla mít a které byly dohodnuty s Edvardem Benešem na podzim 1938 a v jeho americkém exilu na přelomu ledna a února 1939. Bylo to zejména zajištění spojení s ustavujícím se zahraničním odbojem a vytvoření politické odbojové organizace se silnou autoritou.\n\nPÚ vzniklo v létě 1939. V jejím čele stanul dr. Přemysl Šámal. Bylo tvořeno příslušníky prvorepublikových politických stran (s výjimkou komunistů) jako např. dr. Prokopem Drtinou, prof. dr. Vladimírem Klecandou, jenž byl záhy zvolen generálním tajemníkem PÚ, či dr. Vladimírem Krajinou. Obranu národa v PÚ zastupoval gen. Bedřich Neumann. Skupina se zaměřovala na udržování zpravodajských kontaktů s exilovou vládou v Londýně a s předsedou protektorátní vlády Ing. Aloisem Eliášem. Předávání zpráv probíhalo převážně pomocí kurýrů.\n\nKe spolupracovníkům PÚ patřili někteří členové protektorátní vlády(včetně předsedy první protektorátní vlády Rudolfa Berana), novináři či skupina pracovníků prvorepublikové politické a zpravodajské sekce ministerstva zahraničí. Další spolupracovníci se nacházeli v Brně a Plzni.\n\nPÚ bylo prakticky zničeno při rozsáhlém zatýkání jejich příslušníků německými bezpečnostními složkami v roce 1940. Z celé struktury organizace poté na svobodě zůstali pouze jednotlivci.\n\n"}
{"id": "458755", "url": "https://cs.wikipedia.org/wiki?curid=458755", "title": "Valerie Adamsová", "text": "Valerie Adamsová\n\nV roce 2008 se stala v Pekingu olympijskou vítězkou, když ve finále hodila v první sérii 20,56 m. Je čtyřnásobnou mistryní světa z let 2007, 2009, 2011 a 2013. Je také halovou mistryní světa z roku 2008 a 2012, vítězkou světového atletického finále z roku 2008, vítězkou světového poháru IAAF z roku 2006 a mistryní Her Commonwealthu z roku 2006. Na halovém mistrovství světa v katarském Dauhá roku 2010 získala stříbrnou medaili. V roce 2012 vybojovala výkonem 20,70 m stříbrnou medaili na letních olympijských hrách v Londýně. Brzy po skončení her však kvůli pozitivnímu dopingovému nálezu přišla o zlato Běloruska Nadzeja Astapčuková a Adamsové tak dodatečně byla přidělena zlatá medaile. Jako druhá atletka v historii olympijských her tak obhájila zlatou medaili. Jako první to dokázala na olympijských hrách v Římě 1960 a Tokiu 1964 sovětská koulařka Tamara Pressová.\n\nPochází z města Rotorua na Novém Zélandu, její matka pochází z Tonga, její otec je Angličan.\n\n\n\n\n"}
{"id": "458760", "url": "https://cs.wikipedia.org/wiki?curid=458760", "title": "HC Světlá nad Sázavou", "text": "HC Světlá nad Sázavou\n\nHC Světlá nad Sázavou (celým názvem: Hockey Club Světlá nad Sázavou) je český klub ledního hokeje, který sídlí ve Světlé nad Sázavou v Kraji Vysočina. Založen byl v roce 1938. Od sezóny 2006/07 působí v Pardubické krajské lize, čtvrté české nejvyšší soutěži ledního hokeje. Klubové barvy jsou modrá a bílá.\n\nVe Světlé je nová víceúčelová hala, která pojme 504 diváků. Tato hala nahradila starou halu, která už nevyhovovala (např.: dřevěné a děravé mantinely bez plexiskel, které nahrazovaly sítě). Peníze na novou halu poskytla i Evropská unie. Halu provozuje Sportovní zařízení města Světlá nad Sázavou.\n\nSvou dlouhou kariéru zde započal Karel Nekola.\n\nZdroj: \n\n\n\nZdroj: \n\n\n\nZdroj: \n\n"}
{"id": "458767", "url": "https://cs.wikipedia.org/wiki?curid=458767", "title": "Mistrovství světa v atletice 2009 – Muži 100 metrů", "text": "Mistrovství světa v atletice 2009 – Muži 100 metrů\n\nVýsledky kvalifikačních kol potvrdily aktuální sílu karibských zemí v nejkratších sprintech. Malou sportovní tragédií pro Evropu byla čtvrtfinálová diskvalifikace nadějného Francouze Christopha Lemaitra pro předčasný start. S obrovskou pozorností očekávaný útok nejlepších sprinterů na světový rekord se na zaplněném Olympijském stadionu v Berlíně opravdu uskutečnil krátce po půl desáté večer v neděli 16. srpna 2009. I na závěr slunečného a horkého dne zůstalo počasí atletům nakloněné a vítr dění na dráze téměř nerušil - při finálovém běhu vanul rychlostí 0,9 m/s do zad. Závod naplnil všechny předpoklady, když stávající světový rekordman a olympijský šampion Usain Bolt soustředěným úsilím ubral ze svého rok starého rekordního výkonu z LOH v Pekingu plných 11 setin sekundy (doposud nikdy v moderní době přitom nebyl posun rekordu na této trati větší pěti setin). Boltova startovní reakce ve finále činila 0,146 s. Ani další vynikající čas, znamenající o šest setin sekundy vylepšený vlastní národní rekord a stříbrnou medaili, obhájce mistrovského titulu z Ósaky Tysona Gaye neuspokojil a Američan opouštěl dráhu viditelně zklamaný. Jeho čas 9,71 s. by s jedinou výjimkou bral zlato na všech předchozích šampionátech i olympijských hrách. Bronz bral s odstupem ve stále skvělém čase 9,84 s. další Jamajčan Asafa Powell.\n\n"}
{"id": "458776", "url": "https://cs.wikipedia.org/wiki?curid=458776", "title": "Calico M950", "text": "Calico M950\n\nCalico M950 patří k nejneobvyklejším konstrukcím moderních pistolí. Svým pojetím se spíše blíží samopalu, i když umožňuje pouze střelbu jednotlivými ranami. Zbraň se drží oběma rukama. Celková délka pistole je 365 mm. Zásobovací zařízení je nejzajímavějším konstrukčním prvkem zbraně. Na horní straně pistole je připevněn šroubovicový zásobník na 50 nebo na 100 nábojů, uspořádaných rovnoběžně s podélnou osou zbraně. Hmotnost pistole je 1 kg. Díky delší hlavni lze s pistolí vést mířenou střelbu na vzdálenost 60 m. \n"}
{"id": "458777", "url": "https://cs.wikipedia.org/wiki?curid=458777", "title": "METRANS", "text": "METRANS\n\nMETRANS, a.s. (VKM: MT) je operátor kombinované dopravy a provozovatel kontejnerových terminálů. Společnost byla založena v roce 1948 (původně jako společnost pro mezinárodní zasílatelství a námořní plavbu) a sídlí v Praze. Jejím majoritním vlastníkem je německá skupina Hamburger Hafen und Logistik (HHLA) s podílem 86,5 %, druhým největším\nakcionářem je management společnosti s podílem 13,5 %. \n\n\nProstřednictvím dceřiné společnosti METRANS /Danubia/, a.s. provozuje terminály:\n\nV Maďarsku provozuje dceřiná společnost METRANS Kontener Kft. terminál v Budapešti. Nově vybudovaný terminál byl otevřen 14. června 2017.\n\nSpolečnost provozuje trimodální terminál Krems an der Donau, který odkoupila v roce 2012 od firmy Mierka Donauhafen Krems.\n\nV roce 2017 bylo v 10 vlastních terminálech společnosti přeloženo 3 024 000 TEU.\n\nSpolečnost provozuje ucelené kontejnerové vlaky (tzv. shuttly) mezi terminálem v Praze a severomořskými přístavy Hamburg a Bremerhaven a přípojné vlaky z Prahy do Lípy nad Dřevnicí a Dunajské Stredy. Dále provozuje spojení s jaderskými přístavy Koper (z Dunajské Stredy a Budapešti) a Rijeka (z Dunajské Stredy).\n\nDopravcem vlaků firmy Metrans byly na území Česka pouze České dráhy (resp. později ČD Cargo), na Slovensku pak výhradně Železničná spoločnosť Cargo Slovakia. Monopol těchto dopravců byl prolomen 16. dubna 2008, kdy kontejnerový vlak Metransu v relaci Praha-Uhříněves – Norimberk odvezl dopravce Railtrans. 3. července 2008 pak Railtrans odvezl zkušební kontejnerový vlak v relaci Praha-Uhříněves – Dunajská Streda. V srpnu 2009 pak Metrans majetkově vstoupil do společnosti Railtransport, jejíž název se od července 2011 změnil na METRANS Rail.\n\nV roce 2014 společnost přepravila 853 259 TEU, což je o 17,2 % více než v roce 2013. V roce 2017 již objem přepravy stoupl na 1 021 000 TEU.\n\nSpolečnost používá pro své přepravy především vlastní 80stopé kloubové kontejnerové vozy řady Sggrss. V letech 2004 až 2009 dodala společnost Tatravagónka Poprad celkem 1060 kusů vozů tohoto typu. Od roku 2012 společnost začala do svého parku zařazovat nové čtyřnápravové vozy délky 80 stop s označením Sggnss, které rovněž vyrábí Tatravagónka Poprad.\n\nPro zabezpečení údržby a oprav rozsáhlého vozového parku Metrans v roce 2008 odkoupil dílny DYKO, které vznikly v roce 1989 privatizací opravárenského závodu kolejových vozidel ČSD v Kolíně. Zvod nese od června 2011 název METRANS DYKO Rail Repair Shop. S necelými 150 zaměstnanci provádí opravy kontejnerových vozů a železničních dvojkolí, ale také uvádí do provozu elektrické lokomotivy TRAXX a Vectron, na nichž vykonává i následné revize a opravy.\n"}
{"id": "458779", "url": "https://cs.wikipedia.org/wiki?curid=458779", "title": "I. B třída Pardubického kraje", "text": "I. B třída Pardubického kraje\n\nI. B třída Pardubického kraje patří společně s ostatními prvními B třídami mezi sedmé nejvyšší fotbalové soutěže v Česku. Je řízena Pardubickým krajským fotbalovým svazem. Hraje se každý rok od léta do jara se zimní přestávkou. Účastní se jí v každé ze skupin A a B 14 týmů z oblasti Pardubického kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. A třídy Pardubického kraje. Poslední dva týmy sestupují do příslušné II. třídy. Do Pardubické I.B třídy vždy postupuje vítěz dané II. třídy.\n\n"}
{"id": "458780", "url": "https://cs.wikipedia.org/wiki?curid=458780", "title": "RMS Atlantic", "text": "RMS Atlantic\n\nRMS \"Atlantic\" byl zaoceánský parník společnosti White Star Line, který sloužil na trase Liverpool – New York. Během jeho 19. plavby, 1. dubna 1873, narazil do skály a potopil se u pobřeží Nového Skotska. Zemřelo 562 lidí na palubě. Byla to největší civilní námořní katastrofa v dějinách, dokud se nepotopil v roce 1904 dánský parník SS \"Norge\".\n\nAtlantic byl vybudován v loděnicích Harland & Wolff v Belfastu v roce 1870 a byla to druhá loď pro znovuzrozenou společnost White Star Line. Poháněn byl parním motorem o výkonu 600 k s jedním šroubem a čtyřmi stožáry s plachtami. Na svou první plavbu do New Yorku vyplul 8. června 1871.\n\n20. března 1873 vyplul Atlantic na svou 19. plavbu z Liverpoolu z 952 lidmi na palubě, ze kterých 835 bylo cestujících. Během plavby se posádka rozhodla, že se zastaví v Halifaxu v Novém Skotsku kvůli doplnění uhlí pro parní stroj.\n\nKdyž se loď 31. března večer přibližovala k Halifaxu, byli do půlnoci na můstku kapitán a 3. důstojník. Poté Atlantic vplul do bouře rychlostí 12 uzlů (22 km/h) s malou viditelností a rozbouřeným mořem. Ačkoli to cestující a posádka nevěděli, byl Atlantic asi 20 km na západ mimo kurs od halifaxského přístavu.\n\nVe 2 hodiny ráno místního času, 1. dubna 1873, najel Atlantic na skálu pod hladinou zvanou Marr's Head 50 metrů od Meagher's Island. Záchranné čluny byly sice spuštěny, ale byly smeteny rozbouřeným mořem když se loď začala potápět. Při této katastrofě zemřelo 562 lidí. Podle seznamu pasažérů bylo na palubě 156 žen a 189 dětí, včetně dvou, které se narodily během plavby. Přežil jen jeden chlapec, John Hindley. Téměř každý člen posádky přežil. Přežilo celkem 390 lidí z 952 na palubě. Byla to nejhorší katastrofa v severním Atlantiku, dokud se nepotopil v roce 1904 parník SS \"Norge\" u Rockallu 28. června 1904.\n"}
{"id": "458781", "url": "https://cs.wikipedia.org/wiki?curid=458781", "title": "II. třída okresu Chrudim", "text": "II. třída okresu Chrudim\n\nII. třída okresu Chrudim (Okresní přebor II. třídy) je neprofesionální fotbalová liga České republiky, která patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Chrudim. Hraje se každý rok od léta do jara se zimní přestávkou. Účastní se ji 16 týmů z okresu Chrudim, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do I.B třídy Pardubického kraje - skupiny A. Poslední dva týmy sestupují do III. třídy okresu Chrudim (Řídí se sestupovým řádem). Do II. třídy postupuje vždy vítězný, a v případě potřeby doplnění počtu účastníků, druhý tým z III. třídy.\n\nII. třída okresu Chrudim\n"}
{"id": "458782", "url": "https://cs.wikipedia.org/wiki?curid=458782", "title": "Lasice dlouhoocasá", "text": "Lasice dlouhoocasá\n\nLasice dlouhoocasá (\"Mustela frenata\") je šelma z rodu Mustela z čeledi lasicovitých.\n\nVyskytuje se na obou amerických kontinentech, od Kanady až po Peru a Bolívii.\nLasice dlouhoocasá obývá biotopy tropický deštný les, tropický monzumový les, les mírného pásu, jehličnatý les, hory a vrchoviny.\n\nJe to ve volné přírodě běžné zvíře, samotářské. Má tmavě hnědou barvu s bílým pruhem na břiše a černou špičkou na ocase.\nDosahuje délky kolem 26 cm, délka ocasu 15 cm. Může vážit až 350 g.\nBiolib.cz\n"}
{"id": "458783", "url": "https://cs.wikipedia.org/wiki?curid=458783", "title": "Ring°racer", "text": "Ring°racer\n\nring°racer je ocelová horská dráha, umístěná u okruhu Formule 1 v německém Nürburgringu. Atrakce byla otevřena 15. srpna 2009 a má simulovat zrychlení ve Formuli 1. Na maximální rychlost 160 km/h zrychlí za 2.5 sekundy, čímž je druhou nejrychlejší horskou dráhou na světě. Jízda trvá 85 sekund. Dráha byla původně konstruována na rychlost 217 kh/h, které ale nikdy nedosáhla.\n\nNejrychlejší dráhou na světě je Formula Rossa v Abu Dhabi maximální rychlostí 240 km/h.\n"}
{"id": "458786", "url": "https://cs.wikipedia.org/wiki?curid=458786", "title": "III. třída okresu Chrudim", "text": "III. třída okresu Chrudim\n\nIII. třída okresu Chrudim (Okresní přebor III. třídy) je neprofesionální fotbalová liga České republiky, která patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Chrudim. Hraje se každý rok od léta do jara se zimní přestávkou. Účastní se ji 14 týmů – z okresu Chrudim, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do II. třídy okresu Chrudim. Poslední dva týmy sestupují do IV. třídy okresu Chrudim. Do III. třídy vždy postupuje vítězný a druhý tým z IV. třídy.\n"}
{"id": "458789", "url": "https://cs.wikipedia.org/wiki?curid=458789", "title": "Naivní umění", "text": "Naivní umění\n\nNaivní umění je termín pro umělecká díla autodidaktů především v malířství, s jednoduchým, bezstarostným, vymyšleným výběrem motivů. Malba je také často velmi jednoduchá, například bez stínů, s deformovaným prostorem a perspektivou a se zjednodušenou reprezentací života. Malíři používají jednoduché techniky, velmi často s dokonale propracovaným detailem, které zavádějí diváka do světa kouzel a symbolů. Tato díla jsou často osobní sny autora. Neprávem bývá často ztotožňováno s dětskou jednoduchostí. Jedná se však o velký omyl a zjednodušenou domněnku, že naivní umění tvoří lidé s malou nebo žádnou úrovní uměleckého vzdělání.\n\nPojem \"naivní umění\" nepředpokládá u autora absolvování akademie nejčastěji malířského oboru nebo všeobecně přijímaného „vzdělaného“ způsobu umělecké tvorby. V praxi však školy naivního umění existují. V průběhu doby se naivní umění stalo společensky přijatelným stylem.\n\nCharakteristiky naivního umění jsou velmi choulostivé ve vztahu k formálním vlastnostem obrazu. Pro některé teoretiky umění nesou naivní obrazy znaky potíží s kresbou a perspektivou, které vedou k nedefinovanému vzoru, nerafinovaných barev a jednoduchosti, spíše než že by byly pronikavé, duchaplné, důmyslné, důvtipné nebo jemné. To by však spíše odpovídalo definici \"pseudo-naivního\" umění.\n\nObčas je autorem naivní malby umělec, který neabsolvoval žádné formální umělecké vzdělání ve škole nebo na Akademii, například Henri Rousseau nebo Alfred Wallis. Na druhou stranu jako 'pseudo naivní' nebo 'faux naive' se označují práce umělců, které víceméně napodobují, nebo jsou „rozpačitě ostýchavé“.\n\nTermín \"primitivní umění\" se často používá pro umění autora bez formálního vzdělání. To je třeba odlišovat od „ostýchavého“ primitivismu. Další termín, který se vztahuje k naivnímu umění je lidového umění, avšak není zcela jeho synonymem.\n\n\n\n\nČeská republika\n\nBrazílie\nČeská republika\nKanada\nChorvatsko\nFrancie\nFrance Midi Canal\nNěmecko\nIzrael\nItálie\nJaponsko\nPolsko\nPortugalsko\nRusko\nSrbsko\nŠpanělsko\nUSA\n\n\n"}
{"id": "458795", "url": "https://cs.wikipedia.org/wiki?curid=458795", "title": "Josef Balvín", "text": "Josef Balvín\n\nJosef Balvín (13. prosince 1923, Klobouky u Brna – 16. srpna 2009, Praha) byl český dramaturg a překladatel z němčiny.\n\nVystudoval dramaturgii na Masarykově univerzitě v Brně. Postupně působil v Severočeském divadle v Liberci, v Divadle na Vinohradech v Praze a v Divadle za branou.\n\nPřekládat začal v období normalizace, neboť byl v roce 1975 zbaven možnosti pracovat jako dramaturg. Své překlady nemohl publikovat pod vlastním jménem. Překládal především německojazyčná dramata (např. Heinera Müllera, Lukase Bärfusse).\n\nV posledních letech byl dramaturgem Pražského divadelního festivalu německého jazyka.\n\nVěnoval se též publicistické činnosti.\n\nJeho synem je bývalý ředitel České televize a bývalý ministr kultury Jiří Balvín.\n\n\n"}
{"id": "458799", "url": "https://cs.wikipedia.org/wiki?curid=458799", "title": "Diane Duane", "text": "Diane Duane\n\nDiane Duane (* 18. květen 1952 New York, USA) je americká spisovatelka, známá českým čtenářům především jako autorka knih z prostředí Star Treku. Je scenáristka čtyřiceti filmů, dvaceti knih SF a fantasy, celé řady filmových scénářů a to i pro děti.\n\n\n\n\n"}
{"id": "458800", "url": "https://cs.wikipedia.org/wiki?curid=458800", "title": "Bugchasing", "text": "Bugchasing\n\nBugchasing je slangový výraz užívný pro jednání, při němž zdraví (nenakažení) lidé - obvykle homosexuálové či bisexuálové - provozují nechráněné sexuální praktiky s jedinci nakaženými virem HIV za cílem vlastní nákazy. Jedná se o typ sebepoškozování. Ačkoliv je tento fenomén některými považován za mýtus, zřejmě v omezené formě skutečně existuje - ale je nutné ho striktně odlišovat od barebackingu, tedy obecně homosexuálního sexuálního styku bez kondomu, který obvykle není motivován snahou o nákazu.\n\nJedinci vykazující tento typ chování uvádějí několik důvodů, proč takto hazardují. Někteří se věnují této činnosti kvůli vzrušení, které jim přináší takováto nebezpečná aktivita, ale vysloveně se nechtějí nakazit virem HIV. Podle jednoho názoru toto chování může u některých homosexuálů mít původ ve vyjádření odporu vůči dominantním heterosexuálním normám homosexuálními jedinci, aby zavrhli stigmatizaci a odmítnutí ze strany většinové společnosti. Bugchasing by mohl být motivován i snahou o získání určitých výhod, které mají HIV pozitivní (např. sociálních či zdravotních). U některých bylo dokonce zjištěno, že strach z nákazy virem je tak velký, že se raději nakazí sami.\n\n\nInternet v bugchasingu hrál velkou roli. První diskusní skupina měla na konci r. 2002 1439 členů. Po dotazu časopisu Rolling Stone portál Yahoo! tuto skupinu ukončil.\n\nJako jedno z prvních médií reagoval na tento fenomén časopis Rolling Stone ve článku z roku 2003, kdy Gregory Freeman napsal článek s názvem „Bug Chasers: Muži, kteří chtějí být HIV+“. Scenárista a režisér Daniel Bort na toto téma vytvořil v roce 2003 krátký film s názvem „Bugchaser“, jenž byl uveden na 16. výročním filmovém festivalu filmů s homosexuální tematikou v Austinu. Tématu se nevyhnul ani seriál Queer as Folk.\n\n\n"}
{"id": "458802", "url": "https://cs.wikipedia.org/wiki?curid=458802", "title": "Jiří Zeman", "text": "Jiří Zeman\n\nJiří Zeman, celým jménem Jiří Antonín Michael Zeman (* 20. února 1949, Teplice) je český spisovatel (píšící též pod pseudonymem Alistair MacLean). Jeho otec R. V. Zeman byl herec, tenorista a režisér, matka Anna Magdalena Gravčaková-Zemanová byla malířka. Žije střídavě v Praze, Vídni, Římě, Berlíně a Paříži. Původně výtvarník, od roku 1989 se živí pouze jako spisovatel a dramatik. Je příbuzný se spisovateli Ivanem Olbrachtem (Kamil Zeman), Antalem Staškem (Antonín Zeman) a Adolfem Zemanem.\n\nDo poloviny devadesátých let měl galerii ve Vídni a v Praze. Zároveň se živil příležitostnými pracemi. Poté se profesionálně věnoval literatuře.\n\nMá čtyři děti: Barboru Harsovou Kovandovou, Daniela Srbu, Kateřinu Michajlovovou a Valentinu Zemanovou Tesařovou.\n\nKaždoročně spolupořádá expedice Přežití – Survival. Na těch se živí jen tím, co si nasbírá a uloví s minimem vybavení. Propagoval je v časopise \"Mladý svět\" od konce 80. let 20. století. V letech 1996–1999 redigoval v nakladatelství Ivo Železný v časopisu \"RODOKAPS\" seriál \"„Dokážeš Přežít?“\" Jeho články o přežití si lze rovněž přečíst v časopisech \"Koktejl\" (č. 2/2003 či č. 6/2004) nebo \"21. století\". O \"Přežití\" měl další pořady v rozhlase a televizi. Pro uměleckou agenturu SKKS vytvořil třídílný komponovaný pořad \"„SOS Robinzon“\".\n\nZačínal jako básník. První verše a povídky mu vyšly v časopise \"Předvoj\". Dobrodružné povídky mu tiskl časopis \"Tramp\" a četly se v relaci \"Pionýrská jitřenka\" Československého rozhlasu. Napsal přes čtyřicet knih a dvacet divadelních her pro dospělé, mládež a děti, z nichž většina měla premiéru a hraje se v zahraničí.\n\nVěnuje se i turistické literatuře. Pro nakladatelství Akcent napsal tituly \"Praha a okolí\", \"Krkonoše\", \"Křivoklátsko\", \"Český kras\", \"Brdy\", \"Lužické hory\", \"České Středohoří\", \"Polabí\" a \"Orlické hory\". Pro totéž nakladatelství napsal vodácký průvodce po Berounce a jejich přítocích.\n\nKnihy \"Hoj ty štědrý večere\" a \"Hody hody doprovody\" popisují, jak se slavily vánoční a velikonoční svátky ve Staré Praze. \"Praha – největší ostrov nevykopaných pokladů\" poukazuje na poklady, které byly v Praze ukryty nebo zakopány v době hrozícího nebezpečí. Všechny vyšly v nakladatelství Akcent.\n\nRomány \"Melantrichová 13. – Go west\" (Otakar II-Michal Zítko 2000) a \"Melantrichová 13. – Výlet na Křivoklát\" (Chundela 2002) jsou označovány za kultivované porno. Novela o ztracené lásce a rozbitém manželství \"Srdce je poloviční prorok\" je autobiografická. Historický román o posledních dnech francouzského básníka Françoise Villona \"Nikdo nemůže plavat v sudu\" vyšel jako součást knihy \"Kavalíři lásky, meče, slova a noci\" (Michal Zítko 2002). Dvě knihy o předtuchách slavných a šest dílů brožovaných publikací \"Věřte Nevěřte\" vyšly v nakladatelství IŽ (2002).\n\nSpolupracoval s časopisy \"Fantastická Fakta\", \"Vědma\", \"Magazín Fantastických Fakt\" apod., do kterých napsal řadu reportáží s lidmi, kteří se setkali s nějakými paranormálními jevy, nebo článků vztahujícím se k těmto tématům. Šéfredaktorem všech těchto časopisů byl Ing. Vladimír Mátl. Zároveň v těchto časopisech vycházely jeho seriály, jako byly třeba \"Tajemství Edwarda Kelleyho\", nebo \"Upíři v Čelakovicích\" apod.\n\nNapsal detektivky \"Vepřové na útěku\", \"Kdo vyhraje, zdědí mrtvou bábu\" a \"Pršet začíná po kapkách\" Napsal také pohádkovou knihu \"Jak se Hásek s Krakonošem pohádali\". \n\nKdyž začal psát pro nakladatelství Ivo Železný dobrodružné romány, zvolil pseudonym Alistair MacLean, pod kterým vydal patnáct románů pro \"RODOKAPS\", například \"Nikdy se nikomu neomlouvej\" (č. 189/1997), \"Nech se zabít u Shilohu\" (č. 219/1997), \"Chřestýš je trpělivý had\" (č. 232/1998), \"Jaguár rád maso syrové\" (č. 279/1999), \"Cesty slavných vedou k hrobům\" (č. 295/1999), \"Zastřelili anděla\" (č. 306/1999), \"Muž, který se bál tygra\" a \"Podzdravuj v pekle Hočimina\" (č. 322/1999). \n"}
{"id": "458803", "url": "https://cs.wikipedia.org/wiki?curid=458803", "title": "Joachim Oppenheim", "text": "Joachim Oppenheim\n\nJoachim (Chajim) Oppenheim (29. září 1832, Ivančice – 27. dubna 1891, Berlín) moravský byl rabín a spisovatel.\n\nJoachim Heinrich (Chajim) Oppenheim se narodil v rodině ivančického rabína Bernharda Jissachara Ber Oppenheima (1791–1859). \n\nNejdříve jej vyučoval Jissachar Ber Oppenheim, ivančický rabín, později se Joachim Oppenheim přestěhoval do Brna, kde navštěvoval gymnázium (1849–1853), pak nastoupil na univerzitu ve Vídni (židovská literatura, fyzika a matematika), ve studiu Talmudu pokračoval pod vedením rabína Lazara Horowitze. Studia ukončil roku 1857, nastoupil po svém bratru Davidovi na rabinát v Jemnici roku 1858 a po otci na ivančický rabinát roku 1860. Roku 1858 se oženil s Helenou Punde pocházející z Lipníka nad Bečvou. Roku 1868 byl povolán do tehdy pruské Toruně. Tamější rabínský úřad zastával až do své smrti, která ho postihla v Berlíně, kde podstoupil chirurgický zákrok.\n\nOženil se Helenou Pundeovou (1839–1929), s níž měl syn Bertholda (1867–1942), pozdějšího rabína olomouckého.\n\nZ jeho publikační činnosti jsou známa pouze dvě kázání vydaná roku 1862 ve Vídní. Kromě toho publikoval v četných židovských vědeckých časopisech (např. Frankelův \"Monatsschrift\", Sonnescheinův \"Homiletische Monatsschrift,\" Kobakův \"Jeschurun,\" \"Ha-Maggid,\" \"Ha-Karmel,\" \"Ha-Shahar,\" \"Bet Talmud\"). Napsal též dějiny Mišny (\"Toledot ha-Mishna\"), které vyšly ve druhém svazku \"Bet Talmud\", ale také samostatně v Bratislavě roku 1882. Popularizoval výsledky bádání o klínovém písmu v židovské literatuře.\n\nV Moravské zemské knihovně v Brně se nachází sedm exemplářů hebrejských tisků (šest z 18. a jeden z 19. století), které patřily do knihovny Joachima Oppenheima. Svědčí o tom razítko otištěné na titulních stranách knih: Dr. J. Oppenheim Rabbiner Thorn.\n"}
{"id": "458804", "url": "https://cs.wikipedia.org/wiki?curid=458804", "title": "Jennifer Suhrová", "text": "Jennifer Suhrová\n\nJennifer Stuczynská, provdaná Jennifer Suhrová (* 5. února 1982, Fredonia, New York) je americká atletka, olympijská vítězka a stříbrná olympijská medailistka ve skoku o tyči.\n\nVýrazný progres zaznamenala v roce 2006. Do této sezóny vstupovala s osobními rekordy 435 cm – hala a 420 cm pod širým nebem. Jejím nejlepším výsledkem v halové sezóně bylo překonání výšky 468 cm na mítinku v Ypsilantě. Až na 466 cm si postupně vylepšila osobní maximum také venku. Na světovém atletickém finále 2006 ve Stuttgartu obsadila výkonem 460 cm 3. místo.\n\nDne 20. května 2007 překonala v kalifornském Carsonu výšku 484 cm a 2. června zvítězila na mítinku v New Yorku výkonem 488 cm. Na světovém šampionátu v japonské Ósace ve finále skončila na 10. místě (450 cm). Na halovém MS 2008 ve Valencii vybojovala výkonem 475 cm stříbrnou medaili. Na pokusy prohrála jen s Jelenou Isinbajevovou, která výšku překonala napoprvé.\n\n18. května 2008 v Carsonu překonala jako druhá žena v historii hranici 4 metrů a 90 centimetrů. Dne 6. července si na národním šampionátu v Eugene vylepšila hodnotu osobního maxima na 492 centimetrů a kvalifikovala se na Letní olympijské hry do Pekingu. Výše než ona několikrát skočila jen Ruska Jelena Isinbajevová, která drží světový rekord výkonem 506 cm od roku 2009. Na olympiádě v čínské metropoli potvrdila roli favoritky a vybojovala stříbrnou medaili, když napoprvé zdolala 480 cm.\n\nKvůli zdravotním problémům s Achillovou šlachou přišla o účast na Mistrovství světa v atletice 2009 v Berlíně. V roce 2011 potřetí v kariéře překonala laťku ve výšce 490 cm a vyšší, když na atletickém mítinku v Rochesteru skočila 491 cm. Na světovém šampionátu v jihokorejském Tegu skončila těsně pod stupni vítězů, na 4. místě, když zdolala napodruhé 470 cm. V témže roce obsadila druhé místo v diamantové lize. V posledních třech závodech získala 13 bodů a od celkové vítězky, Němky Silke Spiegelburgové ji dělil jediný bod.\n\nJeden z největších úspěchů své kariéry vybojovala v roce 2012 na Letních olympijských hrách v Londýně, kde se stala olympijskou vítězkou. Ve finále překonala stejně jako Yarisley Silvaová napodruhé 475 cm. Kubánka však měla horší technický zápis na předchozí výšce a získala stříbro. Bronzovou medaili vybojovala olympijská vítězka z Athén 2004 a Pekingu 2008 Jelena Isinbajevová, jež se musela spokojit s výškou 470 cm, kterou skočila napoprvé.\n\nDne 2. března 2013 na americkém šampionátu v Albuquerque v Novém Mexiku vytvořila výkonem 502 cm nový halový světový rekord. Po roce tak tehdy pokořila předchozí rekord Rusky Jeleny Isinbajevové, která 23. února 2012 ve Stockholmu zdolala 501 cm. Zároveň se stala druhou ženou v historii, která oficiálně a regulérně překonala pětimetrovou hranici.\n\nO dva roky později, 30. ledna 2016, na mítinku v New Yorku svůj halový rekord ještě o 1 cm překonala a stanovila tak dosud platný rekordní výkon.\n\n\n3. ledna 2010 se provdala za svého kouče Ricka Suhra.\n\n"}
{"id": "458805", "url": "https://cs.wikipedia.org/wiki?curid=458805", "title": "Russenorsk", "text": "Russenorsk\n\nRussenorsk je pidžinový jazyk, kombinující v sobě prvky norštiny a ruštiny, konkrétně jejího bělomořského dialektu pomorštiny (\"pomorskij jazyk\"; nejde o pomorštinu Pomořanskou!), jež má silný baltskofinský, jmenovitě karelský substrát. Russenorsk vznikl v komunitě ruských obchodníků a norských rybářů v arktických oblastech. Užíván byl v oblasti norsko-ruské hranice (Barentsovo moře, poloostrov Kola, ale i souostroví Špicberky).\n\nK rozšíření tohoto jazyka vedl hlavně čilý směnný obchod mezi oběma komunitami a také skutečnost, že jak pro Rusy, tak pro Nory v arktických oblastech bylo problematičtější spojit se s jinými oblastmi jejich země než se sebou navzájem. Jazyk byl používán zhruba od 17. století (první doložené slovo) až do 20. století. Říjnová revoluce v Rusku v roce 1917 však velmi ztížila možnost kontaktů mezi ruskou a norskou komunitou. Tím se i snížila potřeba společného dorozumívání. K ztrátě významu jazyka vedla i výrazná změna společné hranice mezi Norskem a Ruskem, které ztratilo roku 1917 formální svrchovanost nad Finskem. V roce 1919 obsadilo Finsko oblast kolem městečka Petsamo, čímž byla až do roku 1944 přerušena i společná hranice mezi Ruskem a Norskem. Úplně poslední doložená transakce v tomto jazyku byla uzavřena v roce 1923. Ze sociologického hlediska bylo zajímavé, že jazyk byl užíván napříč sociálními vrstvami. Některé morfologické jevy v jazyce russenorsk jsou přičítány vlivu ještě jiných jazyků. Například koncovka \"-om\" u sloves, pochází možná z pidžinizované angličtiny užívané v přístavu Archangelsk. Avšak toto tvrzení není zcela přesvědčivě doložitelné.\n\nGramatika jazyka russenorsk byla velmi jednoduchá jako u všech pidžinových jazyků. Byla prokázána existence asi 400 slov. V drtivé většině se slovní zásoba týkala problematiky obchodu, lovu a rybolovu (případně souvisejících témat jako počasí), nezasahovala však do méně frekventovaných témat komunikace jako například politiky a hudby. Slova jazyka byla ovlivněna či přejata v 50 % případů z norštiny, v 40 % z ruštiny a dále se v jazyku projevovaly vlivy angličtiny, nizozemštiny, dolnoněmčiny, finštiny, francouzštiny, švédštiny a sámských (laponských) jazyků.\n\n\n\n"}
{"id": "458811", "url": "https://cs.wikipedia.org/wiki?curid=458811", "title": "Volby v Maďarsku", "text": "Volby v Maďarsku\n\nVolby v Maďarsku jsou svobodné a demokratické. Občané Maďarské republiky starší 18 let mají právo volit a být voleni ve volbách parlamentních, komunálních (městská zastupitelstva a župy) a do Evropského parlamentu.\n\nMaďarsko má jednokomorový parlament - Országgyűlés, který má 386 poslanců. Volby jsou dvoukolové a konají se každé čtyři roky, vždy na jaře. Maďarsko užívá při parlamentních volbách neobvykle komplikovanou variantu smíšeného volebního systému, označovanou jako supersmíšený volební systém. Základní rozvržení spočívá v tom, že 176 poslanců je voleno v jednomandátových obvodech dvoukolovým většinovým systémem, 152 ve vícemandátových obvodech na základě poměrného systému a 58 z kompenzační celostátní listiny. V praxi se však část mandátů z poměrné části voleb přesouvá na celostátní kompenzační listinu. Cílem je zajistit vládnoucí koalici stabilní většinu v parlamentu a zároveň umožnit vstup osobnostem a zástupcům menšin.\n\n\nKomunální volby se v Maďarsku konají na podzim stejného roku, kdy volby parlamentní.\n\n\nVolby do Evropského parlamentu se konají každých pět let. Maďarsko je členem EU od roku 2004 a zatím se tedy účastnilo jen voleb 2004 a 2009. V současné době má Maďarsko v EP 22 poslanců.\n\n\n\n"}
{"id": "458817", "url": "https://cs.wikipedia.org/wiki?curid=458817", "title": "Kostel svatého Urbana", "text": "Kostel svatého Urbana\n\nKostelů zasvěcených svatému Urbanovi je více:\n\n"}
{"id": "458819", "url": "https://cs.wikipedia.org/wiki?curid=458819", "title": "Seznam obcí v departementu Essonne", "text": "Seznam obcí v departementu Essonne\n\nToto je seznam obcí v departementu Essonne ve Francii, jichž je celkem 196:\n"}
{"id": "458820", "url": "https://cs.wikipedia.org/wiki?curid=458820", "title": "Platte", "text": "Platte\n\nPlatte ( ) je řeka v USA ve státě Nebraska. Je dlouhá 510 km od soutoku zdrojnic a 1415 od pramene Severní Platte. Povodí řeky zaujímá plochu 241 000 km².\n\nVzniká soutokem Severní a Jižní Platte, které pramení v Předělovém hřbetu Skalnatých hor. Ústí zprava do Missouri.\n\nPrůměrný roční průtok vody v ústí činí 150 m³/s. Nejvyšších stavů dosahuje na jaře díky tání sněhu, zatímco v létě je vodní stav nízký.\n\nVyužívá se na zavlažování. Na severní zdrojnici byly vybudovány velké přehradní nádrže (Semino, Pathfinder) a vodní elektrárny. Na jižní zdrojnici leží město Denver.\n"}
{"id": "458821", "url": "https://cs.wikipedia.org/wiki?curid=458821", "title": "Židé v období helénistických říší", "text": "Židé v období helénistických říší\n\nŽidé v období helénistických říší žili převážně v Judsku, jež po dvou stech letech vlády Peršanů dobyl Alexandr Veliký. Jeho předčasná smrt roku 323 př. n. l. znamenala rozdělení jeho říše a počátky bojů o jeho dědictví. Judsko se nacházelo na rozhraní ptolemaiovské a seleukovské říše. Roku 312 toto území získali Ptolemaiovci, po sérii válek však Judsko nakonec roku 200 dobyli Seleukovci.\n\nBoje mezi Ptolemaiovci a Seleukovci se negativně promítal i do života judské společnosti. Spor vznikl na základě otázky, zda se v tomto boji o Palestinu přiklonit na ptolemaiovskou či seleukovskou stranu, a postavil proti sobě zprvu proseleukovskou hierokracii (tj. kněžskou aristokracii, rod Oniadovců) a proptolemaiovskou aristokracii (rod Tobiadovců). Tobiadovci se dokázali ve správnou chvíli postavit na stranu Seleukovců, takže jejich moc byla na úkor hierokracie po dobytí Judska Seleukovci ještě posílena.\n\nMoc laické aristokracie nakonec stoupla natolik, že prosazovala své velekněze a snažila se o širokou helénizaci židovské společnosti. Když se pak helénisté opovážili sáhnout dokonce po chrámovém pokladu, vypuklo v Jeruzalémě povstání, jež však bylo potlačeno a židovské náboženství bylo zakázáno. To však aktivizovalo dosud poměrně pasivní široké nižší vrstvy obyvatelstva, do jejichž čela se postavili Makabejští. Makabejské povstání (167–160) se Seleukovcům nepodařilo potlačit, takže jejich moc v Judsku slábla, až Judsko za Šimona Makabejského (142–135), zakladatele hasmoneovské dynastie, dospělo k úplné samostatnosti.\n\nVýznamná židovská komunita žila kromě Judska a Samařska také v Egyptě. Jednalo se zejména o Židy, kteří uprchli okolo roku 586 po zániku judského království nebo kteří zde byli odvlečeni po roce 312 během válek diadochů. Nejvýznamnější komunita žila v Alexandrii, kde také vznikla Septuaginta, řecký překlad starozákonních knih.\n\nJiž ke konci období perské říše pronikal do Palestiny, v níž žila většina Židů, řecký vliv. Rozmach helénizace však nastal až po roce 333 př. n. l., kdy Alexandr Veliký při svém vojenském tažení porazil perské vojsko v bitvě u Issu, podmanil si Foinikii a obsadil Palestinu i Egypt. Při tomto tažení se opět projevily rozpory v palestinské poexilní společnosti. Zatímco Samařané Alexandra při obléhání Foinikie podpořili, Židé přísahali věrnost perskému králi Dareiovi III. Po Alexandrově vítězství mu však Židé vyšli podle legendárního vyprávění Josefa Flavia vstříc. Vojevůdce se rozhodl upřednostnit Židy před Samařany, a poskytl jim proto poměrně velkou autonomii. Samařané se s tím nehodlali smířit a upálili Alexandrova místodržícího, na což Alexandr odpověděl dobytím Samařska a usazováním Makedoňanů v této oblasti.\n\nKdyž roku 323 Alexandr zemřel, rozpoutaly se o jeho dědictví války diadochů. Proti Ptolemaiovi I., jenž si nárokoval Egypt a Palestinu, se postavil Antigonos I. Monofthalmos, jeho vojsko však bylo roku 312 v bitvě u Gazy poraženo a Palestinu ovládl Ptolemaios. Ten odvlekl část obyvatelstva do Egypta, což postihlo zejména velkou část židovské elity, která podporovala Antigona. Část obyvatel odešla do Egypta také dobrovolně. Tím byly položeny základy židovské diaspory v Alexandrii.\n\nPtolemaios podobně jako v celé své říši prosazoval také v Palestině proces centralizace, veškerá půda se považovala za královo osobní vlastnictví. Cílem správců v čele jednotlivých krajů (\"nomoi\") bylo mj. zvyšovat daňové výnosy, což vedlo k rostoucímu daňovému zatížení i centrálnímu plánovanému hospodářství, na druhou stranu však také k hospodářskému růstu a technologickému pokroku. Pozitivní efekty egyptské správy se dotkly zejména židovské nobility, která proto zaujala pozitivní vztah k řecké kultuře a stala se složkou společnosti, jež se nejrychleji helénizovala.\n\nV průběhu 3. století Syropalestinu postihly další války. Seleukovci, kteří koncem 4. století stáli Ptolomaiovcům po boku, se nyní ve snaze získat toto území proti Ptolemaiovcům postavili. V sérii válek Ptolemaiovci nejdříve dokázali svá území uhájit, postupně však byla mocenská převaha v této oblasti nabourávána. To mělo své důsledky i pro židovskou společnost. Jeruzalémský velekněz se postavil na stranu Seleukovců a odmítal platit Ptolemaiovcům tribut. Proti němu se postavil Josef ben Tobiáš, jenž širokou získal podporu obyvatelstva, které se bálo ptolemaiovských represí. Nakonec byl Josef jmenován výběrčím daní, v nové pozici se však obrátil proti lidu. Zvyšování daní vedlo k růstu sociálních rozdílů a židovská společnost se stále více dělila na „chudé zbožné“ a „bohaté helénizované“.\n\nTobiadovci se nakonec de facto stali vládnoucím rodem, avšak i uvnitř něj nastaly spory ohledně otázky, zda podporovat dále Ptolemaiovce, či se přiklonit k Seleukovcům. Nakonec vyhráli jeruzalémští proseleukovští Tobiadovci. Když proto roku 200 v páté syrské válce Antiochos III. získal Palestinu, nezvedl se zde proti němu žádný odpor.\n\nAčkoli Antiocha III. podporoval velekněžský rod i rod Tobiadovců, což seleukovský král odměnil možností dále pokračovat v uctívání Hospodina, záhy se projevily rozpory mezi těmito dvěma skupinami. Dělícím prvkem se stal opět vztah k říším – když byla Seleukovská říše oslabena boji s římskou říší a roku 188 ztratila Malou Asii a následujícího smrtí Antiocha III., rozhodla se kněžská vrstva v čele s veleknězem Oniášem III. podporovat zájmy Ptolemaiovců. Židovská aristokracie to hbitě Seleukovi IV. oznámila a přidala informaci, že se v Chrámu nachází obrovský poklad. Když král vyslal svého zástupce, aby celou záležitost prošetřil, málem v Jeruzalémě vypukla občanská válka.\n\nZáhy poté byl Seleukos IV. zavražděn a na jeho místo dosedl Antiochos IV. Epifanés (175–164). Této změny laická aristokracie ihned využila a zmocnila se v Judsku vlády, přičemž králi slíbila, že mu bude platit větší tribut. Aristokraté rovněž jmenovali ještě za života dosavadního velekněze Oniáše III. nového velekněze Jásona, jenž byl sice rovněž z rodu Oniadovců, zastával však výrazně prohelénské pozice. Také s jeho pomocí zahájili aristokraté stavbu gymnasionu nedaleko Chrámu. Brzy si však u Antiocha IV. získal přízeň Meneláos, jemuž král přiřkl titul velekněze, ačkoli nepocházel z kněžského rodu Sádokovců. Ovšem když Meneláos sáhl na chrámový poklad, vypuklo povstání v čele s Jásonem, který rázem přešel od prohelénských ke konzervativním kruhům a vyhnal přívržence Seleukovců z Jeruzaléma.\n\nJiž roku 169 však museli povstalci a další přívrženci Ptolemaiovců z Jeruzaléma prchnout před vojskem Antiocha IV., jež pak za Meneláovy asistence vydrancovalo Chrám. Další neklid ve městě nastal roku 167 při ztroskotání Seleukovského tažení do Egypta, Seleukovci proto v Jeruzalémě vybudovali pevnost Akra a nechali ve městě vojenskou posádku. Antiochos IV. rovněž vydal edikty platné pro celou říši, podle nichž měli obyvatelé celé říše uctívat stejný kult a podrobit se helénizaci, což znamenalo zákaz židovského náboženství.\n\nAntiochův edikt aktivizoval běžné obyvatelstvo, které v dosavadních převratech a povstáních zůstávalo většinou pasivní. Vůdcem odporu se stal Matitjáš Makabejský a Juda Makabejský, jenž dokázal získat mnoho přívrženců, s nimiž pak proti seleukovským silám vedl partyzánskou válku. Když se místokrál Lysias vydal s vojskem do Judska zjednat pořádek, byl drtivě poražen. Makabejští pak roku 164 dobyli Jeruzalém a obnovili židovský chrámový kult, což dodnes připomíná svátek Chanuka. Bylo to zrovna ve chvíli oslabení Seleukovské říše, říše se vyčerpávala boji s Parthy, stejného roku navíc zemřel Antiochos IV., takže seleukovské vojsko vedené opět Lysiasem se muselo z Judska vrátit do centra říše, aniž by došlo k rozhodující bitvě.\n\nKrál Démétrios I. vyslal do Jeruzaléma svého zástupce s vojskem nabídkou míru. Seleukovci dovolili uctívat Hospodina a Alkimos, umírněný helénista prosazovaný Seleukovci, byl přijat za velekněze. Vratký mír však brzy skončil a boje se rozpoutaly znovu. Tažení seleukovského vojska proti Makabejským bylo i tentokrát neúspěšné. Vzápětí však došlo k novému tažení, jelikož povstalci uzavřeli spojenectví s římskou říší, a Seleukovci se proto rozhodli rychle celou záležitost ukončit ve svůj prospěch. Při bitvě roku 160 byl sice Juda Makabejský zabit, jeho bratr Jonatán Makabejský však v bojích dále pokračoval a nakonec donutil Seleukovce zcela opustit Judsko.\n\nSeleukovci nakonec Jonatánovi přiznali hodnost velekněze, to však přispělo jen k dalšímu štěpení judské společnosti – skupina nazývaná \"chasidim\" („zbožní“), původní spojenci Makabejských, nesouhlasila s tím, že se veleknězem stal člověk, který nebyl z kněžského rodu, a tak Jeruzalém opustila a přetvořila se v esejské hnutí. Jonatán sice po dlouhém období zmatků dokázal opět zemi konsolidovat, a dokonce rozšířit její území a vymoci si na králi Démétriovi II. snížení daní, jeho vláda však byla zároveň spojena s perzekucí laického aristokratického rodu Tobiadovců i s útlakem chudých skupin obyvatelstva.\n\nNový král Diodotos Tryfón (142–138) se jako poslední Seleukovec pokusil prosadit v Judsku svou moc a nechal Jonatána zavraždit. Judské obyvatelstvo ovšem nečekalo, až Diodotos určí nového velekněze, a samo si roku 142 zvolilo za velekněze Šimona Makabejského. Ten dokázal upevnit svou moc jak v Judsku, tak i v dalších oblastech a stal se zakladatelem hasmoneovské dynastie, jež vládla v svobodném Judsku.\n\nDůležitou komunitou Židů žijících mimo Judsko a Samařsko byla židovská diaspora v Egyptě. První významnější centrum představovala Elefantína, kde již od 6. století stál chrám, v němž se odehrávala starobylá forma židovské bohoslužby. Roku 411 byl ovšem tento chrám zničen. Význačné množství Židů pak do Egypta prchlo po dobytí judského království babylonskou říší, zničení jeruzalémského chrámu roku 586 a zavraždění babylonského správce.\n\nZatímco tato skupina se skládala především z nižších vrstev obyvatelstva, ve skupině, jež byla po roce 312 do Egypta zavlečena během již zmíněných válek diadochů, bylo také mnoho příslušníků společenské elity. Příchod (respektive přivlečení) těchto Židů podnítilo rozvoj židovské komunity v Alexandrii. Snad již za vlády Ptolemaia II. (tak to alespoň tvrdí legendární vyprávění v Listě Aristeově) zde vznikl řecký překlad starozákonních knih, nazývaný Septuaginta.\n\nDalší skupina uprchlíků přišla do Egypta v souvislosti s makabejskými válkami. Snad nejvýznamnějším uprchlíkem se stal velekněz Oniáš IV., jenž byl roku 163 donucen prchnout z Jeruzaléma, aby uvolnil místo Alkimovi. Oniáš se uchýlil do Leontopole, kde postavil schizmatický chrám, v němž se konaly bohoslužby až do jeho uzavření roku 73 n. l.\n\n"}
{"id": "458823", "url": "https://cs.wikipedia.org/wiki?curid=458823", "title": "Évry", "text": "Évry\n\nÉvry je:\n\n\njako součást názvu\n"}
{"id": "458826", "url": "https://cs.wikipedia.org/wiki?curid=458826", "title": "Oligotrofní jezero", "text": "Oligotrofní jezero\n\nOligotrofní jezero je druh sladkovodního jezera, které charakterizuje nízký obsah živin rozpuštěných ve vodě. Veškerá organická hmota v jezeře podléhá mineralizaci a díky tomuto koloběhu je ve vodě jen malé množství usazenin. Voda v těchto jezerech se nazývá oligotrofní.\n\nTato jezera se vyznačují velkým bohatstvím flóry a fauny při nevelkém počtu zástupců jednotlivých druhů. Jsou to jezera geologicky mladá, velká a hluboká. Patří mezi ně také horská ledovcová jezera – plesa.\n\nPřirozeným procesem se mohou tato jezera měnit v eutrofní, přičemž tento proces může ovlivňovat znečišťování v důsledku lidské činnosti.\n\n"}
{"id": "458827", "url": "https://cs.wikipedia.org/wiki?curid=458827", "title": "Divertikulitida", "text": "Divertikulitida\n\nDivertikulitida je častým onemocněním zažívacího ústrojí. Vyskytuje se zejména na tlustém střevě. Divertikulitida je zánět, který se vyvine z divertikulózy, což je tvorba vychlípenin na střevě. Divertikulitida vzniká, když se nějaká z takových vychlípenin zanítí nebo infikuje. Akutní divertikulitida patří mezi náhlé příhody břišní. Diagnostika je možná např. ultrazvukem.\n\n"}
{"id": "458833", "url": "https://cs.wikipedia.org/wiki?curid=458833", "title": "Tomáš Zíb", "text": "Tomáš Zíb\n\nTomáš Zíb (* 31. ledna 1976, Písek) je bývalý český tenista. Za svoji kariéru vyhrál 1 turnaj ATP ve čtyřhře.\n\n"}
{"id": "458839", "url": "https://cs.wikipedia.org/wiki?curid=458839", "title": "Waldo &amp; Magie a.s.", "text": "Waldo &amp; Magie a.s.\n\nWaldo & Magie a.s. je název českého vydání knihy, v níž jsou dvě novely. Autorem obou je americký autor Robert Heinlein.\n\nWaldo se narodil původně jako mrzák, ovšem je to génius. Díky celé řadě vynálezů se odstěhuje na svou orbitální stanici ve vesmíru vybavenou spoustou vylepšení, díky nimž svá fyzická omezení eliminuje. O Zemi a jejích lidech má nelichotivé mínění. Na Zemi však přemírou využívání atomové energie slábnou fyzické síly všech lidí a tak je požádán, aby jako génius problém vyřešil. S pomocí několika jedinců ze Země se mu podaří získat energii z paralelního vesmíru a nakonec odstraní i své handicapy mrzáka.\n\nNa Zemi je svět, kde vedle sebe působí jak lidé obyčejní, tak čarodějové různé úrovně. Příběh je o drobném podnikateli, obchodníkovi a vedoucím drobných stavebních prací Archiem, kterého začnou vydírat menší mafiáni s pomocí zlé magie, chtějí výpalné. Odmítne, je mu zničen magií obchod a začne mu jít o život. Spojí se tedy s přáteli, jinými kouzelníky a začnou se společně zlu bránit..\n\nVydavatelem českého vydání bylo nakladatelství Václav Soukup – Wales v roce 2005.\nZ německé předlohy od Marka Harrisona (tisk 2005) ji přeložil téhož roku do češtiny Martin Novák a překlad byl ihned vytištěn v češtině.. Brožovaná kniha má 232 stran, malý formát A6, barevnou obálku, je brožovaná. Každá z obou novel je rozsahem stejná, tedy zhruba polovinou knihy.\n\nNovela Waldo byla uveřejněna autorem v roce 1940 v magazinu Stounding a patří do žánru sci-fi. Druhá Magie a.s.(v originále Magic,Inc.) byla vydána v roce 1950 a je typu fantasy. Nijak spolu dějem a ani postavami nesouvisí. V USA byly obě novely dány roku 1950 na trh v jednom svazku.\n\n"}
{"id": "458840", "url": "https://cs.wikipedia.org/wiki?curid=458840", "title": "Regina Maršíková", "text": "Regina Maršíková\n\nRegina Maršíková (* 11. prosince 1958, Praha) je bývalá československá profesionální tenistka, která na okruhu WTA vyhrála 6 turnajů ve dvouhře a 5 ve čtyřhře. Třikrát v řadě (1977–79) byla v semifinále grandslamu French Open a roku 1977 turnaj vyhrála v ženské čtyřhře spolu s Pam Teeguardenovou. Je vítězkou Fed Cupu 1985, kdy byla součástí československého týmu.\n\nV roce 1973 vyhrála dorostenecké mistrovství ČSSR a o rok později v 16 letech, již hrála hlavní soutěž na French Open.\n\nProbojovala se do finále juniorky na Wimbledonu, kde prohrála s N. Čmyrevovou, vyhrála dorostenecké mistrovství Evropy amatérů ve Vídni, mezi dospělými se dostala na tomto turnaji do finále, v Bratislavě získala titul mezinárodní mistryně ČSSR.\n\nVyhrála v Detroitu na turnaji okruhu Virginia Slims, byla semifinalistkou na mezinárodním mistrovství Itálie, společně v československém družstvu vyhrála Soisbault Cup, získala tituly v Oviedu a Madridu.\n\nOpět s týmem získala titul v Soisbault Cupu, dále pak turnajové výhry v Nice a Monte Carlu, byla semifinalistkou dvouhry a vítězkou čtyřhry na French Open, vítězka na turnajích v Torontu, Barceloně, Madridu, podruhé mezinárodní mistryně ČSSR.\n\nJako vůbec první československá hráčka zvítězila na Mezinárodním mistrovství Itálie v Římě, semifinalistka na French Open, další titul si připsala ve dvouhře i čtyřhře v Torontu, šampionka v Chrischurchu. Získala cenu pro hráčku s nejlepším zlepšením na okruhu WTA.\n\nPotřetí semifinalistka French Open, finalistka mezinárodního mistrovství SRN a semifinalistka v Indianapolisu.\n\nNa Avon Futures Championships vyhrála závěrečný turnaj ve Phoenixu, když ve finále porazila Andreu Jaegerovou. Byla ve finále Family Circle Cupu v Hilton Head Island, ve čtyřhře si připsala tituly z turnajů v Torontu a Flushing Meadow.\n\nStala se vítězkou mezin. mistrovství NSR, semifinalistka v Indianapolisu, Kitzbühelu, Sunbird Cupu na Floridě a Luganu.\n\nVynikala liftovanými základními údery, odehrané velmi rychle po odskoku, čímž vyvíjela nátlakovou hru na soupeřky.\n\n\n"}
{"id": "458844", "url": "https://cs.wikipedia.org/wiki?curid=458844", "title": "Grimshaw (šachy)", "text": "Grimshaw (šachy)\n\nTéma Grimshaw, často označované pouze jako Grimshaw, je téma některých problémů kompozičního šachu, v němž dvě figury ohrožují určité pole, ovšem pokud toto pole jedna z nich obsadí, překáží následně té druhé. Téma bylo pojmenováno po anglickém šachovém skladateli z 19. století Walteru Grimshawovi a dodnes patří mezi nejčastější témata šachových úloh. Ačkoliv většinou jsou interferujícími figurami střelec a věž, mohou tuto roli hrát i jiné kameny, včetně pěšce. Některé úlohy mohou obsahovat i několik takovýchto interferencí. Blízce příbuzným tématem je Novotný, což je v zásadě Grimshaw vyvolaný obětí bílého na poli, kde spolu interferují dvě černé figury.\n\nPodstatě tématu Grimshaw lze dobře porozumět na následující úloze (zobrazené na prvním diagramu), publikované roku 1917:\n\nJedná se o dvojtažku, tj. bílý táhne jako první a druhým tahem musí dát černému mat proti jakékoliv obraně. Úvodní tah je 1. Db1 s hrozbou 2. Db7#, čemuž se černý se může bránit třemi způsoby. Jedním z nich je 1. ... c3, čímž se černému králi uvolní únikové pole na c4, ovšem současně přestane bránit pole d3, takže bílý může dát mat tahem 2. Dd3#. Zbývající dva způsoby obrany pak již ilustrují téma Grimshaw.\n\nČerný se může bránit tahem 1. ... Sb2, čímž odřízne dámě cestu na pole b7. Tímto tahem však střelec překáží věži stojící na poli a2, čímž umožní bílému zahrát 2. Dh1#. Až do chvíle, kdy se střelec postavil věži do cesty, by tenhle tah k cíli nevedl, neboť černý by mohl mat o jeden tah oddálit představením věže na pole g2.\n\nMísto střelcem může černý také zkusit dámu blokovat věží a zahrát 1. ... Vb2. Tentokrát má sice věž volnou cestu na pole g2, ovšem zase brání v pohybu černému střelci, takže bílý může matovat tahem 2. Df5#.\n\nPrávě tahle vzájemná interference dvou figur na jednom poli (v tomto případě věže a střelce na b2) tvoří téma Grimshaw. Jde o jeden z nejběžnějších prvků úloh s přímým matem.\n\nInterferujícími figurami obvykle bývají věž a střelec, ovšem mohou jimi být i jiné kameny, jako např. v následující úloze z roku 1916 (zobrazené na druhém diagramu), kde tuto roli hrají střelec a pěšec.\n\nÚvodním tahem je 1. Dd7 s hrozbou 2. Df5#. Podobně jako v předchozím případě se černý může bránit tím, že dámě odřízne zamýšlenou cestu, ovšem obě možné obrany obsahují vadu, která je černému osudná – vzájemnou interferenci bránících kamenů. V případě tahu 1. ... Se6 střelec zablokuje pěšce, který tak nemůže bránit krále postoupením na pole e5, takže bílý může matovat 2. Dxc7#. Pokud se cestu pokusí dámě zastoupit pěšec tahem 1. ... e6, zablokuje současně vlastního střelce, a umožní tak bílému zahrát 2. Dxa4# (nebýt pěšce na poli e6, mohl by střelec mat oddálit tím, že by se postavil na c4).\n\nČerný má ještě několik dalších netematických možností obrany, všechny případy jsou vypsané níže:\n\nNěkdy se může v jedné šachové úloze objevit i několik Grimshawových interferencí, jako například v úloze Lva Iljiče Lošinského z roku 1930 (zobrazené na třetím diagramu).\n\nOpět se jedná o dvojtažku. Úvodním tahem je 1. Vb1 s hrozbou 2. d4#. Šest způsobů obrany vede ke Grimshawově interferenci, která černému zabrání odebrat matující figuru. Černého možné obrany a bílého odpovědi jsou:\n\nKromě toho má černý ještě také možnost zahrát 1. ... Vd6, na což bílý zareaguje jednoduchým odebráním věže 2. Sxd6#. V zásadě se jedná o stejný mat jako v případě tahu 1. ... Se6.\n\nDalší Lošinského dvojtažka z roku 1930 (zobrazená na čtvrtém diagramu) je jednou z nejslavnějších šachových úloh. Pokud by se bílý mohl vzdát tahu, potom by na jakýkoliv tah černého odpověděl matem; tuto možnost však nemá. Klíčem k řešení je tah 1. Sb3. Tento tah nevytváří žádnou hrozbu, ovšem vystavuje černého tzv. zugzwangu, kdy jakýkoliv jeho tah je špatný. Černého možnosti obrany vedou k šesti Grimshawovým interferencím, z nichž jedna je pěšcová:\n\nPo jiných tazích černého může bílý zahrát některý z výše uvedených matů, se třemi netematickými výjimkami: pokud černý zahraje 1. ... f5, obsadí tím králi únikové pole a umožní bílému matovat 2. Dd6#, pokud mu odebere věž 1. ... Vxc7, následuje 2. Jxc7#, a pokud mu odebere pěšce 1. ... Sxd4, prohraje tahem 2. Jxd4#.\n\n\n"}
{"id": "458852", "url": "https://cs.wikipedia.org/wiki?curid=458852", "title": "Koncept kontinua", "text": "Koncept kontinua\n\nKoncept kontinua (anglicky The Continuum Concept) je kniha Jean Liedloffové (1926–2011) z roku 1975, ve které uvádí čtenáře do výsledků svých výzkumů ohledně vývinu lidské bytosti. Podle \"teorie konceptu kontinua\" je k dosažení optimálního fyzického, duševního a emocionálního vývoje zapotřebí pro člověka – zejména pak dítě – prožít zážitky, na které se připravil během dlouhé doby evoluce. Pro kojence zahrnují tyto zážitky následující:\n\n\nSvé teorie opírá Jean Liedloffová o pozorování primitivních kmenů jihoamerických indiánů, které zažila při svých expedicích. Dále se domnívá, že pokud se nenaplní některá z těchto očekávání v raném dětském věku, zažije člověk deprivaci, kterou si v sobě ponese po zbytek života a bude je podvědomě kompenzovat v podobě různých depresí, frustrací, tiků, agresivity a civilizačních chorob.\n\n"}
{"id": "458853", "url": "https://cs.wikipedia.org/wiki?curid=458853", "title": "Kellner", "text": "Kellner\n\nPříjmení Kellner či Kelner nesli nebo nesou:\n\n\n\n\n\n"}
{"id": "458859", "url": "https://cs.wikipedia.org/wiki?curid=458859", "title": "Przebrno", "text": "Przebrno\n\nPrzebrno je severopolská vesnice ležící na Viselské kose na pobřeží Baltského moře.\n\nV době druhé světové války tu byl koncentrační tábor Pröbernau, menší pobočný tábor koncentračního tábora Stutthof.\n\nPrzebrno je administrativní částí města Krynica Morska, k němuž náleží od roku 1991. V současnosti tu žije asi 100 obyvatel.\n\nDopravní spojení se zbytkem země zajišťuje silnice číslo 501.\n\nMísto je díky své poloze na pobřeží Baltského moře rekreačním střediskem.\n\nV jeho blízkosti se nalézá přírodní rezervace \"Rezerwat przyrody Buki Mierzei Wiślanej\", vyhlášená v roce 1962 a zaujímající rozlohu 7 ha. Ochraně podléhá především bučina, v níž rostou 200 let staré buky, duby, smrky a břízy. Rostou tu i chráněné rostliny, mezi nimi konvalinka vonná, krušina olšová a břečťan popínavý. Uměle tu byly vysazeny modřín opadavý a borovice vejmutovka.\n\n"}
{"id": "458861", "url": "https://cs.wikipedia.org/wiki?curid=458861", "title": "Holubí fotografie ze vzduchu", "text": "Holubí fotografie ze vzduchu\n\nHolubí fotografie ze vzduchu je metoda pořizování fotografických snímků aparáty, které jsou připevněny na spodní části těla holuba tak, aby mu nebránily v letu. Podobně jako jiné specializace vyžaduje holubí fotografie znalosti zvláštních fotografických technik a poštovních holubů. Holub je vybaven speciálním fotoaparátem s automatickým mechanismem časování a snímání s různými objektivy a filmovými zásobníky.\n\nS holuby v leteckém snímkování experimentoval v první polovině 20. století německý lékárník Julius Neubronner. Holubi byli vybaveni lehkou miniaturní kamerou pro fotografování ze vzduchu, kterou měli připevněnou na prsou. Neubronner navrhl a zkonstruoval několik typů fotoaparátů, se širokoúhlým panoramatickým objektivem, se dvěma objektivy nebo dvojitou sportovní panoramatickou kameru. Poslední model z roku 1920 vážil necelých 40 gramů a dokázal pořídit dvanáct snímků. Ani jeden typ se však nepodařilo vyrábět sériově.\n\nNeubronner ptáky na jejich zatížení postupně trénoval. Odvážel je do míst i sto kilometrů vzdálených od jejich domova, nasadil jim kameru a vypustil je. Holubi obvykle létali ve výšce 50 až 100 metrů rychlostí asi 15 kilometrů v hodině. Mechanismus v kameře ovládal prodlevy mezi jednotlivými fotografiemi.\n\nBěhem první světové války se ukázala výhoda holubí fotografie v pořizování záběrů z menší výšky než bylo možné například z balonu, letadla nebo draku. Tyto metody byly převzaty německou a francouzskou armádou.\n\nV dílně švýcarského hodináře Christiana Adriana Michela ve třicátých letech 20. století vznikl upravený Neubronnerův model dvojité sportovní kamery pro 16mm film s vylepšenými časovacími mechanismy a principem posunu filmu. Michel si nechal svůj fotoaparát patentovat v roce 1937, ale neexistuje více než přibližně sto exemplářů tohoto typu.\n\nV sedmdesátých letech holubí fotografii využívala také americká CIA. Vysoce kvalitní kopie dvojitých sportovních kamer vyráběl Rolf Oberlaender a po roce 2000 s holuby pracoval akční umělec Amos Latteier.\n\nPrvní fotografii ze vzduchu pořídil z balónu po prvních pokusech v Paříži roku 1858 francouzský vzduchoplavec a fotograf Nadar. Dva roky po něm nasnímal Boston z balónu americký fotograf James Wallace Black. Krátce nato byla fotografie z balónu využívána pro vojenské účely armádou Unie v americké občanské válce. V osmdesátých letech 19. století experimentoval Arthur Batut s leteckou fotografií z draků. Mnozí je následovali – Amedee Denisse vyvinul v roce 1888 raketu s kamerou a padákem. Fyzik Alfred Nobel v roce 1896, těsně před svou smrtí, zdokonaloval techniku fotografování nejen z balónů a raket, ale i ze střel. Hledal její využití v měření a vytváření kartografických map.\n\nV roce 1889 proběhl experiment na univerzitě v Petrohradě, při kterém šéf ruského balónového armádního sboru Alexandr Kovanko pořídil letecké snímky z balónu a poslal kolodiové filmové negativy na zem holubí poštou.\n\nFotografování z ptačího pohledu zdokonaloval vynálezce a konstruktér George Raymond Lawrence. Například po zemětřesení v San Franciscu roku 1906 s pomocí sofistikovaného závěsného systému na několika dracích najednou fotografoval trosky města z výšky 600 metrů. Fotoaparát vážil 25 kilogramů a používaly se v něm celuloidové desky o rozměrech 43 × 122 cm.\n\nDalší pokrok letecké fotografie přineslo její využití v bezpilotních letadlech. První z nich neslo název \"Aerial Target (Vzdušný cíl)\" a vynalezl jej roku 1916 profesor Archibald Montgomery Low.\n\nZa otce nápadu fotografovat s pomocí cvičených holubů se považuje Julius Neubronner (1852–1932), německý lékárník z Kronbergu u Frankfurtu nad Mohanem. Jeho koníčkem byl chov poštovních holubů a amatérská fotografie.\n\nOkolo roku 1903 pomocí holubí pošty přijímal recepty ze sanatoria v blízkosti Falkensteinu a obratem posílal nezbytné léky o váze 75 gramů stejnou metodu zpět.\nKdyž se jednoho dne poštovní holub ztratil v mlze a dorazil o čtyři týdny později, nechal se Neubronner inspirovat nápadem opatřit ptáka automatickou kamerou, která by sledovala jeho cestu. To vedlo ke sloučení obou jeho koníčků: kombinace holubí pošty a amatérské fotografie.\n\nNeubronner začal vyvíjet lehkou miniaturní kameru, kterou pomocí koženého postroje a hliníkového kyrysu připevnil na prsa holuba. Ptáky postupně a pečlivě připravoval na jejich zatížení. Ke snímkování ze vzduchu je odvážel do míst, které byly i sto kilometrů daleko od místa jejich domova, nasadil jim kameru a vypustil je.\n\nPták obvykle letěl přímým směrem domů, asi ve výšce 50 až 100 metrů a rychlostí maximálně 15 kilometrů v hodině. Pneumatický mechanismus v kameře ovládal časové prodlevy mezi exponováním jednotlivých fotografií.\n\nNeubronner do roku 1920 vyvinul asi tucet různých modelů kamer. Již v roce 1907 se snažil svůj nápad patentovat. Jeho vynález pod názvem „Příprava zařízení a způsob fotografování úseků terénu z ptačí perspektivy“ byl nejprve Císařským patentovým úřadem zamítnut jako neproveditelný, avšak po doložení záznamů fotografických výsledků byl v prosinci 1908 přijat (odmítnutí bylo založeno na rozšířené mylné představě o nosnosti holuba domácího).\n\nNásledující rok Neubronner předvedl svou techniku na Mezinárodní fotografické výstavě v Drážďanech a první Mezinárodní výstavě letectví a kosmonautiky, tehdy ještě konané ve Frankfurtu nad Mohanem. Návštěvníci v Drážďanech mohli pozorovat přilétající holuby, přinesené letecké snímky byly na tomtéž místě vyvolány a vytisknuty jako pohlednice. Vynález získal v Drážďanech ocenění, stejně tak i v letech 1910 a 1911 na druhém a třetím Pařížském aerosalonu.\n\nSnímek zámeckého hotelu Kronberg (v té době nazývaného \"zámek Friedrichshof\") se stal slavným, protože se na něm nezáměrně objevily špičky holubích křídel.\n\nRůzné modely kamer byly postaveny zcela odlišně. V článku publikovaném v roce 1911 byly popsány čtyři základní typy: obvyklý fotoaparát s jedním objektivem, druhý v uvozovkách konstruovaný jako „panoramatická kamera“, třetí fotoaparát se dvěma objektivy a nakonec fotoaparát se sekvenčním snímáním osmi po sobě jdoucích fotografií. V článku je také uvedeno, že největší a nejtěžší z nich měřil asi 10 × 6,5 cm a vážil přibližně 75 gramů.\n\n\nNa známé fotografii tří holubů nesoucí své fotoaparáty (viz výše) je zcela vpravo kamera s jedním objektivem, uprostřed se dvěma objektivy a vlevo je kamera panoramatická.\n\nV roce 1920 bylo heslo týkající se Neubronnerovy holubí fotografie začleněno do encyklopedického díla Meyers Konversations-Lexikon. Do obecného povědomí lidí se dostala také informace, že doplňkové technologie, jako byl jeho „mobilní holubník“, použilo Německo ve světové válce. Mezitím dorazil Neubronnerův vynález do muzeí, je například součástí sbírky Agfa-Photo-Historama v Kolíně nad Rýnem. Jeho dvojitá sportovní panoramatická kamera je v kronberském zámeckém muzeu a také v Berlínském technickém muzeu a Německém muzeu v Mnichově.\n\nJiž od začátku vynalézání byl Neubronner motivován i možnostmi využití holubích fotografií ze vzduchu pro vojenské účely. V tehdejší době sice byl letecký fotografický průzkum možný, ale těžkopádný, protože fotografický přístroj musely nést buď balony, draci nebo rakety. Bratři Wrightové svým úspěšným letem v roce 1903 položili základ špionážních letů využívaných v první světové válce. Nicméně holubí fotografie i se všemi praktickými potížemi umožňovala pořizovat detailní snímky z menší výšky než pilotovaný letoun.\n\nPruské ministerstvo války o holuby zájem projevilo, a i když bylo zpočátku skeptické, nedůvěra zmizela po řadě úspěšných zkoušek. Holubi se ukázali být poměrně lhostejní k výbuchům, ale o něco horší byla skutečnost, že jim trvalo dlouho, než si po přesunu zvykli na nové místo svého mobilního holubníku. Tento problém dokázala s jistým úspěchem a minimálním časem na přivyknutí na nový domov řešit italská armáda kolem roku 1880. Stejný problém, ale ve francouzském dělostřelectvu, řešil kapitán Reynaud chovem holubů přímo v mobilním holubníku.\n\nNení však jasné, jestli o této činnosti Neubronner věděl. Nicméně věděl, že musí existovat řešení, jak slyšel od jednoho pouťového pracovníka, který s sebou vozil holuby v holubníku ve svém karavanu. Již na výstavách v Drážďanech a ve Frankfurtu nad Mohanem v roce 1909 Neubronner vystavoval mobilní holubník kombinovaný s temnou komorou. Během několikaměsíční namáhavé práce trénoval malá holoubata, aby se vracela do holubníku i poté, co s nimi přejel jinam.\n\nV roce 1912 ukončil Neubronner úkol (započatý v roce 1909) snímkování vodního díla v berlínském Tegelu, při kterém používal pouze svůj mobilní holubník. Po dlouhodobém vyjednávání bylo naplánováno pokračování na konec srpna 1914 s praktickou zkouškou ve Štrasburku, po němž mělo následovat státní odkoupení vynálezu. Plány však byly zmařeny vypuknutím války. Neubronner musel poskytnout všechny své holuby a zařízení pro vojenské účely.\n\nV rámci nových pravidel opotřebovávací války se holub v ozbrojeném konfliktu ujal kromě své tradiční role poštovního doručovatele také role fotoreportéra. Neubronnerův mobilní holubník našel své uplatnění v bitvě u Verdunu, ve které se ukázal být tak užitečný, že byl znovu použit ve větší míře v bitvě na Sommě. Po válce však dostal Neubronner z ministerstva války dopis, že použití holubů při leteckém snímkování nebylo pro armádu hodnotné a další pokusy nejsou opodstatněné.\n\nV Mezinárodním muzeu špionáže (International Spy Museum) ve Washingtonu je poštovním holubům a holubí fotografii v první světové válce věnovaná jedna malá místnost.\n\nPřestože byl vynález hned po první světové válce odmítnut, měla ve třicátých letech německá armáda v Mnichově trénovat holuby tak, aby byli schopni s kamerami při letu pořídit až 200 záběrů. Sám vynálezce se však tohoto tréninku již nedožil – zemřel v roce 1932. Němci však nebyli jediní, kdo chtěl tento vynález používat. Francouzská armáda vydala rozkaz opatřit holubům kamery a zároveň nechala cvičit psy tak, aby vypouštěli holuby za nepřátelskou hranicí.\nNicméně i přesto, že je známo, že se holubi a také mobilní holubníky do konce druhé světové války na obou stranách do značné míry používali, není jasné, do jaké míry byli použiti pro leteckou fotografii.\n\nNa straně spojenců se předpokládalo, že Němci a Japonci Neubronnerův vynález použijí a ještě v roce 1943 se psalo, že americké spojovací vojsko si je vědomo možnosti použití holubí fotografie. Oficiálně ji však nepřijalo.\n\nTéma holubí fotografie se během druhé světové války dostalo do dětských pokojů. Firma Elastolin vyráběla hračku založenou na tomto motivu, který se používal v období před rokem 1918. V roce 1935 se prodával vojáček v aktualizované tehdejší uniformě, měl vedle sebe německého ovčáka a vypouštěl poštovního holuba s „mírně předimenzovaným“ fotoaparátem (viz obrázek).\n\nDíky rešerším švýcarského muzea fotoaparátů ve Vevey existuje mnohem více informací o rozvoji holubí fotografie z přibližně stejné doby v dílně švýcarského hodináře Christiana Adriana Michela (1912–1980) z Walde im Aargau ve Schmiedruedu. Upravil Neubronnerovu dvojitou sportovní panoramatickou kameru pro 16mm film a dále ji vylepšil mechanismy, které zajišťovaly počáteční prodlevu, prodlevu mezi jednotlivými snímky a posun filmu, přičemž hmotnostní limit fotoaparátu 75 g zůstal zachován. Michel si nechal svůj fotoaparát patentovat v roce 1937, ale jeho plán nabídnout je švýcarské armádě selhal, protože nesehnal výrobce pro sériovou výrobu. Obecně lze konstatovat, že neexistuje více než cca sto kamer tohoto typu. Po vypuknutí druhé světové války patentoval Michel kazetu pro přepravu malých předmětů, jako jsou například filmové svitky pro poštovní holuby. V muzeu ve Vevey je také fotografie psa s pěti malými přepravními koši na holuby. Od roku 2002 do roku 2007 byly v aukční síni Christie's v Londýně vydraženy tři Michelovy holubí fotoaparáty.\n\nŠvýcarské muzeum fotoaparátů vlastní přibližně tisíc snímků, které vznikly během vývoje Michelových fotoaparátů pro účely testování. V katalogu k výstavě \"Des pigeons photographes?\" z roku 2007 byly rozděleny na testovací vzorky ze země nebo z okna, z lidského pohledu ze země nebo z vyvýšeného místa, letecké snímky z letadla, letecké snímky z poměrně velké výšky (pravděpodobně z letadla, ze kterého byli vypouštění poštovní holubi) a malý počet klasických holubích fotografií.\n\nVe virtuální prohlídce (jinak pro veřejnost nedostupného) Muzea CIA se nachází také jedna holubí kamera napájená baterií. Měla velikost 4,7 × 2,2 × 2,4 cm a mohla pořizovat fotografie okamžitě po vypuštění holuba nebo po uplynutí nastaveného času. Podrobnosti o jejím používání jsou stále tajné. Podle zpráv sdělovacích prostředků byla tato kamera nasazena v sedmdesátých letech 20. století. Ptáci byli vypouštěni z letadel, ale tato technika se neukázala jako úspěšná. V roce 1978 zveřejnil tištěný švýcarský časopis ve francouzském jazyce \"L'illustré\" letecký snímek ulice Gotthelfstraße v Basileji, který pořídil holub Febo de Vries-Baumanna hydraulickou kamerou.\n\nV osmdesátých letech představil Rolf Oberlaender malý počet vysoce kvalitních kopií dvojitých sportovních panoramatických kamer, které v roce 1999 získalo Švýcarské muzeum fotoaparátů. Některé byly pravděpodobně prodávány jako originály.\n\nV letech 2002–2003 experimentoval s holubí fotografií akční umělec a milovník holubů Amos Latteier. Používal fotoaparáty na filmy APS a digitální fotoaparáty a zorganizoval několik přednáškových akcí s názvem „PowerPointillistischen“ v Portlandu, kde shrnul výsledky svých výzkumů a zkušeností. Zmiňuje svůj pokus, při kterém vypustil holuba přibližně kilometr od domova. Holub však zabloudil a vrátil se hladový a se zdemolovaným fotoaparátem až po třech dnech.\n\nV německé filmové adaptaci pohádk\"y Šípková Růženka\" (\"Dornröschen\") z roku 2008 od režiséra Arenda Agtheho princ vynalezl holubí fotografii a na jednom snímku objevil spící princeznu.\n\nModerní technologie umožňují rozšíření podobného principu na videokamery. V programu BBC \"Animal Camera\" z roku 2004 představil Steve Leonard velkolepé filmy pořízené miniaturními videokamerami připevněným k orlům, sokolům a jestřábům, které mikrovlny přenášely do blízkého přijímače. Kamery měly hmotnost 28 gramů. Miniaturní digitální audio přehrávače s vestavěnými videokamerami lze také připojit k holubům. V roce 2009 vědci zveřejnili zprávy, ve které recenzovaný článek diskutoval o poznatcích, které získali připojením kamer k albatrosům. Fotoaparáty velikosti rtěnky pořizovaly snímek každých 30 sekund. Fotoaparáty byly také připevňovány k jiným zvířatům, jako jsou kočky nebo psi.\n\n\n"}
{"id": "458867", "url": "https://cs.wikipedia.org/wiki?curid=458867", "title": "ZAVNOBiH", "text": "ZAVNOBiH\n\nZemský antifašistický výbor národního osvobození Bosny a Hercegoviny (srbochorvatsky \"Zemaljsko antifašističko vijeće narodnog oslobođenja Bosne i Hercegovine\", ZAVNOBiH) byl hlavní orgán protifašistického boje komunistických partyzánů v Bosně a Hercegovině během druhé světové války. Zároveň posloužil jako předchůdce politické reprezentace pro Bosnu a Hercegovinu před ustanovením svazové republiky v rámci Jugoslávie (od 1945 Federální stát Bosnu a Hercegovinu a od 1946 Lidovou republiku Bosnu a Hercegovinu). ZAVNOBiH byl zformován v listopadu roku 1943. Jeho předsedou se tehdy stal srbský lékař Vojislav Kecmanović, který se přidal k partyzánům v červnu 1943.\n\nZAVNOBiH se sešel celkem třikrát, stejně jako celojugoslávská rada AVNOJ:\n\n\nPrvní zasedání ZAVNOBiH se odehrálo ve městečku Mrkonjić Gradu 25. listopadu 1943 od sedmé hodiny večerní do čtvrté hodiny ranní 26. listopadu. Akce se účastnilo 247 delegátů ze všech oblastí Bosny a Hercegoviny, z nichž 173 mělo hlasovací právo. Na oficiálním se seznamu delegátů se nicméně nachází jen 172 osob (Mehmed Mujkić je uveden dvakrát, tom 45 Muslimů).\nNa prvním zasedání byl ZAVNOBiH formálně prohlášen vůdčí organizací národně osvobozeneckého boje v Bosně a Hercegovině, byť toto postavení měl díky vývoji na bojištích fakticky již delší dobu. Současně byla sepsána \"rezoluce ZAVNOBIH\" a \"Prohlášení k národům Bosny a Hercegoviny\", jehož klíčovou částí bylo zajištění, že v budoucnosti Bosnu a Hercegovinu, i její národy, může zastupovat pouze ZAVNOBiH nebo celojugoslávský AVNOJ. Rovněž byla garantována rovnoprávnost jednotlivých národů, tedy že Bosna a Hercegovina není ani srbská ani chorvatská ani muslimská, ale i srbská i chorvatská i muslimská. Vzhledem k situaci, že o budoucím uspořádání Bosny a Hercegoviny se v kruzích partyzánů poměrně bouřlivě diskutovalo, a také se mluvilo o tom, jak bude území rozděleno mezi jednotlivé národní celky, bylo rozhodnutí ZAVNOBiH poměrně klíčové.Na shromáždění bylo ustaveno 31členné Předsednictvo ZAVNOBiH (15 Srbů, 11 Muslimů a 5 Chorvatů). Jeho předsedou se stal lékař Vojislav Kecmanović (Srb), prvním místopředsedou spisovatel Avdo Humo (Muslim), druhým místopředsedou politik Aleksandar Preka (Chorvat), třetím místopředsedou komunistický aktivista Đuro Pucar-Stari (Srb) a tajemníkem advokátní koncipient Hasan Brkić (Muslim).\n\nČlenové Předsednictvo ZAVNOBiH:\nNa zasedání byla vybrána 58členná delegace (v tom 18 Muslimů), která měla zastupovat Bosnu a Hercegovinu na druhém zasedání celojugoslávské rady AVNOJ. Ta přitom probíhala od 21. do 29. listopadu 1943 v nedalekém městě Jajce.\n\nDelegáti ZAVNOBiH:\nV Mrkonjić Gradu se dnes nachází muzeum věnované prvnímu zasedání, stejně jako \"Dům ZAVNOBiH\". Dům byl otevřen u příležitosti výročí 30 let od zasedání (27. listopadu 1973) a dnes slouží jako kulturní centrum.\n\nDruhé zasedání ZAVNOBiH se konalo od 30. června do 2. července 1944 v Sanském Mostu. Zpočátku bylo 166 delegátů (mezi nimi 44 Muslimů) z regionu Bosenská Krajina (77, v tom 19 Muslimů), Hercegovina (35, v tom 9 Muslimů) a Východní Bosna (54, v tom 16 Muslimů), nakonec se jejich počet vyšplhal na 192 (23 bylo vybráno na počátku zasedání, 2 dodatečně, v protokolech chybělo jméno Džemala Mahmutćehajiće).\n\nV závěru shromáždění bylo ustaveno 27členné Předsednictvo ZAVNOBiH (14 Srbů, 9 Muslimů a 4 Chorvatů). Jeho předsedou se stal lékař Vojislav Kecmanović (Srb), místopředsedy spisovatel Avdo Humo (Muslim), politik Jakov Grgurić (Chorvat) a komunistický aktivista Đuro Pucar-Stari (Srb) a tajemníkem advokátní koncipient Hasan Brkić (Muslim).\n\nČlenové Předsednictva ZAVNOBiH:\nNa jednání 1. července byla kromě jiného přijata Deklarace o právech občanů Bosny a Hercegoviny (\"Deklaracije ZAVNOBiH-a o pravima građana Bosne i Hercegovine\"). Tím byly závěry z předchozího jednání upřesněny a rovněž stanoveny následující body:\n\n\nKrátce po vstupu partyzánských jednotek do Sarajeva 6. dubna 1945 bylo svoláno třetí zasedání ZAVNOBiH. Rada zasedala v hlavním městě Bosna a Hercegoviny od 26. do 28. dubna 1945. Z celkových 176 členů bylo přítomno 155 (14 padlo). Dne 27. dubna se ZAVNOBiH transformovalo na parlament Bosny a Hercegoviny (\"Narodna skupština Bosne i Hercegovine\"), v němž zasedalo 220 poslanců. Předsedou sněmovny se stal dr. Vojislav Kecmanović (Srb) a místopředsedy Avdo Humo (Muslim), dr. Jakov Grgurić (Chorvat) a Đuro Pucar Stari (Srb). Nato dne 28. dubna byla jmenována Lidová vláda Bosny a Hercegoviny (\"Narodna vlada Bosne i Hercegovine\") na čele s předsedou Rodoljubem Čolakovićem (Srb). Místopředsedy vlády se stali dr. Zaim Šarac (Muslim) a dr. Jakov Grgurić (Chorvat).\n\n"}
{"id": "458875", "url": "https://cs.wikipedia.org/wiki?curid=458875", "title": "Kolínská", "text": "Kolínská\n\nKolínská označuje:\n\n\nŽenské příjmení\n\nDalší významy\n\nKolínský – rozcestník\n"}
{"id": "458884", "url": "https://cs.wikipedia.org/wiki?curid=458884", "title": "Dragiša Brašovan", "text": "Dragiša Brašovan\n\nDragiša Brašovan (srbsky: \"Драгиша Брашован\"; 25. května 1887 – 6. října 1965) byl srbský architekt, považovaný za jednoho z nejvýznamnějších architektů první poloviny 20. století v bývalé Jugoslávii.\n\nZákladní a střední školu vystudoval Brašovan v rodném Vršaci. Mezi lety 1906 až 1912 studoval architekturu na technické fakultě budapešťské univerzity Műegyetem. Kvůli neúspěchu si původně čtyřleté studium musel prodloužit nakonec až na šest let; na závěrečných zkouškách v roce 1909 neuspěl.\n\nPo dokončení svých studií začal v maďarské metropoli také pracovat. Krátce také působil i v Sarajevu. Po skončení první světové války se vrátil do vlasti; několik let pracoval jako městský architekt ve Velkém Bečkereku. V Bělehradě také založil studio \"Arhitekt\", v němž pracoval spolu s Milanem Sekulićem. Do roku 1920 navrhl Brašovan několik staveb v oblasti dnešní Vojvodiny, například budovu kreditní banky v Pančevu nebo bytového domu ve Vršaci.\n\nBrašovanovi přinesl věhlas jugoslávský pavilon pro světovou výstavu v Barceloně v roce 1929. V témže roce také vstoupil do společnosti moderních architektů. V 30. letech Brašovan žil a působil v Bělehradě.\n\nV období po druhé světové válce se Brašovan věnoval rozvoji architektury, která měla být \"socialistická podle obsahu a lidová ve své formě\". Navrhl několik dělnických kolonií, které vyrostly v Zvorniku, Tuzle a Jagodině a také celou řadu železničních stanic, které byly vystavěny při obnově dráhy v západním Srbsku.\n\nMezi budovy, které byly zrealizovány podle jeho návrhu patří např. budova státní tiskárny (dnes Budova BIGZ) – 1941, budova Dunajské bánoviny – 1939, zrenjaninská sokolovna, velitelství letectva v Zemunu a jiné.\n\nV roce 1941 představil jen několik týdnů před vpádem fašistických vojsk do Jugoslávie plán na modernistickou přestavbu Bělehradu, která nesla název Nový Bělehrad (\"Novi Beograd\"). Učinil tak na základě pověření, které získal od městské správy, dlouhodobě usilující o modernizaci metropole. Na soutoku řek Dunaje a Sávy, kde se až do druhé světové války nacházela jen velmi sporadická zástavba, mělo podle Brašovana vzniknout město pro půl milionu lidí, označované kódovým názvem \"City\".\n\nPo druhé světové válce navrhl Brašovan několik sídlišť v Podgorici (tehdejším \"Titogradu\", v Jagodině, Šabaci, Zvorniku a Aranđelovaci). Připravil také projekty několika hotelů v Tuzle a Hotel Metropol v centru Bělehradu. V souvislosti s obnovou země po druhé světové válce pracoval i na projektech některých nových nádraží, která byla budována na západě Srbska.\n\nPoslední objekt, který Dragiša Brašovan ve svém životě navrhl, byla ústřední novosadská pošta, která se svým symetrickým průčelím představuje jednu z dominant města.\n\n"}
{"id": "458892", "url": "https://cs.wikipedia.org/wiki?curid=458892", "title": "Chlorid fosforitý", "text": "Chlorid fosforitý\n\nChlorid fosforitý je sloučenina fosforu a chloru s chemickým vzorcem PCl. Je nejvýznamnějším ze tří chloridů fosforu. Důležitý je hlavně pro chemický průmysl, používá se při výrobě organických sloučenin fosforu pro širokou škálu aplikací.\n\nOxidační číslo fosforu v PCl se obvykle označuje jako +3, chloru jako −1. Reaktivita v zásadě tomuto stavu odpovídá.\n\nPCl je prekurzorem jiných sloučenin fosforu, podléhá oxidaci na chlorid fosforečný (PCl), thiochlorid fosforečný (PSCl) nebo oxychlorid fosforečný (POCl).\n\nPři průchodu elektrického výboje směsí par PCl a vodíku se tvoří vzácný chlorid fosforu, tetrachlordifosfan (PCl).\n\nPCl je toxický, v koncentraci 600 ppm usmrcuje už za několik minut. Evropská směrnice 67/548/EEC ho označuje jako vysoce toxický a žíravý.\n\nHydrolýzou, a to i při kontaktu s kůží a sliznicemi (včetně dýchacího ústrojí a očí), vznikají kyseliny chlorovodíková, fosforečná a fosforitá. Výsledkem je silné podráždění, při vyšších koncentracích poleptání sliznic a kůže. Může se vyvinout plicní edém, někdy s prodlevou až 36 hodin. Při otravě se objevuje také mírná leukocytóza, neutrofilie a zvýšená sedimentace červených krvinek. Systémově se projevuje hyperfosfatáza, hypokalcémie a metabolická acidóza (výsledek vstřebání kyseliny fosforečné z rozkladu chloridu fosforečného).\n\nReakcí s alkoholy vytváří silné nervové jedy, které by šly zařadit do skupiny látek typu novičok.\n"}
{"id": "458893", "url": "https://cs.wikipedia.org/wiki?curid=458893", "title": "Jiří Javorský", "text": "Jiří Javorský\n\nJiří Javorský (9. února 1932, Praha – 16. září 2002, Heilbronn, Německo, pohřben na hřbitově v Chotči, okr. Praha-západ) byl československý tenista. Třináct let figuroval na 1. místě celostátního žebříčku ve dvouhře. Největším úspěchem je vítězství na French Open 1957 ve smíšené čtyřhře spolu s Věrou Pužejovou-Sukovou.\n\nV roce 1948 se stal již v 16 letech dorosteneckým mistrem ČSR, následně získal devět seniorských mistrovských titulů ČSSR ve dvouhře (1952, 1954–58, 1960–61, 1964) a jedenáct vítězství ve čtyřhře, a také ve smíšené čtyřhře. V letech 1957, 1959–60 a 1964 se stal navíc mezinárodním mistrem ČSSR ve dvouhře, trojnásobným mez. mistrem ve čtyřhře a šestinásobným ve smíšené čtyřhře. Roku 1962 vyhrál Putovní pohár města Bratislavy. V letech 1955–66 byl členem československého daviscupového družstva. V Davisově poháru odehrál 56 zápasů (33 vítězných) ve 20 mezistátních utkáních.\n\nNejvětších úspěchů na mezinárodní scéně dosáhl ve smíšené čtyřhře spolu s Věrou Pužejovou-Sukovou. Roku 1957 získali grandslamový titul na French Open v mixu, do semifinále se probojovali ještě v roce 1960. V letech 1960–61 byli také v semifinále Wimbledonu.\n\nVynikal volejovou technikou na síti a smeči, horší byly údery od základní čáry a podání.\n\nV roce 1968 odjel trénovat do Heilbronnu v Západním Německu. Vrátil se po třech letech, ale do stejného místa emigroval roku 1976. V Heilbronnu žil až do své smrti v roce 2002.\n\n"}
{"id": "458894", "url": "https://cs.wikipedia.org/wiki?curid=458894", "title": "Lob", "text": "Lob\n\nLob označuje kop nebo hod něčeho, nejčastěji míče v nějaké hře, tak že letí vysokým obloukem nad hlavou soupeře. Nejčastěji se vyskytuje v tenise, badmintonu, volejbale, kopané nebo golfu.\n\n\n\n"}
{"id": "458896", "url": "https://cs.wikipedia.org/wiki?curid=458896", "title": "Jiří Doležal", "text": "Jiří Doležal\n\nJméno a příjmení Jiří Doležal má více nositelů:\n\n"}
{"id": "458899", "url": "https://cs.wikipedia.org/wiki?curid=458899", "title": "Pirimifos-methyl", "text": "Pirimifos-methyl\n\nPirimifos-methyl (systematický název \"O-(2-diethylamin-6-methylpyrimidin-4-yl)-O,O-dimethyl-fosforthioát\") je organofosfát používaný jako pesticid. Je jednou z řady látek používaných proti plošticím podčeledi \"Triatominae\", které jsou vektorem prvoka \"Trypanosoma cruzi\" způsobujícího Chagasovu nemoc na americkém kontinentu. Pirimifos-methyl lze pro dosažení reziduálního účinku aplikovat jako aditivum do nátěrů povrchů ve vnitřním prostředí.\n\nV Evropské unii je pirimifos-methyl schválen pro použití v zemědělství, ale pouze jako insekticid pro posklizňové skladování k hubení škodlivého hmyzu a roztočů ve skladech .\n"}
{"id": "458900", "url": "https://cs.wikipedia.org/wiki?curid=458900", "title": "Jadwiga Jędrzejowská", "text": "Jadwiga Jędrzejowská\n\nJadwiga Jędrzejowská (15. října 1912 Krakov – 28. února 1980 Katovice) byla polská amatérská tenistka. Pro obtížnou výslovnost svého jména získala přezdívku \"„Jed“\" či \"„Ja-Ja“\".\n\nDosud je díky svým výsledkům nejlepší polskou hráčkou či hráčem (ač byla amatérkou). Třikrát se probojovala do finále grandslamového turnaje ve dvouhře, třikrát ve čtyřhře a jednou ve smíšené čtyřhře. Ze sedmi možností získala jediný titul na French Championships 1939 v ženské čtyřhře spolu s Francouzskou Simone Mathieuovou.\n\nRoku 1936 byla v semifinále Wimbledonu, o rok později v semifinále na French Championships. Hrála finále ve Forrest Hills (1937). Ještě ve čtyřiceti čtyřech letech roku 1957 postoupila spolu s Pilarem Barrilem do čtvrtfinále mixu na French Championships. Nejvýše postavená byla na 3. místě žebříčku tenistek (1937).\n\nV sezóně 1936-37 byla vyhlášena \"Nejlepším sportovcem Polska\".\n"}
{"id": "458905", "url": "https://cs.wikipedia.org/wiki?curid=458905", "title": "Frank Klepacki", "text": "Frank Klepacki\n\nFrank Klepacki (* 25. května 1974) je americký skladatel, multiinstrumentalista a hudební režisér, známý především jako autor hudby k počítačovým hrám a televizním pořadům. Věnuje se mnoha žánrům, nejčastěji jde o fúzi rocku a elektronické hudby (rocktronic), skládá však také hudbu orchestrální nebo s prvky jazzu.\n\nFrank Klepacki pochází z rodiny s polskými kořeny. Od dětství se věnoval hudbě, v osmi letech začal cvičit na bicí a hudební kariéru odstartoval ve svých jedenácti. Začal se též učit hře na piano a kytaru. Jeho dalším zájmem bylo programování. Ještě v době, kdy byl studentem, nastoupil do Westwood Studios, společnosti vyvíjející a vydávající počítačové hry, jako tester. Požádal hudebního režiséra, aby si poslechl jeho nahrávky a zanedlouho se stal autorem hudby k počítačovým hrám DragonStrike a Eye of Beholder II. Z dalších her Westwood Studios, ke kterým složil hudbu, lze jmenovat série Lands of Lore, Legend of Kyrandia, Command & Conquer a Dune. Po zániku Westwood Studios začal spolupracovat s jinými výrobci her (např. Petroglyph Games nebo Electronic Arts).\n\nJako host hraje na několika albech skupin z okolí svého rodiště a působiště, Las Vegas (I AM, Home Cookin'). První sólovou desku, Morphscape, vydal v roce 2002. V roce 2003 založil společně s baskytaristou Vinnym Moncadou a kytaristou Jeffem Murphym hudební trio The Bitters, hrajícím jazzrock, progresivní rock i metal. Je autorem reklam a znělek pořadů pro několik televizních stanic a hudby pro dva krátké filmy.\n\n\n\n\n\n"}
{"id": "458908", "url": "https://cs.wikipedia.org/wiki?curid=458908", "title": "Jan Kukal", "text": "Jan Kukal\n\nJan Kukal (* 13. září 1942, Praha) je tenisový trenér a bývalý československý tenista.\n\nV roce 1969 se stal mistrem ČSSR ve dvouhře, mezinárodním mistrem republiky ve čtyřhře pak byl v letech 1971, 1973 a ve smíšené čtyřhře 1971. Podílel se na prvních úspěších československého družstva v Kings Cupu, kde hrál tým finálovou skupinu v období 1966–68 a celý turnaj pak vyhrál roku 1969. Byl úspěšným hráčem zejména v hale. V letech 1968-1973 se stal reprezentantem národního daviscupového družstva, za nějž odehrál v Davisově poháru 9 dvouher a 15 čtyřher. Jeho spoluhráčem byl zejména Jan Kodeš, se kterým hrál i na mezinárodních turnajích. Dosáhli spolu semifinále čtyřhry na French Open 1972 a čtvrtfinále Wimbledonu 1973.\n\nS hráčskou kariérou skončil v roce 1973. Poté byl jmenován trenérem reprezentace Rakouska, v letech 1981–1983 byl trenérem reprezentací mužů a žen ČSSR. S československým týmem dosáhl vítězství v Poháru federace 1983. Trénoval například Slovenku Henrietu Nagyovou nebo Rakušanku Nicol Hoffmanovou.\n\nVystudoval zahradnictví na Vysoké škole zemědělské v Praze. S rodinou žije v Boldogu u Sence na Slovensku. Jeho strýcem byl český violoncellista Jiří Herold, člen Českého kvarteta. Je sběratelem výtvarného umění a spolupořádal již přes 30 výstav.\n\n"}
{"id": "458912", "url": "https://cs.wikipedia.org/wiki?curid=458912", "title": "Karen Susmanová", "text": "Karen Susmanová\n\nKaren Hantze Susmanová (* 11. prosince 1942, San Diego, Kalifornie) je bývalá americká tenistka, wimbledonská vítězka ve dvouhře z roku 1962, když ve finále porazila Věru Pužejovou Sukovou 6–4, 6–4. Získala také tři grandslamy v ženské čtyřhře, všechny společně s Billie Jean Kingovou. V roce 1960 vyhrála juniorku ve Wimbledonu.\n\nV první světové desítce tenistek se nacházela v letech 1961, 1962 a 1964, nejvýše postavená ve dvouhře byla na 4. místě (1962).\n\n"}
{"id": "458915", "url": "https://cs.wikipedia.org/wiki?curid=458915", "title": "Rosa Kellnerová", "text": "Rosa Kellnerová\n\nRosa Kellnerová (21. ledna 1910 Mnichov – 13. prosince 1984) byla německá atletka, která se věnovala běhu na 100 metrů.\n\nNa Letních olympijských hrách v Amsterdamu v roce 1928 vybojovala společně s Helene Schmidtovou, Anni Holdmannovou a Helene Junkerovou bronzovou medaili ve štafetovém běhu na 4×100 metrů.\n\n"}
{"id": "458917", "url": "https://cs.wikipedia.org/wiki?curid=458917", "title": "Chval Řepický z Machovic", "text": "Chval Řepický z Machovic\n\nChval Řepický z Machovic byl český šlechtic a husitský hejtman.\n\nPrameny se poprvé významněji zmiňují o Chvalovi v souvislosti se skupinou Jana Žižky, která odchází koncem r. 1419 z Prahy do Plzně, která se stává přechodně husitským centrem. Mezi prvními, kteří ještě před odchodem Žižky opustili Plzeň a vydali se na Tábor, byla skupina sezimoústeckých husitů v čele s Chvalem. Zde se koncem března 1420 stal vedle Žižky, Mikuláše z Husi a Zbyňka z Buchova jedním z prvních táborských hejtmanů. Později byl jednou z hlavních opor táborského seniora Mikuláše z Pelhřimova asi do doby, než se stal píseckým hejtmanem. V prosinci 1420 se Chval spolu s Žižkou a Janem Roháčem zúčastnil věroučného hádání pražských mistrů s táborskými kněžími v domě Petra Zmrzlíka.\n\nDalší činnost Chvala je doložena z ledna 1421, kdy společně se Žižkou neúspěšně obléhal město Stříbro. Čáslavského sněmu se nezúčastnil, neboť ho Žižka poslal dobývat Rábí. 11. června 1422 uznávají Chval, Žižka i Zbyněk z Buchova jménem táborské polní obce knížete Korybutoviče za zemského správce.\n\nV rozhodčí laické komisi, která posuzovala učená hádání mezi pražskými mistry a táborskými kněžími na Konopišti v červnu 1423, Chval z Machovic zastupoval tábory. V únoru 1426 se stal krajským správcem nově strukturovaného spolku v jihozápadních Čechách, jenž zahrnoval mimo jiné města Písek, Klatovy, Sušice, Domažlice a Prachatice.\n\nPak se o něm zprávy v pramenech ztrácí až do r. 1433, kdy se pravděpodobně účastnil Svatomartinského sněmu v Praze, kde byla táborská strana zastoupena právě hejtmany měst a zástupci krajů.\n\n"}
{"id": "458919", "url": "https://cs.wikipedia.org/wiki?curid=458919", "title": "James Oliver Curwood", "text": "James Oliver Curwood\n\nJames Oliver Curwood (12. června 1878 v Owosso, Michigan, USA – 13. srpna 1927, tamtéž) byl americký prozaik, žurnalista, cestovatel a ochránce přírody, autor napínavých dobrodružných románů z prostředí divoké krajiny kanadského severu. Nejhodnotnější jsou ty, které líčí životy zvířat (např. \"Vlčák Kazan\", \"Kočovníci severu\" nebo \"Král šedých medvědů)\", mnoho jiných však vykazuje rysy literárního kýče.\n\nAčkoliv Curwood nedokončil střední školu, byl schopen v roce 1898 složit přijímací zkoušky ke studiu žurnalistiky na Michiganské univerzitě. Od roku 1900 začal publikovat své první reportáže, povídky a krátké příběhy v \"Detroit News-Tribune\". Již v roce 1909 mu jeho tvorba začala vynášet tolik, že se mohl vydat na svoji první cestu na sever k řece Yukon a na Aljašku, kde hledal inspiraci pro svoji další tvorbu. Tyto své cesty na sever a severozápad amerického kontinentu pak pravidelně opakoval. Jednu dobu také několik měsíců žil společně s Eskymáky.\n\nVzhledem k tomu, že jeho tvorba byla nadále velice úspěšná, již v roce 1922 začal s budováním Hradu Curwood nedaleko od svého rodného města Owosso u řeky Shiawassee. Jednalo se napodobeninu romantického francouzského zámku z 18. století, kam později přestěhoval i svoji literární pracovnu (v roce 1970 zde bylo zřízeno Curwoodovo muzeum).\n\nV mládí byl vášnivým lovcem, nicméně s přibývajícím věkem stále více prosazoval myšlenky ochrany přírody, nakonec byl jmenován členem Michiganské státní komise pro ochranu přírody.\n\nV roce 1927 během jedné ze svých cest na Floridu byl pokousán neznámým jedovatým živočichem (mohlo se jednat například o pavouka), což u něj vyvolalo velké zdravotní problémy a komplikace. Kromě prudkých alergických reakcí se jednalo také o infekci a celkovou sepsi, která nakonec vedla k jeho předčasné smrti ve věku 49 let.\n\nCurwood vydal během svého života přibližně 30 knih, z nichž velká většina byla později i zfilmována. Mezi jeho světově nejproslulejší a vůbec nejznámější knihy patří román \"Vlčák Kazan\", který byl také několikrát zfilmován.\n\nNásledující seznam obsahuje anglické názvy autorových knih. Pokud kniha vyšla česky, je v závorce uveden její český název.\n\nInternet Movie Database (IMDb) eviduje z let 1910 až 1995 dvě stě filmových titulů natočených podle děl autora (z toho je 143 němých). K mnoha z nich scénáře napsal sám Curwood.\n\n\n"}
{"id": "458924", "url": "https://cs.wikipedia.org/wiki?curid=458924", "title": "Obří hrad", "text": "Obří hrad\n\nObří hrad je pojmenování pro ruiny hradiště z doby halštatské u osady Popelná (část obce Nicov) na Šumavě. Lokalita přísluší do katastrálního území Studenec u Stach. Hradiště je od roku 1958 chráněno jako kulturní památka ČR.\n\nObří hrad se nachází na strmém ostrohu vrchu s příznačným názvem Valy (1010 m. n. m.) nad osadou Popelná na Šumavě. Hradiště není na samotném vrcholu kopce, ale na skalním ostrohu o nadmořské výšce 940–980 m, který je dobře dostupný pouze z jižní strany. Ze severu a východu je ostroh obtékán říčkou Losenicí. Je to nejvýše položené pravěké hradiště v Čechách. Panuje zde horské klima – sníh se zde často udrží od října do května.\n\nZachovaly se zde zbytky mohutného opevnění na půdorysu 370 x 80 m s delší stranou v severojižním směru. Valy jsou dodnes patrné v předhradí i kolem hradiště samotného. Na jednom místě je dokonce zachována původní vnější zeď hradby. Jde o jednu z nejstarších dochovaných staveb na českém území.\n\nHradby byly zbudovány z místního materiálu dostupného na nedalekých suťových polích. Vnější konstrukci valu tvořily dvě zdi z pečlivě vyskládaných (lícovaných) kamenů. Prostor mezi nimi pak byl vyplněn menšími kameny a sutí. Vzniklá hradba byla 3–4 m široká a 3–5 m vysoká. Dřevěná nástavba na hradbě není vyloučena.\n\nZe snáze přístupné jižní strany bylo hradiště chráněno opevněným předhradím s vyvýšeným skalním srubem na jižní straně, který patrně sloužil jako hláska. Vnitřní hradiště Obřího hradu (\"Akropole\") se nacházelo na severní straně návrší a kromě strmých svahů bylo chráněno ještě dvojitou kamennou hradbou. Celková plocha hradiště byla 2,6 ha, z toho 1,9 ha tvořilo předhradí a 0,7 ha pak samo vnitřní hradiště.\n\nJiž první archeologický průzkum z počátku 20. století zde odhalil pozůstatky z doby halštatské. Později zde proběhl společný archeologický a geologický průzkum Národního muzea a Ústavu pro mechaniku hornin Akademie věd v Praze.\nZ naprosté absence nálezů souvisejících s osídlením se usuzuje, že hradiště nebylo trvale obydleno. Nebyly nalezeny téměř žádné předměty po jeho obyvatelích, ani po jeho stavitelích. Mezi hypotézy, kterými se tato nálezová situace vysvětluje, patří možnost, že tato pevnost sloužila jako posvátný prostor.\n\nZe severní části hradiště je nádherný výhled přes kamenná pole do údolí říčky Losenice. Podle středověké pověstí si zde šumavští obři postavili ze skal a balvanů svůj hrad.\n\nŽlutá turistická značka z Popelné překonává na cestě k hradišti výškový rozdíl 120 m. Na hradišti je značen poznávací okruh s informačními tabulemi.\n\n\n"}
{"id": "458926", "url": "https://cs.wikipedia.org/wiki?curid=458926", "title": "Vložený vůz", "text": "Vložený vůz\n\nVložený vůz je železniční osobní vůz, který je provozován v ucelených motorových nebo elektrických jednotkách. V běžném provozu je vložený vůz řazen uvnitř jednotky, tj. není ani prvním ani posledním vozem soupravy.\n\nVložený vůz může být:\n"}
{"id": "458927", "url": "https://cs.wikipedia.org/wiki?curid=458927", "title": "Robert Maxwell", "text": "Robert Maxwell\n\nIan Robert Maxwell, vlastním jménem Abraham Leib Hoch, později užíval jméno Ján Ludvík Hoch, (10. června 1923, Slatinské Doly, ČSR (dnes část ukrajinské obce Solotvina) – 5. listopadu 1991, poblíž Kanárských ostrovů) byl britský žurnalista a multimilionář s československými (rusínsko-židovskými) kořeny.\n\nNarodil se jako třetí dítě/první syn z devíti potomků chudé židovské rodiny na Podkarpatské Rusi, tehdy součásti Československa. Otec živil rodinu jako obchodník s dobytkem, řezbář a příležitostný zemědělský dělník; po něm zdědil Jan Ludvík smysl pro obchod a nezdolnost. Matka byla citlivá a spíše intelektuálně založená žena. Dědeček, v jehož malém domku početná rodina žila, byl rabín. Chudoba byla všudypřítomná – později se Maxwell zmiňoval, jak do sedmi let neměl vlastní boty. Vychodil pouze tři třídy obecné školy, ale díky regionu, v němž vyrůstal, ovládal několik jazyků – jidiš jako svou mateřštinu, v židovské škole se naučil hebrejsky, ve státní (obecné) škole česky a dále maďarsky a rumunsky. Všechny tyto jazyky uměl a používal i v pozdějším věku. Jako třináctiletého ho rodiče poslali do rabínské školy do Bratislavy, tuto školu však opustil a když 15. března roku 1939 Maďarsko obsadilo Podkarpatskou Rus, utekl do Budapešti, kde pomáhal při organizaci přechodu československých vojáků z okupovaného Československa; přitom byl sám maďarskou policií zadržen a uvězněn. Z vězení se mu podařilo uprchnout a poté dostat se do Bělehradu, dále do Sofie, Istanbulu a přes Bejrút letadlem do Marseille. Tam se stal vojákem československého vojska ve Francii a začal používat jméno \"Ivan du Maurier\". Po její porážce a evakuaci československé zahraniční armády do Velké Británie se přidal ke vzpouře proti jejímu velení, vyvolané národnostními spory. Po vyloučení rebelů přešel do britské armády, se kterou vítězně prošel (včetně vylodění spojenců v Normandii) do Hamburku v hodnosti kapitána. Byl vyznamenán za statečnost britským Válečným křížem, který mu v lednu roku 1945 osobně předal generál Bernard Law Montgomery. Během války několikrát změnil jméno – kromě zmíněného Ivana du Maurier se později jmenoval \"Leslie Jones\" a nakonec \"Ian Robert Maxwell\"; toto jméno pak nosil do konce života, i když jeho první část téměř nikdy nepoužíval, byla to jen připomínka jeho původního jména.\nJeho rodinu, jež zůstala na Podkarpatské Rusi, stihl krutý osud. V květnu roku 1944 byli všichni včetně dědečka nacisty zavlečeni do Osvětimi, odkud se vrátily pouze dvě sestry, Sylvie a Bruna.\n\nNa podzim roku 1944 se v Paříži seznámil a v březnu roku 1945 oženil – již jako Robert Maxwell – s Francouzkou \"Elizabeth Meynardovou\". Během dlouhého manželství – třebaže měl Maxwell později řadu mimomanželských vztahů, nikdy se nerozvedl – mu Elizabeth porodila devět dětí; Maxwell se vyjádřil, že chtěl tímto způsobem obnovit rodinu, již ztratil při holocaustu.\n\nPo válce a po svatbě se rozhodl zůstat v Londýně. Tam začala jeho kariéra. Působil ve \"Spojenecké kontrolní komisi\" pro Berlín a působil jako armádní cenzor v berlínském deníku \"Der Telegraf\". Po návštěvě knižního veletrhu v Lipsku v roce 1946 založil s pomocí manželčina otce firmu, jež především do Británie vozila německý tisk; začal nakupovat zahraniční práva od německých nakladatelů vědeckých knih. Při té příležitosti se seznámil s Ferdinandem Springerem, majitelem nakladatelství Springer Verlag. Jejich obchodní i přátelský vztah hrál svou roli při založení firmy \"Pergamon Press\", \"Robert Maxwell ltd.\" Ta se záhy stala světově známým vydavatelstvím. Začala vydávat odbornou literaturu zejména encyklopedického rázu, která po válce citelně chyběla. V polovině 60. let 20. století byl zvolen poslancem za Labour Party (1964-1970).\n\nV roce 1964 založil \"Maxwell Communication Corporation\" (MCC). V roce 1984 zakoupil od Reed international mediální skupinu \"Mirror Group Newspapers\" (MGN). Dále skoupoval přední světové deníky, jako například \"Daily News\", v New Yorku koupil i prestižní nakladatelství \"Macmilian\". V roce 1990 začal vydávat známý týdeník \"The European\". Koupil řadu dalších novin, nakladatelství i leteckých společností a mnoho jiných institucí po celém světě, od USA až po Japonsko.\n\nStal se z něho natolik vlivný člověk, že byl vřele přijímán v Bílém domě, v Elysejském paláci či v Kremlu. Několikrát zavítal i do Prahy, naposled v srpnu roku 1989, kdy ho na Pražském hradě přivítal tehdejší prezident Gustáv Husák. Setkal se i s mnoha významnými osobnostmi, například s matkou Terezou.\n\nZemřel za nejasných okolností 5. listopadu 1991 při plavbě své luxusní jachty \"Lady Ghislaine\". Jeho tělo bylo nalezeno v moři nedaleko Kanárských ostrovů a pitva hovořila o přirozené smrti, zapříčiněné pravděpodobně srdečním infarktem.\n\nV následujících týdnech však vypukla aféra – provalilo se, že Maxwell ve snaze udržet své impérium již delší dobu přeléval peníze mezi svými firmami, vyhýbal se daňovým povinnostem a nakonec dokonce vytuneloval penzijní fondy svých zaměstnanců. Na základě toho se vynořily spekulace, zda nespáchal sebevraždu či zda dokonce nebyl jako agent pracující na všechny strany zavražděn. (Podle knihy novinářů G. Thomase a M. Dillona byl odstraněn izraelským Mosadem, který měl vydírat s tím, že když tato zpravodajská služba nepřiměje izraelské banky k podpoře jeho krachujícího impéria, vyzradí některé citlivé informace z dřívější spolupráce.)\n\nDůkazy pro tato tvrzení však předloženy nebyly. Naopak Izrael uspořádal Roberu Maxwellovi státní pohřeb a jeho ostatky byly uloženy do svaté země na židovském hřbitově Olivetská hora v Jeruzalémě. Při té příležitosti tehdejší izraelský premiér o Maxwellovi řekl, že \"\"udělal pro Izrael mnohem víc, než si dnes kdo dovede představit\".\n\n"}
{"id": "458929", "url": "https://cs.wikipedia.org/wiki?curid=458929", "title": "Vojenice (Voděrady)", "text": "Vojenice (Voděrady)\n\nVojenice () je malá vesnice asi 1 km od Voděrad. Mají 72 stálých obyvatel a 52 oprávněných voličů. Vojenice leží v podhůří Orlických hor na hřebeni zvaném Vrcha. Blízko Vojenic se nachází rozhledna Osičina. \n\nVe Vojenicích je aktivní Sbor dobrovolných hasičů (SDH), který stojí za většinou vojenických akcí. Např. pořádání pálení čarodějnic, pivobraní, dětského rozloučení s prázdninami nebo výlovu rybníka.\n\nJméno obce pochází od jejího zakladatele nebo předáka kolonistů jménem Vojen. \n\nPočátky osídlení Vojenic a okolí sahají možná již do doby kamenné, jistě však do doby bronzové, kdy u rozhledny Osičina vzniklo pohřebiště lidu lužických popelnicových polí (předběžně cca 11. až 8. stol. př. Kr., výzkum probíhá). První zmínka o dnešní vsi v písemných pramenech pochází z roku 1522, vesnice však určitě vznikla dříve – archeologické nálezy dokládají, že existovala již ve 13. století. Ve vsi stávala snad již od té doby tvrz, zaniklá v 17. století, z níž se dochovaly zbytky v terénu.\n\n"}
{"id": "458930", "url": "https://cs.wikipedia.org/wiki?curid=458930", "title": "Augmentativum", "text": "Augmentativum\n\nAugmentativum, slovo zveličelé je slovo s významem zveličelým nebo (zdánlivě) hrubším (ve srovnání s neutrálním slovem příbuzným), občas doprovázeným negativními konotacemi.\n\nOpakem augmentativ jsou deminutiva (slova zdrobnělá).\n\nAugmentativa jsou obecně i konkrétně v češtině mnohem méně častá než zdrobněliny; také je menší počet odvozovacích přípon. Nejobvyklejší jsou substantiva s příponou -sko (pes > psisko [zde negativní konotace], dub > dubisko, chlap > chlapisko), dále např. -ák (chlap > chlapák), -ucha (bába > babucha), -an (Míša > Mišan [hypokoristikon]). Existují i adjektiva: dlouhý > dlouhatánský.\n\n"}
{"id": "458931", "url": "https://cs.wikipedia.org/wiki?curid=458931", "title": "Jana Adámková", "text": "Jana Adámková\n\nJana Adámková může být:\n\n"}
{"id": "458932", "url": "https://cs.wikipedia.org/wiki?curid=458932", "title": "Lány (zámek, okres Kladno)", "text": "Lány (zámek, okres Kladno)\n\nZámek Lány je barokní stavba, jež se nachází na jižním okraji obce Lány v okrese Kladno ve Středočeském kraji západně od Prahy. Zámek je situován na severním okraji rozsáhlých křivoklátských lesů (CHKO Křivoklátsko), jeho součástí je rozsáhlý anglický park, rybník Bahňák, velký palmový skleník a přilehlá Lánská obora. K zámku také patřil hospodářský dvůr.\n\nOd roku 1921 je zámek majetkem státu a stal se oficiálním letním sídlem prezidentů Československa, dnes prezidentů České republiky. 16. prosince 1921 zde byla během návštěvy rakouského prezidenta Hainische a kancléře Schobera podepsána Lánská smlouva (též „Pražská smlouva“), která potvrdila politiku přátelské spolupráce mezi Československem a Rakouskem.\n\nZámek včetně přilehlého kostela a zámeckého parku je chráněn jako kulturní památka České republiky.\n\nPodle nejstarších písemných pramenů zde již v roce 1392 stávala dřevěná tvrz, sídlo Haška z Lán. Na konci 16. století obec přešla do královského majetku císaře Rudolfa II. Ten nechal původní tvrz přebudovat na prostý lovecký letohrádek v renesančním slohu. V roce 1652 byl objekt znovu přestavěn, tentokrát v barokním stylu.\n\nOd konce 17. století se zámek stal majetkem hraběcího rodu Valdštejnů. Jan Josef z Valdštejna zde provedl v roce 1730 další velkou rekonstrukci, lánský zámeček byl výrazně přebudován a zvýšen až do úrovně 1. patra. Na počátku 18. století zámeček přešel do majetku knížecího rodu Fürstenbergů, kteří jej vlastnili až do roku 1921. V letech 1748–1752 na popud kněžny Anny Marie byl na východní straně zámku přistavěn rokokový kostel Nejsvětějšího Jména Ježíš, do nějž byl vybudován nadzemní přístup v úrovni 1. patra. V letech 1821–1825 pak kníže Karl Egon II. z Fürstenbergu nechal zámek opět výrazně přestavět, budova zámku byla doplněna o další 2. patro, dále byl vybudován nový vchod ze severní strany směrem od obce. Poslední patro, které bylo umístěno v mansardové střeše, vzniklo v roce 1903 z popudu knížete Maxe Egona II. Na jižní straně budovy byla také přistavěna nová vstupní část.\n\nDne 15. dubna 1920 se Národní shromáždění usneslo na zákoně o vedlejších úředních sídlech prezidenta republiky č. 320/1920 Sb. z. a n., jehož provedením byla pověřena vláda (též Židlochovice, Topoľčianky). \n\nVláda na podkladě uvedeného zákona byla oprávněna jednat s knížetem Fürstenbergem ohledně velkostatku v Lánech. V červenci 1921 došlo k uzavření trhové smlouvy mezi Československou republikou, zastoupenou Ministerstvem financí Československé republiky, na jedné straně a Maxem Egonem Fürstenberkem na straně druhé. Koupě se týkala statku Lány s Ploskovem o rozloze kolem 5000 ha, který zahrnoval lesní revíry Lány, Běleč a Ploskov o rozloze 4 725 ha a patronát nad postoupeným kostelem v Lánech se služebnostmi (Kostel Nejsvětějšího Jména Ježíšova). Cena zámku v Lánech s parkem a příslušnými budovami činila 12 500 000 Kč, ostatní nemovitosti byly vyčísleny na 12 370 000 Kč, celkem 24 870 000 Kč.\n\nProdej se netýkal veškerých movitých věcí, které se nalézaly v zámku a vedlejších budovách, dále pak veškerých movitých věcí v budově zbrojovny čp. 3 v Lánech. Část věcí převzal Československý stát (např. krb v zámecké knihovně, rezervní motor a rezervní dynamo zámecké elektrárny a dále veškerý živý inventář). Smlouva stanovovala, že Ministerstvo financí Československé republiky uhradí smluvenou částkou v hotovosti částečně dávky z majetku a dávky z přírůstku na majetku předepsané za majetek rodiny Fürstenberků v Československé republice a to ke dni 1. července 1921. Knížeti Maxi Egonovi Fürstenberkovi bylo ve smlouvě také přislíbeno, že mu bude uvolněn jeho dům v Praze čp. 153 na Malé Straně (Fürstenberský palác), který byl v té době pronajat Ministerstvu sociální péče. O tento příslib musel ale kníže Fürstenberk každoročně intervenovat a k uprázdnění domu došlo až 1. června 1927.\n\nK podpisu smlouvy došlo 15. července 1921, 17. července ji podepsal Gottfried Hohenlohe-Langerburg, 20. července ji schválil a podepsal předseda Státního pozemkového úřadu Karel Viškovský a k 1. srpnu 1921 ji schválil a podepsal za svěřenecký soud a civilní soud v Praze pan Schindelka. Do smlouvy byla také vložena klauzule, která Fürstenberkům povolovala výjimku v provádění pozemkové reformy na velkostatku Křivoklát odročením až do období kolem roku 1925. \n\nNásledovaly větší stavební úpravy zámku pod vedením hradního architekta Jože Plečnika. Ty byly zaměřeny na úpravu zámku jakož i přilehlého zámeckého parku pro účely využití jako letního sídla prezidenta Československé republiky. Stálé práce započaly se souhlasem knížete ještě před zakoupením zámku (smlouvou z 15. 7. 1921) a to již 2. května 1921. Rekonstrukce probíhala od 15. července do 6. srpna 1921 a pracovalo na ní 358 dělníků trvale a 120 pracovníků 33 firem na dohodu. Celkové náklady dosáhly 3 miliony Kč. \n\nPrezident Masaryk byl o průběhu přestavby průběžně informován i při svém léčebném pobytu na ostrově Capri a sám schvaloval osobně všechny úpravy, navržené v projektu Jože Plečnika. Práce samotné řídil stavitel Karel Fiala spolu se stavebním technikem Jaroslavem Veverkou. Zajímavým způsobem upravil prof. Plečnik v tomto parku i okolí zámeckého rybníčku (tzv. \"Bahňáku\"), u nějž se scházeli za krásných letních dní též Masarykovi a Čapkovi Pátečníci. Antická fontána s dórskými pilastry má pět lvů chrlících vodu, představujících \"Čechy\", \"Moravu\", \"Slezsko\", \"Slovensko\" a \"Podkarpatskou Rus\", jako symbol pěti sloupů Republiky československé.\n\nK příjezdu prezidenta Masaryka ve čtvrtek 11. srpna 1921 v 18. hodin zvláštním vlakem přímo na zámek Lány nechala buštěhradská dráha zřídit nově lánské nádraží, upravit trať, nádražní budovy, zvláštní komfortní čekárnu pro prezidenta a nařídila, aby ode dne 1. srpna 1921 v lánském nádraží zastavovaly všechny rychlíky. \n\nV přízemí zámku se nacházely hospodářské úřadovny, kuchyně, byty personálu, úpravny a místnosti pro hradní stráž. První poschodí s novým balkonem, na který navazoval kuřácký salon, bylo určeno pro reprezentační prezidentské účely a částečně bylo ponecháno v původním francouzském renesančním slohu. Kuřácký salon s nástěnnými loveckými malbami byl zařízen nově. Vedle něj se nalézal hudební salon, dámský salon, velká jídelna s tzv. rampovým osvětlením a přípravny. Nábytek byl dovezen z Pražského hradu. Reprezentačních místností bylo celkem pět. K nim přiléhaly čtyři prezidentovy pracovní místnosti (čekárna, audienční síň se salonní garniturou, pracovna a prezidentská knihovna).\n\nNa druhém poschodí se nacházelo 16 místností, které byly vyhrazené prezidentovi a jeho rodině. Ve věžovém rizalitu byla umístěna prezidentova ložnice s výhledem do parku, na kterou navazovala šatna a koupelna. Při prezidentově salonku se nacházela malá rodinná jídelna a s ní sousedil salonek prezidentovy manželky a její ložnice. Ostatní místnosti ve druhém patře sloužily hostům. Třetí patro bylo upraveno pro hosty a úřednictvo. Jednotlivé pokoje pro hosty doplňovaly koupelny. Dostavěny byly také tři výtahy a vytápěcí komory.\n\nVedle zámecké budovy se opravovaly i hospodářské budovy, přičemž velká část koníren byla zrušena, zřízena byla pošta, telegraf a telefon, elektrické osvětlení, kasárna pro 40 mužů hradní stráže, dále byty a menza pro úředníky a služebnictvo, velká čítárna, hřiště. Mnoho práce bylo vynaloženo v zámecké zahradě, kde se opravovaly také besídky, skleník a střelnice, současně se opravovaly i všechny budovy na panství i hospodářské dvory.\n\nSprávu státního statku v Lánech měla na starosti Kancelář prezidenta republiky (za odborné porady generálního ředitele státních statků inž. Opletala a jeho zástupce ředitele inž. Arha), konkrétně odbor III. pro záležitosti stavební, administrativní a hospodářské, který spravoval i Pražský hrad s příslušenstvím. Šéfem odboru byl ministerský rada František Blažek, který měl k ruce radu Dr. Jana Svobodu. Hospodářským správcem na statku byl Vojtěch Strava a lesním správcem Karel Paclt. Mimo odbor byl zřízen referát 14. pro správu domácnosti prezidenta republiky a správu zámku v Lánech, kterou měl na starost generál Viktor Hoppe (po něm Felix Nevřela).\n\nPo druhé světové válce byly u Kanceláře prezidenta republiky zřízeny samostatné referáty:\n\nOd 1. ledna 1949 byly státní lesy z Čsl. státních lesů a statků vyděleny. Státní statek kanceláře prezidenta republiky v Lánech byl v roce 1960 předán Vysoké škole zemědělské jako její školní statek, zámek a lesní správa byly zařazeny do společného organizačního útvaru Lesní správa a zámek Lány.\n\nZámek je spojován především s osobou prvního československého prezidenta Tomáše Garrigua Masaryka, jenž si zdejší zámek velmi oblíbil (přijel sem zvláštním vlakem přímo z Itálie, z pobytu na ostrově Capri, ve čtvrtek večer 11. srpna 1921) a považoval jej za svůj domov, využíval jej nejen pro odpočinek a relaxaci, ale jako klidné místo pro práci. Prožil tam celých 17 let.\nV zámku zřídil i kino, kde nechal promítat filmy pro místní občany (poslední film, který se tam promítal za Masarykovy přítomnosti, byl \"Hrdinný kapitán Korkorán\" s Vlastou Burianem v hlavní roli). Na zámku přijal též řadu státních návštěv i osobností světového kulturního a vědeckého života. Okolí využíval pro jízdu na koni a po roce 1934 v kočáře, zejména se svým synem Janem Masarykem.\n\nPo své rezignaci v roce 1935 se sem i s rodinou přestěhoval prakticky natrvalo. Po své smrti si přál být pohřben na lánském hřbitově. Jeho hrobka se nenachází v zámeckém parku, ale ve staré části obecního hřbitova v Lánech, kde odpočívá spolu se svou ženou Charlottou, synem Janem a dcerou Alicí.\n\nPo jeho smrti 14. září 1937 byl lánský zámek využíván jen velmi málo, respektive pouze příležitostně. V době druhé světové války zde pravidelně pobýval protektorátní prezident Emil Hácha, který dal zřídit na okraji Lánské obory za Jurkovičovou vilou malíře Horníka přírodní koupaliště pro veřejnost s převážně dřevěným vybavením, jehož pozůstatky (vodní plocha) se zachovaly do dnešní doby. Jako letní sídlo jej využíval také komunistický prezident Klement Gottwald a později i ostatní komunističtí prezidenti. \n\nPo roce 1989 byl zámek využíván prezidenty Václavem Havlem, Václavem Klausem a Milošem Zemanem. Zámek není pro veřejnost přístupný, přístupný je pouze zámecký park, kostel a skleník.\n\n"}
{"id": "458935", "url": "https://cs.wikipedia.org/wiki?curid=458935", "title": "SS Adriatic (1871)", "text": "SS Adriatic (1871)\n\nSS \"Adriatic\" byl první ze dvou lodí White Star Line, která nesla toto jméno.\n\nPrvní čtyři parníky měly v transatlantické službě velký úspěch, proto se White Star Line rozhodla vybudovat dva další. První z nich byl \"Celtic\" a druhý \"Adriatic\", vybudovaný v loděnicích Harland & Wolff a 17. října 1871 spuštěn na vodu.\n\nDo konce roku 1871 a z počátku 1872 byla loď vybavována. Byly na ní zkušebně instalovány nejnovější technologie té doby, například kajuty byly běžně osvětlovány petrolejovými lampami, ale stavitelé se rozhodli instalovat nové plynové lampy. Plyn se získával strojově z uhlí. Adriatic byl první loď s tímto systémem. Ale nastaly problémy s unikáním plynu, proto byla tato technologie ještě před vstupem do služby z Adriaticu odstraněna.\n\nNa svou první plavbu z Liverpoolu do New Yorku vyplul 11. dubna 1872 pod velením kapitána Digby Murrayho, který také velel první lodi White Star Line, \"Oceaniku\", na jeho první plavbě. Adriatic měl podobnou specifikaci jako o něco starší parníky třídy Oceanic. Měl jeden komín a čtyři stožáry. Trup byl stejně jako u všech lodí společnosti černý. Loď měla ubytování pro první a třetí třídu. Jako největší ze šesti lodí White Star se stal vlajkovou lodí společnosti. Ten měl do roku 1874, kdy byl postaven větší \"Britannic\".\n\nO měsíc později během plavby přes Atlantic \"Adriatic\" udržoval průměrnou rychlost 14,52 uzlů, což mu zajistilo Modrou stuhu. Překonal tím loď společnosti Cunard \"Scotia\", která ji držela od roku 1866.\n\nAdriatic měl několik nehod. První se stala v říjnu 1874, kdy plul vedle lodi Cunardu \"Parthia\" a kolidoval s ní. Obě lodě byly mírně poškozené. V březnu 1875 narazil v přístavu v New Yorku na americkou loď \"Columbus\", která se následně potopila. V prosinci toho samého roku ve Svatojiřském průlivu převrhl loď \"Harvest Queen\", která se potopila. Potopila se tak rychle, že posádka Adriaticu ji nedokázala identifikovat, až pozdější záznamy ukázaly, kdo byl obětí. 19. července 1878 Adriatic narazil do brigy \"G. A. Pike\" u jižního Walesu. Pět členů posádky na \"Pike\" zemřelo. Za viníka byl označen Adriatic pro nadměrnou rychlost.\n\nV roce 1884 byl Adriatic upraven, kdy bylo přidáno 50 kajut pro druhou třídu. V roce 1897 byl považován za příliš zastaralý pro transatlantickou službu a stal se jen rezervní lodí společnosti v Birkenheadu. Když vstoupil do služby roku 1899 druhý \"Oceanic\", byl Adriatic prodán do šrotu 12. února v Prestonu.\n"}
{"id": "458941", "url": "https://cs.wikipedia.org/wiki?curid=458941", "title": "Třída Oceanic", "text": "Třída Oceanic\n\nTřída Oceanic byla série prvních zaoceánských parníků White Star Line. Vybudovány byly v loděnicích Harland & Wolff v Belfastu. Sloužily na lince Liverpool - New York.\n\n\n18. ledna 1868 koupil Thomas Henry Ismay společnost, kterou pojmenoval White Star Line. Rozhodl se že si nechá vybudovat sérii čtyř ocelových parníků, \"Oceanic\", \"Atlantic\", \"Baltic\" a \"Republic\". Tyto lodě byly postaveny v loděnicích Harland & Wolff v Belfastu v letech 1870-1872. Jejich popularita byla vysoká, proto byly v roce 1872 vybudovány ještě dva parníky navíc, \"Adriatic\" a \"Celtic\".\n"}
{"id": "458943", "url": "https://cs.wikipedia.org/wiki?curid=458943", "title": "Jana Adámková (moderátorka)", "text": "Jana Adámková (moderátorka)\n\nJana Adámková, rozená Dolejší (* 7. února 1972 Jihlava je televizní moderátorka momentálně uvádějící počasí na TV Nova. Nyní odborně přednáší na vysokých školách verbální komunikaci či marketing a na středních školách, kde je její specializace český jazyk.\n\nV dětství se věnovala moderní gymnastice. Po maturitě na gymnáziu začala studovat pedagogickou fakultu, během studia tři roky vyučovala na 2. stupni základní školy češtinu, angličtinu a tělocvik. Po vítězství v konkursu uváděla na TV Nova od roku 1997 Počasí (5 let) a později \"Televizní noviny\" (2 roky, ve dvojici s Karlem Voříškem), vysokoškolské studium dokončila dálkově v Olomouci. Od roku 2002 je ředitelkou Moderátorské školy. \nByla vdaná, má dvě děti.\n"}
{"id": "458945", "url": "https://cs.wikipedia.org/wiki?curid=458945", "title": "2. česká hokejová liga 2009/2010", "text": "2. česká hokejová liga 2009/2010\n\n2. česká hokejová liga v sezóně 2009/2010 byla 17. ročníkem samostatné třetí nejvyšší české soutěže v ledním hokeji.\n\n\nSoutěž byla rozdělena na tři skupiny podle geografické polohy, a to západní, střední a východní. Ve skupině západ bylo 10 klubů, ve skupině střed 10 klubů a ve skupině východ 12. Základní část čítající 34 kol měla dvě fáze. V té první se týmy v rámci skupin utkaly každý s každým dvakrát (22 kol). Ve druhé fázi se sudé týmy ze skupiny západ utkaly se všemi lichými týmy ze skupiny střed dvoukolově, sudé týmy ze skupiny střed s lichými ze skupiny západ taktéž dvakrát. Sudé týmy skupiny východ se dvakrát utkaly s lichými celky v rámci východní skupiny. Druhá fáze měla tedy 12 kol.\n\nPo základní části přišlo na řadu play-off, do kterého postoupilo z každé skupiny 8 nejlepších týmů. Oproti předchozím ročníkům měla tentokrát každá skupina svoje samostatné play off.\n\nVítěz skupiny ve čtvrtfinále narazil na osmý tým své skupiny, druhý na sedmý, atd. Vítězové čtvrtfinále postoupili do semifinále, ze kterého vedla cesta do finále. Vítěz finále postoupil do kvalifikace o účast v 1. lize. Celé play off se hrálo na tři vítězné zápasy.\n\nTříčlenná kvalifikace o účast v první lize se hrála dvoukolově každý s každým (celkem tedy 6 kol – jeden tým měl v každém kole volno). První dva celky kvalifikace přímo postoupily do dalšího ročníku 1. ligy. Třetí celek zůstal ve druhé lize.\n\nV tomto ročníku se kvůli 3 odstupujícím a 1 vyloučenému týmu z 2. ligy nesestupovalo.\n\n\nKonečný stav série 3:1 pro HC Řisuty\n\nKonečný stav série 3:0 pro HC Klášterec nad Ohří\n\nKonečný stav série 3:2 pro HC Most\n\nKonečný stav série 3:2 pro HC Stadion Litoměřice\n\nKonečný stav série 3:2 pro HC Most\n\nKonečný stav série 3:0 pro HC Stadion Litoměřice\n\nKonečný stav série 3:2 pro HC Stadion Litoměřice, který tak postoupil do kvalifikace o 1. ligu.\n\nKonečný stav série 3:0 pro IHC Písek\n\nKonečný stav série 3:0 pro KLH Vajgar Jindřichův Hradec\n\nKonečný stav série 3:1 pro HC VHS Benešov\n\nKonečný stav série 3:0 pro TJ Sršni Kutná Hora\n\nKonečný stav série 3:0 pro IHC Písek\n\nKonečný stav série 3:0 pro KLH Vajgar Jindřichův Hradec\n\nKonečný stav série 3:2 pro IHC Písek, který tak postoupil do kvalifikace o 1. ligu.\n\nKonečný stav série 3:0 pro HC Bobři Valašské Meziříčí\n\nKonečný stav série 3:0 pro SHK Hodonín\n\nKonečný stav série 3:1 pro HC Zubr Přerov\n\nKonečný stav série 3:1 pro HC Orlová\n\nKonečný stav série 3:0 pro HC Bobři Valašské Meziříčí\n\nKonečný stav série 3:1 pro SHK Hodonín\n\nKonečný stav série 3:0 pro HC Bobři Valašské Meziříčí, kteří tak postoupili do kvalifikace o 1. ligu.\n\n\n\n\n"}
{"id": "458947", "url": "https://cs.wikipedia.org/wiki?curid=458947", "title": "Frecce Tricolori", "text": "Frecce Tricolori\n\nFrecce Tricolori neboli \"Tříbarevné šípy\" (oficiální název 313° Gruppo Addestramento Acrobatico) je letecká akrobatická skupina italských armádních vzdušných sil.\n\nSkupina vznikla 1. března 1961 na základně Rivolto jako náhrada za neoficiální skupiny, které v Itálii existovaly od dvacátých let.\nZpočátku létali členové akrobatické skupiny s americkými letouny North American F-86 Sabre. V prosinci 1963 piloti Frecce Tricolori obdrželi domácí stroje Fiat G.91, které v roce 1982 nahradily letouny Aermacchi MB-339 PAN.\n\nLetecká skupina sídlí na základně Rivolto na severovýchodě Itálie v provincii Udine. Skupina používá deset dvoumístných cvičných letounů typu Aermacchi MB-339-A/PAN dosahující rychlosti až 898 km/h. V sestavě létá devět letadel ve formaci a jeden sólista. Frecce Tricolori se několik let po sobě objevují na české přehlídce CIAF\n\nV roce 1988 se při manévru \"probodnuté srdce\" na letecké přehlídce na německé základně Ramstein srazila dvě letadla Aermacchi MB-339. Letadla spadla do hlediště a při následném požáru kerosinu zemřelo přímo na místě přes 70 osob.\n\n\n"}
{"id": "458949", "url": "https://cs.wikipedia.org/wiki?curid=458949", "title": "Viceguvernér", "text": "Viceguvernér\n\nViceguvernér je zástupce (-kyně) guvernéra a tedy druhý/á nejvýše postavená osoba ve firmě, úřadě či státě.\n\nNemusí být jeden, ale i více, jako např. v České národní bance. Viceguvernéři jsou ve 43 státech USA, ale třeba i v kanadských či indických, čínských a mnoha dalších provinciích po celém světě.\n"}
{"id": "458953", "url": "https://cs.wikipedia.org/wiki?curid=458953", "title": "Parlamentní volby v Maďarsku 1990", "text": "Parlamentní volby v Maďarsku 1990\n\nParlamentní volby v Maďarsku 1990 byly první svobodné volby Maďarské republiky po 43 letech komunistické vlády v Maďarské lidové republice. První kolo voleb se konalo 25. března, druhé 9. dubna.\n\nPrvním krokem ke svobodným volbám v komunistické MLR bylo založení opoziční strany vůči vládnoucí MSZMP. Stalo se tak dne 27. září 1987, kdy bylo založeno Magyar Demokrata Fórum. Půl roku na to, přesněji 30. března 1988, vznikla politická strana Fidesz a na podzim téhož roku strana SZDSZ. Také uvnitř samotné vládní MSZMP sílily reformní tendence. Dne 18. září 1989 podepsali zástupci MSZMP a opozice dohodu, v níž zdůraznili své odhodlání vytvořit právní a politické podmínky pro přechod k pluralitní demokracii a k vládě práva a překonat vleklou společensko-hospodářskou krizi. Došlo k sepsání prozatímní ústavy, která nahradila komunistickou z roku 1949. Zaručovala pokojný přechod k tržní ekonomice, občanskou demokracii, lidská práva a výslovně zakazovala výkon vládní moci jen jednou stranou. Nová ústava byla uzákoněna 23. října 1989 v den výročí počátku protikomunistického Maďarského povstání z roku 1956. Téhož dne byl předseda parlamentu Mátyás Szűrös zvolen prozatímním prezidentem a v pravé poledne z balkónu Országházu slavnostně vyhlásil Maďarskou republiku (Třetí Maďarská republika). První svobodné a skutečně demokratické volby byly naplánovány na jaro příštího roku. \n\nVoliči již demokratického Maďarska dali v těchto volbách jasně najevo svůj odklon od levicové politiky. Vítězem se jednoznačně stalo pravicové Magyar Demokrata Fórum (MDF) se ziskem 164 mandátů. Na druhém místě skončilo rovněž pravicové SZDSZ se ziskem 93 mandátů a na třetím místě taktéž pravicové FKGP se 44 křesly. Jediná levicová strana MSZP skončila až čtvrtá jen se 33 mandáty. Z šesti stran, které se dostaly do parlamentu, uzavřelo MDF s FKGP a KDNP pravostředovou koalici, která se vedle rozvíjení demokracie a tržní ekonomiky zavázala hájit i křesťanské a národní hodnoty. Tato koalice získala více jak 60% mandátů. Ostatní křesla obsazená pravicovými poslanci z SZDSZ, Fidesz a levicové MSZP skončila v opozici. Předsedou nově vzniklé vlády se stal József Antall, šéf vítězného MDF.\n\n\n"}
{"id": "458959", "url": "https://cs.wikipedia.org/wiki?curid=458959", "title": "HC Uherské Hradiště", "text": "HC Uherské Hradiště\n\nHC Uherské Hradiště (celým názvem: Hockey Club Uherské Hradiště) je český klub ledního hokeje, který sídlí v Uherském Hradišti ve Zlínském kraji. Založen byl v roce 1930. Od sezóny 2012/13 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává na zimním stadionu Uherské Hradiště s kapacitou 2 400 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "458960", "url": "https://cs.wikipedia.org/wiki?curid=458960", "title": "II. třída okresu Pardubice", "text": "II. třída okresu Pardubice\n\nII. třída okresu Pardubice (Pernštejn okresní přebor) je neprofesionální fotbalová liga České republiky, která patří společně s ostatními druhými třídami mezi osmé nejvyšší fotbalové soutěže v Česku. Je řízena Krajským fotbalovým svazem Pardubice. Hraje se každý rok od léta do jara se zimní přestávkou. Účastní se ji 14 týmů z okresu Pardubice, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Pardubického kraje - skupiny A. Poslední dva týmy sestupují do III. třídy. Do II. třídy vždy postupuje vítězný a druhý tým z III. třídy, popř. vítězové dvou III. tříd.\n\nOkresní přebor Pardubice\n"}
{"id": "458962", "url": "https://cs.wikipedia.org/wiki?curid=458962", "title": "Fakulta elektrotechnická Západočeské univerzity", "text": "Fakulta elektrotechnická Západočeské univerzity\n\nFakulta elektrotechnická Západočeské univerzity v Plzni (FEL) je jednou z devíti fakult Západočeské univerzity v Plzni (ZČU).\n\nV roce 1949 byla založena jako \"Vysoká škola strojní a elektrotechnická v Plzni (VŠSE)\" a patřila pod České vysoké učení technické v Praze. Od roku 1950 fungovala jako samostatná fakulta na VSŠE. Roku 1953 se VŠSE oddělila od ČVUT a roku 1960 se tato vysoká škola rozdělila na fakulty a tak vznikla Fakulta elektrotechnická. V roce 1991 patřila k zakládajícím institucím Západočeské univerzity v Plzni (28. září 1991).\n\nFakulta nabízí studium s dosažením vysokoškolského titulu bakalář (Bc.), inženýr (Ing.) a doktor (Ph.D.).\nDěkanem je od 1. března 2018 Zdeněk Peroutka.\n\n"}
{"id": "458963", "url": "https://cs.wikipedia.org/wiki?curid=458963", "title": "SS Celtic (1872)", "text": "SS Celtic (1872)\n\nSS \"Celtic\" byl parník vybudovaný v loděnicích Harland & Wolff v Belfastu pro společnost White Star Line.\n\nCeltic (později Amerika) byl první ze dvou lodí White Star Line tohoto jména a první ze dvou nových lodí objednaných k úspěšným prvním čtyřem lodím třídy Oceanic. Druhý byl \"Adriatic\". Celtic se měl původně jmenovat \"Arctic\", ale kvůli tomu, že se potopil roku 1854 kolesový parník stejného jména společnosti American Collins Line, se vedení White Star Line rozhodlo ho přejmenovat na \"Celtic\".\n\nV roce 1880 se mladý Edward J. Smith, který se později stal nejoslavovanějším kapitánem White Star Line a kapitánem Titaniku, připojil k posádce Celtiku jako 4. důstojník.\n\n19. května 1887 asi v 17:25 odpoledne Celtic kolidoval s jinou lodí White Star Line, \"Britannikem\", v husté mlze asi 560 km od východně od Sandy Hooku, New Jersey. Celtic s 870 pasažéry se právě plavil do New Yorku, zatímco Britannic se 450 pasažéry se vracel do Liverpoolu. Lodě se srazily téměř v pravém úhlu. Celtic vnikl asi 3 m do zádi na levoboku Britanniku. Celtic se odrazil a srazil se ještě dvakrát, než sklouzl za záď Britaniku.\n\n6 pasažérů třetí třídy bylo zabito na palubě Britanniku a dalších šest se dostalo přes palubu. Na Celtiku nebyli žádní mrtví. Obě lodě byly hodně poškozené, ale Britannic víc, měl velkou díru v podpalubí. V obavách, že bude loď ztracena, se pasažéři hnali k záchranným člunům. Kapitán Britanniku s pistolí v ruce přikázal, aby šly nejdříve ženy a děti. Několik mužů se přesto prorvalo na čluny. Až poté, co byly spuštěny všechny čluny si lidé uvědomili, že Britannic zůstane na hladině, proto byly všechny blízké čluny zavolány zpět. Ostatní pluly na Celtic. Obě lodě zůstaly přes noc u sebe a až ráno se připojily k lodím Wilson line \"Marengo\" a Inman Line \"British Queen\" a všechny čtyři pomalu pluly do přístavu v New Yorku.\n\nV roce 1893 byl Celtic prodán společnosti Thingvalla line. V roce 1898, kdy se Thingvalla sloučila s Scandinavian American Line, byl Celtic, přejmenovaný na \"Amerika\" a následovně sešrotován.\n"}
{"id": "458966", "url": "https://cs.wikipedia.org/wiki?curid=458966", "title": "Parlamentní volby v Maďarsku 1994", "text": "Parlamentní volby v Maďarsku 1994\n\nParlamentní volby v Maďarsku 1994 byly druhé svobodné volby Maďarské republiky od pádu komunismu v roce 1989. První kolo voleb se konalo 8. května, druhé 29. května.\n\nV těchto volbách překvapivě drtivě zvítězila levicová MSZP, která se ziskem 209 mandátů držela v parlamentu nadpoloviční většinu. Jelikož Ústava MR výslovně zakazuje vládu jedné strany, uzavřela vítězná MSZP koalici s druhou nejsilnější stranou SZDSZ, která měla 69 křesel. Zde došlo k paradoxní situaci, neboť strana SZDSZ byla založena v roce 1988, jako opoziční strana vůči komunistické MSZMP, která se v září 1989 přetransformovala na současnou MSZP, stranu reformních komunistů. MSZP je tedy přímý potomek Kádárovy MSZMP. A právě od této chvíle začalo liberální SZDSZ ztrácet své příznivce. \n\nPředsedou nově vzniklé vlády se stal Gyula Horn, šéf vítězné MSZP.\n\n\n"}
{"id": "458969", "url": "https://cs.wikipedia.org/wiki?curid=458969", "title": "HC Slovan Louny", "text": "HC Slovan Louny\n\nHC Slovan Louny (celým názvem: Hockey Club Slovan Louny) je český klub ledního hokeje, který sídlí v Lounech v Ústeckém kraji. Založen byl v roce 1933 pod názvem SK Čechie Louny. Svůj současný název nese od roku 1990. V sezóně 2012/13 se klub stal mistrem krajského přeboru Ústeckého kraje a postoupil do kvalifikace o 2. ligu. V sezoně 2013/14 se přihlásil do Pražské krajské ligy, ve které obsadil celkové páté místo a stal se tak nejlepším týmem z nepostupujících do play off. Od sezóny 2017/18 působí v Ústecké krajské lize, čtvrté české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Louny s kapacitou 2 500 diváků.\n\nOficiální existence lounského hokejového klubu se datuje do roku 1933. Počátky hraní ledního hokeje v Lounech ale byly položeny už v roce 1931.\n\nTehdy šlo ale spíš o takové první pokusy, hrálo se na zamrzlé řece s kusem ulomeného klacku. První oficiální zápas se uskutečnil 10. prosince 1933 proti SK Kladno. Šlo o dvojzápas a vzhledem k tomu, že soupeř to byl poměrně silný, nebyly prohry 1:14 a 4:12 žádnou velkou ostudou.\n\nZaložen byl ale i konkurenční klub Sokol Louny. V roce 1934 se tak odehrála série několika utkání mezi oběma městskými rivaly. A souboje to byly pořádné. Ačkoliv se může zdát, že v tehdejší době byl i sport gentlemanskou záležitostí, dobové referáty z novin hovoří úplně jinak.\n\n\"“...Toto s napětím očekáváné místní derby se stalo kořistí Sokola, který vskutku předváděl prvotřídní hru. Hráči Čechie však této nedovedli čeliti jinak než surovou hrou. Ani ta však nepomohla k vítězství…,”\" praví výstřižek z tehdejších novin (dvakrát vyhrál Sokol, jednou byla remíza.)\n\nDalší noviny ale hovoří úplně jinak: “ \"Odvetný zápas na hřišti Sokola. Krásný led, krásná návštěva, ale nemožný soudce pan B. Zápas sám sliboval být jedním z nejkrásnějších zápasů tohoto sportu, avšak během hry, zásluhou úplně neschopného soudce, který nezná ani nejprimitivnější pravidla hry, došlo k několika ošklivým faulům, které zanechaly neblahé následky na dvou hráčích Čechie. Výsledek, jenž byl docílen byl úplně neregulerní, jelikož soudce neznajíc pravidel uznal Sokolu dvě neregulerní branky…\"”\n\nPo stránce materiálního zabezpečení nebyla první léta nijak snadná. Výstroj si hráči Loun museli půjčovat od fotbalistů, brusle ani zdaleka nepřipomínaly ty, na kterých se v tehdejší době hrálo. Jen díky obětavosti mnohých členů se podařilo vybudovat pro klub solidní základ, na kterém se později postavily všechny lounské úspěchy.\n\nPostupně začali hráči Čechie Louny získávat cenné zkušenosti a začaly se dostavovat první úspěchy. První celá sezona 1934/5 se nesla spíše ve znamení proher. V sezoně 1935/6 byla založena župa kanadského hokeje v Mostě, která vypsala Pohár českého slova. Vzhledem k tehdejším podmínkám byla ale soutěž toho roku jen rozehrána. Pro nepřízeň počasí se dohrávalo až v sezoně 1937/8 Jelikož bylo nutné rychle oznámit vítěze poháru na svaz ledního hokeje, rozhodl způsob dnes již nevídaný - los. První skupinu vyhrál tým Karlových Varů, druhou Čechie. A los určil za vítěze Čechii!\n\nBohužel, klubu tehdy chyběly peníze. Kdyby měl více finančních prostředků, postoupilo by mužstvo Čechie do vyšší soutěže.\n\nTyto úspěchy byly následně násilně ukončeny německou okupací. V roce 1938 přišla mnichovská zrada, odtržení pohraničí a tím pádem i reorganizace hokejových soutěží. Čechie byla dočasně zařazena do župy v Rakovníku.\n\nRok 1939 a ustanovení Protektorátu Čechy a Morava znamenalo i rozpuštění Sokola. Čechie tak přišla o městského rivala. Klub byl zařazen do středočeské župy a díky dlouhé zimě se odehrálo 22 utkání, z toho 20 vítězných.\n\nPro ročník 1940/41 byla ustanovena kladenská župa. Čechie spadala do její tzv. extratřídy, ve které hrály čtyři týmy a Louny skončily na druhém místě s bilancí 10 výher, 1 prohra. Stejný výsledek zopakovali hráči Čechie i o rok později.\n\nV sezoně 1942/3 bylo sehráno jen 6 utkání. Jelikož Čechie ovládla soutěž a stala se mistrem kladenské župy, hrála kvalifikaci o svazovou ligu. V utkání s Libní ale neuspěli.\n\nSezona 1943/4 byla nepříznivě ovlivněna nejen další reorganizací, ale také absencí kapitána Víchy, který byl nasazen na nucené práce v Německu. Bohužel vlivem nepříznivých událostí Čechie z divize Sever sestoupila.\n\nSezona 1944/5 byla opět ze sportovního hlediska trápením. Kvůli omezení cestování občanů Protektorátu se hrálo jen oblastní mistrovství, které Louny s přehledem ovládly. Pozitivní událostí ale bylo vytvoření týmu dorostenců a žáků, kteří odehráli svá první utkání.\n\nPo válce začal lounský hokej vzkvétat.\n\nHned v sezoně 1945/46 se hráči Čechie stali mistry kladenské župy a pro příští ročník 1946/7 byli nasazeni do divize Západ A. Při dnešním pojmenování jednotlivých soutěží by nemuselo být všem jasné, o jakou soutěž vlastně šlo. Byla to druhá nejvyšší hokejová liga v Československu, vítězové divizí se navzájem střetávali o postup do ligy.\n\nTato milá povinnost se nevyhnula ani Čechii. Lounští se utkali s týmem SK Felbabka, a to na ledě soupeře. Tenkrát stále nebylo nic zvláštního na tom, že některá mužstva stále hrála své zápasy na rybníce.\n\nSmůlou pro Čechii byly klimatické podmínky. Počasí bylo mnohem teplejší, než by bylo potřeba, a proto nedosahoval led takové kvality. Lounští sice vedli 3:0, nakonec ale prohráli 3:7!\n\nPříští ročník byl ale zklamáním. Odehrála se jen dvě utkání, která se ani řádně nedohrála. Kvůli politické situaci a následnému komunistickému převratu navíc došlo ke sloučení Čechie a obnoveného Sokola. Tým tak vystupoval pod hlavičkou Sokol Louny. Tím se upustilo i od hraní na původním kluzišti, a tým se přestěhoval na letní cvičiště Sokola. Vždy před zimou se zde vytvořil led a připravilo se vše potřebné, aby se to na jaře zase sklidilo.\n\nOd sezony 1949/50 došlo k restrukturalizaci hokejových soutěží, a Louny tak nově spadaly do oblastního mistrovství. V něm se Louny udržely až do roku 1957, kdy následkem hospodářských problémů, zmatků v organizačních strukturách soutěží a dalších faktorů spadly do krajského přeboru.\n\nZpátky o soutěž výš se ale dostali hned v sezoně příští, tj. 1957/58. Přesto ale vedení Tělovýchovné jednoty házelo hokejovému klubu klacky pod nohy, když jim bylo zatěžko financovat i ty nejzákladnější výdaje.\n\nJeště v polovině 50. let se začalo uvažovat o stavbě stálého zimního stadionu. Prostory letního cvičiště už nebyly dostatečným zázemím, jako v prvních letech historie lounského hokeje.´\n\nByla tedy podána žádost o přidělení pozemku u starého, již nefungujícího cukrovaru. Ta byla schválena a hráči TJ Louny se mohli těšit na svůj vlastní hokejový stadion. Dodnes se ulice, ve které zimní stadion stojí, jmenuje Cukrovarská zahrada.\n\nAčkoliv stadion jako takový ještě nebyl plně funkční, kluziště už bylo hotové a tak se hokej od roku 1959/60 přesunul na místo, kde se hraje dodnes.\n\nObrovskou zásluhu na vybudování stadionu měl Ing. Miroslav Šubrt. Ten ze své cesty do Kanady přivezl i na tu dobu velmi moderní technologii vytváření ledu, a Louny se staly jedním z prvních míst v Československu i střední Evropě, kde byla tato technologie využita.\n\nLed byl vytvořen na polyetylenových trubkách zapuštěných v antuce, později v písku. Až poté tento způsob adoptovaly i další zimní stadiony.\n\nZajímavostí je, že tímto způsobem se v Lounech chladilo až do rekonstrukce stadionu v devadesátých letech minulého století. Dnes už jsou trubky uloženy ve vrstvách leštěného betonu a v době, kdy není udělán led, se může na lounském zimáku hrát i inline hokej.\n\nSamozřejmě šlo původně o stadion nekrytý, jak bylo tenkrát obvyklé. Zastřešení proběhlo až po dlouhých dvaceti letech v roce 1985.\n\nDalší zajímavostí je na lounském zimním stadionu fakt, že jsou dodnes používány kompresory ČKD VN 400 ze 70. let. Někomu by se sice mohlo zdát, že jde o zastaralou technologii v dnešní době moderních kompresorů, je tomu ale přesně naopak. Svou spolehlivostí a nízkou poruchovostí jsou staré VN 400 zárukou nejnižších možných nákladů na provoz.\n\nV ročníku 1960/61 působil lounský klub v 1.B třídě. Z té sice postoupil do “áčkové” soutěže, ale po špatných výkonech a zisku pouhých čtyř bodů se okamžitě vrátili do béčka.\n\nPro sezonu 1963/64 Louny výrazně posilují a vrací se zpět mezi A třídu. Jako trenér přichází Karel Straka, bývalý reprezentační brankář a odchovanec klubu. Posiluje i hráčský kádr. Vše se připravovalo na oficiální otevření zimního stadionu v příštím roce.\n\nVelkým milníkem sezony 1965/66 je ale kromě otevření zimního stadionu i založení samostatné organizace TJ Slovan Louny. Klub se tak definitivně zbavil problémů, které mu způsobovalo členství v v TJ Louny společně s dalšími kluby. Od té doby se začala psát úplně nová éra.\n\nV 70. letech se začaly rozrůstat i mládežnické kategorie, ze kterých později vzešlo mnoho úspěšných hokejistů. Z těchto hráčů můžeme jmenovat například Jana Alinče, dlouholetého hráče Litvínova, který si zkusil i německou nebo finskou ligu a dokonce byl v roce 1992 draftován týmem NHL Pittsburgh Penguins.\n\nPři otevření zimního stadionu se městem nesla velká sláva. Na zahájení byli přítomní i činovníci tělovýchovného svazu, hokejového svazu, jako hosté byli pozváni krasobruslařští sourozenci Romanovi. Oficiálnímu otevření lounského zimáku přihlíželo 4000 lidí.\n\nV sezoně 1966/67 odchází z trenérského postu Straka a nahrazuje ho František Plánička. Ten začíná prosazovat cestu vlastních odchovanců. V Lounech se tak začíná budovat struktura žákovských a dorosteneckých týmů.\n\nV roce 1970 se povedl obrovský úspěch, a to postup do II. Národní hokejové ligy. Roky strávené v této soutěži byly střídavé úspěšné i méně úspěšné, až se v sezoně 1981/82 Louny dostaly dokonce do druhé nejvyšší československé soutěže. Tento úspěch však neměl dlouhého trvání, hned v prvním roce svého působení v soutěži Louny z ligy opět spadly. Pak hrál Slovan dlouhou dobu II. Národní hokejovou ligu.\n\nDalším významným milníkem je určitě rok 1985, nesoucí se ve znamení zastřešení zimního stadionu. O zastřešení se rozhodlo v roce 1983, realizace probíhala dva roky. I v tomto ohledu je lounský zimák unikátní. Pro účely zastřešení se povedlo získat nosníky starého tramvajového mostu v Praze - Tróje, který se tehdy rozebíral. Tyto nosníky se převezly do Loun a na nich stojí střecha zimního stadionu dodnes.\n\nPo revoluci už se hokejistům Slovanu nepodařilo navázat na celkem úspěšná 80. léta. V sezoně 1989/90 se ve II. lize zachránili pouze díky reorganizaci soutěže. V sezoně 1990/91 skončil Slovan na pátém místě, stejně jako o rok později. Posledním zábleskem byla sezona 1992/3 ve které skončil klub na celkovém 4. místě.\n\nRočník 1993/4 byl ale obrovským zklamáním. Hráči Slovanu skončili na 16. místě a ze druhé ligy se tak poroučeli do severočeského přeboru. V ročníku 1994/5 v něm obsadili třetí místo, o rok později ho ovládli a pokusili se vrátit zpět do II. ligy. Kvalifikace s Porubou se ale vůbec nevydařila a Slovan si musel na svůj návrat ještě rok počkat.\n\nV ročníku 1996/97 znovu Slovan ovládl severočeský regionální přebor a měl tak právo utkat se o postup do II. národní hokejové ligy. Souboj s týmem z Havlíčkova Brodu zvládl a těšil se tak na návrat o patro výš.\n\nSezona 1997/8 ale byla pro Slovan opět utrpením. Z druhé ligy opět rychle sestoupili po velmi špatném výkonu a umístění na celkovém 16. místě.\n\nJeště o rok později jako vítězové severočeského přeboru opět hráli kvalifikaci, ale na Hvězdu Praha nestačili.\n\nV sezoně 2001/02 došlo k odkoupení licence na II. ligu od Hradce Králové. Pod hlavičkou Hradce také hokejisté Slovanu tento ročník dohráli a v play off vypadli v 1. kole se Strakonicemi. V sezoně 2002/3 se ještě umístili na 9. místě, ale pak následoval návrat do regionálních soutěží, kde se Slovan drží dodnes.\n\nMimořádně úspěšná byla pro Slovan zatím poslední celá odehraná sezona 2012/13. V ní se stal Slovan nejen mistrem krajské hokejové ligy, ale hrál i kvalifikaci o postup do druhé ligy. I když v ní klub neuspěl, po dlouhé době byl v Lounech opět k vidění kvalitní hokej. Radost mohli mít diváci i z na místní poměry velké podpory fanoušků. Do ochozů stadionu se jich na některá utkání přišlo podívat i pět set.\n\nPočínaje sezonou 2013/14 hraje Slovan Louny pražský přebor. Důvodů k tomu bylo několik. Především ten, že ústecký přebor se téměř rozpadl vzhledem k tomu, že hřiště soupeřů byla poškozena jarními povodněmi. V této sezoně se tým umístil s 31 body na 5. místě v tabulce\n\nZdroj: \n\n\n\nZdroj: \n\n\n\nZdroj: \n"}
{"id": "458972", "url": "https://cs.wikipedia.org/wiki?curid=458972", "title": "Damnation and a Day", "text": "Damnation and a Day\n\nDamnation and a Day je pátým studiovým albem britské extrememetalové skupiny Cradle of Filth. Bylo nahráno ve spolupráci s Budapešťským Filmovým Orchestrem a Chórem, částečně je založeno na epické básni Ztracený ráj Johna Miltona.\n\n\n"}
{"id": "458978", "url": "https://cs.wikipedia.org/wiki?curid=458978", "title": "Blücher (1935)", "text": "Blücher (1935)\n\nBlücher byl druhý těžký křižník třídy \"Admiral Hipper\" německé \"Kriegsmarine\". Jeho pracovní název před rozhodnutím o pojmenovaní bylo \"Kreuzer G\" (\"křižník G\"). Jméno nakonec nesl po německém generálovi Gebhardovi Leberechtovi von Blücher. Měl ještě čtyři sesterské lodě: \"Admiral Hipper\", \"Prinz Eugen\", \"Seydlitz\" a \"Lützow\".\n\nKýl lodě byl položen 15. srpna 1935 v loděnicích Deutsche Werke v Kielu. Spuštění na vodu se dočkal 8. června 1937 a \"Kriegsmarine\" si jej do služby převzala 20. září 1939.\n\nPohon zabezpečovalo vysokotlakých 12 kotlů, které poháněly 3 turbíny a výsledný výkon byl až 133 631 ks. Rychlost lodě byla při ideálních podmínkách 33 uzlů, v praxi 32,5 uzlu.\n\nBoční pancéřový pás měl 70-80 mm, na přídi a zádi se zužoval na 30-50 mm. Paluba byla chráněná dvěma pásy pancíře a to první o síle 12-20 mm a druhý 20-50 mm. Věže hlavní ráže měly sílu 70-105 mm, barbety a velitelská věž až 50-150 mm.\n\nHlavní výzbroj se skládala z osmi kanónů SK C/34 ráže 203 mm (8\"/60 cal) ve čtyřech dvouhlavňových věžích, s dostřelem 33 500 m. Sekundární výzbroj tvořilo dvanáct kanónů SK C/33 ráže 105 mm uložených v šesti dvouhlavňových polootevřených věžích, s dostřelem 17 700 m. Proti letadlům se dalo použít i pomocné dělostřelectvo ráže 105mm, ale jen na ochranu proti letounům bylo namontováno šest 37 mm kanónů a osm kanónů ráže 20mm. Dvanáct torpédometů ráže 533 mm ve střední části lodě po čtyřech trojhlavňových kompletech.\n\nKatapult se nacházel ve střední části lodě. Loď mohla nést až tři hydroplány typu Arado Ar 196.\n\nLoď byla vybavená i radarem, nejspíš FuMO-27.\n\nOd převzetí \"Kriegsmarine\" 20. září 1939, strávila až do jara roku 1940 výcvikem, testováním a úpravami. Křižník \"Blücher\" byl potopen již pří prvním nasazení, jen několik hodin po začátku operace Weserübung. V jeho krátké historii byl jen jeden kapitán – a to \"Kapitän zur See\" Heinrich Woldag.\n\n9. dubna 1940 v brzkých ranních hodinách začala Operace Weserübung. \"Blücher\" spolu s „kapesní bitevní lodí“ \"Lützow\", lehkým křižníkem \"Emden\" a doprovodem vypluly z německých přístavů ještě v nočních hodinách předešlého dne. Hned na začátku útoku na Oslo Němci při vstupu do Oslofjordu ztratili \"Blücher\", který těžce poškodily norské pobřežní dělostřelecké baterie, a dvě torpéda Whitehead Mk Vd z pobřežní torpédové baterie Kaholmen ho „dorazila“ a poslala ke dnu. Na křižníku \"Blücher\" při tom zahynulo asi 600 – 1 000 námořníků. Vrak lodi leží v hloubce asi 90 m v Oslofjordu.\n\n"}
{"id": "458979", "url": "https://cs.wikipedia.org/wiki?curid=458979", "title": "Parlamentní volby v Maďarsku 1998", "text": "Parlamentní volby v Maďarsku 1998\n\nParlamentní volby v Maďarsku 1998 byly třetí svobodné volby Maďarské republiky od pádu komunismu v roce 1989. První kolo voleb se konalo 10. května, druhé 24. května. \n\nPo 4 letech vlády MSZP-SZDSZ dali voliči opět najevo zájem o pravicovou politiku a o zlepšení situace Maďarů žijících v zahraničí, a to především v rumunském Sedmihradsku, jejichž situace byla nejhorší. \n\nNejsilnějším pravicovým kandidátem se stal Fidesz. Ten šel do voleb s programem, jenž obhajoval zájmy celého maďarského národa, včetně Maďarů žijících v zahraničí, požadoval ochranu maďarského jazyka a kultury, hájil význam církví pro soudržnost společnosti či trval na důsledném hájení národních zájmů při vyjednávání vstupu do Evropské unie.\n\nV těchto volbách skončila MSZP, která ve předchozích volbách 1994 drtivě zvítězila, jako druhá za vítězným Fideszem, který získal 148 mandátů. Třetí nejsilnější stranou byla pravicová FKGP s 48 mandáty. Velký propad zaznamenal SZDSZ, díky své koalici s MSZP uzavřené před čtyřmi roky, který obsadil jen 24 mandátů. KDNP se do parlamentu již nedostala, naopak nováčkem se stala krajně pravicová strana MIÉP se ziskem 14 mandátů.\n\nVítěz voleb Fidesz-MPP uzavřel koalici s MDF a FKGP. Předsedou nově vzniklé vlády se stal Viktor Orbán, šéf vítězné strany Fidesz.\n\n\n"}
{"id": "458981", "url": "https://cs.wikipedia.org/wiki?curid=458981", "title": "Fusion kuchyně", "text": "Fusion kuchyně\n\nFusion kuchyně neboli smíšená či syntetizující kuchyně vzájemně kombinuje prvky rozdílných kulinářských tradic, přičemž výsledné dílo nelze jednoznačně zařadit ani do jedné z kuchyní, jež se takto propojily. Tento styl, jenž vznikl ve Spojených státech, kde se kuchaři inspirovali japonským minimalismem a přidali tradiční západní prvky, je charakteristický mícháním rozdílných příchutí. Často jde o propojení západní a východní kuchyně, které je velmi atraktivní, inspirující a kreativní, tedy o propojení technologických postupů se surovinami, které nejsou pro daný region právě obvyklé, např. spojení evropských surovin s asijskou technikou nebo obráceně.\n"}
{"id": "458982", "url": "https://cs.wikipedia.org/wiki?curid=458982", "title": "Blücher", "text": "Blücher\n\nPříjmení Blücher:\n\nLodě se jménem Blücher (po Gebhardu von Blücherovi):\n\nStavby:\n\n"}
{"id": "458990", "url": "https://cs.wikipedia.org/wiki?curid=458990", "title": "SS Medic (1899)", "text": "SS Medic (1899)\n\nSS Medic byl parník společnosti White Star Line vybudovaný v loděnicích Harland & Wolff v Belfastu roku 1899. Byl jeden z pěti lodí třídy Jubileum společně s parníky \"Afric\", \"Persic\", \"Runic\" a \"Suevic\". Sloužil na trase Liverpool - Kapské město - Sydney.\n\n\"Medic\" měl stejně jako jeho sesterské lodě jeden komín, tonáž pod 12 000 BRT a prostory pro 320 pasažérů 3. třídy. Protože byly tyto lodě spuštěny rok před koncem 19. století, byly nazvány třída Jubileum.\n\nPo dlouhé službě pro White Star Line byl prodán a upraven na velrybářskou loď. Nakonec byl 12. září 1942 zasažen torpédem ponorky U-\"608\" a potopil se.\n"}
{"id": "458991", "url": "https://cs.wikipedia.org/wiki?curid=458991", "title": "Steve Backley", "text": "Steve Backley\n\nStephen (Steve) James Backley (* 12. únor 1969 Sidcup, část Bexley městského obvodu Londýna) je bývalý britský atlet, trojnásobný olympijský medailista, dvojnásobný vicemistr světa a čtyřnásobný mistr Evropy v hodu oštěpem. Několikrát byl držitelem světového rekordu.\n\nČtyřikrát v řadě dokázal vybojovat na ME v atletice (Split 1990, Helsinky 1994, Budapešť 1998, Mnichov 2002) zlatou medaili ve své disciplíně. Totéž dokázali jen další dva atleti, oštěpař Jānis Lūsis a překážkář Colin Jackson. Mezi ženami si podobně vedly jen Heike Drechslerová ve skoku dalekém a koulařka Naděžda Čižovová.\n\nV roce 1988 nastoupil na bakalářská studia na univerzitě v Loughboroughu v oblasti tělesné výchovy, sportu a rekreace. Později zde v roce 2002 získal čestný doktorát. V současnosti (rok 2009) podniká, komentuje atletiku pro televizi a rozhlas a účastní se závodů ve veslování na trenažéru. Od roku 1994 je držitelem Řádu britského impéria.\n\n\n"}
{"id": "458999", "url": "https://cs.wikipedia.org/wiki?curid=458999", "title": "Parlamentní volby v Maďarsku 2002", "text": "Parlamentní volby v Maďarsku 2002\n\nParlamentní volby v Maďarsku 2002 byly čtvrté svobodné volby Maďarské republiky od pádu komunismu v roce 1989. První kolo voleb se konalo 7. dubna, druhé 21. dubna. \n\nČtyři roky vlády Fidesz-MPP byly velice úspěšné. Pod jeho vedením vstoupilo Maďarsko spolu s Českou republikou a Polskem roku 1999 do NATO a urychlilo se vyjednávání o vstupu země do Evropské unie. Vláda také kladla větší důraz na podporu zahraničních Maďarů. Po celou dobu se úspěšně rozvíjela ekonomika, snížila se nezaměstnanost a vzrostly potřeby obyvatelstva. Většina ministrů měla kolem 30. let a měla tak blízko k mladé generaci, rodinám s dětmi, ale také ke starším občanům. Fidesz měl velkou šanci obhájit své vítězství z voleb 1998. \n\nV prvním kole sice zvítězila levicová MSZP, avšak ve druhém kole jí předběhla pravicová koalice Fidesz-MDF, která také volby vyhrála se ziskem 188 mandátů. \n\nČtyři roky vlády Fidesz a dobrá volební kampaň přesvědčila většinu pravicově smýšlejících voličů k volbě Fidesz-MDF. To se však této koalici stalo osudnou. Volby sice vyhrála, ale nedokázala získat nadpoloviční většinu, jelikož do parlamentu se nedostala žádná další pravicová strana (FKGP, KDNP ani MIÉP), se kterou by mohla uzavřít vládní koalici. Toho využila druhá MSZP, která měla 178 mandátů a opět utvořila koalici, stejně jako po volbách 1994, s SZDSZ, které mělo 20 mandátů. Společně tak získaly celkem 198 mandátů a tím i nadpoloviční většinu v parlamentu.\n\nPředsedou nově vzniklé vlády se stal levicový nestraník Péter Medgyessy, kterého v roce 2004 nahradil Ferenc Gyurcsány, šéf MSZP.\n\n\n"}
{"id": "459000", "url": "https://cs.wikipedia.org/wiki?curid=459000", "title": "Midian", "text": "Midian\n\nMidian je čtvrtým studiovým albem britské extrememetalové skupiny Cradle of Filth. Dodnes se považuje za nejkomerčnější a nejvíc přístupné album, které kdy tato kapela nahrála, je ovlivněno novelou Clivea Barkera Cabal.\n\n\n"}
{"id": "459001", "url": "https://cs.wikipedia.org/wiki?curid=459001", "title": "Věc (právo)", "text": "Věc (právo)\n\nVěc () je v českém právu definována v ustanovení § 489 a následujících občanského zákoníku (dále jen „OZ“), dle kterého: „Věc v právním smyslu je vše, co je rozdílné od osoby a slouží potřebě lidí.“ Věc určená k obecnému užívání je veřejný statek (§ 490 OZ). Věc může být předmětem (objektem) práv, ne však jejich nositelem (subjektem). V procesním právu znamená věc (\"causa\") záležitost, kterou je třeba vyřídit, například soudní případ.\n\nAby se jednalo o věc v právním smyslu, musí být splněny kumulativně tři základní znaky:\n\n\nObčanský zákoník věc definuje v § 489 a násl. a dále dělí věci na movité a nemovité. Obecným znakem věci je její ovladatelnost a použitelnost. Proto jsou za věci považovány i ovladatelné přírodní síly (např. elektrická energie). Podle současné občanskoprávní koncepce se za věc nepovažuje zvíře. Speciální právní postavení mimo běžný režim věci mají například lidské tělo a jeho části (s výjimkou snadno oddělitelných částí, které dorůstají, např. vlasy nebo nehty) a zvířata. Živé zvíře má zvláštní význam a hodnotu již jako smysly nadaný živý tvor.\n\nKrom zákonného dělení na věci movité a nemovité rozlišuje právní teorie i jiná dělení, vesměs pocházející už z římského práva:\n\n\n\nOZ rozeznává pojmy součást a příslušenství věci. Součástí věci je vše, co k dané věci podle její povahy náleží a nemůže být od věci odděleno, aniž by se tím daná věc (věc hlavní) znehodnotila. Např. součástí televizoru je obrazovka, součástí domu jsou okna a dveře. Podle zákona jsou součástí pozemku porosty (stromy, rostliny) pevně s pozemkem spojené. Znehodnocení se musí týkat věci hlavní a může jít o její zničení nebo poškození jak faktické, tak funkční, tedy o ztrátu jejího funkčního určení, resp. hospodářského účelu.\n\nSoučást věci není v právním smyslu samostatnou věcí. Spolu s věcí hlavní tvoří celek. Proto právní jednání, které se týkají hlavní věci, se týkají i její součásti. Například při koupi věci hlavní přechází na kupujícího i vlastnické právo k její součásti bez ohledu na to, zda to bude uvedeno ve smlouvě či nikoli. Bude-li mít oddělení součásti věci od věci hlavní trvalý charakter, může mít za následek, že součást se sama stane samostatnou (hlavní) věcí a samostatným předmětem právních vztahů (např. z havarovaného automobilu bude vymontován motor, který bude samostatně prodán). V ustanovení § 509 OZ jsou také definovány vodovody, kanalizace nebo energetická či jiná vedení, a jiné předměty, které ze své povahy pravidelně zasahují více pozemků. Ty nejsou součástí pozemku, ale patří vlastníkovi daného vodovodu či kanalizace.\n\nPříslušenství věci je vedlejší věc vlastníka u věci hlavní, je-li účelem vedlejší věci, aby se jí trvale užívalo společně s hlavní věcí v rámci jejich hospodářského určení. Byla-li vedlejší věc od hlavní věci přechodně odloučena, nepřestává být příslušenstvím.\n\nPříslušenství je charakterizováno těmito znaky:\n\nVěc, která je příslušenstvím, může být od věci hlavní přechodně odloučena (fyzicky spojena s věcí nemusí být zásadně vůbec nikdy), ale tím nepřestává být jejím příslušenstvím. Příslušenství si však musí v každém případě podržet charakter věc v právním smyslu. Přesto jeho právní osud není autonomní, nýbrž je do značné míry spojen s osudem věci hlavní, to znamená, že práva i povinnosti týkající se hlavní věci se týkají také i jejího příslušenství. Pokud nastanou pochybnosti, zda je něco příslušenstvím věci, posoudí se případ podle zvyklostí.\n\nV OZ je právní povaha zvířat upravena odlišně od občanského zákoníku 40/1964 Sb., v kterém byla považována za věc (zákon o nich totiž výslovné ustanovení neměl). Dle současné české právní úpravy živé zvíře není věcí, neboť jako smysly nadaný tvor má zvláštní význam a hodnotu. Takto široké vymezení zvířete znamená, že zvířetem je například mravenec, vážka, včela, moucha, komár, protože tento hmyz má smyslové orgány, jež mu umožňují vidět, dotýkat se nebo cítit.\n\nV OZ je upravena i problematika lidského těla a jeho součástí. Podle ust. § 493, OZ lidské tělo ani jeho části, třebaže od něj byly odděleny (ať již za života člověka, nebo po jeho smrti), nejsou věcí. Věcí není ani tělo zemřelého. Potřeby právní praxe si ale vynutily modifikaci této zásady. Při jejím striktním dodržení by totiž nebyly možné žádné dispozice s tělem zemřelého, případně jeho částmi, ačkoli právní styk si takové dispozice vyžaduje. Například by se nemohly uctívat různé relikvie svatých, pracovat s mumiemi nebo třeba uchovávat lidské tělo pro vědecké účely. Pokud by byla jakákoli dispozice ohledně těl zemřelých vyloučena, nebyly by možné ani výpůjčky, dokonce ani pojištění. V mnoha muzeích jsou vystavovány ostatky lidí, kteří žili před mnoha tisíciletími, i tyto kosterní zbytky bývají předmětem výpůjček. Praxe proto dospěla k závěru, že lidské tělo jako mrtvola sice není věcí, avšak jenom pokud se v něm sluší spatřovat tělo určité zemřelé osoby. Jakmile tomu tak už není, je podle rozhodnutí Nejvyššího soudu i mrtvola věcí (např. ony zmíněné ostatky z dávných dob, třeba mumie nebo prehistorické nálezy).\n\nOZ také zmiňuje oddělitelné části lidského, například vlasy. Vlasy nebo podobné části lidského těla, které lze bezbolestně odejmout bez znecitlivění a které se přirozenou cestou obnovují, lze přenechat jinému i za odměnu. Podle téhož ustanovení se na ně v takovém případě hledí jako na věc movitou.\n\nOZ mezi věci řadí také přírodní síly. Aby právo umělo s přírodními silami pracovat, musejí být ovladatelné. To znamená, že musí být uspořádány tak, aby se chovaly jako hmotné věci (elektřina v příslušném vedení, jejíž tok je omezitelný i kvantifikovatelný, voda v náhonu v mlýnském kole, sluneční energie přijatá do kolektoru určitého objemu za určitou dobu atp.) OZ považuje za věci v právním smyslu ovladatelné přírodní pouze tehdy, pokud se s nimi obchoduje. Nicméně jejich povaha je zvláštní, a proto se na ně ustanovení o věcech hmotných použije jen přiměřeně.\n\nPokud lze hodnotu věci vyjádřit v penězích, je to její obvyklá cena. Mohou být také věci, které jsou sice užitečné (slouží potřebám lidí, proto jsou věcmi), ale jejich cenu stanovit v penězích (ani odhadem) vůbec nelze: pak jsou neocenitelné, bezcenné, navzdory tomu, že slouží potřebám lidí). Navrhuje se stanovit, co je obecná cena věci a zároveň, že určení této obecné ceny je obecné pravidlo. Může být zjišťována i mimořádná cena věci a pro ten případ se navrhuje stanovit, jaká kritéria jsou pro zjištění mimořádné ceny věci rozhodná. Mimořádná cena věci se stanoví, má-li se její hodnota nahradit, s přihlédnutím ke zvláštním poměrům nebo ke zvláštní oblibě vyvolané náhodnými vlastnostmi věci.\n\n\"Věc ()\" je v hmotněprávním smyslu slova to, co může být předmětem (objektem) práv, ne však jejich nositelem (subjektem). Věci tak stojí v protikladu k osobám. Podstatným znakem věci je její oddělitelnost či vymezitelnost a její užitnost, případně ocenitelnost. V tomto smyslu jsou věcmi i domácí zvířata, protože nejsou osobami, to jest nemohou být účastníky procesu. Oproti staršímu pojetí, v němž se za věci pokládaly i věci nehmotné, nový občanský zákoník pojem věci poněkud zužuje a rozlišuje vlastnictví hmotných věcí od nehmotných práv (například autorských).\n\n\n"}
{"id": "459003", "url": "https://cs.wikipedia.org/wiki?curid=459003", "title": "Parlamentní volby v Maďarsku 2006", "text": "Parlamentní volby v Maďarsku 2006\n\nParlamentní volby v Maďarsku 2006 byly páté svobodné volby Maďarské republiky od pádu komunismu v roce 1989. První kolo voleb se konalo 9. dubna, druhé 23. dubna.\n\nPáté parlamentní volby provázela mohutná předvolební kampaň. Zatím nikdy se v historii třetí Maďarské republiky nestalo, že by dvě volební období za sebou vládla stejná strana. Obě nejsilnější strany MSZP a Fidesz si dělaly velké naděje na vítězství a volební kampaň obou dvou byla skutečně obrovská. Snad právě zatajování informací o stavu ekonomiky a slíbení snížení daní ze strany MSZP přispělo k jejímu vítězství. Největšího protikandidáta Fidesz-KDNP porazila o 26 křesel.\n\nNěkolik měsíců po těchto volbách dne 17. září, se na veřejnost dostala audionahrávka z neveřejného projevu tehdejšího premiéra Ference Gyurcsánye (MSZP), na níž vulgárně přiznává, že v zájmu volebního úspěchu MSZP lhal o skutečném stavu maďarské ekonomiky a hospodářství. V reakci na to se zvedla obrovská vlna masivních protestů jak z řad opozice, tak z řad obyvatelstva. Od té doby začala popularita MSZP rekordně klesat.\n\nV březnu 2008, došlo k rozchodu MSZP a SZDSZ, kvůli odvolání ministryně zdravotnictví Ágnes Horváth. MSZP poté sama vedla menšinovou vládu, která měla u občanů velkou nedůvěru kvůli špatné hospodářské situaci země. Ta se ještě zhoršila s dopadem hospodářské krize. Tehdejší premiér a předseda MSZP Ferenc Gyurcsány pod tímto tlakem umožnil, pomocí takzvaného konstruktivního hlasování o důvěře vládě, své odvolání dne 21. března 2009 a zvolení nestranného nástupce 14. dubna 2009 bez nutnosti konat předčasné volby, což vyvolalo značnou nevoli opozice. Vypsání předčasných voleb opakovaně požadoval lídr nejsilnější opoziční strany Fidesz Viktor Orbán a prezident republiky László Sólyom. Maďarsko má tedy nyní úřednickou vládu pod vedením nestraníka Gordona Bajnaie, od níž se očekává, že povede zemi až do termínu řádných voleb na jaře 2010.\n\nRůst popularity opozičního Fideszu a Viktora Orbána se projevil již během voleb do Evropského parlamentu 2009, kdy Fidesz (v koalici s KDNP) získal 14 mandátů a hlavní rival MSZP jen 4 mandáty. Do parlamentu se také dostala krajně pravicová strana Jobbik se 3 mandáty a liberálně konzervativní MDF obhájilo svůj 1 mandát. Naopak pro SZDSZ hlasovalo jen 62 527 voličů a strana tak nedokázala obhájit své mandáty a do Evropského parlamentu se již nedostala.\n\nObě kola voleb skončila vítězstvím levicové MSZP. Stalo se tak poprvé od roku 1989, kdy dvě volební období za sebou byla stejná vládní strana. MSZP pokračovala ve vládní koalici s SZDSZ a premiérem zůstal Ferenc Gyurcsány (MSZP).\n\n\n"}
{"id": "459004", "url": "https://cs.wikipedia.org/wiki?curid=459004", "title": "Sylva (řeka)", "text": "Sylva (řeka)\n\nSylva ( ) je řeka ve Sverdlovské oblasti a v Permském kraji v Rusku. Je 493 km dlouhá. Povodí má rozlohu 19 700 km².\n\nPramení na západním svahu Středního Uralu. Teče převážně na západ, přičemž její tok je velmi členitý. Ústí do Čusovského zálivu Kamské přehrady jako přítok řeky Čusovaja. V povodí řeky se nacházejí krasové útvary (např. Kungurská jeskyně).\n\n\nZdroj vody je smíšený s převahou sněhových srážek. Průměrný roční průtok vody ve vzdálenosti 45 km od ústí činí 139 m³/s. Zamrzá v listopadu, přičemž vznikají charakteristické ledové zátarasy, a rozmrzá v dubnu.\n\nVodní doprava je možná v délce 74 km od ústí. Na řece leží město Kungur.\n"}
{"id": "459005", "url": "https://cs.wikipedia.org/wiki?curid=459005", "title": "Sajansko-šušenská přehradní nádrž", "text": "Sajansko-šušenská přehradní nádrž\n\nSajansko-šušenská přehradní nádrž () je přehradní nádrž na území Krasnojarského kraje, Chakaska a Tuvy v Rusku. Má rozlohu 621 km². Má objem 31 km³. \n\nNádrž na řece Jeniseji za hrází Sajansko-šušenské vodní elektrárny byla naplněna v letech 1970-79, přičemž se stavbou bylo započato v roce 1970, hrubá stavba byla dokončena v říjnu 1975.\n\nVýška hráze je úctyhodných 242 m, délka pak 1066 m. Šířka základů přehradního tělesa je 105,7 m, šířka v koruně 25 m. Je součástí Sajansko-šušenské vodní elektrárny.\n"}
{"id": "459011", "url": "https://cs.wikipedia.org/wiki?curid=459011", "title": "Tom Selleck", "text": "Tom Selleck\n\nTom Selleck (* 29. ledna 1945, Detroit, Michigan, USA) je americký herec, scenárista a producent.\n\nAčkoliv pochází z Detroitu, od svých čtyř let žil v Kalifornii v San Fernando Valley. V mládí hrál aktivně basketbal a připravoval se na profesionální sportovní dráhu. Během studií si přivydělával drobnou hereckou prací v reklamách. Navštěvoval také herecké kurzy společnosti 20th Century Fox. Od 70. let 20. století začal hrát také nejprve drobné a epizodní role v amerických televizních seriálech. Postupně se vypracoval na vyhledávaného herce, velkou popularitu i uznání mu přinesla role detektiva v kriminálním seriálu \"Magnum\", za níž v roce 1984 obdržel i Cenu Emmy a Zlatý glóbus v roce 1985. Původně měl hrát Indiana Jonese v Dobyvatelích ztracené archy, roli však přenechal Harrisonu Fordovi. Souběžně s tím se dostavil i úspěch v podobě hlavních rolí ve snímku \"Cesta do Číny\" z roku 1983 a \"Příliš žhavé diamanty\" z roku 1984. Mezi hollywoodské hvězdy jej definitivně zařadily role v komediálních snímcích \"Tři muži a nemluvně\" z roku 1987 a \"Tři muži a malá dáma\" z roku 1990.\n\nPro svoji vysokou atletickou postavu a mohutný knír býval velmi často obsazován do rolí detektivů, sympatických rošťáků a darebů. O tom, že se jedná o výborného představitele výrazných dramatických rolí, přesvědčil například ve filmovém dramatu \"Nevinný muž\" z roku 1989. Zahrál si postavu politika a generála Dwighta Eisenhowera v televizní hře \"Generál Eisenhower: Velitel invaze\" z roku 2004.\n\nÚčinkoval taktéž v americkém seriálu Přátelé.\n\n"}
{"id": "459012", "url": "https://cs.wikipedia.org/wiki?curid=459012", "title": "Henrieta Nagyová", "text": "Henrieta Nagyová\n\nHenrieta Nagyová (* 15. prosince 1978, Nové Zámky, Československo) je bývalá slovenská profesionální tenistka, která profesionální tenisovou kariéru začala v roce 1994.\n\nNejvýše klasifikovaná na žebříčku WTA ve dvouhře byla na 21. místě (17. září 2001).\n\nV posledních letech hraní došlo k poklesu její výkonnosti vlivem stálých zranění, což se projevilo na propadu v žebříčkovém hodnocení. Na konci roku 2005 se posunula výše na \"145. místo\", ale následně se opět propadla za \"200. pořadí\". V roce 2006 ukončila svou kariéru.\n\nNa okruhu WTA vyhrála 9 turnajů ve dvouhře (a 9 ITF) a 4 turnaje ve čtyřhře (a 5 ITF). Reprezentovala Slovensko na LOH 2000 v Sydney. V roce 2002 byla členkou vítězného slovenského družstva ve Fed Cupu.\n\n\n"}
{"id": "459015", "url": "https://cs.wikipedia.org/wiki?curid=459015", "title": "Giuliano da Sangallo", "text": "Giuliano da Sangallo\n\nGiuliano da Sangallo (vlastním jménem Giuliano Giamberti; asi 1445 — 20. října 1516) byl italský renesanční architekt a sochař. Byl pokračovatelem Filippa Brunelleschiho a autorem významných toskánských staveb, v nichž rozvíjel florentskou ranou renesanci ke stylu vrcholné renesance.\n\nNarodil se ve Florencii. Jeho otec Francesco Giamberti byl řezbář a architekt, který pracoval převážně pro Cosima Medicejského, mladší bratr Antonio da Sangallo starší a synovec Antonio da Sangallo mladší byli, stejně jako on, architekti.\n\nVe svých architektonických počátcích pracoval Giuliano převážně pro Lorenza Medicejského, řečeného \"Nádherný\", pro něhož začal v roce 1485 stavět nádhernou vilu v Poggio a Caiano mezi Florencií a Pistoiou a posilovat opevnění ve Florencii, Castellanu a na dalších místech. Lorenzo I. mu též zadal stavbu augustiniánského kláštera před florentskou bránou San Gallo, jenž byl zničen při obléhání Florencie v roce 1530. Právě díky této stavbě dostal Giuliano jméno Sangallo, jež poté používal i jeho mladší bratr a synovec.\n"}
{"id": "459017", "url": "https://cs.wikipedia.org/wiki?curid=459017", "title": "Mistrovství světa v atletice 2009 – Ženy skok vysoký", "text": "Mistrovství světa v atletice 2009 – Ženy skok vysoký\n\nVýška žen na Mistrovství světa v atletice 2009 se konala ve dnech 18. srpna a 20. srpna 2009 na berlínském olympijském stadionu.\n\nKvalifikace se uskutečnila v úterý 18. srpna od 10:20. Zúčastnilo se jí dohromady třiatřicet výškařek z celého světa. Českou republiku reprezentovala Iva Straková, která kvalifikační limit splnila 3. června ve Štrasburku, kde skočila 193 cm. Největší zastoupení mělo Rusko, které reprezentovaly tři výškařky. Nechyběla olympijská vítězka z Athén Jelena Slesarenková a bronzová z Pekingu Anna Čičerovová, která pro zranění vynechala celou halovou sezónu 2009. Do finále automaticky postoupily výškařky, které překonaly kvalifikační limit 195 cm, nebo dvanáct nejlepších. Základní výška byla na stojanech nastavena na 180 cm a poté následovalo 185, 189, 192 a 195 cm. \n\nDomácí Ariane Friedrichová se v kvalifikaci rozběhla jen jednou a úspěšně. Postoupila i další favoritka, Chorvatka Blanka Vlašičová či Švédka Emma Greenová, obě ani jednou neopravovaly. Česko se své zástupkyně ve finále nedočkalo, Ivě Strakové se nepodařilo překonat 192 cm. Limit na finále splnilo devět výškařek. K postupu nakonec stačilo překonat 192 cm napodruhé, bez oprav na nižších výškách. Tyto podmínky splnily Francouzka Melanie Melfortová a třetí z Rusek Světlana Školinová. Němka Meike Krögerová třikrát shodila 195 cm ale předešlé výšky všechny zdolala napoprvé a postoupila.\n\nVysvětlivky: (Q, q) = postup do finále\n\nFinále skoku do výšky se uskutečnilo ve čtvrtek 20. srpna 2009 od 19:10. Očekával se souboj Ariane Friedrichové a Blanky Vlašičové na výškách nejvyšších. Zlatou medaili obhájila z mistrovství světa z Ósaky Blanka Vlašičová, která zdolala napodruhé 204 cm. Ariane Friedrichová si po dvou neúspěších na 204 cm schovala jeden pokus na 206 cm. Laťka však spadla, byť pokus to byl velice nadějný. Stříbro putovalo do Ruska, Anna Čičerovová skočila totiž 202 cm napoprvé a svým nejlepším výkonem sezóny rovněž obhájila stříbro z Ósaky, kde se o druhé místo dělila společně s Italkou Di Martinovou, ta však zůstala bez medaile.\n\n\n"}
{"id": "459018", "url": "https://cs.wikipedia.org/wiki?curid=459018", "title": "Pokojné proplutí", "text": "Pokojné proplutí\n\nPokojné proplutí je princip mořského práva, podle kterého mají (za určitých podmínek) dovoleno lodě libovolného státu (i vnitrozemského) proplouvat pobřežním mořem jiného státu. Právo na pokojné proplutí zaručuje Úmluva OSN o mořském právu z roku 1982.\n\nProplutí musí být rychlé a bez přerušení a loď musí provádět pouze činnosti, které mají přímý vztah k proplutí. Proplutí nesmí ohrožovat mír, veřejný pořádek nebo bezpečnost pobřežního státu, proplouvající loď tedy zejména nesmí proti pobřežnímu státu používat sílu nebo tím vyhrožovat, cvičit se zbraněmi, provádět špionáž nebo propagandu atd. Také nesmí vykonávat rybolov, výzkumnou či průzkumnou činnost, působit znečištění, naloďovat nebo vyloďovat zboží či osoby v rozporu s předpisy pobřežního státu apod. Ponorky musí plout na hladině a být řádně označeny vlajkou. Právo pokojného proplutí obecně mají i válečné lodě.\n\nPobřežní stát může některé aspekty pokojného proplutí regulovat právními předpisy a za účelem regulace námořní dopravy stanovovat lodím koridory. Nesmí však pokojnému proplouvání bránit, ani při jeho využívání nějak diskriminovat některé státy oproti jiným. Je navíc povinen náležitě oznámit všechna nebezpečí pro plavbu, o kterých ve svém pobřežním moři ví. Za pokojné proplutí nesmí stát ukládat žádné poplatky (leda za poskytnuté služby, např. lodivoda).\n\nPrávo pokojného proplutí se vztahuje také na průlivy užívané pro mezinárodní plavbu.\n\nObchodní lodě využívající pokojné proplutí nesmí pobřežní stát zadržovat kvůli výkonu soukromoprávní jurisdikce. Trestněprávní jurisdikci na nich smí vykonávat jen v některých stanovených případech (při potlačování obchodu s drogami nebo obecně pokud měl trestný čin důsledky pro pobřežní stát). Válečné lodě požívají během pokojného proplutí imunitu, při porušování předpisů pobřežního státu smí tento stát pouze loď vykázat z pobřežního moře.\n\n"}
{"id": "459020", "url": "https://cs.wikipedia.org/wiki?curid=459020", "title": "Předkupní právo", "text": "Předkupní právo\n\nPředkupní právo je právo oprávněné osoby požadovat, aby při zcizení byla věc nejprve nabídnuta ke koupi této osobě. Jde ale pouze o povinnost zcizitele, oprávněná osoba předkupní právo využít nemusí.\n\nVzniknout může ze zákona nebo ze smlouvy. Účastníky vztahu předkupního práva jsou tři osoby a můžeme ho definovat jako vztah mezi konkrétní osobou jako oprávněným (\"předkupníkem\") na straně jedné a vlastníkem určité věci (\"dlužníkem\") na straně druhé, kdy předkupník má právo za určitých podmínek věc přednostně nabýt před dalšími zájemci (\"koupěchtivými\"). Koupěchtivý se stává kupujícím, jestliže oprávněný předkupník svého předkupního práva nevyužije nebo pokud toto právo není aplikováno z jiných důvodů.\n\nObčanský zákoník rozlišuje dva druhy předkupního práva z hlediska jeho povahy. V prvním případě se jedná o předkupní právo jako \"právo věcné\" (§ 2144 o. z.), ve druhém případě o \"právo obligační\" (§ 2147 odst. 2 o. z.). Je-li předkupní právo zřízeno jako právo věcné, je předkupník oprávněn domáhat se vůči nástupci druhé strany, aby mu věc za příslušnou úplatu převedl. Předkupní právo věcné zavazuje tedy nejen prvního povinného, ale po dobu existence předkupního práva i všechny jeho právní nástupce. Obligační předkupní právo působí zásadně pouze mezi účastníky smlouvy o předkupním právu - nezavazuje tedy jeho právní nástupce.\nZákon nevyžaduje obecně pro ujednání předkupního práva písemnou formu. Nabídka ke koupi nemovité věci písemnou formu ale vyžaduje (§ 2147 odst. 1 o. z.).\n\nPředkupní právo se sjednává zpravidla jako tzv. vedlejší smluvní ujednání nebo může být uzavřena i samostatně smlouva o předkupním právu. Výhrada předkupního práva zavazuje dědice (§ 2142 o. z.). U smluvního předkupního práva zaplatí předkupník kupní cenu v ujednané lhůtě, jinak do osmi dnů po nabídce u věci movité a u nemovité věci do tří měsíců po nabídce. Neučiní-li to, předkupní právo zanikne (§ 2148 odst. 1 o. z.).\n\nPovinnost dlužníka, nabídnout předkupníkovi věc ke koupi, je právně vymahatelná v okamžiku uzavření kupní nebo jiné smlouvy mezi dlužníkem a koupěchtivým - v tuto chvíli předkupní právo dospěje. S tím souvisí i ustanovení \"rozvazovací podmínky\" (§ 2145 o. z.): \"Věděl-li koupěchtivý o předkupním právu nebo musel-li o něm vědět, platí, že smlouva je uzavřena s rozvazovací podmínkou uplatnění předkupního práva.\" Jestliže předkupník přijme nabídku prodávajícího o kupní smlouvě, dochází ke splnění rozvazovací podmínky a kupní smlouva uzavřená mezi prodávajícím a koupěchtivým zaniká.\n\nSpoluvlastník má předkupní právo k převáděnému podílu, ledaže jde o převod osobě blízké. Spoluvlastník se může předkupního práva vzdát. Jde-li o nemovitou věc zapsanou do veřejného seznamu, vzdání se předkupního práva se do něj zapíše.\n\nObčanský zákoník zakotvuje zákonné předkupní právo i v několika dalších případech: předkupní právo člena rodiny vůči rodinnému závodu (§ 704 odst. 2 o. z.), předkupní právo stavebníka a vlastníka pozemku u práva stavby (§ 1254 o. z.), předkupní právo nájemce k jednotce (§ 1187 o. z.) a předkupní právo vlastníka pozemku ke stavbě na pozemku a vlastníka stavby k pozemku (§ 3056 o. z.).\nU \"rodinného závodu\" má v případě dělení pozůstalosti soudem přednostní právo člen rodiny, který je zúčastněný na jeho provozu. V případě zcizení rodinného závodu k němu má člen rodiny zúčastněný na jeho provozu předkupní právo, ledaže bylo sjednáno něco jiného. To platí i v případě, že má být zcizen spoluvlastnický podíl na rodinném závodu nebo že má být zcizena věc, která má podle své povahy a dosavadního určení provozu rodinného závodu trvale sloužit. Občanský zákoník dále upravuje předkupní právo \"nájemce jednotky,\" která vznikla rozdělením práva k domu nebo pozemku na vlastnické právo k jednotkám. Nájemce bytu má předkupní právo k jednotce při jejím prvním převodu. To platí i v případě nájmu nebytového prostoru, který byl pronajat ve stejném domě v souvislosti s bytem. Toto předkupní právo se vztahuje pouze na fyzické osoby. Zcela nově zavedl občanský zákoník předkupní právo u \"práva stavby\", které upravuje vzájemné předkupní právo stavebníka k předmětnému pozemku a předmětné právo vlastníka pozemku k právu stavby.\n\nObčanský zákoník v souvislosti se znovuzavedením superficiální zásady (podle které povrch ustupuje pozemku, což znamená, že každá stavba je součástí pozemku, na kterém se nachází) zavádí vzájemné předkupní právo pro vlastníky těchto staveb a pozemků. Dle § 3054–3056 o. z. se stavba stála součástí pozemku, měla-li k 1. lednu 2014 vlastnické právo ke stavbě i k pozemku, na kterém stavba stojí, stejná osoba. Pokud vlastnická práva ke stavbě i k pozemku neměla stejná osoba, stavba se k danému dni nestala součástí pozemku a je nemovitou věcí. V takovém případě pak vzniká předkupní právo, které má vlastník pozemku ke stavbě, a též opačně má vlastník stavby předkupní právo k pozemku, na němž jeho stavba stojí. Toto předkupní právo nelze ujednáním omezit nebo vyloučit. Pokud lze část pozemku, na němž se stavba nachází, separovat tak, aby nebylo znemožněno používání objektu, předkupní právo platí pouze pro tu část pozemku, která je pro užívání objektu nezbytná.\n\nPomocí zákonného předkupního práva může být realizován i veřejný zájem. Stát tak má předkupní právo například na kulturní památky a k pozemkům v národních parcích a přírodních rezervacích; obce, kraje nebo stát mají předkupní právo v případě pozemku, který je územním plánem určen pro veřejné potřeby.\n"}
{"id": "459023", "url": "https://cs.wikipedia.org/wiki?curid=459023", "title": "Bláznivá střela: Z archivů policejního oddělení", "text": "Bláznivá střela: Z archivů policejního oddělení\n\nBláznivá střela: Z análů policejního útvaru (nebo také The Naked Gun: From the Files of Police Squad! či jenom Bláznivá střela) je první díl ze série parodických filmů \"Bláznivá střela\", ve které v hlavní roli hraje Leslie Nielsen, Priscilla Presley, George Kennedy a O. J. Simpson. Celá série sleduje dobrodružství postavy, kterou hraje L. Nielsen, nemotorného policejního poručíka Franka Drebina.\n\nNázev filmu paroduje \"The Nude Bomb\", film, který je spin-offem satirického televizního seriálu \"Get Smart\", jenž paroduje klišé „sexu a násilí“, které je běžně obsaženo v hollywoodských filmech.\n\nCelá třídílná filmová série „Bláznivých střel“ je založena na televizním seriálu \"Police Squad!\". Seriál vytvořil tým skládající se z Davida Zuckera, Jima Abrahamse, Jerryho Zuckera a Pata Profta. Tentýž tým také vytvořil tento snímek.\n\nFilm obsahuje prvky frašky (angl. slapstick), rovněž verbální hříčky a gagy.\n\nCitát: „You’ve read the ad, now see the movie!“\n\nDěj paroduje klišé detektivních filmů (stereotypní postavy, situace atd). Dále se tu objevují pop-kulturní zmínky a zmínky o tehdejších sociálních a politických situacích.\n\nPříběh začíná na protiamerické schůzce v Bejrútu. Rúholláh Chomejní, Michail Gorbačov (který se domnívá, že ho Američané mají za „dobrého hocha“), Jásir Arafat, Muammar Kaddáfí a Idi Amin – ti všichni se tu sešli, aby naplánovali teroristickou akci proti USA. Schůzce je přítomen také muž později známý jako Papšmír.\n\nVychází najevo, že postrach všeho zla, poručík losangelské policie Frank Drebin se převlékl za číšníka, aby schůzku překazil; stírá Gorbačovovi skvrnu z čela (s dodáním „já to věděl!“), zkopává Chomejnímu turban z hlavy a odhaluje, že Rúholláh má pod turbanem oranžové vlasy ve stylu mohawk. Nechává se slyšet, aby je už nikdy nenapadlo útočit proti Spojeným státům americkýcm, alespoň né do doby, kdy on je ve službě.\n\nV Los Angeles je Drebinův kolega strážník Nordberg obviněn z držení heroinu, do Spojených států přijíždí britská královna Alžběta II., na kterou má být spáchán atentát. Drebin tedy musí obhájit Nordbergovu nevinu a zachránit královnu.\n\n\n"}
{"id": "459026", "url": "https://cs.wikipedia.org/wiki?curid=459026", "title": "Karol Beck", "text": "Karol Beck\n\nKarol Beck (* 3. dubna 1982, Zvolen) je slovenský profesionální tenista. Významnou mírou přispěl k postupu Slovenska do finále Davisova poháru v roce 2005. Tenis začal hrát v šesti letech, jeho trenérem je otec, trenér Matej Lipták. Profesionální dráhu začal roku 2001, o tři roky později byl poprvé klasifikován mezi padesáti nejlepšími hráči žebříčku ATP, nejvýše pak na 36. místě (26. srpen 2005).\n\nO tom, že měl pozitivní dopingový nález, se diskutovalo již před finálovým zápasem Davisova poháru v prosinci 2005, do kterého nenastoupil kvůli údajnému zranění kolena. Oficiálně byla tato skutečnost potvrzená až 31. ledna 2006 a 2. února daný nález oznámil také sám Karol Beck. Pozitivní zkouška byla učiněná po zářijovém semifinále Davis Cupu s Argentinou.\n\nMezinárodní tenisová federace hráče potrestala zákazem činnosti na dobu dvou let, a to do 31. října 2007.\n\nV listopadu 2008 kvůli zákazu hraní vypadl z klasifikace žebříčku ATP. Následně však bylo oznámeno, že se jednalo o technickou chybu.\n\n\n"}
{"id": "459032", "url": "https://cs.wikipedia.org/wiki?curid=459032", "title": "Zavraždění carské rodiny", "text": "Zavraždění carské rodiny\n\nZavraždění carské rodiny se odehrálo v noci ze 16. na 17. července roku 1918 ve sklepě Ipaťjevova domu v ruském Jekatěrinburgu. Byl zde zavražděn někdejší car ruského impéria Mikuláš II. (civilním jménem Nikolaj Romanov), jeho rodina a nejbližší služebnictvo.\n\nV roce 1917 po únorové revoluci, svržení z trůnu a po období domácího věznění v Carském Selu nedaleko Petrohradu (dnešní Puškin), byli někdejší ruský car Mikuláš II. a jeho rodina podle rozhodnutí Prozatímní ruské vlády posláni do Tobolsku. Tam žili ve vile bývalého guvernéra. Po nástupu bolševiků k moci a začátku občanské války v dubnu 1918 bylo vydáno povolení prezídia (VCIK) čtvrtého sjezdu o převozu Romanovců do Moskvy za účelem soudu. 30. dubna byli Romanovci deportováni vlakem z Tobolsku do Jekatěrinburgu, zde byl pro ně zabaven dům patřící důlnímu inženýrovi Ipaťjevovi.\n\nV polovině července 1918 se blížily k Jekatěrinburgu Československé legie, aby udržely transsibiřskou magistrálu, kterou měly pod kontrolou. Podle některých historiků bolševici zpanikařili a proto rodinu popravili. Legie dorazila o necelý týden později a 25. července obsadila město. Popravu patrně nařídil místní Výkonný výbor Uralu, ale s plným vědomím Lenina, Jakova Sverdlova a Felixe Dzeržinského. Ještě před vraždou carské rodiny došlo k zavraždění mnoha dalších členů carské rodiny a zachránily se pouze carova matka a jeho dvě sestry. \n\nKolem půlnoci ze 16. na 17. července 1918 Jakov Jurovskij, velitel domu pro speciální účel, nařídil lékaři Romanovců, doktoru Evženu Botkinovi, probudit spící rodinu a požádat je, aby se oblékli pod záminkou, že rodina bude přesunuta na bezpečnější místo kvůli hrozícímu chaosu v Jekatěrinburgu. Romanovci byli přemístěni do sklepní místnosti (6x5 metrů) a vězňům bylo poté řečeno, aby zde počkali, než bude k domu přistaven nákladní automobil. \n\nNicméně o několik minut později vešla do místnosti popravčí četa tajné policie. Podle Ivana Plotnikova, profesora historie na Uralské státní univerzitě A. M. Gorkého, se zúčastnili popravy: Jakov Jurovskij, G. P. Nikulin, M. A. Medvěděv (Kudrin), P. Jermakov, S. P. Vaganov, A. G. Kabanov, P. S. Medvěděv, V. N. Nětrebin a J. M. Celms. Jurovskij přečetl nahlas rozkaz výkonného výboru: „Nikolaji Alexandroviči, vzhledem k tomu, že vaši příbuzní nadále pokračují v útoku na Sovětské Rusko, Výkonný výbor Uralu se rozhodl vás popravit.“\n\nNikolaj pohlédl na svou rodinu, otočil se a řekl: „Co? Co?“. Jurovskij rozkaz rychle zopakoval a zamířil pistolí na tělo Nikolaje a vystřelil, Nikolaj padl mrtev. Jurovskij pak vystřelil na Alexeje. Ostatní popravčí poté začali střílet chaoticky, dokud nepadly všechny zamýšlené oběti na zem. Otevřely se dveře, aby se rozptýlil kouř. Některé přeživší ještě ubodal bolševik Pjotr Jermakov bajonetem, protože střelba by mohla být slyšet ven. Poslední zemřely Taťána, Anastázie a Marie, které na sobě měly přes 1 kg diamantů všitých do jejich oděvů, tím byly do jisté míry chráněny před střelami. \n\nPopraven byl Nikolaj, jeho manželka Alexandra, jejich pět dětí (Olga, Taťána, Marie, Anastázie a Alexej) a všichni ti, kteří se rozhodli jít s nimi do exilu, například lékař Evžen Botkin, služebná Anna Demidová, Alexej Trupp a Ivan Charitonov.\n\nOficiální oznámení se objevila v celostátním tisku o dva dny později. Bylo ohlášeno, že monarcha byl popraven na příkaz Výkonného výboru Uralu pod tlakem, který představovali blížící se Čechoslováci. Podle jiné verze bylo zavraždění vykonáno na základě „tajného rozhodnutí“ sovětského politbyra v čele s Leninem. Ačkoli oficiální sovět vinil z odpovědnosti za rozhodnutí Uralský výbor, Lev Davidovič Trockij ve svém deníku údajně odkazoval na Lenina. Trockij napsal: \"K mojí další návštěvě v Moskvě došlo po pádu Jekatěrinburgu. Mluvil jsem se Sverdlovem a zeptal jsem se ho mimochodem, „Ach ano, a kde je car?“ „Už je po všem,“ odpověděl. „Byl zastřelen.“ „A kde je jeho rodina?“ „Byla zastřelena i s ním.“ „Všichni?“ Zeptal jsem se, zřejmě s nádechem překvapení. „Všichni z nich“ odpověděl Jakov Sverdlov. „Co ty na to?“ Čekal na mou reakci. Neodpověděl jsem. „A kdo udělal rozhodnutí?“ Ptal jsem se. „Rozhodli jsme o tom my tady.“ „Iljič Lenin věřil, že bychom neměli bílým ponechávat živoucí symbol, kolem kterého by se soustřeďovali, zejména vzhledem k nynějším složitým poměrům.“\"\n\nV roce 1993 byl zveřejněn report Jakova Jurovského z roku 1922. Z reportu vyplývá, že poté, co se jednotky Československé legie blížily k Jekatěrinburgu, ze strachu, že by Legie dobyly město a osvobodily cara, Jakov a další bolševičtí věznitelé 17. července popravili Nikolaje a jeho rodinu. Druhý den odjel Jurovskij do Moskvy se zprávou pro Sverdlova. 26. července, nedlouho poté, co Čechoslováci obsadili Jekatěrinburg, byl jeho byt vydrancován. \n\nV roce 1920 se objevila jistá Anna Andersonová, která o sobě prohlašovala, že je nejmladší dcerou carského páru, Anastázií. Z říčního berlínského kanálu byla zachráněna dívka, která se pokusila o sebevraždu. Poté, co byla převezena na psychiatrickou kliniku, se dívka personálu svěřila, že je velkokněžna Anastázie, a svou verzi podpořila vyprávěním o svém úniku z rukou katů. Po propuštění z ústavu si říkala Anastázie Čajkovská, později Anna Andersonová a dlouhá léta soudně usilovala o to, aby jí byla vrácena „pravá identita“. Proti svědčilo i tvrzení jisté paní Wingender, která v ní poznala polskou tovární dělnici. Zemřela v roce 1984 v USA. Spekulace o živé Anastázii utichly v roce 1991, kdy byly její ostatky nalezeny.\n\nOstatky většiny členů carské rodiny a jejich služebných byly nalezeny v květnu 1979 amatérskými nadšenci, objev byl ale uchován v tajnosti až do rozpadu SSSR. Exhumovány byly v červnu 1991 pod náspem Staré koptjakovské cesty 19 km severně od Jekatěrinburgu (\"\"). Ostatky byly polité kyselinou a spálené. V průběhu vyšetřování trestného činu, které vedla Prokuratura Ruské federace, byli Romanovci identifikováni. Vzorky DNA také potvrdily příbuzenský vztah s Princem Philipem, vévodou z Edinburghu, manželem britské královny Alžběty II. \n\n17. července 1998 byly ostatky členů carské rodiny převezeny do Sankt-Petěrburgu, kde byly pochovány v Petropavlovském chrámu. Pohřbu se zúčastnil prezident Boris Jelcin a jeho manželka spolu s příbuznými Romanovců, včetně prince Michaela z Kentu (bratranec královny Alžběty II). Zbývající dvě těla prince Alexeje a princezny Marie byla objevena v roce 2007 nedaleko nálezu ostatků rodiny.\n\n14. srpna roku 2000 prohlásila ruská pravoslavná církev cara Mikuláše II. a členy carské rodiny za svaté (na úrovni strastotěrpec - trpitel, mučedník). Ipaťjevův dům byl zdemolován v roce 1977, ale na jeho místě byl v červnu 2003, 85 let po popravě carské rodiny, vysvěcen vzpomínkový Chrám Všech svatých na krvi věnovaný rodině Romanovových.\n\nRuská pravoslavná církev se na sněmu v roce 2017 rozhodla znovu přezkoumat ostatky Mikuláše II. a jeho rodiny, které jsou uloženy v petrohradském Petropavlovském chrámu. V církvi se totiž objevily hlasy, že skutečné ostatky se nezachovaly, protože je vrazi zničili kyselinou sírovou, aby zahladili stopy rituální židovské vraždy. Někteří stoupenci této teorie tvrdili, že jekatěrinburgská židovská komunita „těla Romanovců spálila a popíjela čaj s jejich popelem\". \n\nV listopadu 2017 prohlásil biskup Tichon Ševkunov, jenž stojí v čele církevní komise, která zkoumá vraždu Mikuláše II., že se značná část této komise domnívá, že to rituální vražda byla. Také Marina Molodcova, jedna z hlavních vyšetřovatelů speciální komise misterstva spravedlnosti, uvedla, že její tým provede „psychologicko-historický výzkum“, který mimo jiné prozkoumá, zda nebyla vražda cara Mikuláše II. rituální povahy. Tyto názory vycházejí ze skutečnosti, že ve vedení bolševické strany byla řada Židů a při popravě carské rodiny měli významnou úlohu bolševici s židovskými kořeny (Jakov Jurovskij a další). \n\nFederace židovských komunit v Rusku vydala 27. 11. 2017 prohlášení, v němž tyto výroky označila za „šokující vyjádření antisemitské pověry“. Stejně tak tyto výroky odsoudil i Evropsko-asijský židovský kongres. V českých zemích proti pověře o židovské rituální vraždě ostře vystupoval Tomáš Garrigue Masaryk v období tzv. hilsneriády.\n"}
{"id": "459033", "url": "https://cs.wikipedia.org/wiki?curid=459033", "title": "Martina Hrašnová", "text": "Martina Hrašnová\n\nMartina Hrašnová (rodným jménem \"Danišová\", někdy psána jako \"Martina Danišová-Hrašnová\", narozená 21. března 1983, Bratislava) je slovenská atletka, která se věnuje hodu kladivem. Měří 177 cm a váži 84 kg. Jejím trenérem je Jozef Hanušovský. Závodí za sportovní klub VŠC Dukla Banská Bystrica.\n\n16. května 2009 na závodech v Trnavě překonala vlastní slovenský rekord z roku 2008 o 8 cm a vylešila jej na hodnotu 76,90 m. V historických tabulkách se jedná o 4. nejlepší výkon vůbec.\n\nOd srpna 2003 do srpna 2005 jí byl udělen zákaz sportovní činnosti pro pozitivní dopingový nález nandrolonu v jejím těle.\n\n"}
{"id": "459040", "url": "https://cs.wikipedia.org/wiki?curid=459040", "title": "Kaithi", "text": "Kaithi\n\nKaithi (कैथी), také nazýváno \"kayathi\" nebo \"kayasthi\", je název písma, dříve hodně rozšířeného v částech severní Indie, hlavně na území dnešních států Uttarpradéš a Bihár. Bylo používáno především k zápisu právních, administrativních, ale také soukromých záznamů.\n\nNázev kaithi je odvozen od slova \"kayastha\", což je severoindická kasta, ve které najdeme převážně písaře a úředníky. Příslušníci této sociální skupiny byli blízce spřízněni s královskými dvory i koloniální vládou v severní Indii, ty si je najímaly na pořizování a uchovávání finančních a právních záznamů, vlastnických listin, běžné korespondence a zápisů soudních řízení. Písmu, které používali při psaní těchto dokumentů, se začalo říkat Kaithi.\n\nNejstarší nalezené záznamy psané tímto písmem se datují do 16. století a i dříve. Písmo se hodně rozšířilo za dob Mughalské říše. V osmdesátých letech 19. století se kaithi stalo oficiálním písmem soudního dvora v Biháru. Přestože v některých oblastech bylo kaithi používáno více než písmo dévanágarí, postupně bylo vytlačeno oficiálně uznanými písmy jako právě dévanágarí.\n"}
{"id": "459043", "url": "https://cs.wikipedia.org/wiki?curid=459043", "title": "Miroslav Krejča", "text": "Miroslav Krejča\n\nMiroslav Krejča (* 21. února 1956 Písek) je český politik, v letech 2008 až 2014 senátor za obvod č. 12 – Strakonice, od roku 1998 zastupitel města Písku, bývalý člen ČSSD a v letech 2006 až 2009 rektor VŠTE v Českých Budějovicích. \n\nMaturoval na Střední průmyslové škole stavební ve Volyni, po maturitě pracoval v Pozemním stavbách v Českých Budějovicích a poté nastoupil základní vojenskou službu, po jejímž absolvováním pracoval několik let v Mělníku. Nastoupil na ČVUT v Praze, kde studoval obor vodní stavby a vodní hospodářství na stavební fakultě. Po absolutoriu odešel opět do praxe, ale po roce se na školu vrátil jako odborný asistent.\n\nPo vzniku okresních úřadů změnil profesní působiště a věnoval se životnímu prostředí v Písku. Po několika letech přešel na pedagogickou dráhu, vyučoval totiž na střední škole odborné předměty. Musel si proto dodělat pedagogické minimum na Masarykově ústavu vyšších studií.\n\nV letech 2006 až 2009 pracoval jako rektor na VŠTE. Z funkce byl odvolán tři týdny po své inauguraci do Senátu PČR, akademický senát navrhl jeho odvolání 7. listopadu 2008 údajně z důvodů nekompetentního řízení školy.\n\nVyučuje na \"Vyšší odborné škole stavební a Střední průmyslové škole\" v Praze, Dušní 17.\n\nS manželkou Janou má dvě děti.\n\nOd roku 1998 je zastupitelem města Písek a v letech 2000 až 2008 vykonával funkci zastupitele Jihočeského kraje.\n\nV roce 2008 se rozhodl kandidovat do senátu. V prvním kole obsadil první místo se ziskem 28,58 % hlasů, když porazil stávajícího senátora Josefa Kalbáče (23,28 %) za KDU-ČSL a bývalého poslance Miroslava Beneše (22,35 %) za ODS. Ve druhém kole zvítězil s 51,77 % všech platných hlasů a stal se na šest let senátorem. V senátu pracuje jako místopředseda a od roku 2012 předseda Výboru pro záležitosti Evropské unie. V průběhu volebního období přestoupil z klubu ČSSD do Klubu pro obnovu demokracie – KDU-ČSL a nezávislí.\n\nV senátních volbách jej podporoval profesor Jan Švejnar.\n\nVe volbách do Evropského parlamentu v roce 2014 kandidoval jako nestraník na 5. místě kandidátky strany Republika, ale neuspěl.\n\nV komunálních volbách v roce 2014 obhájil mandát zastupitele města Písku jako nestraník za stranu Republika na kandidátce s názvem \"Písecký patrioti – Republika\". Původně byl na 4. místě kandidátky, ale díky preferenčním hlasům skončil na prvním místě a zůstal městským zastupitelem (subjekt získal dva mandáty).\n\nVe volbách do Senátu PČR v roce 2014 obhajoval svůj senátorský mandát za stranu Republika v obvodu č. 12 – Strakonice. Se ziskem 6,90 % hlasů však skončil na 7. místě a nepostoupil tak ani do druhého kola.\n\n"}
{"id": "459045", "url": "https://cs.wikipedia.org/wiki?curid=459045", "title": "Anastázie Nikolajevna", "text": "Anastázie Nikolajevna\n\nVelkokněžna Anastázie Nikolajevna Ruská (Anastázie Nikolajevna Romanovová, (rusky: \"Великая Княжна Анастасия Николаевна Романова\") (18. června 1901 – 17. července 1918) byla nejmladší dcera posledního panovníka Ruského impéria, cara Mikuláše II. a jeho ženy Alexandry Fjodorovny.\n\nVelkokněžna Anastázie byla přezdívána Rarášek, a to pro svou živelnou povahu a proto, že dokázala svou rodinu i v těch nejtěžších chvílích rozveselit.\n\nSpolu s celou carskou rodinou (rodiči a všemi sourozenci) byla v noci ze 16. na 17. července roku 1918 zavražděna na rozkaz bolševiků ve sklepě Ipaťjevova domu v Jekatěrinburgu. Protože si velkokněžny předtím do šatů zašily své diamanty (kvůli nebezpečí loupeží), jejich utrpení se prodloužilo, neboť se kulky od diamantů odrážely. Některé z žen resp. dívek byly nakonec ubodány bajonety.\n\nV roce 2000 byla Anastázia společně s rodiči a sourozenci pravoslavnou církví kanonizována jako „strastotěrpěc” (\"trpitel, mučedník\").\n\nPříběh nejmladší dcery Mikuláše II. i tragického zániku celé carské rodiny nahradil klasický pohádkový námět baletu Petra Iljiče Čajkovského \"Spící krasavice\" ve ztvárnění (režie i choreografie) maďarského choreografa \"Youri Vámose\". Premiéra baletu pod názvem \"Spící krasavice – poslední dcera cara\" na scéně Státní opery Praha se uskutečnila 23. ledna 2010.\n\nV roce 1920 se objevila jistá Anna Andersonová, která o sobě prohlašovala, že je nejmladší dcerou carského páru, Anastázií. Prý masakr přežila a pak potkala československé legionáře, kteří se o ni postarali. Kromě její výrazné podobnosti s Anastázií svědčilo pro Andersonovou to, uváděla skutečnosti, na které by si mohla vzpomenout jen sama velkokněžna Anastázie. Jenže nebyl nikdo, kdo by mohl přesvědčivě dosvědčit, že je to pravda. Podezřelé bylo, že neuměla rusky. Nakonec se prokázalo, že Andersonová je psychicky narušená polská dělnice, Francizska Schanowska.\n\nSpekulace o přeživší Anastázii nakonec utichly v roce 2008, kdy byly její ostatky nalezeny.\n\n\n\n"}
{"id": "459046", "url": "https://cs.wikipedia.org/wiki?curid=459046", "title": "Šárka Grossová", "text": "Šárka Grossová\n\nŠárka Grossová, rozená Perlíková, (* 6. listopadu 1969 Praha) je česká podnikatelka a manželka bývalého předsedy vlády Stanislava Grosse.\n\nŠárka Grossová vystudovala střední pedagogickou školu a začala pracovat jako učitelka v mateřské škole. Poté pracovala krátce v parlamentní restauraci v Poslanecké sněmovně, nejdříve jako servírka a později jako zástupkyně vedoucí. Zde se také seznámila se svým budoucím manželem Stanislavem Grossem, za kterého se provdala v roce 1996.\n\nPo seznámení s Grossem začala podnikat, působila jako dealerka kosmetiky a čisticích prostředků americké značky Amway, kde se vypracovala na poměrně vysokou pozici. Spolupracovala také s hudební agenturou Františka Janečka GOJA, pro kterou zajišťovala sponzory. V souvislosti s touto aktivitou se v roce 2002 dostal do podezření na střet zájmů Stanislav Gross, který byl v té době ministrem vnitra ČR a vláda rozhodovala o privatizaci firem, které se na sponzorování podílely. Při spolupráci s Františkem Janečkem se seznámila s podnikatelkou Libuši Barkovou, která později ručila firmě Šárky Grossové Denna Production za nákup domu v hodnotě šesti miliónů. Vzhledem k dalším kontroverzním aktivitám Libuš Barkové, majitelce nevěstince Escade, však od projektu raději odstoupila. Právě kontakty Grossových s touto kontroverzní podnikatelkou byly jednou z příčin politického pádu jejího manžela.\n\nNa začátku roku 2008 koupila Šárka Grossová luxusní apartmán za 735 000 USD (asi 11 milionů CZK) v Hidden Bay v Miami na Floridě ve Spojených státech. Podle některých médií si Grossovi apartmán pořídili z peněz získaných prodejem manželova podílu v Moravia Energo.\n\nV lednu 2004 založila Nadační fond Diamant dětem. Aktivity této nadace se snížily na absolutní minimum po roce 2005. Jedním ze tří členů správní rady se stal hudebník Michal David, spolumajitel společnosti Cleopatra Musical, která v prvním roce působení fondu darovala 70 tisíc korun. Další dárce daroval nadaci půl milionu korun, v darovací smlouvě si však vymínil, že zůstane v anonymitě.\n\n"}
{"id": "459047", "url": "https://cs.wikipedia.org/wiki?curid=459047", "title": "Sergej Makarov (oštěpař)", "text": "Sergej Makarov (oštěpař)\n\nSergej Alexandrovič Makarov ( ; * 19. března 1973, Podolsk, Moskevská oblast) je ruský sportovec, atlet, jehož specializací je hod oštěpem.\n\nČtyřikrát reprezentoval na letních olympijských hrách (Atlanta 1996, Sydney 2000, Athény 2004, Peking 2008). Dvakrát vybojoval bronzovou olympijskou medaili.\n\nJeho osobní rekord činí 92,61 metru. Tento výkon hodil 30. června 2002 v Sheffieldu.\n\n"}
{"id": "459050", "url": "https://cs.wikipedia.org/wiki?curid=459050", "title": "George Alec Effinger", "text": "George Alec Effinger\n\nGeorge Alec Effinger (10. ledna 1947, Cleveland, Ohio, USA – 27. dubna 2002, New Orleans, Louisiana, USA), byl americký spisovatel zejména z žánru sci-fi, autor desítek knih, z nichž některé byly vydány v českém překladu. Za některé ze svých prací získal prestižní ceny Nebula a Hugo.\n\nPo absolvování střední školy nastoupil na univerzitu v Yale, ale studium medicíny se mu znelíbilo kvůli chemii. Přes svou první ženu Beverly (výtvarnice) se seznámil s rodinou spisovatele Damona Knighta a jimi povzbuzován začal psát. Používal zprvu řadu pseudonymů. Psal povídky pro různé časopisy a brzy, od roku 1971 získával různá ocenění, z nichž nejvyššími jsou Nebula a Hugo. Knih napsal přes 20 a několik povídkových sbírek. Byly to v naprosté většině SF, ale je autorem i dvou kriminálek. Je oceňován jako autor cyberpunku. Mnohé jeho práce se dočkaly zahraničního vydání, byly přeloženy i do češtiny (např. trilogie Marid Audran)\n\nByl vážně nemocný a úhrady za léčbu v nemocnicích mu pohltily většinu výdělků ze psaní.\nOženil se podruhé krátce před svou smrtí s Barbarou Hamblyovou. Zemřel v 55 letech.\n\n\nSérie Planet of the Apes\n\n"}
{"id": "459052", "url": "https://cs.wikipedia.org/wiki?curid=459052", "title": "Juraj Bartoš (tenista)", "text": "Juraj Bartoš (tenista)\n\nJuraj Bartoš (11. prosince 1916, Košice – 4. dubna 1983) byl slovenský tenista a tenisový trenér.\n\nS tenisem začínal v tenisovém klubu ČLTK Košice. Byl v semifinále dorosteneckého mistrovství ČSR, stal se vůbec prvním juniorským přeborníkem Slovenska a Zakarpatské Ukrajiny. V letech 1948 a 1951 vyhrál mužské mistrovství Slovenska ve dvouhře. Během druhé světové války se Košice nacházely na území spravovaném Maďarskem a on reprezentoval tuto zemi v mezistátním utkání s Itálií. \n\nPo osvobození opět nastupoval za košický klub. V rámci své kariéry začal trénovat a po jejím ukončení se stal tenisovým trenérem v Košicích, ale působil také ve Vranově, Spišské Nové Vsi a Prešově.\n\nV druhé polovině 70. let a zažátkem 80. let působil ve funkci předsedy Východoslovenského tenisového svazu.\nIn memoriam vstoupil do Slovenské tenisové síně slávy.\n\n\n"}
{"id": "459053", "url": "https://cs.wikipedia.org/wiki?curid=459053", "title": "Klementice", "text": "Klementice\n\nKlementice (s předložkou 2. pád \"do Klementic\", 6. pád \"v Klementicích\") jsou vesnice, místní část Kamenné. Ve vesnici žije obyvatel.\n\nKatastrální území leží na hranicích okresů Třebíč a Žďár nad Sázavou nad údolím na pravé straně Kundelovského potoka. Zastavěná plocha vesnice klesá od 445 m n. m. na jihu k 435 m n. m. na severu u rybníčka. Leží na sever od mateřské obce a silnice č. II/390, na niž jsou napojeny silnicí č. III/3905.\n\nSousedními katastrálními územími mimo území Kamenné jsou Studnice a ve žďárském okrese Oslava.\n\nPrvní písemná zmínka o Klementicích pochází z roku 1799. Tohoto roku byly založeny z rozhodnutí Joachyma rytíře Stettenhofen. Vedle Klementic založil i další dvě vesnice: Mihoukovice a Jáchymov (obě 1798). Z roku 1840 pochází klementická kaplička s obrazem svaté Rodiny, stojící v těsné blízkosti vesnice.\n\nÚzemněsprávně byly Klementice v letech 1869–1950 vedeny jako osada obce Tasova v okrese Velké Meziříčí, od roku 1961 pak jako část obce Kamenné v okrese Třebíč.\n\n\n"}
{"id": "459055", "url": "https://cs.wikipedia.org/wiki?curid=459055", "title": "Útočiště (Hvězdná brána: Atlantida)", "text": "Útočiště (Hvězdná brána: Atlantida)\n\nÚtočiště (anglicky: \"Sanctuary\") je 14. epizoda I. série sci-fi seriálu .\n\nSheppardův jumper je pronásledován mnoha wraithskými šipkami, je ve značné nevýhodě. Právě prolétá kolem jedné z planet, když z jejího povrchu vystřelí energetická síť, zasáhne wraithské šipky a zlikviduje je. Sheppardovu týmu se nic nestane, nicméně vyspělá energetická zbraň je velmi zajímá, proto se rozhodnou přistát.\n\nNa planetě jménem Proculus naleznou nepříliš technicky vyspělou společnost, která klade velký důraz na duchovní hodnoty. Sheppardův tým žádá o pomoc, o přístup ke zbrani, případně o azyl před Wraithy.\nDomorodci však o Wraithech ani o žádné zbrani nevědí, za záchranu děkují své bohyni Athar, s níž komunikují prostřednictvím mladé ženy - Chaye Sar. Athar Sheppardovu týmu pomoci nemůže, McKay se domnívá, že spíše pomoc odmítá.\n\nChaya přijímá pozvání na Atlantidu, kde musí Chaya (stejně jako všichni ostatní vávštěvníci) podstoupit lékařské vyšetření. Při něm doktor Becket zjistí, že je dokonale zdravá. A více než to, její tělo neobsahuje ani žádné viry a bakterie. Zkrátka je příliš zdravá, než aby se jednalo o přirozený stav.\n\nDoktorka Weirová se pokouší nabídnout technické znalosti výměnou za ochranu. Chaya však nejeví zájem, osloví ji až zmínka o lidských náboženstvích a filosofiích. Mezitím se Sheppard pokouší s ní sblížit. Pod záminkou dojednání obchodu ji pozve na piknik...\n\nMcKay zjistí, že Chayu rozpoznal atlantský varovný systém, proto navrhne Weirové, aby byl přizván k jejich další schůzce a mohl ji nenápadně prověřit. Chaya jeho léčku prohlédne, ne však dostatečně brzy na to, aby si Rodney nedal údaje dohromady a neodhalil její tajemství. Chaya je Antička. Je svým prozrazením překvapena, nicméně přiznává, že má McKay pravdu. Neodolala nabídce spatřit opět Atlantidu, navíc se sblížila se Sheppardem více, než předpokládala.\n\nVe stejné chvíli zaútočí na Proculus Wraithové, Chaya to pozná a vydá se na pomoc svým lidem (sama se přemístí tak, že se rozplyne). Sheppard se pustí za ní. Oba se setkají na planetě. Chaya Sheppardovi vysvětlí, že zde před mnoha lety žila jako člověk. Když se povznesla a viděla, jak Wraithové zabíjejí její lidi, porušila pravidlo o nevměšování se a pomohla jim. Ostatní povznesení to poznali a rozhodli se ji potrestat. Dovolili jí chránit Proculus, ale jako svůj trest nesmí pomoci nikomu jinému, proto nemůže přijmout Sheppardovu prosbu o azyl.\n"}
{"id": "459058", "url": "https://cs.wikipedia.org/wiki?curid=459058", "title": "Juraj Bartoš", "text": "Juraj Bartoš\n\nJméno Juraj Bartoš nosí více osobností:\n\n"}
{"id": "459060", "url": "https://cs.wikipedia.org/wiki?curid=459060", "title": "Polibek vyhnanství", "text": "Polibek vyhnanství\n\nPolibek vyhnanství je český název knihy, kterou napsal v roce 1991 americký spisovatel George Effinger. Originální název románu je The Exile Kiss. Je to třetí část jím napsané trilogie Marid Audran a je zařazována do literatury science – fiction.\nVydavatelem českého vydání bylo nakladatelství Polaris Václava Svobody z Frenštátu pod Radhoštěm v roce 1999.\nZ amerického originálu vydaného v New Yorku roku 1991 ji přeložila do češtiny Ladislava Vojtková s odbornou pomocí Jaroslava Olši, jr.. Brožovaná kniha má 264 stran, malý formát , barevnou obálku, je brožovaná.\n\n\nVyprávěč příběhu Maríd Audran žije v těžko identifikovatelné Arábii ( Budajín) , světě vyznávajícího spolu s ním korán. Je spolu s jedním z příbuzných šejků unesen a vysazen do pouště. Trpí tím spíš, že je závislý na drogách. Jen náhodou a díky svým implantátům oba přežijí. Jsou zachráněni beduíny, vrací se po mnoha útrapách do svého města, získávají opět vliv a postupně se únoscům pomstí.\n\nPříběh patří do SF jen okrajově, ve zmínkách o raketoplánech, metodách aplikace drog. O světě mimo Arábii nehovoří.\n\n"}
{"id": "459064", "url": "https://cs.wikipedia.org/wiki?curid=459064", "title": "Antonín D.S.", "text": "Antonín D.S.\n\nANTONÍN D.S. byl pražský divadelní amatérský soubor působící od ledna 2005 do prosince 2010.\n\nSoubor vznikl v lednu 2005 na základech Kulturně divadelního spolku Puchmajer. V souboru vystupovala většina bývalých členů kds Puchmajer. Divadlo se věnovalo převážně autorské tvorbě, jeho poetika byla orientována na drsný ironický humor. Soubor vystupoval v průběhu divadelní sezóny pravidelně jednou měsíčně v \"A Studiu Rubín\". Svoji pravidelnou činnost ukončil v prosinci 2010. Přímým následníkem souboru se stalo divadlo \"ING. ANTONÍN PUCHMAJER D.S.\", které jako svou prvou premiéru uvedlo v březnu 2011 inscenaci \"Kabaret\" v kavárně \"Potrvá\" v Praze – Dejvicích.\n\n\nPetr Doubrava, Michal Froněk, Slávek Frk, Eliška Frková, Aranka Hrušková, Tomáš Kohout, Roman Ptáček, Jakub Škorpil, Martin J. Švejda, Jana Švejdová\n\n"}
{"id": "459066", "url": "https://cs.wikipedia.org/wiki?curid=459066", "title": "Seznam obcí v departementu Hautes-Pyrénées", "text": "Seznam obcí v departementu Hautes-Pyrénées\n\nToto je seznam obcí v departementu Hautes-Pyrénées ve Francii, jichž je celkem 474:\n"}
{"id": "459067", "url": "https://cs.wikipedia.org/wiki?curid=459067", "title": "Boris Borgula", "text": "Boris Borgula\n\nBoris Borgula (* 29. ledna 1977, Bratislava, Československo) je tenisový trenér a bývalý slovenský profesionální tenista, člen daviscupového týmu Slovenska. Jeho současným svěřencem je Jozef Kovalík.\n\n\nOd roku 2004, kdy ukončil aktivní kariéru, působí jako tenisový trenér.\n\n"}
{"id": "459068", "url": "https://cs.wikipedia.org/wiki?curid=459068", "title": "Jednotný národní výbor", "text": "Jednotný národní výbor\n\nJednotný národní výbor (JNV) existující v Československu v letech 1949 až 1954 byl zjednodušeně označením městského národního výboru v sídelních městech krajů vytvořených v roce 1949 – s výjimkou Prahy, Brna a Bratislavy - který byl sloučen s místním okresním národním výborem. Navíc JNV vznikl také v Opavě a Vysokých Tatrách, které nebyly krajskými městy. Základním právním pramenem pro existenci JNV byl zákon č. 142/1949 Sb., o výkonu lidové správy v sídlech krajů, ve znění pozdějších předpisů. Konec existence jednotných národních výborů od května 1954 přineslo vládní nařízení č. 23/1954 Sb., o organisaci výkonných orgánů národních výborů, ve znění pozdějších předpisů, které plnění úkolů okresních a místních národních výborů uložilo v krajských městech městským národním výborům.\n\nNávrh zákona, kterým vznikly jednotné národní výbory, vyšel z dílny vlády. Hlavní důvody k jeho přijetí bylo sjednocení úpravy v jednotlivých krajských městech, důvody ekonomické, ale také snaha o zabezpečení možnosti rolníků z venkovského okolí krajských měst zasahovat do vývoje společné územní jednotky. Poslanci se nezapomněli ani pochválit, že se jedná o návrh pokrokový, který je novinkou nejen v Československu, ale i na celém světě. Zákonem došlo také na několik desítek let k likvidaci statutárních měst.\n\nZákon č. 142/1949 Sb. v ustanovení §1 odst. 1 definoval JNV takto: \"\"Území města, které je sídlem krajského národního výboru, a území okresu se sídlem okresního národního výboru v krajském městě tvoří jeden okres, v němž lidovou správu vykonává jednotný národní výbor o 48 členech se sídlem v krajském městě. Jednotný národní výbor vykonává na území celého okresu působnost okresního národního výboru a na území města svého sídla též působnost místního národního výboru.\"\"\n\nDefinice poměrně komplikovaná, z níž navíc byly určité výjimky: jednotné národní výbory například nevznikly v Praze, Brně a v Bratislavě, kde fungovaly v této době takzvané ústřední národní výbory. Na stranu druhou byla existence JNV přiřknuta také Opavě a Vysokým Tatrám. Zákon také poskytoval právo vládě rozhodnout, ve kterých dalších okresech vytvoří jednotné národní výbory.\n\nJednotné národní výbory i ústřední národní výbory byly podřízeny krajským národním výborům.\n\n\n\n\n"}
{"id": "459073", "url": "https://cs.wikipedia.org/wiki?curid=459073", "title": "Jan Simota", "text": "Jan Simota\n\nJan Simota (19. září 1920 Bechyně – 13. března 2007 Praha) byl český sochař, medailér a vysokoškolský pedagog.\n\nV roce 1937 dokončil Státní odbornou školu keramickou v Bechyni, obor hrnčířství. Poté studoval uměleckoprůmyslovou školu v Praze u profesorů Mařatky a Laudy, kde absolvoval v roce 1941. Na VŠUP následně působil jako asistent, od roku 1950 jako odborný asistent u profesora Jana Kavana v ateliéru užitého sochařství. Roku 1952 se stal profesorem (obor modelování pro architektonickou tvorbu a plošné obory), v roce 1963 byl jmenován docentem, poté prorektorem (1966–1972) a nakonec rektorem VŠUP (1972/1973–1985); období jeho vedení je někdy hodnoceno jako bezinvenční a formalistické.\n\nV roce 1976 byl jmenován zasloužilým a následně roku 1982 národním umělcem.\n\n\n\n"}
{"id": "459080", "url": "https://cs.wikipedia.org/wiki?curid=459080", "title": "Teorie veřejné volby", "text": "Teorie veřejné volby\n\nTzv. teorie veřejné volby (či škola veřejné volby) je směr teoretické ekonomie zabývající se procesy \"kolektivního rozhodování\", tj. \"rozhodování činěného skupinou nebo v její prospěch\". Předmětem teorie veřejné volby je způsob, jakým se tato kolektivní rozhodování realizují. Většinou se tato rozhodnutí týkají způsobu alokace (rozdělení) zdrojů (důchodů, bohatství) ve společnosti.\n\nPříznačné pro teorii veřejné volby je to, že používá ekonomické metody pro analýzu \"netržního\" rozhodování. Všeobecně bývá označována za ekonomickou analýzu politiky - zkoumá politiku za použití metodologických nástrojů teoretické ekonomie.\n\nTeorií veřejné volby se zabývá či zabývala celá řada ekonomů, mezi nejvýznamnější představitele této ekonomické disciplíny patří J. K. Arrow, A. Downs, J. Buchanan, G. Tullock, M. Olson či W. A. Niskanen.\n\nK zřejmě nejznámějším závěrům teorie veřejné volby patří tzv. Arrowův teorém nemožnosti, tzv. teorém středního voliče a teorie existence tzv. politických cyklů.\n\nTzv. Arrowův teorém nemožnosti přináší zjištění, že \"neexistuje žádný hlasovací mechanismus založený na většinovém principu, který by zaručoval přijetí efektivního rozhodnutí\". Jinými slovy: \"Neexistuje neutrální způsob hlasování, který by rozhodl o seřazení preferencí voličů\" (nebo skupin voličů).\nArrowův teorém se obvykle vysvětluje na příkladě vycházejícím z jednoduché tabulky zachycující 3 možné varianty hypotetického rozdělení důchodů 3 jednotlivců - voličů.\nDejme tomu, že napřed se rozhoduje mezi možnostmi a) a b). V tomto případě je volič X pro možnost a), zatímco voliči Y a Z preferují možnost b), neboť ta pro ně znamená vyšší důchod. Možnost b) tedy vyhrává a nastává hlasování mezi možnostmi b) a c). Volič Y je pro možnost b), ale voliči X a Z hlasují pro možnost c), která teď získává většinu.\n\nDojde-li na hlasování mezi možnostmi a) a c), je volič Z pro možnost c), ale voliči X a Y volí možnost a), která tímto získává většinu. Tímto se vlastně dostáváme tam, kde jsme začali a celý cyklus hlasování může začít znovu. Z uvedeného plyne, že v tomto případě \"nelze jednoduše stanovit většinové preference\" a \"vzniká tak určitý hlasovací paradox\". \"Výsledek by v tomto případě musel být stanoven direktivním (arbitrárním, \"diktátorským\") rozhodnutím\".\n\nTzv. teorém středního voliče postuluje, že \"politické strany budou v zásadě prosazovat politiku reprezentující názory voličů, kteří stojí uprostřed politického nebo společenského spektra\". Základem teorému středního voliče je model dvou politických stran, ležících na opačné straně od politického \"středu\", avšak ve stejné \"vzdálenosti\" od tohoto \"středu\" a předpoklad, že všichni voliči budou volit stranu prosazující politický program jim nejbližší. V případě, že stranu \"napravo\" od \"středu\" budou podporovat všichni voliči od středu doprava včetně těch, co se\nnacházejí \"napravo\" od jejího programu, může se tato strana \"zmocnit\" některých hlasů strany \"nalevo\" od středu (aniž by přitom ztratila hlasy \"napravo\" od středu) tím, že se posune \"doleva\", tj. do \"středu\" politického spektra. Obdobným způsobem by mohla strana \"nalevo\" od politického \"středu\" přetáhnout některé hlasy strany \"napravo\" od středu tím, že by se taktéž posunula do \"středu\" politického spektra, tj. v jejím případě \"doprava\". Podniknou-li obě strany výše uvedené, tj. přesunou se programově do politického středu, pak program obou stran skončí co nejblíže\npolitickému středu. Závěry teorému středního voliče zobecňuje tzv. Directorův zákon, podle něhož \"rozdělování důchodů vládou směřuje ve prospěch středových voličů, tj. skupin se středním příjmem\".\n\nTeorie politických (politicko-ekonomických) cyklů předpokládá tzv. \"předvolební krátkozrakost voličů\", tj. \"neschopnost prohlédnout dlouhodobé důsledky vládních opatření\". Chce-li za tohoto předpokladu vládní strana setrvat u moci, pak musí před volbami realizovat \"líbivou\" fiskální (rozpočtovou) politiku expanzivního charakteru (snižování daní, zvyšování důchodů, vládních výdajů apod.) vedoucí k dočasnému zvýšení \"blahobytu\" většinového voliče, zatímco realizace nepopulárních, tj. fiskálně-restriktivních (zvyšování daní, snižování důchodů, vládních výdajů apod.) opatření (ve snaze \"hasit\" inflační tlaky či udržet vyrovnaný rozpočet) nastává ihned po volbách. Před dalšími volbami se vláda začíná opět uchylovat k líbivým opatřením a celý cyklus se opakuje. Celý tento cyklus střídání fiskální expanze a restrikce je možno znázornit i graficky. Někdy se proto hovoří i o existenci tzv. politické Phillipsovy křivky (křivky znázorňující inverzní vztah mezi nezaměstnaností a inflací, populární zejména mezi keynesiánskými ekonomy) - viz graf:\n\nLiteratura\n\nJUREČKA, V., BŘEZINOVÁ, O. a kol.: \"Mikroekonomie: Základní kurs\". Ostrava: VŠB-TUO, 2003. ISBN 80-7078-771-6\n\nKLIKOVÁ, Ch., KOTLÁN, I. \"Hospodářská politika\". Ostrava: SOKRATES, 2003. ISBN 80-86572-04-8.\n\nSOJKA, M. a kol.: \"Dějiny ekonomických teorií\". Praha: VŠE, 1991. ISBN 80-7079-937-4.\nReference\n\n\n\n\n\n\n"}
{"id": "459081", "url": "https://cs.wikipedia.org/wiki?curid=459081", "title": "Vosy", "text": "Vosy\n\nVosy (Vespoidea) jsou nadčeleď blanokřídlého hmyzu. Společnou charakteristikou je, že jsou to suchozemští, draví a často jedovatí živočichové. Jsou všežravci, živí se jiným hmyzem a dalšími členovci, ale i dřevem, nektarem, ovocnými plody i houbami. Někteří zástupci, např. čeledi mravencovití a sršňovití, tvoří trvalá nebo dočasná společenstva čítající až několik stovek tisíc jedinců. Mnozí z nich, např. čeledi sršňovití, hrabalkovití, žahalkovití, mívají žihadlo, orgán sloužící ke vstřikování jedu do oběti.\n\nTaxonomický systém je dost komplikovaný. Nadčeleď vosy se dělí do čeledí, podčeledí, ty se dále často dělí na triby a pak teprve rody a druhy.\n\nřád: blanokřídlí (Hymenoptera)\nnadčeleď: vosy (Vespoidea)\n\n"}
{"id": "459083", "url": "https://cs.wikipedia.org/wiki?curid=459083", "title": "Mistrovství světa v atletice 2009 – Ženy hod oštěpem", "text": "Mistrovství světa v atletice 2009 – Ženy hod oštěpem\n\nHod oštěpem žen na Mistrovství světa v atletice 2009 se konal na Olympiastadion Berlín 16.-18. srpna. Mirko Jalava z IAAF řekl, že se tato disciplína bude točit kolem čtyř atletek, které jsou o poznání lepší než ostatní atletky této disciplíny a že bude „velké překvapení“, které z nich se probojují na pódium.\n\nOlympijská vítězka a držitelka světového rekordu Barbora Špotáková a z Pekingu stříbrná Marija Abakumovová neměly svou olympijskou formu loňského roku, ale stále zůstaly favoritkami klání. Další dvě favorizované atletky byla z Německého týmu, dvojnásobná světová medailistka Christina Obergföllová v té době držící nejlepší výkon roku a veteránka Steffi Neriusová, která dosáhla na pódium na Mistrovstvích světa v letech 2003, 2005 a 2007. Osleidys Menéndezová, Sunette Viljoen a Madara Palameika nebyly považovány za favoritky.\nKvalifikace: Kvalifikační limit 62,00 m (Q) nebo 12 nejlepších výkonů (q) postoupí do finále.\n\nVysvětlivky: Q = přímý postup z kvalifikace, q = kvalifikace podle umístění, SB = Nejlepší osobní výkon roku, WL = Nejlepší výkon roku\n"}
{"id": "459084", "url": "https://cs.wikipedia.org/wiki?curid=459084", "title": "Seznam představitelů Černé Hory", "text": "Seznam představitelů Černé Hory\n\nSeznam představitelů Černé Hory zahrnuje vladyky Černé Hory, panovníky černohorského knížectví, království Černá Hora, titulární krále království Černá Hora, představitele socialistické republiky Černá Hora, prezidenty, premiéry a ústavní soudce Černé Hory.\n\nVládci knížectví Duklja a Zeta jsou uvedeni v Seznamu panovníků Černé Hory.\n\n\nDynastie Petrović-Njegoš\n\n\nDynastie Petrović-Njegoš\n\n\nDynastie Petrović-Njegoš\n\n\n\n\n\n\n\nod 1916 vláda v exilu > Černá Hora obsazena Centrálními mocnostmi\n\n\n\n\n\n\n"}
{"id": "459087", "url": "https://cs.wikipedia.org/wiki?curid=459087", "title": "Bláznivá střela", "text": "Bláznivá střela\n\nBláznivá střela je série tří komediálních satiricko-parodických hraných filmů z let 1988–1994, sepsané trojicí Zucker, Abrahams and Zucker. Tyto filmy distribuovalo filmové studio Paramount Pictures. Série je založena na seriálu s názvem \"Police Squad!\", který byl uveden v roce 1982 v televizní stanici ABC. První a druhý filmový díl režíroval David Zucker, ten třetí Peter Segal (\"Zamilovaný profesor\" 1 & 2). \n\n"}
{"id": "459092", "url": "https://cs.wikipedia.org/wiki?curid=459092", "title": "Národní park Joshua Tree", "text": "Národní park Joshua Tree\n\nNárodní park Joshua Tree (anglicky \"Joshua Tree National Park)\" se nachází v jihovýchodní Kalifornii. Národním parkem se stal v roce 1994 poté, co Kongres USA schválil zákon 103-433 na ochranu kalifornských pouští \"(California Desert Protection Act).\" Předtím byl přírodní památkou (\"national monument\") Spojených států, a to od roku 1936. Jeho rozloha činí 3196 km². Je pojmenován po juce krátkolisté (\"Yucca brevifolia\"), \"Joshua Tree\" čili \"Jozuův strom\", která zde přirozeně roste. Velkou část parku (asi 2367 km²) tvoří divočina.\n\nPark se klene nad hranicí okresů San Bernardino a Riverside a zasahují do něj dvě pouště. Každá z nich představuje oddělený ekosystém, jehož charakteristiky udává především nadmořská výška. Východní část parku tvoří Coloradská poušť \"(Colorado Desert)\", která nepřesahuje 900 m n. m. a najdeme v ní přirozené porosty keřů zvaných creosote z rodu larea \"(Larrea tridentata),\" ocotilla \"(Fouquieria splendens)\" a kaktusu cholla \"(Cylindropuntia bigelovii).\" Jihozápadním okrajem parku probíhá pohoří Little San Bernardino Mountains.\n\nVyšší, sušší a o něco chladnější Mohavská poušť \"(Mojave Desert)\" poskytuje podmínky k růstu juky krátkolisté, zvané též Jozuův strom (anglicky \"Joshua Tree,\" vědecký název \"Yucca brevifolia),\" která dala parku jeho jméno. Kromě jukových lesů chrání západní část parku také jedny z nejzajímavějších geologických jevů, jaké v kalifornských pouštích najdeme. Převažujícím geologickým útvarem zdejší krajiny je kopec z obnažené skály, často rozlámané do samostatných balvanů. Tyto vrchy jsou oblíbené mezi horolezci. Plošina mezi kopci je spoře zalesněna jukami. Spolu s kupami balvanů a \"Skull\" \"Rocks\" (skály tvaru lebky) způsobují, že zdejší krajina vypadá jako z jiného světa. Pět oáz palem washingtonií vláknitých \"(Washingtonia filifera)\" jsou jedinými místy s přirozeným výskytem vody a hojností zvěře.\n\nDobrým místem k pozorování zvěře je Barker Dam, dosažitelný pěšky z parkoviště u Hidden Valley. Příležitostně slouží jako napajedlo pro pouštní ovce tlustorohé. K dispozici jsou prohlídky oblasti Baker Dam s průvodcem.\n\nSkalní útvary národního parku Joshua Tree vznikaly před 100 miliony let ochlazováním magmatu pod povrchem. Povrchová voda pak způsobila erozi, která původně pravoúhlým blokům dala kulovitý tvar.\n\nV parku se nachází devět tábořišť, ale jen dvě z nich (\"Black Rock Canyon\" a \"Cottonwood\") mají zdroj vody a splachovací záchody. Za místo k táboření se platí poplatek. Táboření v divočině je dovoleno s několika omezeními.\n\nV parku je k dispozici řada stezek, mnohé z nich vycházejí z tábořišť. Kratší stezky, např. jednomílová procházka skrz Hidden Valley, umožňují vychutnat si krásu parku bez bloudění příliš hluboko v poušti. Západní částí parku se vine 35 mil dlouhý úsek California Riding and Hiking Trail. Vyhlídka Keys View v jižní části parku nabízí výhledy na Coachella Valley a Salton Sea.\n\nNa jihu také najdeme Geology Motor Tour, naučnou stezku pro návštěvníky ve vozidlech s náhonem na všechna 4 kola. Šestnáct zastávek vysvětluje geologii regionu.\n\nProcházky uvnitř parku zahrnují:\n\nDelší túry zahrnují:\n\nPark je mimořádně oblíbený mezi skalními lezci. Původně sloužil jako tréninková oblast v zimě, kdy jsou Yosemity a další části Sierra Nevady pokryty sněhem, ale později se stal vyhlášeným sám o sobě. Jsou zde tisíce popsaných výstupových cest všech stupňů obtížnosti. Typické cesty jsou krátké, protože většina skal nepřesahuje výšku 70 m a přístupová cesta obvykle představuje krátkou a snadnou procházku pouští, takže lze provést hned několik zajímavých výstupů za jediný den. Skály jsou tvořeny křemenitým monzonitem, velmi hrubým druhem žuly (mj. proto, že zde není sníh a led, které by žulu vyhladily jako např. v Yosemitech).\n\nV parku lze pozorovat přes 250 druhů ptáků včetně pouštních ptáků jako je kukačka kohoutí, střízlík kaktusový, drozdec bledý, moudivláček žlutohlavý nebo křepel přilbový. Další druhy zde tráví jen jednu dvě sezóny. Významné ptačí pozorovatelny v parku zahrnují oázy washingtonií, Barker Dam a Smith Water Canyon. Queen Valley a Lost Horse Valley také nabízejí zajímavá pozorování, ale kvůli nedostatku vody s jinou škálou druhů. Tady lze potkat strakapouda proužkohřbetého a sýkoru šedohnědou.\n\n585 tisíc z celkového počtu 794 tisíc akrů plochy parku je vedeno jako divočina a spravováno National Park Service (NPS) v souladu se zákonem o divočině (Wilderness Act). K táboření přes noc je nutné se zaregistrovat. Používání vařičů je dovoleno, rozdělávání ohňů nikoli a odpadky si musí odnést každý sám. Jízdní kola nejsou v divočině povolena, jízda na koních ano, ale jen s předem získaným povolením.\n\n\n"}
{"id": "459093", "url": "https://cs.wikipedia.org/wiki?curid=459093", "title": "Bláznivá střela 33 a 1/3: Poslední trapas", "text": "Bláznivá střela 33 a 1/3: Poslední trapas\n\nBláznivá střela 33⅓: Poslední trapas', anglicky (Naked Gun 33⅓: The Final Insult), je americký, komediální parodicko-satiristický film, poslední ze série \"Bláznivých střel\", které byly založeny na televizním seriálu \"Police Squad!\" (Policejní útvar). \"33⅓\" v názvu je reference o rychlosti dlouhohrajících (LP) gramofonových nahrávek. Původně se film měl jmenovat \"Naked Gun 33⅓: Just for the Record\", ale kvůli nepochopení ze strany studia Paramount Pictures bylo od názvu upuštěno. \n\nVe filmu hraje Leslie Nielsen jako bývalý poručík losangelesské policie Frank Drebin, Priscilla Presleyová jako Jane Spencer Drebinová, O. J. Simpson jako strážník Nordberg, George Kennedy jako kapitán Ed Hocken. \n\nFilm začíná ve Statenvilské věznici, kde si odpykává trest terorista Rocco Dillon (Fred Ward). K němu přichází pan Papšmír s nabídkou \"vyhození něco do vzduchu\", Rocco přijímá.\n\nMezitím sledujeme Franka Drebina (Leslie Nielsen), který musel z policejního oddílu odejít, z důvodu uzavření manželství s Jane (Priscilla Presleyová). Nyní pracuje jako domácí hospodyň(ka). Jenomže, po tom co policejní oddíl zjistí o plánovaném bombovém útoku, snaží se tedy dva bývalí Frankovi kolegové přemluvit Franka, aby tedy případ vyřešil.\n\nO. J. Simpson a Anna Nicole Smith byli nominováni na Zlatou Malinu. Anna Nicole vyhrála ocenění \"\"nejhorší nová stár\"\" a O.J. \"\"nejhorší vedlejší herec\"\". \n\nV rámci reklamy na tento film byla parodována fotografie \"More Demi Moore\", což byla kontroverzní fotografie aktu typu handbra těhotné Demi Moore v sedmém měsíci, kterou pořídila Annie Leibovitz pro obálku vydání \"Vanity Fair\". To vedlo k soudnímu procesu v roce 1998 \"Leibovitz versus Paramount Pictures Corp.\"\n\nPoslední film O. J. Simpsona. Několik měsíců po vydání filmu byl obviněn z vraždy své manželky a jejího milence. Byl sice osvobozen, jeho kariéra však skončila.\n\n"}
{"id": "459094", "url": "https://cs.wikipedia.org/wiki?curid=459094", "title": "Jelen sika", "text": "Jelen sika\n\nJelen sika, někdy jen sika (\"Cervus nippon\") je savec z řádu sudokopytníků, čeledě jelenovitých, který byl na přelomu 19. a 20. století uměle vysazen i v Čechách. Pochází z dálného východu asijského kontinentu z Mandžuska, Japonska, Thajska, Vietnamu, Koreje a z východního Ruska.\n\nZoologové rozlišují celkem 14 různých poddruhů. Mezi nejznámější poddruhy patří:\nVšechny poddruhy je možné vzájemně křížit.\n\nNa přelomu 19. a 20. století začal být v Čechách uměle chován jelen sika japonský a jelen sika Dybowského v oborách na Plzeňsku i ve Středočeském kraji (první oborou vůbec byla obora Kluk u Poděbrad). Nejprve se jednalo pouze o menší skupinky chované v oborách. Od 40. let se díky tehdejším válečným událostem (poškození oplocení obor) objevil i ve volné přírodě. Ze své původní vlasti se poměrně dobře adaptoval na středoevropské životní podmínky. Vyskytuje se ponejvíce v západních Čechách a je chován v některých českých zoologických zahradách.\n\nOproti jelenu lesnímu je sika výrazně menší a lehčí. Dospělý samec v kohoutku dosahuje maximální výšky 120 centimetrů, tělesná hmotnost se pohybuje podle poddruhu od 35 kg (sika vietnamský) do 140 kg (sika Dybowského). Letní zbarvení siků je pestré, rezavohnědé s bílými skvrnami (podobně jako u daňka), zimní srst je delší, dosti hrubá, šedohnědá až čokoládově hnědá, s nevýraznými skvrnami. Hlava je mnohem kratší a poměrně vyšší než u jelena lesního, boltce jsou menší, ocas (kelka) delší. Paroží samců je mnohem menší a méně větvené než u j. lesního, mívá maximálně 8 výsad.\n\nV přírodě sikové obývají především listnaté nebo smíšené lesy od nížin do hor. V naší přírodě dávají přednost světlým listnatým lesům a parkové krajině. Živí se především trávou, bylinami, v zimě spásají letorosty dřevin, porosty borůvky a vřesu. Kůru loupou méně než jelen lesní, značně však škodí okusem letorostů a sazenic jehličnanů. V přírodě, např. v Japonsku, sikové rádi chodí lízat sůl na mořské pobřeží. Sikové žijí v rodinných tlupách, jež tvoří nejčastěji jeden samec a několik laní s kolouchy. Pouze v období říje se zvěř sdružuje do větších stád. Říje probíhá od září do října. V říji se sikové ozývají hvízdáním a funěním. Mezi jeleny dochází ke krutým soubojům, které kvůli málo členitému, ostrému paroží končí často vážným zraněním. Laň je březí 30-32 týdnů a v červnu rodí jednoho, výjimečně dva kolouchy. Mláďata už od čtvrtého týdne života přecházejí na zelenou potravu, matka je však příležitostně kojí až do konce roku. Dospívají ve druhém roce života a mohou se dožít až 18 let.\n\nLov jelena siky japonského je prováděn podle platných právních předpisů, v současné době na základě § 1 písm. n) vyhlášky Ministerstva zemědělství č. 245/2002 Sb. ze dne 7. června 2002, která stanovuje dobu jeho lovu od 1. 8. do 15. 1. s výjimkou celoročního lovu v oboře pokud je pro něj tato obora zřízena. Koloucha siky japonské lze lovit v období 1.8. až 31.3.\n\nJelen, laň i kolouch jelena siky Dybowského má stanovenu dobu lovu od 16.8. do 31.12.\n\nZ hlediska vědecké ekologie se ve volné přírodě v České republice jedná o nepůvodní introdukovaný druh, který je substituentem jiných u nás původních savců z čeledi jelenovitých, zejména pak jelena lesního. Nežádoucí je především křížení siky s jelenem lesním, k němuž dochází v oborách i ve volné přírodě. Kříženci jsou plodní. Podobně jako daněk skvrnitý se také sika dobře hodí pro oborní i farmové chovy. Sika není náročný na prostor a potravu, dřeviny loupe méně než jelen lesní, samci jsou však vzájemně (v některých případech i vůči člověku) velmi agresívní. V Rusku, Číně a nověji i v Evropě se sikové chovají pro panty, mladé parohy, které se jelenům odřezávají v lýčí a používají se v lékařství.\n\n\n\n"}
{"id": "459096", "url": "https://cs.wikipedia.org/wiki?curid=459096", "title": "Paramount Pictures", "text": "Paramount Pictures\n\nParamount Pictures Corporation je americká filmová a distribuční společnost, jenž má adresu na 5555 Melrose Avenue, v Hollywoodu, Kalifornii. Paramount byl založen v roce 1912 a nyní jej vlastní společnost Viacom. Paramount je nejstarší americké filmové studio, které je v současnosti jedním z nejvýdělečnějších filmových studií vůbec.\n\nParamount patří společně s firmami MGM, Warner Bros., Universal Studios a 20th Century Fox k tzv. „Velké pětce“ Hollywoodu.\n\n"}
{"id": "459097", "url": "https://cs.wikipedia.org/wiki?curid=459097", "title": "Sika", "text": "Sika\n\nSika může být:\n\n\n\n\n"}
{"id": "459098", "url": "https://cs.wikipedia.org/wiki?curid=459098", "title": "Alkylace", "text": "Alkylace\n\nAlkylace je přenos alkylové skupiny z jedné molekuly do jiné. Alkylovou skupinu lze přenášet jako alkylový karbokation, volný radikál, karboanion nebo karben (nebo jejich ekvivalenty). Alkylační činidla se v chemii široce používají, protože alkylové skupiny jsou pravděpodobně nejčastějšími skupinami v organických molekulách. Mnoho cílových biologických molekul nebo jejich syntetických prekurzorů obsahuje alkylový řetězec s určitými funkčními skupinami v určitém pořadí. Používá se zde selektivní alkylace, čili přidávání částí k řetězci s požadovanými funkčními skupinami, zvláště pokud není běžně dostupný biologický prekurzor.\n\nV oblasti rafinace ropy se jako alkylace označuje zvláště alkylace isobutanu alkeny. Má velký význam pro kvalitnější využití ropy.\n\nV medicíně se při chemoterapii využívá alkylace DNA k jejímu poškození u nádorových buněk. Tato alkylace se provádí třídou léčiv nazývaných alkylační antineoplastická činidla.\n\n"}
{"id": "459101", "url": "https://cs.wikipedia.org/wiki?curid=459101", "title": "Krupých z Probluze", "text": "Krupých z Probluze\n\nRod Krupých z Probluze patřil mezi staré české šlechtické rody.\n\nJan Krupý z Probluze koupil v roce 1499 od Václava a Markvarta Uzíků z Bašiněvsi tvrz v Bašnici . Vlastnil také tvrz v Sobčicích, která byla později přestavěna na zámek . Je možné, že prodal Janu Kordulovi ze Sloupna hrad Purkhybl . Do roku 1504 držel Libřice . Roku 1511 získal od Haška Zvířetického z Vartenberka Petrovičky s přidruženou obcí Pšánky.\n\nJan starší Krupý z Probluze sídlil na Běrunicích . V letech 1522-1531 měl v zástavě hrad Šlosberk.\nAlbrecht Krupý z Probluze vyměnil Hrušovský dvůr v Medlešicích za poplužní dvůr ve Stíčanech.\nZúčastnil se českého odboje proti císaři Ferdinandovi II., ale byl přijat na milost, za udělení měl však zaplatit pokutu. Když dlouho neplatil, byl obeslán 5. února 1629 před komisi k zaplacení pokuty. Nezaplatil ovšem nic, protože zemřel před obesláním upomínky.\n\nVíme, že některý z rodu Krupých z Probluze držel Choustníkovo Hradiště.\n\n"}
{"id": "459106", "url": "https://cs.wikipedia.org/wiki?curid=459106", "title": "Blue Monday (píseň, New Order)", "text": "Blue Monday (píseň, New Order)\n\n\"Blue Monday\" je píseň nahraná kapelou New Order v roce 1982.\n\n\"Blue Monday\" je jedna z nejdelších písní, která se kdy umístila v žebříčku britské hitparády (hned vedle 40 minutové písně \"Blue Room\" a \"O Superman\" od Laurie Andersonové).\n\n\"Blue Monday\" je rovněž nejprodávanější 12\" singl vůbec, jenomže protože Factory Records se nepřipojili do společenství britských fonografických společností, nebyla \"Blue Monday\" oceněna \"zlatou deskou\".\n\nPodle Bernarda Sumnerse, \"Blue Monday\" byla ovlivněna následujícími čtyřmi písněmi: aranžmé přišlo z post-discové/italo-disco skladby \"Dirty Talk\" od Klein + M.B.O.; syntetické basové Hi-NRG oktávy přišly z písně \"You Make Me Feel (Mighty Real)\" od Sylvestera; beat přišel z \"Our Love\" od Donny Summerové; a klávesový riff přišel ze skladby \"Uranium\" od kapely Kraftwerk.\n\n"}
{"id": "459109", "url": "https://cs.wikipedia.org/wiki?curid=459109", "title": "Lehnické knížectví", "text": "Lehnické knížectví\n\nLehnické knížectví ( ) bylo jedním ze slezských knížectví, které se rozkládalo v okolí města Lehnice.\n\nMěsto Lehnice bylo od roku 1163 sídelním městem dolnoslezských vévodů a roku 1248 se stalo sídelním městem stejnojmenného knížectví, které založil Piastovec Boleslav II. Lysý. Krátce předtím, roku 1241 se u města strhla slavná bitva u Lehnice.\n\nV důsledku rozporů mezi syny knížete Boleslava III. se knížectví stalo součástí zemí Koruny české roku 1329, kdy se poddalo českému králi v léno. V průběhu věků se knížectví slučovalo a rozdělovalo s Břežským knížectvím a to až do vymření Piastovců roku 1676 knížetem Jiřím Vilémem. Po jeho smrti bylo knížectví pod přímou vládou českého krále až do roku 1742, kdy v důsledku Slezských válek připadlo Prusku.\n\nTitul lehnického knížete krátce ožil roku 1824, kdy pruský král Fridrich Vilém III. udělil titul kněžny lehnické své morganatické manželce Augustě von Harrach. Vzhledem k tomu, že z toho svazku se nenarodily žádné děti, titul opět vyhasnul roku 1873 se smrtí kněžny Augusty.\n"}
{"id": "459113", "url": "https://cs.wikipedia.org/wiki?curid=459113", "title": "Michael Strank", "text": "Michael Strank\n\nMichal Strank (také psáno jako \"Strenk\", 10. listopadu 1919, Jarabina, Československo – 1. března 1945 Iwodžima, Japonsko) byl americký voják lemkovskeho původu, příslušník Námořní pěchoty.\n\nNarodil se ve spišské vesničce Jarabina, odkud se jako šestiletý odstěhoval s rodiči do USA. Vystudoval střední školu v Pensylvánii a v říjnu 1939 se přihlásil do americké námořní pěchoty. Padl 1. března 1945 po zásahu šrapnelem z americké lodě, když do písku kreslil náčrt nové akce.\n\nSlavným se stal díky záběru fotografa Associated Press, Joea Rosenthala, který zachytil druhé vztyčení americké vlajky na ostrově Iwo Jima. Rosenthal za snímek obdržel Pulitzerovu cenu. Fotografie se stala předlohou známého památníku Iwo Jima (Marine Corps War Memorial), který je největším bronzovým sousoším na světě. Michael Strank je pohřben na Arlingtonském národním hřbitově poblíž Washingtonu vedle mnohých amerických prezidentů.\n\nV roce 2008 zjistil americký voják Gunnery Sergeant Matt Blais, jenž byl přidělen k bezpečnostní službě Amerického velvyslanectví na Slovensku, že Strank nebyl rodilým Američanem z Pensylvánie, jak se uvádělo v oficiální verzi životopisu, nýbrž že nabyl občanství USA roku 1935 prostřednictvím naturalizace svého otce a že nikdy neobdržel úřední dekret. \nGyStg. Blais se proto obrátil na Imigrační a naturalizační úřad (INS) se žádostí ve Strankům prospěch, které se vyhovělo. 29. července 2008 převzala Strankova nejmladší sestra, Mary Pero, při ceremonii u Památníku americké námorní pěchoty v Arlingtonu listinu potvrzující americké občanství jejího slavného bratra.\n\nJejich bratr Peter Strank sloužil za války na letadlové lodi USS \"Franklin\" v jižním Pacifiku.\n\n16. února 2015, 70. výročí událostí v Užhorodě, blízko škol číslem 4, byla instalována mini socha Michaela Stranka (sochař Michailo Kolodko)\n\n\n"}
{"id": "459115", "url": "https://cs.wikipedia.org/wiki?curid=459115", "title": "Meruzalka krvavá", "text": "Meruzalka krvavá\n\nMeruzalka krvavá (\"Ribes sanguineum\") je druh meruzalky přirozeně rostoucí na západním pobřeží Severní Ameriky od oblasti Britské Kolumbie na jih po území střední Kalifornie. Patří mezi opadavé keře z čeledi meruzalkovité (\"Grossulariaceae\").\n\nMeruzalka krvavá roste běžně jako opadavý listnatý keř dorůstající 2 (výjimečně 4) metry výšky. Kůra je tmavě hnědošedá se světlejšími hnědými lenticelami. Listy jsou 2-7 cm dlouhé a široké, krátce řapíkaté, okrouhlé až ledvinité, lalokovité s pěti lalůčky, tupě zoubkované, naspodu plstnaté. Na jaře mají silnou pryskyřičnou vůni.\n\nKvěty raší brzy na jaře (duben) ve stejné době jako listy. Jsou v hroznech s 3-7 cm dlouhými květy (5-30). Každý květ je 5-10 mm velký, s pěti červenými nebo růžovými lístky. Plody jsou tmavě fialové oválné bobule, 1 cm dlouhé, silně světle ojíněné, takže vypadají světle modré. Jsou sice jedlé, ale mdlé chuti.\n\nJedná se o velmi oblíbený zahradní keř, pěstovaný pro své nápadné zářivě barevné a vonící květy, které raší na počátku jara. Četné kultivary byly vyšlechtěny pro barvu květu, od bílé až po tmavě červenou. Byla zavedena do pěstování Davidem Douglasem.\n\nMeruzalka krvavá se snadno vegetativně rozmnožuje dřevitými řízky.\n\nMeruzalku řežeme po odkvětu, aby se podpořil růst nových letorostů, na kterých se tvoří květní pupeny.\n\nNejraději má plné slunce a živnou, propustnou půdu, ale je celkově nenáročná. Meruzalka je mrazuvzdorná do -29 °C.\n\nMeruzalka je hostitelem rzi, a kvůli tomu je zákaz ji pěstovat v některých státech USA. Dalšími možnými parazity jsou různé druhy housenek, mšice rybízová, antraknóza rybízu, napadá ji také plíseň šedá nebo septorióza.\n\nJsou známy kultivary\n\n\n\n"}
{"id": "459117", "url": "https://cs.wikipedia.org/wiki?curid=459117", "title": "Giovanni Sartori", "text": "Giovanni Sartori\n\nGiovanni Sartori (13. května 1924 Florencie – 4. dubna 2017, Florencie) byl italský politolog a filosof, teoretik demokracie zabývající se především komparativní politologií, autor teorie stranického systému a bývalý profesor humanitních věd, sociologie a politologie na Florentské univerzitě a na Columbia University v New Yorku (USA).\n\nNarodil se 13. května 1924 v italské Florencii. Ve 24 letech zde absolvoval studium politických a společenských věd a roku 1946 nastoupil jako odborný asistent historie. Mezi roky 1950 a 1956 byl profesorem dějin moderní filosofie na florentské universitě, v této době se ve svém zkoumání zaměřil na kritickou analýzu autorů jako např. Marxe, Hegela či Kanta. V letech 1954–1955 získal profesorskou kvalifikaci v historii moderní filosofie a teorie státu. V následujících letech vyučoval na florentské universitě politologii a sociologii a podílel se také na reformách zdejší fakulty politologie, kde od roku 1969 do roku 1971 působil jako děkan.\n\nOd roku 1976 zahájil spolupráci s řadou zahraničních universit – byl profesorem politologie na universitě ve Stanfordu (1976–1979) a profesorem humanitních studií na newyorské Columbia University (1979–1994). Na začátku 90. let (1992–1994) také znovu vyučoval na své domácí universitě ve Florencii. Dále hostoval např. na Yale či Harvardu.\n\nSartori je spoluzakladatelem italského \"Centra komparativní politologie \"(Centro Studi Politica Comparata) a politologického časopisu \"Italian Political Review\" (Rivista Italiana di Scienza Politica). Je držitelem řady ocenění, počínaje Zlatou medailí za přínos kultuře a vzdělání od prezidenta Italské republiky z roku 1971. Dále obdržel např. cenu za celoživotní dílo od Evropského konsorcia pro politický výzkum z roku 2005 a od Americké politologické asociace o rok později, Cenu Knížete z Asturie v oblasti společenských věd z roku 2005 či Cenu svobody od Mezinárodní nadace pro svobodu v Buenos Aires z téhož roku. Získal také řadu čestných doktorátů – od universit v Janově (1992), Washingtonu D. C. (1994), Guadalajaře (1997), Buenos Aires (1998), Madridu a Bukurešti (2001), Athénách a Urbinu (2005) a Mexico City (2007).\n\nJe autorem velkého množství odborných děl – více než třiceti knih, řady kapitol v knihách jakožto člen kolektivu autorů a přes tisíc článků v odborných časopisech. Jeho práce byly překládány do cca třiceti jazyků.\n\nJeho oblastí zájmu byly především teorie demokracie, stranické systémy a výzkum ústavního inženýrství. Uvedl jednu z nejrozšířenějších typologií politických stran. Je také zastáncem aplikace (přenesení) znalostí získaných v politologii do reálného fungování politických institucí, aby se zlepšila jejich účinnost.\n\nSartori zemřel ve věku 92 let ve Florencii na rakovinu hrdla dne 4. dubna 2017.\n\n\"Také v článku Stranický systém – Sartoriho typologie (70. léta 20. století)\"\n\nSartoriho typologie (70. léta 20. století)\n\nSartoriho typologie i v současné době patří mezi nejvýznamnější a nejužívanější typologie stranických systémů vůbec. Při jejím vytváření vycházel Sartori ze starších prací Maurice Duvergera, Jeana Blondela a také Anthony Downse. Na rozdíl od nich ale nepracuje s počtem všech stran v rámci systému, nýbrž vyděluje pouze strany pro systém relevantní. Pro ty stanovuje dvě pravidla:\n\nProto Sartori přichází i s druhým pravidlem:\nDruhým východiskem Sartoriho typologie je krom počtu relevantních stran také kritérium ideologie, především pak s přihlédnutím na ideologickou vzdálenost mezi jednotlivými aktéry a rovněž tak ideologickou intenzitu.\n\nSpojením těchto dvou hledisek vytváří typologii o sedmi třídách:\nPrvní dva ještě dále řadí mezi tzv. \"nesoutěživé systémy\", tj. takové, v nichž je de facto (a často i de iure) vyloučena existence jiných politických stran, a tím i politická soutěž, či jsou ostatní strany v podstatě druhořadé a nemohou se ani podílet na utváření politiky. Jejich opakem jsou pak \"soutěživé systémy \"(tedy zbylých 5).\n\nTento systém, označovaný také jako unipartismus či systém státostrany, spojuje Sartori především s komunistickými, fašistickými či nacistickými státy. Vyznačuje se především tím, že v jeho rámci existuje a také může existovat právě jedna strana. Zároveň je pro ně také typické, že jsou utlačující, prostupující, netolerantní a extraktivní. Podle míry zastoupení těchto atributů dále Sartori vyděluje subtypy: jednostranický totalitní (silná ideologičnost, pronikání do života občanů ve všech sférách), jednostranický autoritářský (slabší než totalitní, existují oponenti, ale jsou vytlačeni na okraj spektra) a jednostranický pragmatický (uvolněnější, silná ideologie není přítomná).\n\nNa rozdíl od předchozího typu je v systému hegemonické strany umožněna existence jiných politických stran. Ty jsou ovšem vládnoucí straně podřízené a vůči ní druhořadé, není jim dovoleno se za rovných pravidel účastnit politické soutěže s hegemonickou stranou. Podobně jako v předchozím systému tedy ani zde nedochází ke střídání moci – strany v opozici nemají žádnou možnost stát se stranami vládnoucími.\n\nTento typ se vyznačuje přítomností strany, jež drží nadpoloviční většinu mandátů, a proto nepotřebuje vstupovat do koalic. Ač by se na první pohled mohlo zdát, že systém predominantní strany je shodný se systémem hegemonní strany, opak je pravdou. Klíčovým rozdílem mezi oběma je existence politické soutěže. Predominantní strana získává svou pozici legálně bez nekalé soutěže či manipulace voleb. Může tak ztratit podporu voličů, v důsledku čehož pak může dojít ke změně celého systému.\n\nV rámci tohoto systému existují dvě hlavní strany, jež jsou schopny vládnout samostatně a nepotřebují utvářet vládní koalice se třetími stranami. Zároveň také probíhá více či méně pravidelné střídání u moci. Strany typicky představují pravou a levou část politického spektra.\n\nV tomto systému existují tři až pět relevantních politických stran, z nichž ani jedna nedrží dostatečný počet mandátů, a proto vstupují do koalic, které se alternují. V tomto ohledu tedy připomíná výše zmiňovaný bipartismus, místo obměny jednotlivých stran ale dochází k výměně celých koalic. Tento systém také neobsahuje relevantní antisystémové strany, opozice je unilaterální (tedy veškerá opozice je pouze buď napravo, či nalevo).\n\nPři popisu tohoto systému, který Sartori označuje též jako polarizovaný pluralismus, nejvíce vystoupí na povrch hledisko ideologické vzdálenosti mezi jednotlivými stranami. Těch je v tomto systému pět až osm, jejich počet ovšem není tak důležitý jako jejich charakter. Tyto systémy ve většině případů vedou k selhání, či neschopnosti překonávat krize. Sartori uvádí osm znaků tohoto systému. Ve stručnosti jsou to:\n\nTéto kategorii věnuje Sartori nejmenší pozornost, je to svým způsobem zbytková třída. Počet stran již přestává hrát roli, jejich pozice je natolik vyvážená, že na sebe nemají téměř žádný významnější vliv a nemusí tak na ostatní brát ohled při dosahování svých politických cílů.\n\nAby bylo možné jasně definovat většinové a poměrné volební systémy jako dva systémy navzájem se vylučující, navrhuje Sartori oddělit kritérium či metodu od jejich výsledku, teda toho, jak se v parlamentu odráží rozdělení hlasů voličů. Volební systém je tedy většinový tehdy, když probíhá volba v obvykle jednomandátových obvodech, kde vítěz bere vše – jde o tzv. systém „prvního v cíli“. Poměrný systém je naopak každý systém, ve kterém volby probíhají ve dvou- či vícemandátových obvodech a přináší dva nebo více vítězů zvolených na základě „nejvyššího počtu hlasů“. Tyto vítězné poměry je možné ustanovit dvěma způsoby, a to buď určit volební kvocienty, nebo přiřadit volební vítězství kandidátům, kteří se umístili v čele, podle jejich pořadí (například prvním dvěma v dvoumandátových obvodech). V prvním případě, který se vyskytuje častěji, jsou kandidáti voleni na základě stejných podílů (kvocientů), ve druhém na základě nejvyšších počtů hlasů.\n\nSartori dále dodává, že ne všechny systémy je ale možné takto dichotomicky klasifikovat, je třeba vzít v úvahu i „systémysmíšené“. Poznamenává také, že tento pojem bývá často nesprávně používaný. Když se jedná například o dvoukomorový parlament, kde se jedna sněmovna volí podle jednoho systému a druhá sněmovna podle jiného, nejde proto hned o systém smíšený. Skutečně smíšené jsou jen ty volební systémy, ve kterých se využívá kombinace poměrných a většinových kritérií k volbě té samé komory.\n\nCílem většinových (majoritních) systémů není parlament odrážející rozdělení hlasů, ale hledají jasného vítěze. Spolu s parlamentem chtějí také zvolit vládu (byť jen jako předpokládaný důsledek). Hlavní rozdíl tkví v tom, zda kandidát potřebuje na vítězství relativní nebo absolutní většinu. V obou případech jsou obvody jednomandátové, ale zatímco vítězem v rámci relativní většiny může být reprezentant největší menšiny, vítěz v rámci absolutní většiny reprezentuje skutečnou (nadpoloviční) většinu.\n\nVětšinové systémy anglického typu jsou jednokolové a stačí v nich získat relativní většinu hlasů. Pokud je k vítězství třeba absolutní většina, je nutné se uchýlit k využití alternativní volby, jako je tomu například ve volbách do dolní sněmovny parlamentu v Austrálii, nebo k systému dvoukolového hlasování. Alternativní volba je „preferenční“ volební systém v rámci jednomandátových obvodů, ve kterých každý volič očísluje všechny kandidátky podle svých preferencí.\n\nKandidáti s nejmenším počtem preferencí jsou vyřazeni a preference se následně přerozdělují, dokud se neobjeví vítěz s absolutní většinou. Systém dvoukolového hlasování je takový systém, ve kterém jsou k rozhodujícímu měření sil připuštěni jen první dva soupeři z prvního kola.\n\nI přesto, že se poměrné systémy snaží o poměrný převod hlasů na křesla, stále se široce rozchází v míře proporcionality či disproporcionality. Míru proporcionality poměrného zastoupení určují jak vzorce převodu hlasů na křesla, tak i velikost volebního obvodu.\n\nPři pravidlech přidělování křesel rozlišujeme několik vzorců. Nejčistším systémem je jeden přenosný hlas ve vícemandátových obvodech, kde voliči očíslují kandidáty podle svých preferencí. Přebytek hlasů nad volební kvocient se převede podle druhých preferencí a kandidáti, kteří zůstali dole, jsou postupně vyřazováni a jejich preference se přerozdělují do chvíle, dokud nebudou obsazena všechna křesla. Mezi nejznámější méně čisté poměrné systém patří systémy, které využívají metody „největšího ostatku“, D’Hontovy metody (metody „nejvyššího průměru“) a Saint-Lagueho vzorce.\n\nRozdíly mezi těmito systémy jsou matematické. Co však určuje skutečnou míru proporcionality, resp. disproporcionality, je velikost volebního obvodu, přičemž „velikost“ v tomto případě představuje počet mandátů, který daný obvod volí. Čím je tedy volební obvod větší, tím je míra proporcionality vyšší a naopak.\n\nPoměrné volební systému jsou všeobecně vícemandátovými systémy s kandidátními listinami. Tyto stranické kandidátky mohou být „uzavřené“ (pevné), kde se kandidáti volí v pořadí určeném stranou, nebo „otevřené“ (volné), ve kterých není předem určené pořadí, a voliči zaškrtnutím jmen na kandidátce určují své preference. Vedle volby kandidátek existují ještě dvě jiné formule, a to „volná kandidátní listina“ a „omezený hlas“. V prvním případě má volič tolik hlasů, kolik má být zvolených kandidátů a může například kumulovat dva hlasy a dát je jednomu kandidátovi či přidělit hlasy kandidátům různých stran. Omezený hlas dává voličům více než jeden hlas, ale dohromady je těchto hlasů méně, než má být kandidátů, kteří mají být zvoleni – Sartori uvádí příklad, kdy v trojmandátovém obvodě dostane každý volič dva hlasy.\n\nDalší významnou publikací Sartoriho je kniha s názvem \"Pluralismus, multikulturalismus a přistěhovalci.\" Z obecného hlediska se v knize zaobírá teorií dobré společnosti. Za dobrou společnost můžeme podle něho označit jen pluralitní společnost. Bližšímu vymezení a analýzám pluralitní společnosti se věnuje v první části knihy. V druhé části operuje s pojmem multikulturalismus. Podstatným bodem je, že multikulturalismus není pokračováním pluralismu, ale naopak, oba termíny jsou protikladné. V knize se nachází i doplněk, který se zaobírá otázkou imigrace a přemýšlí nad tím, jak je možné včlenit do společnosti přistěhovalce, který má jiný kulturní, etnický základ.\n\nPodle Sartoriho je znakem pluralitní společnosti její otevřenost. Zamýšlí se nad mírou její otevřenosti. Otevřenou společnost můžeme označit i jako společnost svobodnou. Autor uvádí, že na zjištění míry otevřenosti společnosti je nutné, abychom poznali „genetický kód“ této společnosti, a tím je pluralismus. Myšlenka pluralismu se objevuje v 17. století jako důsledek náboženských válek. Tato myšlenka byla zahrnutá v teorii tolerance. I když jsou tyto pojmy obsahově odlišné, určitá vnitřní vazba mezi nimi existuje. Toto propojení pozorujeme v tom, že tolerance je předpokladem pro vznik pluralismu. Sartori definuje odlišnosti mezi nimi následovně: \"„Rozdíl spočívá v tom, že zatímco tolerance respektuje hodnoty jiných, pluralismus prosazuje vlastní hodnotu.“\"\n\nVýznamný přínos pro pluralismus mělo puritánství, které dokázalo překonat hranici mezi božskou a panovnickou oblastí a v konečném důsledku vedlo k depolitizaci společnosti. Následně se zájem lidí soustředí více na sdružení, která nebyla vázána na stát.\n\nJedním ze záměrů pluralismu je zabezpečit mír mezi kulturami. Do 17. století panoval názor, že odlišné názory způsobují nepokoje, a proto by se měla ve státě prosazovat jednomyslnost. Došlo však k obratu, který vyústil ke vzniku liberálně-demokratické společnosti. Tento druh uspořádání je založený na různorodosti názorů. Vzhledem k prosazování rozmanitosti by se politická obec měla skládat z částí. Na základě toho dělení by bylo možné, aby vznikly strany. Před samotnou existencí strany existuje frakce. Pojem „strana“ vzniká v 18. století díky Bolinbrokeovi. Avšak důležitost připisuje stranám až Bruke ve svém díle \"Myšlenky o příčinách současné nespokojenosti. \"Současně odlišuje strany od frakcí. Frakce považuje za špatné, protože dělení probíhá mimo oblast pluralismu. Jedině dělení v pluralismu je to správné a součástí tohoto dělení jsou strany, takže strany jsou výtvorem pluralismu.\n\nSamotný pojem pluralismus vzniká ve 20. století. Od 60. let 20. století se stává pluralismus velmi populárním a jeho nepřítomnost je nemyslitelná. Nachází se všude ze své definice, vzhledem k tomu, že každou společnost můžeme označit určitým způsobem jako pluralitní.\n\nSartori ve svém díle předkládá tři pojetí pluralismu. Prvním z nich je \"pluralismus jako hodnotová představa\". Autor vymezuje určité pojmy, které svojí povahou řadí mezi špatné, jako například uniformita, jednomyslnost, konzervatismus. Mezi „dobré věci“ patří rozmanitost, proměnlivost, tedy především vše, co je v pohybu. Tyto hodnoty jsou součástí pluralitní kultury, jejíž úlohou je jejich rozšiřování.\n\nDruhým bodem je \"pluralismus sociální\". Není možné ho chápat ve smyslu diferenciace společnosti. Je to zvláštní typ sociální struktury. Poukazuje i na nesprávnost často zažitého faktu, který říká, že každá společnost je nutně pluralistická nebo v ní je možné najít určité charakteristiky pluralismu.\n\nV případě, že je společnost rozštěpená, tak to neznamená, že musí být pluralitní. Společnost můžeme označit za pluralitní, respektive uvést, že má rysy pluralismu, pokud v ní existují sdružení, která jsou dobrovolná, nezávislá a otevřená.\n\nTřetí formou je \"politický pluralismus\". Toto vymezení znamená diverzifikaci moci. Ve společnosti se nacházejí pluralistické skupiny, které jsou nezávislé.\n\nV závěru této kapitoly autor rozebírá pojem „pluralitní komunita“. Taková komunita má více charakteristik, kterými jsou zaujetí tolerantního postoje, dobrovolná sdružení, možnost členství ve více uskupeních současně. Zdůrazňuje, že se společnost může otevřít jen do té míry, kam to umožňuje pluralitní komunita, ve které se odlišné skupiny vzájemně respektují. Pluralismus zahrnuje život ve společnosti plné odlišností, pokud je to respektované oběma stranami.\n\nV druhé části knihy, kde se Sartori věnuje multikulturalismu, nejprve uvádí, že pokud budeme multikulturalismus chápat jako faktický stav, není nutně v protikladu k pluralismu, ale je jeho součástí, která označuje existenci rozmanitých kultur – je tak jednou z jeho historických konfigurací. Součástí pluralismu však nemůže být v případě, že ho označíme za prioritní hodnotu.\n\nAntipluralitní verze multikulturalismu, jehož počátky sahají až k marxismu, je oproti pluralismu velice netolerantní, což můžeme pozorovat například na tom, že místo integrace preferuje separaci. Sartori píše, že multikulturalismus je vystihován heslem „pluribusdisiunctio“, tedy „od mnohosti k rozdrobenosti“. Uvádí, že pro účely své analýzy vychází z toho, co multikulturalismus považuje za kulturu.\n\nDůležitým bodem eseje je určení, co kultura v multikulturalismu vlastně znamená. Sartori předkládá, že je důležité, že předpona „multi“ neznačí jen vyšší počet kultur, ale především jejich různost a rozdílnost. Multikulturalismus „produkuje“ odlišnosti tím, že zviditelňuje a posiluje rozdíly. Kulturu v multikulturalismu chápeme jako „kulturní tradici“, tedy identitu jazykovou, náboženskou, etnickou či sexuální. „Kulturou“ v multikulturalismu může být v podstatě každý, kdo se za kulturu sám prohlásí.\n\nV kritice autorů (především Taylora), kteří se multikulturalismu ve svých dílech věnovali, Sartori vyjadřuje, že multikulturalismus může v jistých případech vést k depresi, nikoli však k útlaku a že je důležité, aby jedna kultura druhou nejen uznávala, ale měla k ní takzvaný „rovný respekt“ – tedy aby si každá kultura byla vědoma toho, že je rovna všem ostatním kulturám a zároveň všechny ostatní kultury jsou rovny jí samotné. Podle Sartoriho popírá multikulturalismus tři základní principy liberální ústavnosti – neutralitu státu, oddělení úřadu od osoby a univerzitu, respektive všeobecnou inkluzivitu zákonů.\n\nPrincip občanství by měl zavádět „rovné občany“, přičemž rovné občanství zde značí rovnost v právech i povinnostech a předpokládá neutralitu státu vůči kulturním a etnickým identitám; dnes však podle Sartoriho víme, že to funguje pouze u národního státu a pouze po dobu, po kterou platí rovné zákony. Multikulturalismus oproti tomu propaguje „diferencované občanství“, protože vnímá etnicko-kulturní rozdíly občanů, a proto přidává „dodatečná práva“, která v podstatě segmentují společnost. Přestože jsou prezentována jako prostředek k integraci menšin do společnosti, ve skutečnosti ji vedou ke společnosti klanové, čímž táhnou společnost zpět k libovůli mocných, tedy despotické vládě a „etnickému nevolnictví“.\n\nV závěru multikulturalistické části se věnuje imigraci a integraci. Pokládá otázky, koho máme integrovat, s kým ho máme integrovat a jak ho máme integrovat. Podtrhává, že zastavit integraci do Evropy již není možné, tedy tyto otázky jsou bezpochyby na místě, zdůrazňuje také, že přístup k integrování imigrantů je velice individuální záležitostí – zásadní je zde jeho rozdělení odlišností na překonatelné (jazyková, zvyková – tradiční) a zásadní (náboženská, etnická). Uvádí, že ač je to v protikladu k multikulturalismu, je integrace pro společnost nezbytná.\n\n\n\n"}
{"id": "459123", "url": "https://cs.wikipedia.org/wiki?curid=459123", "title": "Mistrovství světa v atletice 2009 – Ženy skok o tyči", "text": "Mistrovství světa v atletice 2009 – Ženy skok o tyči\n\nTyčka žen na Mistrovství světa v atletice 2009 se konala ve dnech 15. srpna a 17. srpna 2009. Na berlínském olympijském stadionu se měl odehrát známý scénář z posledních let. Ruská královna v tyčce Jelena Isinbajevová měla dovršit zlatý hattrick a obhájit zlatou medaili z předešlých dvou šampionátů. Již coby jistá mistryně se měla pokoušet o nový světový rekord. O stříbro a bronz si to měly rozdat domácí Němky, Polky či Brazilka Fabiana Murerová, která před mistrovstvím byla druhou nejlepší tyčkařkou sezóny. Finálový večer ovšem dopadl přece jen jinak, než se předpokládalo.\n\nNa mistrovství světa neodcestovaly dvě zraněné tyčkařky. Ruska Světlana Feofanovová, jež získala na letní olympiádě v Pekingu bronz a stříbrná z téže akce Američanka Jennifer Stuczynská.\n\nCelkem jednatřicet tyčkařek bojovalo 15. srpna v sobotní kvalifikaci, která probíhala od 19:00. Česko mělo stejně jako na předešlém mistrovství světa 2007 v Ósace dvojí zastoupení. Byť stříbro nepřijela obhajovat Kateřina Baďurová a na šampionát neodcestovala ani Pavla Rybová, dříve Hamáčková. Limit IAAF 445 cm naopak splnila vítězka světové univerziády 2009 z Bělehradu Jiřina Ptáčníková a limit ČAS 435 cm splnila na domácím mistrovství na dráze Romana Maláčová . \n\nKvalifikační limit měl hodnotu 455 cm. Začínalo se na 410 cm a dále 425, 440, 450 a 455 cm. Žádnou velkou práci neměla v kvalifikaci Jelena Isinbajevová, která se rozběhla rovnou na 455 cm a úspěšně. Její reprezentační kolegyni Julii Golubčikové stačily k postupu dva skoky, stejně jako Polce Anně Rogowské. \n\nAmeričanka Chelsea Johnsonová se naopak musela na 425 cm zachraňovat až napotřetí. Tento světový šampionát byl poslední pro další Američanku, olympijskou vítězku ze Sydney Stacy Dragilaovou, která se rozhodla ukončit kariéru. Výška 440 cm ji však vystavila stopku a zapsala si úspěšně jen 425 cm.\n\nPostup Romany Maláčové do finále se neočekával, napodruhé zdolala 410 cm, výše však neuspěla. To Jiřina Ptáčníková na finále měla, když v sezóně dvakrát překonala 455 cm. Napoprvé skočila 440 cm ale na 450 již třikrát neuspěla.\n\nOčekávané finále se uskutečnilo v pondělí 17. srpna od 18:45. Hned v rozcvičování se zranila Ruska Golubčikovová a jakoby její svalové zranění předznamenalo i další ruské vystoupení. Jelena Isinbajevová se rozhodla založit až na 475 cm. Čistě až do 465 cm skákaly Polka Pyreková a Američanka Johnsonová a v tu chvíli se obě dělily o první příčku. Jedinou ženou, která překonala 475 cm a napoprvé se stala Anna Rogowská. Jeleně se její první pokus vůbec nepodařil a následné dva si nechala na další postupnou výšku. To už byla mimo hru i favorizovaná Brazilka Murerová, která ztroskotala na 465 cm.\n\nHop nebo trop zkusila Monika Pyreková a jeden pokus si schovala na 480 cm. Laťku ovšem shodila a společně s Chelsea Johnsonovou se dělila o stříbrnou medaili. Čekalo se, co předvede světová rekordmanka. Ta ale shodila napoprvé i 480 cm a dvojnásobná olympijská vítězka měla před sebou poslední možnost, jak změnit situaci ve svůj prospěch. Pokus pravdy však Jeleně nevyšel a ve finále si připsala tři křížky . Třetí zlatou medaili v řadě tak z mistrovství světa nezískala a očekávané pokusy o nový světový rekord se neuskutečnily. Polky se mohly radovat , Rusky skončily v poli poražených.\n\n"}
{"id": "459126", "url": "https://cs.wikipedia.org/wiki?curid=459126", "title": "Since I've Been Loving You", "text": "Since I've Been Loving You\n\nSince I've Been Loving You je píseň na albu \"Led Zeppelin III\" (vydaném roku 1970) od hudební skupiny Led Zeppelin. Je považovaná za jednu z nejlepších blues-rockových písní vůbec. Page v ní dokázal, že nehraje jen klasické skladby, ale i náročnou pomalou hudbu. To jediné, co této písni dodává rockový efekt, je kytara \"zapojená do zásuvky\" a Plantův arytmický zpěv, který se v určitých částech písně mění na jeho klasický drsný ječivý hlas.\n"}
{"id": "459136", "url": "https://cs.wikipedia.org/wiki?curid=459136", "title": "Divadlo Tramtarie", "text": "Divadlo Tramtarie\n\nDivadlo Tramtarie je nezávislé profesionální divadlo, které zahájilo svoji existenci v roce 2004. Od roku 2006 sídlí ve Slovanském domě v centru Olomouce. Ve vlastní produkci uvádí čtyři divadelní premiéry za sezónu pro dospělé i pro děti, inscenace jsou pravidelně každý měsíc reprízované, v průměru dosahují 40 repríz. Uvádí zhruba patnáct představení za měsíc ve svém prostoru a dalších 5 zájezdů měsíčně po celé republice i zahraničí. Za dobu své existence si Divadlo Tramtarie vytvořilo stabilní pozici v kulturním prostředí města Olomouce i celého regionu, zajišťuje pravidelnou kulturní produkci pro širokou veřejnost. Uměleckým šéfem divadla je Vladislav Kracík, ředitelkou Petra Němečková.\n\nDivadlo bylo založeno v září roku 2004, motivací pro vznik této komorní scény bylo vytvořit alternativu k Moravskému divadlu Olomouc, podobně jako se o to snažil David Drábek a jeho Studio Hořící žirafy (1994–2003).\n\nSoubor Divadla Tramtarie nejprve sídlil v bývalém „Hořícím domě“ v Olomouci-Hodolanech. V sezóně 2005–2006 pak působil jako stálý host v Divadle hudby. V září 2006 Tramtarie získala vlastní prostory v olomouckém Slovanském domě, kde působí do dnešních dnů.\n\nDramaturgie divadla se zaměřuje na aktuální témata, která divákovi předkládá srozumitelným divadelním jazykem. Vychází ze tří hlavních dramaturgických linií:\n\n\nV současné době uvádí Divadlo Tramtarie 12 inscenací a 6 pohádek. Ve spolupráci s Moravským divadlem Olomouc se také podílí na představeních v žánru stand-up comedy pod názvem Herci na ležáka. Kontinuálně a koncepčně se věnuje mladé a střední generaci, zaměřuje se na prvodiváka, u kterého buduje pozitivní vztah ke scénickému umění a kultuře.\n\nVe spolupráci s Olomouckým krajem a Policií ČR vznikla na podzim 2019 komentovaná inscenace Víš, kdo volá?, osvětový projekt zaměřený na prevenci u seniorů.\n\nInscenace: \n\nJ. A. Trnka: Kabaret nahatý Shakespeare (premiéra 19.9.2015) \n\nV. Kracík: Růže pro Algernon (premiéra 18.11.2015)\n\nV. Kracík: Děkujeme, že zde kouříte (9.5.2016)\n\nV. Kracík: Po stopách něžného muže (premiéra 7.3.2018)\n\nJ. A. Trnka: Sex zadarmo nedostaneš (premiéra 20.9.2017)\n\nF. Nuckolls: Divoké historky (premiéra 15.12.2017)\n\nV. Kracík: Velký Gatsby (premiéra 8.4.2018)\n\nH. Mikolášková: Prostři mě! (premiéra 9.1.2019)\n\nV. Kracík: Na Větrné hůrce (premiéra 14.3.2019)\n\nP. Mančal: Boj o přežití: P.E.S.CH.O! (premiéra 8.5.2019)\n\nV. Kracík: Poslední noc s Claudií (premiéra 1.10.2019)\n\nP. Gejguš: Cílová rovinka Nikiho Laudy (premiéra 5.12.2019)\n\nPohádky: \n\nO pračlovíčkovi (21.3.2010)\n\nPohádky o mašinkách (premiéra 6.11.2010)\n\nHugo z hor (premiéra 28.9.2014)\n\nTerezka a kouzelné autíčko (premiéra 9.10.2016)\n\nPrinc Bajaja (premiéra 8.10.2017)\n\nO popleteném kouzelníkovi (premiéra 7.9.2018)\n\nDivadlo Tramtarie má stálý herecký soubor, který doplňuje hostujícími herci.\n\nBarbora Šebestíková\n\nTereza Toth Čápová\n\nPetra Konev Čiháková\n\nDominika Hrazdílková\n\nVáclav Stojan\n\nVít Pištěcký\n\nMarek Zahradníček\n\nMiroslav Černý\nJana Posníková\n\nJana Drgová\n\nVendula Nováková\n\nVeronika Löflerová\n\nBořek Joura\n\nMartin Dědoch\n\nMartin Tlapák\n\nVojtěch Johaník\n\nJan Ťoupalík\n\nMarek Pešl\n\nKryštof Kotek\n\nVladislav Kracík\n\nFilip Nuckolls\n\nHana Mikolášková\n\nPavel Gejguš\n\nPetr Mančal\n\nHana Marvanová\n\nJiří Antonín Trnka\n\nJan C. Löbl\n\nDavid Janošek\n\nHynek Petrželka\n\nAdéla Szturc\n\nMarkéta Rosendorfová\n\n"}
{"id": "459140", "url": "https://cs.wikipedia.org/wiki?curid=459140", "title": "Jean Blondel", "text": "Jean Blondel\n\nJean Blondel, Dr.h.c. mult. (* 26. října 1929, Toulon) je francouzský politolog specializující se na komparativní politologii. V současnosti je emeritním profesorem Evropského univerzitního institutu v italské Florencii a hostujícím profesorem na Univerzitě v Sieně.\n\nV roce 1953 ukončil \"Institut d'Etudes Politiques\" v Paříži a následně studoval v \"St. Antony's College\" na Oxfordské univerzitě (1953–1955). Akademickou dráhu začínal jako odborný asistent na anglické Keele University (1958–1963), dále pokračoval na Yale University (1963–64) a poté působil na University of Essex (1964), kde založil Katedru studia vlády. V roce 1969 spoluzakládal \"European Consortium for Political Research\" (Evropskou asociaci pro politologický výzkum), kterou řídil po dobu deseti let. Poté co opustil roku 1984 výuku na univerzitě v Essexu, byl jmenován vědcem v \"Russell Sage Foundation\" (New York) a následně se stal profesorem politologie ve Florencii (1985–1994). Obdržel čestné doktoráty z univerzit v Salfordu a Essexu (Spojené království), Louvain-la-Neuve (Belgie), Turku (Finsko) a Sieně (Itálie).\n\nJe členem Královské švédské akademie věd a Academia Europaea. V roce 2004 získal cenu Johana Skytteho v oboru politologie.\n\nV 60. letech 20. století vypracoval typologii stranických systémů, provedl srovnávací studie vlád zemí a popsal vztahy mezi politickými stranami a vládami.\n\n"}
{"id": "459143", "url": "https://cs.wikipedia.org/wiki?curid=459143", "title": "Důkaz (právo)", "text": "Důkaz (právo)\n\nDůkaz je v případě soudního i správního řízení věc nebo postup, které mohou přispět k objasnění projednávané věci v rámci dokazování, například výpověď, ohledání či rekonstrukce atd. Důkazní prostředek je pak přímo konkrétní věc, která slouží k prokázání určité skutečnosti, je tedy prostředkem k získání důkazu.\n\nPokud důkaz přímo potvrzuje nebo vyvrací dokazovanou skutečnost, jde o \"důkaz přímý\". \"Nepřímý důkaz\", jinak též indicie nebo marker, má důkazní význam jen ve spojení s jinými důkazy, sám o sobě ke kvalifikovanému závěru nestačí. Jestliže je dokazovaná skutečnost vyvrácena, jde o \"důkaz vyviňující\", v opačném případě o \"důkaz usvědčující\".\n\nZa důkaz může v trestním řízení sloužit vše, co může přispět k objasnění věci, zejména:\n\nDůkaz může vyhledat, předložit nebo jeho provedení navrhnout každá ze stran řízení. Pokud důkaz nevyhledal nebo nevyžádal orgán činný v trestním řízení, není to důvodem k jeho odmítnutí. Důkaz získaný nezákonným donucením nebo hrozbou takového donucení ale nesmí být použit, s výjimkou případu, kdy se použije jako důkaz proti osobě, která takového donucení nebo hrozby donucení použila. Při rozhodování v hlavním líčení, jakož i ve veřejném i neveřejném zasedání smí soud přihlédnout jen k těm důkazům, které byly při tomto jednání provedeny a obviněný má právo se ke všem důkazům vyjádřit. Důkazy se hodnotí podle vnitřního přesvědčení založeného na pečlivém uvážení všech okolností případu jednotlivě i v jejich souhrnu.\n\nV občanském soudním řízení také mohou jako důkaz sloužit všechny prostředky, jimiž lze zjistit stav věci. Zejména pak:\n\nÚčastníci řízení jsou povinni označit důkazy k prokázání svých tvrzení, přičemž soud rozhoduje, které z nich budou provedeny, v některých záležitostech, v nichž je zákonem chráněn veřejný zájem, resp. zvýšená zákonná ochrana některé strany sporu, je ale soud povinen provést i takové potřebné důkazy, které nebyly žádnou ze stran navrženy. Účastníci řízení mají právo se vyjádřit k návrhům na důkazy i k provedeným důkazům. Důkazy hodnotí soud podle své úvahy, a to každý důkaz jednotlivě a všechny důkazy v jejich vzájemné souvislosti; přitom pečlivě přihlíží ke všemu, co vyšlo za řízení najevo, včetně toho, co uvedli účastníci.\n\nDůkazy v soudním řízení správním jsou vesměs obdobné, jako v občanském soudním řízení.\n\nŽaloba musí obsahovat návrhy důkazů, ale soud rozhodne, které z nich provede, přičemž může provést i důkazy jiné, například zopakovat nebo doplnit důkazy provedené správním orgánem. Soud hodnotí důkazy, které sám provedl, i s důkazy provedenými v řízení před správním orgánem jednotlivě i v jejich souhrnu a ve svém rozhodnutí vychází ze skutkového a právního stavu takto zjištěného.\n\nVe správním řízení lze k provedení důkazů užít všech důkazních prostředků, které jsou vhodné ke zjištění stavu věci a které nejsou získány nebo provedeny v rozporu s právními předpisy. Jde zejména o:\n\nÚčastníci jsou povinni označit důkazy na podporu svých tvrzení. Správní orgán není návrhy účastníků vázán, vždy však provede důkazy, které jsou potřebné ke zjištění stavu věci. Důkaz v odůvodněných případech zajistit i před zahájením řízení, o tomto zajištění důkazu se sepisuje protokol.\n\nTeorií důkazů se zabývá právní obor nazývaný důkazní právo.\n\nV trestním řízení se důkazy dělí na \"usvědčující\" a \"ospravedlňující\".\n\n\"Původní důkaz\" pochází přímo z pramene (např. výpověď očitého svědka), \"odvozený důkaz\" ze zprostředkovaného pramene (například reprodukce tvrzení očitého svědka jiným svědkem).\n\n\"Přímý důkaz\" přímo potvrzuje nebo vyvrací dokazovanou skutečnost. \"Nepřímý důkaz\" dokazuje jinou skutečnost, která však objasňuje dokazovanou skutečnost, a důkazní význam má jen ve spojení s jinými důkazy.\n\n"}
{"id": "459145", "url": "https://cs.wikipedia.org/wiki?curid=459145", "title": "Ľudmila Cervanová", "text": "Ľudmila Cervanová\n\nĽudmila Cervanová (* 15. října 1979, Piešťany, Československo) je bývalá slovenská profesionální tenistka, která zahájila svou kariéru na okruhu WTA v roce 1997.\n\nV roce 1997 vystudovala střední školu a nastoupila na okruh WTA. Jejím oblíbeným povrchem je antuka a silným úderem bekhend. Trénoval ji Čech Jan Kukal. Dosud vyhrála 7 turnajů ve dvouhře a 7 ve čtyřhře v rámci ITF, žádný pak na WTA. Nejblíže zisku titulu na WTA byla ve finále turnaje v Acapulcu (únor 2005), kde prohrála s Italkou Flavií Pennettaovou 3–6 7–5 6–3. V dalším finále v Casablance 2004 podlehla Émilii Loitové 6–2 6–2. Do semifinále se probojovala na turnajích v Bratislavě 2001, kde nestačila na Ritu Grandeovou 6–3 6–2 a v Bogotě 2006, kde vypadla s Lourdes Domínguezovou Linovou 6–1 6–3.\n\nDo Fed Cupu nastoupila ve třech zápasech s bilancí 1-4 ve dvouhře a 2-0 ve čtyřhře, naposledy v Rakousku 2004.\n\n"}
{"id": "459147", "url": "https://cs.wikipedia.org/wiki?curid=459147", "title": "Ladislav Hecht", "text": "Ladislav Hecht\n\nLadislav Hecht (31. srpna 1909, Žilina – 29. května 2004, New York) byl československý tenista židovského původu. V meziválečném období byl nejlepším slovenským hráčem, v roce 1941 byl hodnocen v první desítce světových hráčů.\n\nS tenisem začal v jedenácti letech. Stal se mezinárodním mistrem ČSR ve čtyřhře 1935-36 spolu s R. Menzelem a roku 1937 s J. Caskou. V období 1931-1938 reprezentoval v davisovcupovém týmu Československa. S ním se probojoval v ročníku 1931 do finále, kde tým prohrál s Anglií. Hecht však zaznamenal vítězství nad výborným Bunnym Austinem. Celkově odehrál 37 zápasů, z toho 29 ve dvouhře (14 výher, 15 porážek) a 8 ve čtyřhře (4 výhry, 4 porážky).\n\nV Evropě figuroval v roce 1934 na 8. místě, v roce 1938 na 9. místě. Vyhrál první makabiádu v Tel Avivu (1932). Roku 1937 se spolu s Roderichem Menzelem dostal do semifinále čtyřhry ve Wimbledonu. V roce 1938 odjel před okupací Československa do Spojených států, kde během druhé světové války pracoval v továrně na munici. Po válce si otevřel ve Státech továrnu na hračky a nádobí. \n\nJeho nejsilnějším úderem byl bekhend, který patřil mezi nejlepší v Evropě. V roce 1966 byl v Bratislavě otevřen multifunkční stadion, který nesl jeho jméno.\n\nRoku 2005 vstoupil in memoriam do Síně slávy židovského sportu a v roce 2007 i do Síně slávy slovenského tenisu.\n\n"}
{"id": "459148", "url": "https://cs.wikipedia.org/wiki?curid=459148", "title": "Ivo Klec", "text": "Ivo Klec\n\nIvo Klec (* 28. listopadu 1980, Bratislava) je slovenský profesionální tenista. Nejvýše postaven byl na žebříčku ATP ve dvouhře na 184. místě (21. srpen 2006), ve čtyřhře pak na 231. místě (12. duben 2004). Dosud nevyhrál žádný turnaj ATP.\n\n"}
{"id": "459153", "url": "https://cs.wikipedia.org/wiki?curid=459153", "title": "Martin Kližan", "text": "Martin Kližan\n\nMartin Kližan (* 11. července 1989 Bratislava) je slovenský profesionální tenista hrající levou rukou. Ve své dosavadní kariéře vyhrál na okruhu ATP World Tour šest singlových a čtyři deblové turnaje, když z finále odešel poprvé poražen až v celkově jedenáctém utkání o titul v singlu St. Petersburg Open 2018. S Ernestsem Gulbisem spoludrží rekord ATP výhrami z prvních šesti kariérních finále dvouhry. Na challengerech ATP a okruhu Futures získal jedenáct titulů ve dvouhře.\n\nNa žebříčku ATP byl ve dvouhře nejvýše klasifikován v dubnu 2015 na 24. místě a ve čtyřhře pak v květnu téhož roku na 73. místě. Trénuje jej bývalý slovenský tenista Dominik Hrbatý. Dříve tuto roli zastávali Čech Martin Damm, bývalý hráč elitní světové desítky Karol Kučera či Martin Hromec.\n\nVe slovenském daviscupovém týmu debutoval v roce 2007 bratislavskou baráží o účast ve Světové skupině proti Jižní Koreji, v níž prohrál dvouhru s Hyung-Taik Leem. Do roku 2019 v soutěži nastoupil ke šestnácti mezistátním utkáním s bilancí 18–8 ve dvouhře a 3–1 ve čtyřhře.\n\nSlovensko reprezentoval na londýnských Hrách XXX. olympiády, kde ve dvouhře prohrál v prvním kole s bývalou světovou jedničkou Andym Roddickem ze Spojených států ve dvou sadách.\n\nTenis začal hrát v pěti letech.\n\nV sezóně 2005 se stal mistrem Evropy do šestnácti let ve dvouhře a spolu s Andrejem Martinem také ve čtyřhře. Na konci sezóny 2005 získal ocenění Talent roku udělované Slovenským tenisovým svazem.\n\nV roce 2006 pak zvítězil na juniorce French Open, když ve finále zdolal kanadského hráče Philipa Bestera. Ronald Garros představovalo jeho premiérový start na turnajích Grand Slamu. Titulem se tak stal prvním juniorem v historii, kterému se podařilo vyhrát grandslamovou dvouhru hned při debutové účasti. Společně s krajanem Martinem se o měsíc později probojovali do finále juniorské čtyřhry ve Wimbledonu, kde nestačili na americkou dvojici Kellen Damico a Nathaniel Schnugg.\n\nV juniorské kategorii dosáhl bilance výher a proher 54–21 ve dvouhře a 58–18 ve čtyřhře. V roce 2007 byl v kombinovaném juniorském žebříčku ITF klasifikován na 1. místě.\n\nNejlepšího grandslamového výsledku dosavadní kariéry dosáhl při své druhé účasti na newyorském US Open 2012. V úvodním kole dvouhry si poradil s kolumbijským hráčem Alejandrem Fallou po třech setech. Poté překvapivě porazil pátého nasazeného Francouze Jo-Wilfrieda Tsongu a poprvé postoupil do třetí fáze grandslamové dvouhry. V ní přehrál turnajovou třicet dvojku Jérémyho Chardyho z Francie bez ztráty sady. Po Dominiku Hrbatém a jeho osmifinálové účasti na Australian Open 2006 se stal prvním slovenským tenistou, jemuž se podařilo probojovat až do čtvrtého kola Grand Slamu. V něm podlehl Chorvatu Marinu Čilićovi.\n\nDo mužské čtyřhry na US Open 2012 nastoupil spolu s Jérémym Chardym. V prvním kole nestačili na španělskou dvojici Marcel Granollers a Marc López ve dvou setech.\n\nPremiérovou singlovou trofej v kategorii ATP World Tour 500 vybojoval na halovém ABN AMRO World Tennis Tournament 2016, hraném v Rotterdamu. Ve čtvrtfinále přehrál šestého nasazeného Roberta Bautistu Aguta, v semifinále francouzského kvalifikanta Nicolase Mahuta a v závěrečném duelu turnajovou pětku Gaëla Monfilse po třísetovém průběhu. Připsal si tak čtvrtý singlový titul na okruhu ATP Tour. V následném vydání žebříčku ATP z 15. února 2016 se posunul na 27. příčku. Od osobního maxima, 24. místa, jej dělilo 70 bodů. Poté vyhrál dalších pět finálových duelů dvouhry v řadě, když porazil opět Fogniniho na BMW Open 2014, Španěla Daniela Gimena-Travera na marockém Grand Prix Hassan II 2015, Gaëla Monfilse na rotterdamském ABN AMRO World Tennis Tournament 2016 i Urugayce Pabla Cuevase na German Open 2016 v Hamburku. Šestý vavřín bez přerušení přidal na srpnovém Generali Open Kitzbühel 2018, kde se ocitl na prahu vyřazení již v úvodním kole kvalifikace. Ze stavu gamů 4–6 a 1–4 proti Argentinci Facundovi Bagnisi se ovšem dokázal vymanit a po výhře násedovala série šesti vítězných zápasů. Do Rakouska přijel s kariérní bilancí utkání 127–128. Ve druhém kole hlavní soutěže zdolal světovou osmičku a nejvýše nasazeného Rakušana Dominica Thiema. Během čtvrtfinále odvrátil dva mečboly Srbu Dušanu Lajovićovi. Ve finálovém klání pak přehrál uzbeckého kvalifikanta Denise Istomina po dvousetovém průběhu, což znamenalo vyrovnání vzájemné bilance na 2–2. V prvních šesti finálových duelech, do nichž během profesionální dráhy nastoupil, udržel 100% úspěšnost. Vyrovnal tím rekord ATP Tour Lotyše Ernestse Gulbise, počítaný od sezóny 1990. Navíc zůstával neporažen i v deblových finále s poměrem 4–0. Bodový zisk jej vrátil do první světové stovky žebříčku ATP na 77. příčku.\n\nFinálového přemožitele nalezl až na zářijovém St. Petersburg Open 2018, kde mu srpnovou porážku oplatil Thiem v boji o titul, čímž Rakušan snížil pasivní vzájemný poměr utkání na 2–3.\n\nNarodil se v Bratislavě roku 1989 do rodiny generálního manažera Milana a vysokoškolské pedagožky Dariny Kližanových. Sestra Natálie hrála tenis v žákovské kategorii. K roku 2012 pracovala v Londýně.\n\nBratranec Radovan Kaufman vyhrál na Paralympijských hrách 2000 v Sydney zlatou medaili v dráhové cyklistice.\n\n"}
{"id": "459154", "url": "https://cs.wikipedia.org/wiki?curid=459154", "title": "Ján Krajčík", "text": "Ján Krajčík\n\nJán Krajčík (16. ledna 1924, Žilina – 13. března 2014) byl československý tenista a tenisový trenér. Po druhé světové válce byl téměř patnáct let nejlepším slovenským tenistou hrajícím za pražské tenisové kluby.\n\nRoku 1941 se probojoval do finále juniorského mistrovství Slovenska. V roce 1945 odešel do Prahy. Přesto ještě figuroval několik let ve slovenských žebříčcích, v letech 1947 a 1950 byl klasifikován na 1. místě ve dvouhře. Ve čtyřhře získal pětkrát titul mistra ČSR spolu s Jiřím Javorským v letech 1952 a 1956–1959.\n\nReprezentoval Československo v Davisově poháru roku 1957. Odehrál čtyři zápasy, z toho 2 dvouhry (2 prohry) a 2 čtyřhry (1 výhra, 1 prohra).\n\nV jeho hře dominovala jistota a úderová přesnost od základní čáry, k síti se často nevydával.\n\nPracoval také jako tenisový trenér například i v případě Jana Kodeše. Od roku 1965 působil v trenérské funkci v Rakousku. Na Slovensko se vrátil až v roce 1995.\n\n"}
{"id": "459156", "url": "https://cs.wikipedia.org/wiki?curid=459156", "title": "Celebration (Florida)", "text": "Celebration (Florida)\n\nCelebration, Florida je komunita v okrese Osceola County amerického státu Florida. Jedná se de facto o první komerční městečko na světě. Vlastníkem je společnost Walt Disney Company.\n\nCelebration má oficiálně statut statistické územní jednotky evidované statistickým úřadem Spojených států amerických (náležící do oblasti \"Orlando–Kissimmee Metropolitan Statistical Area\"). Celebration je oficiálně vedena jako komunita (nikoli obec), taktéž nespadá pod katastr žádné obce, nicméně zastavěná oblast Celebration o výměře 27,7 km² čítá na cca 9500 rezidentů a sama o sobě má charakter menšího amerického městečka jižanského rázu (taktéž neoficiálně se o Celebration referuje jako o městu či městečku).\n\nCelebration bylo založeno v letech 1993-1994 dceřinou firmou \"Disney Development Company\" na pozemku o rozloze asi 20 km² v okresu \"Reedy Creek Improvement District\". Celkové investice činily přibližně 2,5 miliardy dolarů. Městskými architekty byli \"Cooper, Robertson & Partners\" a Robert A. M. Stern; prvky v okolní krajině pak vznikly podle návrhu prominentní sanfranciské firmy EDAW. Jako jednotný architektonický sloh byl zvolen tamní jižanský rezidenční styl z počátku 20. století, s typickými dřevěnými a cihlovými stavbami. Pro Celebration specifická je též nízká hustota zástavby, absence obytných výškových staveb a více místa pro zeleň.První fáze vývoje rezidenční části se ale naplno rozběhla až v roce 1996 a od té doby prošla fázemi staveb jejich jednotlivých oblastí, navanými \"villages\" (vesnice). Ty zahrnují \"Celebration Village\", \"West Village\" a \"Lake Evalyn\"; v další fázi pak \"the North Village\", \"South Village\", \"East Village\" a \"Aquila Reserve\"; a nakonec a \"Artisan Park\". Sám ředitel Michael Eisner věnoval rozvoji Celebration zvýšené úsilí (projekt měl vyhovovat firemní vizi \"Experimental Prototype Community of Tomorrow\", EPCOT).\n\nV prvních fázích komeční budovy Walt Disney Company zabíraly větší část města; v průběhu nárůstu komunity většina z nich stáhla. O energetické a komunikační služby městečku se starají společnosti \"Smart City Telcom\" a \"Reedy Creek Energy Services\", které jsou obě řízeny Walt Disney Company.\n\nMěsto má svoji hasičskou zbrojnici, poštu (i přesto, že Celebration nemá vlastní ZIP kód), školu, banku a nemocnici. Poblíž se nachází golfové hřiště s kurzy golfu.\n\nSlužby městečka zahrnující vzdělání, zdravotnictví a technologie byly plánovány od samotného začátku experty v těchto oblastech, pod supervizí CEO společnosti Disney.\n\nPřestože na celém území Celebration žije kolem 9500 lidí, v samotném centru je to jen něco málo přes 2700 (952 domácností a 716 rodin). Přes 93,5 % obyvatel Celebration jsou běloši. Roční příjem obyvatel se pohybuje kolem 160 % celostátního průměru.\n\nObyvatelé Celebration mají mnoho komunit, z toho osm náboženských (sedm křesťanských a jednu židovskou).\n\nCelebration každý rok hostí několik událostí, které jeho komunita pořádá.\nVe výročí Dne nezávislosti se v Celebration koná slavnostní ohňostroj.\n\nSilnice zvaná World Drive spojuje Celebration se zábavním parkem Walt Disney World Resort. Uvnitř města se její obyvatelé přepravují buď na kole, pěšky nebo elektromobily.\n\nCelebration bylo od svého vzniku místem děje několika málo seriálů, dokumentů, radiových show nebo knížek. Děj byl do Celebration zasazen např. v epizodě \"Crime Aid\" amerického seriálu \"The Office\", dalším televizním seriálu \"How to Start Your Own Country\", show radiové stanice NPR \"Wait Wait… Don't Tell Me!\" nebo dokonce muzikálu \"Avenue Q\".\n\nZnačná část děl, která Celebration zmiňují, se však o městečku, jeho stylu a koloritu, a jeho obyvatelích vyjadřují kriticky. Eric Petersen nabízí v písni \"Every Town Will Celebrate\" satirický pohled na město; obdobně tak skupina Chumbawamba ve své písničce \"Celebration, Florida\" z alba WYSIWYG se nese v duchu satiry a „nostalgie po čase, který si nemohou pamatovat“.\n\nRomán \"Candor\" o mladíkovi ze střední Floridy, ve které Celebration leží, byl napsán bývalým obyvatelem tohoto městečka a ostatní postavy popisuje jako konzumenty s vymytým mozkem. V románu je zmíněno několik lokací, které odpovídají místům v centru Celebration. V eseji \"Species-On-Species Abuse\" její autorka Sarah Vowellová zase jízdu na kole přes Celebration netypicky v některých aspektech přirovnává v masakru na Columbine a ději knížky Velký Gatsby.\n\nCelebration taktéž našlo zmínku v dokumentárním filmu. Dokument The Corporation, zabývající se rostoucím vlivem nadnárodních korporací nad zbytkem společnosti, Celebration představuje jako další krok postupné nadvlády prostřednictvím vlastnictví korporací nad lidmi. Stejně tak vytýká, že městečko bylo vytvořeno za účelem zisku společnosti Walt Disney a zasazení jeho „dokonalého předměstí“ je nerealistické až směšné a místo tradice s kořeny se v případě jeho architektury jedná o falešnou imitaci.\n\nVe knize No Logo kanadské publicistky Naomi Kleinové (ve které mj. popisuje vývoj komerce a reklamy ve smyslu vztahu zboží, produktů a zákazníků) je Celebration zmíněna jako příklad „komerční nirvány“ – zatím nejvyšší mety v cestě korporací za upoutání si svých zákazníků, která je mnohem bezprostřednější a pokročilejší než prostší formy reklamy a marketingu. Kleinová také upozorňuje na zajímavý paradox: v Celebration nejsou žádné reklamy – podle ní to souvisí právě se skutečností, že Celebration je komerční město jako takové a Walt Disney Company jako „vlastník města“ má právo určovat si podmínky, které by v běžném městě nebyly možné – zákaz reklamy (konkurence) je podle Kleinové jednou z nich.\n\n\n"}
{"id": "459157", "url": "https://cs.wikipedia.org/wiki?curid=459157", "title": "Ján Krošlák", "text": "Ján Krošlák\n\nJán Krošlák (* 17. října 1974, Bratislava) je bývalý slovenský profesionální tenista, který na okruhu ATP začal hrát v roce 1993. Během své kariéry vyhrál 2 turnaje ATP ve dvouhře. Slovensko reprezentoval na LOH 1996 v Atlantě. Na žebříčku ATP ve dvouhře byl nejvýše postavený na 53. místě (13. září 1999). Nastoupil také do Davis Cupu, kde hrál čtyřhru spolu s Martinem Hromcem. Celkově v soutěži odehrál 28 zápasů (17 vítězných, 11 proher), z toho ve dvouhře 9 výher a 4 prohry, ve čtyřhře pak 8 výher a 5 proher.\n\n"}
{"id": "459159", "url": "https://cs.wikipedia.org/wiki?curid=459159", "title": "Celebration", "text": "Celebration\n\n"}
{"id": "459160", "url": "https://cs.wikipedia.org/wiki?curid=459160", "title": "Martin Hromec", "text": "Martin Hromec\n\nMartin Hromec (* 9. ledna 1976) je bývalý pravoruký slovenský profesionální tenista. Nejvýše postavený na žebříčku ATP ve dvouhře byl na 218. místě (21. říjen 1996). Za svou kariéru vydělal 68 673 USD. Za Slovensko nastoupil několikrát v Davis Cupu, v roce 1998 hrál čtyřhru spolu s Jánem Krošlákem.\n"}
{"id": "459161", "url": "https://cs.wikipedia.org/wiki?curid=459161", "title": "Ľubomíra Kurhajcová", "text": "Ľubomíra Kurhajcová\n\nĽubomíra Kurhajcová (* 11. října 1983, Bratislava, Československo) je slovenská profesionální tenistka. Dosud vyhrála 4 turnaje ITF ve dvouhře a 3 ve čtyřhře, žádný ale na okruhu WTA. Nejblíže tomu byla v Pattaye (Thajsko), kde ale ve finále podlehla krajance Henrietě Nagyové. Nejvýše postavená na žebříčku WTA ve dvouhře byla na 59. místě (24. květen 2004).\n\nTým Slovenska ve Fed Cupu reprezentovala v 5 zápasech s bilancí 4-3 v dvouhře a 0-2 ve čtyřhře, naposledy v Thajsku 2005.\n\n"}
{"id": "459163", "url": "https://cs.wikipedia.org/wiki?curid=459163", "title": "Karol Kučera", "text": "Karol Kučera\n\nKarol Kučera (* 4. března 1974, Bratislava) je bývalý slovenský profesionální tenista, dlouhodobý reprezentant v Davisově poháru. Finálová účast Slovenska v této soutěži proti Chorvatsku v roce 2005 znamenala jeho rozloučení s profesionálním hraním. V době nejlepší formy patřil do první desítky žebříčku ATP ve dvouhře, nejvýše postavený byl na 6. místě (14. září 1998). Zemi reprezentoval na třech olympijských hrách LOH 1996 v Atlantě, LOH 2000 v Sydney a LOH 2004 v Aténách. Nejlepšího výsledku na grandslamovém turnaji dosáhl v roce 1998 na Australian Open, když ve čtvrtfinále porazil obhájce titulu Peta Samprase, ale v semifinále jej zastavil pozdější vítěz Čech Petr Korda, který zvítězil ve čtyřech setech. V roce 1998 vyhrál spolu s Karinou Habšudovou Hopmanův pohár v Perthu.\n\nV letech 1997-2001 byl jeho trenérem olympijský vítěz Miloslav Mečíř zvaný \"„Velká kočka“\", pro jeho jakoby laxní pohyb a styl hry, kterým dokázal uspat hráče, přičemž měl rychlé reflexy. Kučera získal přezdívku \"„Malá kočka“\", pro napodobení herního stylu trenéra.\n\nV roce 2006 mu prezident Ivan Gašparovič propůjčil státní vyznamenání Řád Ľudovíta Štúra II. třídy.\n\n"}
{"id": "459167", "url": "https://cs.wikipedia.org/wiki?curid=459167", "title": "Georgi Markov", "text": "Georgi Markov\n\nGeorgi Ivanov Markov (bulharsky:\"Гeopги Иванов Mapков\", 1. března 1929, Sofia, Bulharsko – 10. září 1978, Londýn, Spojené království) byl bulharský spisovatel, žurnalista a disident, který byl zavražděn bulharskou tajnou službou (tzv. \"„Deštníková vražda“\").\n\nOn sám býval kdysi nadšeným komunistou. Byl významným členem Bulharské komunistické strany, účastnil se mnoha sjezdů, byl také velkým přítelem Todora Živkova.\n\nPocítil však také bezmeznou krutost strany a poté ze strany odstoupil a živil se pouze psaním. Velmi citlivě vnímal nesvobodu, v níž žili lidé v komunistické části Evropy. Silně podporoval pražské jaro 1968. Dokonce se chtěl v té době do Československa oficiálně vystěhovat.\n\nV roce 1969 se mu podařilo získat oficiální povolení k výjezdu do Itálie, kde chtěl navštívit svého bratra. Domů se však již nikdy nevrátil. V roce 1971 se usadil v Londýně, kde začal pracovat pro rádio BBC, Deutsche Welle a také dojížděl do Mnichova, kde spolupracoval s Rádiem Svobodná Evropa (RFE).\n\nV Londýně se stal otevřeným kritikem Živkova a jeho režimu. Žil v mylném domnění, že Živkov a jeho lidé si na něho v exilu nedovolí.\n\nV deštivý večer 7. září 1978 odcházel do redakce BBC. Přišel na zastávku \"Waterloo Bridge\" ke skupině lidí. Náhle však ucítil v pravém lýtku štípnutí. Otočil se a spatřil neznámého člověka, který zvedal ze země svůj deštník. V mylném domnění, že ho kousl komár, štípnutí ignoroval a nastoupil do přijíždějícího autobusu. Tu noc se mu však udělalo zle, byl převezen do nemocnice, kde po třech dnech utrpení zemřel. Pitvou bylo zjištěno, že v pravém lýtku byla kovová kulka s 0,34 mm velkými otvory, o níž se předpokládá, že byla umístěna v deštníku, kterým jej neznámý muž bodl. Kulka obsahovala ricin, který je mnohokrát jedovatější než jed kobry, a proti němuž neexistoval protijed. Podle oficiálních zdrojů ho zavraždil agent KGB, na což však neexistují důkazy. Je to však nejpravděpodobnější verze, protože Markov byl pro bulharské i sovětské komunisty tak velkým nepřítelem, že ho nechali zavraždit.\n\nPřes popularitu „deštníkové teorie“ je pravděpodobnější variantou, že byla použita jiná zásadně menší „běžnější“ speciální zbraň KGB. Není potřeba vytvářet speciální zbraň úpravou deštníku, když lze použít malou plynovou pistoli, modifikované pero, nebo cokoliv jiného menšího než deštník, což zaručí větší diskrétnost a snadnější manipulaci. Markov mohl při ohlédnutí vidět agenta, jak zvedá ze země spadlý deštník, ale pád deštníku mohl být použit pouze jako odvedení jeho pozornosti od samotného vpichu jedu.\n\nBeletrie\n\nDivadelní hry:\n\nJiné:\n\n\n"}
{"id": "459169", "url": "https://cs.wikipedia.org/wiki?curid=459169", "title": "Kristína Kučová", "text": "Kristína Kučová\n\nKristína Kučová (* 23. května 1990 Bratislava) je slovenská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do srpna 2018 deset titulů ve dvouhře a pět ve čtyřhře. Hraje obouručný forhend i bekhend, stejně jako například Češka Lucie Hradecká nebo dříve Marion Bartoliová.\n\nNa žebříčku WTA byla ve dvouhře nejvýše klasifikována v září 2016 na 71. místě a ve čtyřhře pak v říjnu 2009 na 168. místě. V juniorské kategorii byla nejvýše postavená na světovém kombinovaném žebříčku ITF na 3. místě ve dvouhře. Trénuje ji otec Jozef Kuča.\n\nVe slovenském fedcupovém týmu debutovala v roce 2008 baráží Světové skupiny II proti Uzbekistánu, v němž ve třech setech zvítězila v závěrečné dvouhře nad Vladou Jekšibarovou. Slovenky v sérii jasně vyhrály 5:0 na zápasy. Do roku 2019 v soutěži nastoupila k pěti mezistátním utkáním s bilancí 1–3 ve dvouhře a 0–2 ve čtyřhře.\n\nMá starší sestru Zuzanu (nar. 1982), která také byla profesionální tenistkou.\n\nV roce 2007 zvítězila jako nenasazená hráčka na juniorce US Open, když porazila dvě juniorské mistryně světa – obhájkyni titulu a nasazenou jedničku Anastasii Pavljučenkovovou a ve finále pak nasazenou dvojku Urszulu Radwańskou.\n\n"}
{"id": "459172", "url": "https://cs.wikipedia.org/wiki?curid=459172", "title": "Správa nemovitosti", "text": "Správa nemovitosti\n\nSpráva nemovitosti (součást \"facility managementu\") je soubor činností, které zajišťují bezproblémový chod nemovitosti a odstraňují překážky, které by zabraňovaly jejím obyvatelům v užívání nemovitosti jako takové. Správu nemovitosti si zajišťuje buďto vlastník nemovitosti samostatně, nebo s pomocí externí společnosti (\"outsourcing\").\n\n\n\nSprávu nemovitosti hradí její vlastník. U běžné údržby zpravidla není problém hradit náklady průběžně podle potřeby. Jinak je tomu u nákladů na rozsáhlejší opravy stavebních a technických částí, které jsou realizovány zpravidla po více letech, či po desítkách let, a jednorázová výše nákladů může přesáhnout finanční možnosti vlastníka. Vlastník nemovitosti proto může tvořit prostředky buď formou odpisů nemovitého majetku, případně vyčlení v účetnictví finanční částku, která je určena na budoucí nákladnější opravy. \n\nPokud vlastník nemovitosti vede účetnictví, může vytvářet k tomuto účelu fond oprav. Fond oprav se vytváří ze zisku, tedy z vlastních zdrojů právnické osoby po více po sobě jdoucích účetních období a není každoročně zdaňován. Je-li vlastníkem domu bytové družstvo, zpravidla vytváří v účetnictví fond oprav z přijatého nájemného (vlastní zdroj). \n\nJe-li nemovitost ve spoluvlastnictví více osob, mohou skládat k tomuto účelu dlouhodobé zálohy na správu. V tom případě se účetně nejedná o fond. Zálohy mohou být svěřeny po dohodě jednomu ze spoluvlastníků, nebo je spoluvlastníci skládají na účet společného správce domu.\n\nJe-li ve spoluvlastnictví bytový dům (bytové vlastnictví podle zákona č. 72/1994 Sb., o vlastnictví bytů), je osobou pověřenou správou domu právnická osoba Společenství vlastníků jednotek (neboli SVJ(2000)). Přijaté zálohy podle § 15 odst. 2 tohoto zákona jsou závazkem právnické osoby vůči plátcům záloh (vlastníkům jednotek) a podléhají vyúčtování a vypořádání. Účetně se jedná o cizí zdroj právnické osoby; zálohy nejsou u právnické osoby předmětem daně z příjmů. Nejedná se o fond, i když zcela nesprávně se i v tomto případě laicky používá označení \"fond oprav\", zřejmě po vzoru bytových družstev.\n\nJe-li ve spoluvlastnictví bytový dům rozdělený na jednotky pod dni 1. ledna 2014 (bytové spoluvlastnictví podle zákona č. 89/2012 Sb., občanský zákoník), nepatří k zákonným povinnostem vlastníků jednotek skládat zálohy na účel správy domu. Právní úprava v tomto případě je odlišná od zákona o vlastnictví bytů. Ustanovení § 1200 nového občanského zákoníku předvídá hrazení příspěvků na správu domu, které však v tomto speciálním případě nejsou předmětem daně z příjmů u právnické osoby (§ 18 odst. 2 písm. f zákona č. 586/1992 Sb., o daních z příjmů). SVJ(2012) tedy není nuceno vytvářet v účetnictví fond oprav, protože zdanění přijatých příspěvků nenastává.\n\nZ takto shromážděných peněžních prostředků se pak hradí potřebné opravy nemovitého majetku. \n\n"}
{"id": "459174", "url": "https://cs.wikipedia.org/wiki?curid=459174", "title": "Zuzana Kučová", "text": "Zuzana Kučová\n\nZuzana Kučová (* 26. června 1982 Bratislava) je slovenská profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do června 2013 osm titulů ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v červnu 2010 na 101. místě a ve čtyřhře pak v prosinci 2009 na 175. místě. Trénuje ji bývalá tenistka Radka Zrubáková.\n\nVe slovenském fedcupovém týmu neodehrála do roku 2014 žádné utkání.\n\nMá mladší sestru Kristínu Kučovou (nar. 1990), která je také profesionální tenistkou.\n\n"}
{"id": "459177", "url": "https://cs.wikipedia.org/wiki?curid=459177", "title": "Lukáš Lacko", "text": "Lukáš Lacko\n\nLukáš Lacko (* 3. listopadu 1987, Piešťany, Československo) je slovenský profesionální tenista. Nejvýše postavený na žebříčku ATP byl ve dvouhře na 72. místě (1. únor 2010) a ve čtyřhře na 212. místě (1. únor 2010). Dosud nevyhrál žádný turnaj na okruhu ATP World Tour. Byl ve finále turnaje ITF ze série Challengeru v chorvatské Rijece 7. května 2007, kde prohrál s domácím Marinem Čilićem 5–7, 2–6. Také nastoupil za daviscupový tým Slovenska. Jeho trenéry byli Tibor Macko, Peter Huber a Milan Martinec.\n\nŽádného finále na ATP se neúčastnil.\n\nLukáš Lacko se zúčastnil 7 zápasů v Davisově poháru za tým Slovenska s bilancí 6-6 ve dvouhře a 0-2 ve čtyřhře.\n\n\n"}
{"id": "459180", "url": "https://cs.wikipedia.org/wiki?curid=459180", "title": "Exercicie", "text": "Exercicie\n\nExercicie, duchovní cvičení (latinsky \"Exercitia spiritualia\") jsou formou duchovní formace. Jejich účelem je dojít prostřednictvím ztišení (někdy mlčení během celých exercicií), meditace (kontemplace) a modliteb prohloubení duchovního života jedince. Nejstarší duchovní cvičení jsou známa z dob mystiky 14.–15. století, v dnešní době jsou nejvíce provozována jezuity, případně redemptoristy.\n\nSvatý Ignác, zakladatel jezuitského řádu, zavedl tzv. \"velké\" (30denní) a \"malé exercicie\" (často týdenní). Pro kněze, řeholníky a řeholnice je povinnost konat tzv. malé exercicie jednou za rok. Pro konání exercicií byly zřizovány tzv. \"exerciční domy\". První v Československu byl dům u sv. Apolináře v Praze, dodnes funguje například exerciční dům Stojanov na Velehradě nebo exerciční dům na Svaté Hoře.\n\nVedoucí exercicií se označuje jako exercitátor, bývá jím zpravidla kněz (nebo biskup). \n\nZkrácenou verzí exercicií bývá rekolekce. Ta se exerciciím blíží a zároveň se s nimi rozchází. Exercicie bývají vícedenní, rekolekce může být třeba pouze jednodenním ztišením. Tato redukovaná forma probíhá například ve farnostech jako jednodenní intenzivnější příprava před Vánocemi či Velikonocemi. Případně v některých řeholních komunitách bývá zvykem každoročně prožít běžné týdenní exercicie a navíc k tomu jaště ve zbytku roku konat v určitém intervalu (například jeden den v měsíci) buď celý den, nebo alespoň větší část dne krátkou jednorázovou rekolekci. \n\n"}
{"id": "459181", "url": "https://cs.wikipedia.org/wiki?curid=459181", "title": "Karpatští Němci", "text": "Karpatští Němci\n\nKarpatští Němci nebo Karpatoněmci (německy \"Karpatendeutsche\"), též Mantáci (německy \"Mantaken\"), je označení Němců, obývajících území někdejších Horních Uher (dnešního Slovenska a Zakarpatské Ukrajiny) a přistěhovavších se na toto území mezi 12. a 15. stoletím. Po skončení druhé světové války byla většina Mantáků odsunuta do Německa.\n\nNa území dnešního Slovenska sídlili Mantáci zejména v Bratislavě, na středním Slovensku (tzv. Hauerland a Horní Nitra) a na Spiši.\n\nPojem „Karpatští Němci“ zavedl historik Raimund Friedrich Kaindl, který se věnoval problematice dějin Němců v Uhersku. Poměrně přesně vymezuje toto obyvatelstvo od jiných německých enkláv v Uhersku, zejména v Sedmihradsku.\n\nNěmci se dostali do Uher zejména v procesu znovuosídlení země vylidněné po mongolském vpádu do Uher v letech 1241 – 1242. Německá kolonizace přinesla do Uherska vznik míst na základě magdeburského městského práva a Němci patřili k měšťanům prakticky všech míst. V 16. století přišla do Uher další vlna německé kolonizace – tzv. habáni.\n\nNa území dnešního Slovenska osídlili Němci tři hlavní cílové oblasti:\n\nPro Karpatoněmecké obyvatelstvo ve Spiši se vžil také nesprávný název Spišští Sasové. Na základě lingvistické analýzy se však zjistilo, že kolonisté původně přišli z oblasti středního Franska (okolí řek Rýn a Máza) a ne ze Saska. Pojmenování pravděpodobně vzniklo v období, kdy se Němcům na Slovensku obecně říkalo „Sasové“.\n\nKarpatští Němci se během 1. poloviny 20. století intenzivně politicky angažovali. V rámci jejich komunity existovaly dva základní politické proudy. Jeden z nich měl orientaci spíše na uherskou politickou tradici. Spolupracoval proto spíše se stranami maďarské menšiny a podporoval autonomii Slovenska. Tento směr reprezentuje Spišská německá strana. Druhý proud byl orientován více protimaďarsky, s poukazem na potlačování německého jazyka a kultury v Uhersku před rokem 1918. Jeho představitelem je Karpatoněmecká strana. Snahu spojit všechny německé politické proudy na východě Československa počátkem 30. let 20. století vyvíjela Německá lidová strana.\n\nKoncem 30. let 20. století převláda Karpatoněmecká strana (nyní již coby sesterská organizace Sudetoněmecké strany). S nástupem autonomistů na Slovensku během druhé republiky byla zřízena Německá strana s vůdcem Franzem Karmasinem a nacionálně socialistickou orientací, coby výlučný reprezentant německé menšiny na autonomním Slovensku a později i během Slovenského štátu.\n\n\n\n"}
{"id": "459183", "url": "https://cs.wikipedia.org/wiki?curid=459183", "title": "Česká cesta", "text": "Česká cesta\n\nČeská cesta (latinsky \"Via Bohemica\") je označení staré obchodní cesty, která spojovala Prahu s Budínem. Byla součástí delší evropské cesty, vedoucí od Atlantiku až k Bosporu. Její trasa byla vytyčena na dvoustranném jednání českého krále Jana Lucemburského a uherského krále Karla I. Roberta na přelomu let 1335 a 1336.\nPříslušným pramenem je listina Karla Roberta z 6. ledna 1336 a v jejím textu se uvádí výčet míst, přes která od hranic Uher kupci z Čech mají jezdit do Trnavy a odtud do Budína.\n\n"}
{"id": "459184", "url": "https://cs.wikipedia.org/wiki?curid=459184", "title": "Žarėnai", "text": "Žarėnai\n\nŽarėnai je městečko v okrese Telšiai, na křižovatce cest Telšiai – Tverai s Lieplaukė – Varniai a Medingėnai – Luokė při horním toku řeky Minija. Je zde dřevěný kostel Sv. biskupa Stanislava (postaven roku 1911), střední škola \"Minijos\", pošta (PSČ: LT-88061), lékárna, ambulance.\nŽarėnský kostel je zmiňován od 16. století, roku 1626 založena farnost, roku 1667 je zmiňován Žarėnský poviet (lit.: pavietas, polsky: powiat).\n\nŽarėnské podpodnářečí (lit. Žarėnų šnekta) (vyšší jednotka: podnářečí telšanů (dounininkai – severní), ještě vyšší je nářečí severních Žemaitů, ještě vyšší je žemaitština, ještě vyšší jsou východobaltské jazyky, ještě vyšší jsou baltské jazyky) podrobně zkoumala a popsala lingvistka Stasė Birkantienė roku 1970.\n"}
{"id": "459187", "url": "https://cs.wikipedia.org/wiki?curid=459187", "title": "Sacramentum (přísaha)", "text": "Sacramentum (přísaha)\n\nSacramentum [sakramentum] byla přísaha, kterou činili všichni římští legionáři při vstupu do římské armády. Sacramentum bylo základem římské vojenské disciplíny. Zavedl jej císař Augustus během svých vojenských reforem na počátku 1. století.\n\nV případě provedení trestu decimace museli často přeživší legionáři tuto svou přísahu obnovit.\n"}
{"id": "459188", "url": "https://cs.wikipedia.org/wiki?curid=459188", "title": "Štefan Luby", "text": "Štefan Luby\n\nJméno a příjmení Štefan Luby nesou tyto osoby:\n\n"}
{"id": "459195", "url": "https://cs.wikipedia.org/wiki?curid=459195", "title": "Brouk a Babka", "text": "Brouk a Babka\n\nBrouk a Babka byla společnost provozující v Československu síť obchodních domů (zvaných též Broukárna).\n\nJaroslav Brouk (nar. 11. května 1884 v Hlincích) se nejprve vyučil obchodníkem a poté vystudoval ještě obchodní akademii. Při studiu se seznámil s Josefem Babkou. Sousloví „Brouk a Babka“ začali podle vzpomínek Brouka používat jejich profesoři, kteří je společně vyvolávali a toto pořadí se jim jevilo jako libozvučnější než abecední pořadí Babka a Brouk. Po dokončení školy působil Brouk v Praze a Babka ve Vídni, ale zůstali v korespondenčním kontaktu. Nejprve získávali praxi u různých obchodníků, ve svých 24 letech si oba založili vlastní samostatné podniky, ale krátce poté roku 1908 založili společnou firmu. Josef Babka kvůli špatnému zdravotnímu stavu zanechal podnikání roku 1910, ale název firmy již zůstal nezměněn. Firma se rychle rozvíjela, pouze na dobu první světové války byl Jaroslav Brouk odveden na vojnu a firma mezitím stagnovala, ale po návratu v rozvoji firmy pokračoval. Zaváděl ve svých obchodních domech moderní formy prodeje jako samoobslužný prodej a zásilkovou službu. Bílá labuť, otevřená roku 1939, byla vybavena nejmodernějšími zařízeními, například pokladní potrubní poštou, eskalátory, dětskými koutky a osm metrů vysokou otáčející se neonovou labutí. Jejich obchodní domy vynikaly mimořádnou architektonickou úrovní. Bílá Labuť vznikla na základě rychlé architektonické soutěže a jejím autory byli Josef Kittrich a Josef Hrubý. v Brně pak byl obchodní dům B+B (1934) od Miroslava Kopřivy postaven v rekordně rychlém čase.\n\nV roce 1919 byla založena veřejná obchodní společnost B+B, v roce 1927 byla přeměněna na akciovou společnost.\n\nPo skončení druhé světové války se firmy ujal Jaroslav Brouk mladší. Roku 1948 (1949) byl podnik znárodněn a jeho obchodní domy předány různým národním podnikům, rodina Jaroslava Brouka odešla do emigrace. (Druhým synem zakladatele firmy byl Bohuslav Brouk, publicista a popularizátor psychoanalýzy.)\n\nPrvním obchodem společné firmy byl od roku 1908 malý koloniál v Praze-Holešovicích. Od roku 1910 firma provozovala několik prodejen s různým sortimentem, nejvíce s textilem. V roce 1911 již měla 30 stálých zaměstnanců. Poté zakoupila pozemek v Praze na Letné, na Belcrediho třídě (dnes Milady Horákové) pro stavbu svého prvního velkého obchodního domu.\n\nPostupně firma postavila a provozovala řadu dalších velkých obchodních domů, které byly ve většině případů funkcionalistickými skvosty:\n\nV roce 2003 byla v Praze založena společnost Brouk a Babka, s. r. o. se sídlem v Bubenči. Jejím většinovým a později jediným podílníkem je RNDr. Jaroslav Košut, CSc., MBA z Prahy-Suchdola.\n\nJe registrováno rovněž několik ochranných známek podobného znění. Ochranná známka Brouk a Babka nemá s původní firmou nic společného a byla předmětem soudních sporů. V evidenci Úřadu průmyslového vlastnictví jsou uvedeny tyto ochranné známky\n\nDvě žádosti o zaregistrování podobných ochranných známek byly Úřadem průmyslového vlastnictví zamítnuty.\n\n\n"}
{"id": "459200", "url": "https://cs.wikipedia.org/wiki?curid=459200", "title": "Soudní poplatek", "text": "Soudní poplatek\n\nSoudní poplatek je peněžní částka vybíraná za řízení před soudy (tzv. \"poplatky za řízení\") nebo za jednotlivé úkony, které soudy provádějí (tzv. \"poplatky za úkony\"). V Česku je právní úprava soudních poplatků obsažena ve speciálním zákoně o soudních poplatcích a konkrétní sazby za řízení nebo za úkony jsou určeny jeho přílohou, která se nazývá \"Sazebník soudních poplatků\". Zde jsou stanoveny jsou buď pevnou částkou nebo procentní sazbou ze stanoveného základu. Soudní poplatky jsou příjmem státního rozpočtu.\n\nOd vzniku Československa až do 1. ledna 1951 se soudní poplatky řídily císařským nařízením z roku 1915. Poté začal platit nový zákon o soudních poplatcích a prováděcí nařízení ministra financí stanovilo základní procentní sazbu poplatků ve výši 4 % z žalované sumy, která obecně platila až do roku 2011. Roku 1966 byl zrušen a byl přijat jiný zákon o soudních poplatcích, který byl zrušen roku 1984 a nahrazen opět dalším zákonem o soudních poplatcích. Ten zůstal v platnosti až do roku 1991.\n\nZákon o soudních poplatcích z roku 1991 byl několikrát novelizován, ale komplexní zvýšení jednotlivých poplatků nastalo pouze roku 1995 a poté až po několika letech k 1. září 2011.\n\nPoplatková povinnost, tedy povinnost soudní poplatek zaplatit, vzniká zejména okamžikem podání žaloby nebo jiného návrhu na zahájení řízení, uplatněním opravného prostředku, rozhodnutím soudu ve věci samé, schválením smíru či podáním návrhu na provedení úkonu. Poplatníkem je především ten, kdo dané zpoplatněné podání k soudu podal a příslušný k vyměření, vybrání a případně i k vymáhání poplatku je ten soud, který ve věci rozhoduje či má provést požadovaný úkon, v případě odvolání nebo dovolání soud prvního stupně.\n\nV případě procentního určení se poplatek stanovuje ze základu, kterým je obecně cena předmětu řízení, k příslušenství se přitom nepřihlíží. V případě více žalovaných plnění se tyto částky sčítají, jestliže jde ale o opětující se plnění na dobu neurčitou, je základem pětinásobek ročního plnění. Základ poplatku se zaokrouhluje na celá sta korun dolů a vypočtený poplatek se pak zaokrouhluje na celé desítky korun nahoru. Pro nejběžnější řízení, žalobu na plnění, je poplatek stanoven ve výši 1 000 Kč do žalované částky 20 000 Kč včetně, a 5 % nad částku převyšující 20 000 Kč. Poplatek se vybírá až do částky 2 000 000 Kč.\n\nNebude-li poplatek za řízení uhrazen už při podání návrhu, soud poplatníka vyzve k jeho zaplacení, stanoví mu k tomu určitou lhůtu a poučí ho o následcích nezaplacení. Po marném uplynutí lhůty dané řízení zastaví. Tento následek lze zhojit tím, že bude v odvolací lhůtě zaplacen, soud pak usnesení o zastavení řízení zruší a v řízení pokračuje. Pokud by ale šlo o poplatek za úkon, ten se bez dalšího neprovede. Poplatky se platí buď na účet soudu, který vede Česká národní banka, nebo kolkovými známkami, pokud není vyšší než 5 000 Kč. Jestliže poplatek zaplatí někdo, kdo k tomu nebyl povinen, bude mu vrácen, stejně tak soud vrátí případný přeplatek (ledaže nepřevyšuje 50 Kč).\n\nNěkteré druhy řízení a také některé subjekty jsou přímo ze zákona od poplatkové povinnosti osvobozeny. Ze soudních řízení jde hlavně o opatrovnická řízení, řízení ve věcech sociální péče, dědická řízení v prvním stupni, nařízení exekuce nebo o náhradu škody nebo jiné újmy způsobené při výkonu veřejné moci nezákonným rozhodnutím nebo nesprávným úředním postupem. Od poplatku jak za řízení, tak za úkony jsou pak osvobozeny zejména Česká republika, obce a kraje ve věcech přenesené působnosti, cizí státy a jejich diplomaté (je-li zaručena vzájemnost), cizinci v azylových věcech, navrhovatelé v řízení o určení i zvýšení výživného či navrhovatelé v řízení o náhradu škody na zdraví vzniklé v souvislosti s ublížením na zdraví.\n\nKromě těchto subjektů může osvobození od soudních poplatků dosáhnout kdokoli, kdo o to v soudním řízení požádá a jehož poměry to odůvodňují. Takové osvobození je však jen výjimečné, kromě toho může být kdykoli za řízení zase odejmuto.\n\n\n\n"}
{"id": "459204", "url": "https://cs.wikipedia.org/wiki?curid=459204", "title": "Bedřich Ščerban", "text": "Bedřich Ščerban\n\nBedřich Ščerban (* 31. května 1964 Jihlava) je bývalý český hokejový obránce.\n\nBěhem dlouhé kariéry posbíral řadu úspěchů a prošel několika domácími i zahraničními kluby. Hráč Dukly Jihlava od roku 1983. S jihlavskou Duklou získal několik titulů mistra republiky. V roce 1991 získal Zlatou hokejku pro nejlepšího československého hokejistu. Pochlubit se může rovněž šesti bronzovými medailemi ze světových turnajů, včetně medaile ze ZOH 1992. V zahraničí si vyzkoušel nejvyšší finskou ligu v dresu Tappary Tampere, ve Švédsku hájil barvy Brynäs Gävle (zlatá medaile v sezóně 92/93, stříbrná v sezóně 93/94, bronz 97/98) a v Německu si zahrál v dresu Essenu a Freiburgu.\n\nV posledních letech působil ve druhé nejvyšší domácí soutěži. Nejprve odehrál půl sezony v dresu Berouna, poté strávil dva a půl roku v Horácké Slavii Třebíč. V roce 2007 se navrátil do mateřské Dukly Jihlava. V průběhu sezony 2007/2008 ale onemocněl mononukleózou a zbytek ročníku dokončil v roli asistenta hlavního kouče.\nV březnu roku 2008 ho rada města zvolila novým jednatelem jihlavského hokejového klubu. V sezóně 2008/2009 působil přechodně i ve funkci hlavního trenéra klubu.\n\n\n\n"}
{"id": "459206", "url": "https://cs.wikipedia.org/wiki?curid=459206", "title": "Štefan Luby (1941)", "text": "Štefan Luby (1941)\n\nŠtefan Luby (* 6. května 1941, Bratislava) je slovenský vědec z oboru elektrotechniky, v letech 1995–2009 předseda Slovenské akademie věd, od roku 2009 předseda vědecké rady SAV.\n\n"}
{"id": "459214", "url": "https://cs.wikipedia.org/wiki?curid=459214", "title": "Kempenďaj", "text": "Kempenďaj\n\nKempenďaj ( , ) je řeka v Jakutské republice v Rusku. Je dlouhá 266 km. Povodí řeky má rozlohu 3 100 km².\n\nTeče přes Přilenskou planinu. Ústí zprava do Viljuje (povodí Leny).\n\nZdrojem vody jsou sněhové a dešťové srážky. Průměrný roční průtok vody u vesnice Kempenďaj ve vzdálenosti 125 km od ústí činí 2,5 m³/s. Zamrzá ve druhé polovině října a rozmrzá ve druhé polovině května.\n\nV povodí řeky se nacházejí ložiska kamenné soli a s tím spojené vývěry solných pramenů.\n"}
{"id": "459228", "url": "https://cs.wikipedia.org/wiki?curid=459228", "title": "Hasmoneovské království", "text": "Hasmoneovské království\n\nHasmoneovské království (někdy také hasmonejské království) vzniklo postupným vymaňováním se ze seleukovské nadvlády, které začalo makabejským povstáním roku 167 př. n. l. Roku 142 dosáhl Šimon Makabejský úplné nezávislosti a založil dynastii Hasmoneovců. Moc Šimona Makabejského a Jana Hyrkána vycházela z jejich velekněžského úřadu, s rostoucí mocí se však Hasmoneovci stále více odkláněli od původních ideálů makabejského povstání a vytvářeli hierokratickou a prohelénskou vrstvu saduceů. Ztráceli tak své zklamané přívržence (farizeje a esejce) a židovská společnost se začala štěpit. Nesourodost obyvatelstva se ještě více zvětšila po podmanění Samařanů a Idumejců.\n\nAristobúlos I. se rozhodl pojistit si svou pozici královským titulem, takže Judsko poprvé od zániku judského království roku 586 př. n. l. znovu získala vlastního krále. Za jeho nástupce Alexandra Jannaia se spory mezi saduceji a farizeji vyhrotily natolik, že farizeové proti králi povstali a jejich povstání bylo krutě potlačeno až po šesti letech. Královna Salómé Alexandra dokázala tyto spory umně utišit, po její smrti se však rozpoutaly boje o následnictví. Soupeři o trůn nakonec do země roku 63 pozvali římského vojevůdce Pompeia.\n\nPompeius podřídil království římské správě. V důsledku mocenských bojů uvnitř římské říše a partského vpádu do Sýrie však byla římská moc v Palestině oslabena, čehož využili přívrženci Hasmoneovce Antigona, kteří roku 40 povstali, vyhnali ze země římského správce Heroda a Antigona ustavili králem.\n\nHerodes se ovšem utekl k římskému senátu, jenž mu udělil titul židovského krále. Roku 37 Herodes Judsko dobyl. Jeho rozporuplná vláda se vyznačovala uklidněním poměrů, ekonomickým růstem, přestavbou jeruzalémského chrámu a výstavbou pevností, vodovodů a divadel, zároveň však také brutálními popravami svých skutečných i domnělých odpůrců.\n\nPo Herodově smrti roku 4 př. n. l. se království rozdělilo. Jeho jádro získal Archelaos, jemuž však Římané po stížnostech obyvatel na jeho krutost vládu odebrali a přeměnili tuto oblast na římskou provincii Judaea.\n\nDynastie Hasmoneovců vzešla z Šimona Makabejského, jenž byl příslušníkem rodiny Makabejských. Název hasmoneovské dynastie ( חשמונאים \"Chašmonajim\") je odvozen od Hašmonaje, jenž byl otcem Matatjáše, který spolu se svým synem roku 167 př. n. l. zahájil makabejské povstání proti seleukovské nadvládě a znesvěcování Hospodinova Chrámu v Jeruzalémě. Povstání bylo úspěšné, takže moc Makabejských vzrostla natolik, že Seleukovci nakonec Jonatánovi Makabejskému roku 153 přiznali titul velekněze.\n\nPod Jonatánovou vládou se Judsko stále více vymaňovalo z moci Seleukovců, Diodotos Tryfón proto nechal roku 142 př. n. l. Jonatána zavraždit. Na jeho místo však vzápětí nastoupil Šimon Makabejský, jehož moc již Seleukovci zlomit nedokázali. Roku 139 navíc Šimonovo poselstvo dosáhlo uznání nové hasmoneovské dynastie u Římanů.\n\nAčkoli Šimon porazil vnějšího nepřítele, jeho pozice uvnitř Judska nebyla zcela pevná. Byl sice ustanoven veleknězem, což byla funkce požívající nejen největší náboženské, nýbrž také největší politické autority, nepocházel však z kněžského rodu Sádokovců. Šimon proto svou velekněžskou legitimitu odvozoval od „vůle lidu“. S rostoucí mocí Makabejských se navíc začaly v samotném rodě rozvíjet intriky, jimž za oběť padl i samotný Šimon – roku 135 jej nechal jeho zeť Ptolemaios zavraždit.\n\nŠimonovu synu Janu Hyrkánu I. se ovšem podařilo uprchnout a prosadit se proti Ptolemaiovi. Seleukovský král Antiochos VII. se pokusil využít zmatků v Judsku a oblehl Jeruzalém, Janu Hyrkánovi se však podařilo vykoupit. Aby Jan Hyrkán posílil svou moc, vybudoval žoldnéřské vojsko, s jehož pomocí značně rozšířil území své vlády zejména na Samařsko a část Idumeje, což bylo možné díky oslabení seleukovské říše v důsledku jejích neúspěšných bojů s Parthy.\n\nUpevňováním postavení Hasmoneovců však nedocházelo k překonávání rozporů v židovské společnosti. Makabejské povstání bylo namířeno nejen proti Seleukovcům, ale také proti zpolitizované helénizované hierokracii (kněžské aristokracie) a laické aristokracii a jejím vzájemným bojům. S rostoucí mocí se však Makabejští začali od původních ideálů odklánět, sami se začali helénizovat a vytvářet hierokratickou vrstvu saduceů.\n\nMakabejští tak začali již za vlády Jonatána Makabejského ztrácet podporu svých dřívějších významných spojenců, jež se nazývali \"chasidim\" („zbožní“). Toto hnutí značně apokalyptického charakteru se roku 136 rozštěpilo. Od esejců, kteří zklamání z Hasmoneovců vyřešili stažením se do ústraní Judské pouště, kde za vlády Jana Hyrkána vybudovali své sídliště Kumrán, se odtrhla skupina farizeů, jejichž náboženské představy byly umírněnější, na druhou stranu však aktivně vystupovali proti saduceům a žádali návrat k ideálům makabejského povstání.\nPodmanění Samařané a Idumejci byli vůči Hasmonejcům (a ostatně vůči všem Judejcům) ještě nepřátelštější. Samařanům, kteří vyznávali svou vlastní formu judaismu, totiž Jan Hyrkán zbořil jejich chrám na hoře Gerizim, čímž jen vyhrotil již několik staletí trvající nevraživost mezi Judejci a Samařany. Idumejce Jan Hyrkán pro změnu donutil k přijetí židovství a obřízce.\n\nAčkoli Jan Hyrkán určil, že po jeho smrti má vládnout jeho manželka, jejich syn Aristobúlos I. (104-103) matku nechal vyhladovět ve vězení a druhorozeného Hyrkánova syna nechal zavraždit. Na hlavu si sám vsadil královskou korunu, čímž Judsko získalo svého vlastního krále poprvé od zániku judského království roku 586 př. n. l. Jeho vláda však trvala pouhý rok, neboť již po roce smrtelně onemocněl. Vdova po Aristobúlovi se vdala za svého švagra, třetího Hyrkánova syna Alexandra Jannaie (103-76).\n\nAlexandros se musel vypořádávat s výbojným Ptolemaiem IX. Sótérem II., jenž však musel ustoupit kvůli nestabilitě v Egyptě. Alexandros zahájil protiútok a získal oblasti na pobřeží Středozemního moře okolo města Gazy. Vzápětí se však spory mezi saduceji a farizeji vyhrotili natolik, že farizeové proti vládnoucí vrstvě povstali a přivolali dokonce Seleukovce Démétria III., s jehož pomocí Alexandra roku 88 porazili. Vítězství Seleukovců však mnohé Židy vyděsilo a přidali se na Alexandrovu stranu. Když Démétrios viděl, že má Alexandr stále podporu obyvatelstva, stáhl se a Alexandr zahájil v zemi hrůzovládu. Když farizejské hnutí dostatečně potlačil, začal s další expanzí, tentokrát do území ležících na východním břehu Jordánu.\n\nPo Alexandrově smrti roku 76 se vlády ujala jeho manželka Salómé Alexandra (76-67). Snažila se uklidnit farizeje tím, že je ustanovovala správci a že svého profarizejského syna Hyrkána ustavila veleknězem. Na druhou stranu však zkrotila touhu farizeů po pomstě za příkoří, jež trpěli za vlády Alexandra Janaie. Po smrti Salómé Alexandry se moci chopil její mladší syn Aristobúlos II., který bratrovi s pomocí saduceů uzurpoval také velekněžský titul. Hyrkán se však obrátil s žádostí o pomoc na Idumejce Antipatra. Aristobúlos musel uprchnout z Jeruzaléma, obrátil se však s žádostí o pomoc na římského vojevůdce Pompeia, který byl tou dobou v Sýrii a jehož pomocí Hyrkána porazil. Hyrkán si však vzápětí dokázal Pompeia získat, takže Pompeius se svým vojskem roku 63 vstoupil do Judska podruhé, Aristobúla zajal a Hyrkána ustanovil veleknězem.\n\nPompeius však Hyrkánovi vrátil jen jeho náboženskou autoritu. Politickou autoritu získal římský syrský prokonzul Gabinius, který hasmoneovské království rozdělil na pět oblastí spravovaných aristokratickou radou, čímž království oslabil a umožnil snadnější prosazování římských zájmů. Klid ovšem římská správa této oblasti nepřinesla. Po vypuknutí boje o moc v římské říši mezi Caesarem a Pompeiem, nechal Pompeius zavraždit Aristobúla i jeho syny (kromě Antigona), aby je Caesar nemohl použít k posílení své pozice na východě říše. Caesara však podpořil Hyrkánův spojenec Antipatros, a tak když Caesar mocenský boj vyhrál, ustavil roku 47 Antipatra judským správcem a Hyrkána II. potvrdil ve funkci velekněze.\n\nAntipatros tak získal politickou i vojenskou moc, jeho povinností však bylo odvádět Římanům tribut. Své syny Fasaela a Heroda ustanovil vojenskými veliteli. Brzy však Palestina upadla do nových zmatků. Antipatros sice dokázal získat Cassiovu přízeň, záhy však byl otráven. Parthského vpádu do Sýrii pak využili Antigonovi spojenci, kteří v Judsku vyvolali vzpouru, vyhnali Heroda, Hyrkána zneschopnili pro výkon velekněžské funkce uřezáním uší a Antigona roku 40 učinili králem.\n\n\"Hlavní článek: Herodovské království\"\n"}
{"id": "459233", "url": "https://cs.wikipedia.org/wiki?curid=459233", "title": "Kondiaronk", "text": "Kondiaronk\n\nKondiaronk (cca 1640-1701, někdy též Kandiaronk, francouzsky Le Rat) byl válečník a diplomat severoamerického kmene Huronů a jeden ze strůjců tzv. Velkého montrealského míru z roku 1701. Významný francouzský jezuita a autor často citovaných dějin Nové Francie Pierre Charlevoix nazval tohoto domorodce „\"Indiánem s nejvyššími kvalitami jakého kdy Francouzi v Kanadě poznali\"“. Kondiaronk žil v době, kdy se v Severní Americe stále více projevovala evropská přítomnost a Francouzi pronikali až za řeku Mississippi. Indiáni museli čelit dosud nepoznané výzvě v podobě vztahů s Evropany. A že nebyli pouze pasivními účastníky, svědčí právě příklad tohoto muže. Šlo o Indiána, který si postupem doby získal takovou reputaci, že i „civilizovaní“ Francouzi skládali na tohoto „divocha“ chvalořeči. A to i přesto, že Kondiaronk rozhodně nepatřil ke klasickým „přátelům“ bělochů, který se chová podle jejich přání. Jeho osobnost byla daleko komplexnější a jeho život do značné míry odráží složitost doby a místa, v nichž žil.\n\nKondiaronk znamená v huronštině „krysa“, Francouzi ho tedy nazývali \"Le Rat\" (někdy se uvádí, že jeho jméno ve skutečnosti znamená ondatra - \"Rat musque\"). Sám Kondiaronk však nebyl klasickým Huronem ale tzv. Wyandotem – členem kmene vzniklým po sloučení Huronů, Petunů (Tionontati) a zřejmě i dalších zbytků okolních etnik rozprášených po irokézských útocích v letech 1648–1651 (viz smuteční války, bobří války). Irokézové (Pět národů) představovali v té době smrtelnou hrozbu pro kmeny z východní oblasti Velkých jezer a jejich útoky dopadaly jako údery kladivem na místní indiánské komunity. Huroni se po zničujících nájezdech Irokézů rozdělili na několik skupin. Jedna z nich se v 50. letech spojila s Petuny a migrovala podél pobřeží Velkých jezer ve snaze vyhnout se útokům bojových skupin Irokézů pátrajících po zajatcích. Tyto nucené přesuny Kondiaronk zažíval zřejmě jako mladík. Jeho datum narození, stejně jako u většiny domorodců není známo, ale odhady oscilují mezi roky 1625-1649. V roce 1671 se Huroni (ač je lepší nazývat tento kmen od roku 1650 Wyandoti nebo Tionontati, bude dále v článku používáno méně přesné ale ustálenější pojmenování Huroni) usídlili mezi Huronským a Michiganským jezerem. Jelikož šlo o místo strategického významu, Francouzi zde v roce 1676 ustavili pevnost Michilimackinac. Huroni zde zůstali až do roku 1701, kdy se přesunuli k nově založené pevnosti Pontchartrain známější pod názvem Detroit.\n\nKondiaronk nesl „rodové“ jméno Sastareci (Saretsi), což znamená, že patřil k „medvědímu rodu“, který spadal pod „jelení bratrstvo“. Je pravděpodobné, že byl synem některého náčelníka a nepochybně se brzy etabloval jako jeden z nejuznávanějších bojovníků svého kmene. Boj patřil k nedílné součásti kultury indiánských kmenů této oblasti. Muži tak mohli získat prestiž, válečné trofeje, respekt svých soukmenovců i nepřátel a v neposlední řadě „hodnost“ válečného náčelníka. Není pravda, že by indiánské války před příchodem bělochů byly jen jakousi drsnější hrou. Nejen že při nich mohlo docházet k velkým ztrátám, ale některé mohly mít téměř vyhlazovací charakter.\n\nPrvní zmínka v pramenech o Kondiaronkovi je z 80. let 17. století. V roce 1682 vedl Kondiaronk jednání s guvernérem Nové Francie Louisem de Buade de Frontenacem a žádal ho o podporu Francouzů proti nepřátelům Huronů. Použil metaforu, která se tou dobou začala obecně šířit a vyjadřovala poměr mezi Francouzi a jezerními kmeny: „\"Onontio\" (obecný výraz Indiánů pro francouzského guvernéra), (jsem) \"tvůj syn Saretsi\" (Kondiaronk), \"dříve bych řekl bratr, což však přestalo platit, a nyní jsem tvým synem, kterého jsi stvořil tím, že nás chráníš proti našim nepřátelům. Ty jsi můj otec a já to vím a poslouchám tě jako syn poslouchá otce“\". Tato metafora je poněkud zavádějící. Neznamenalo to, že Francouzi díky svému postavení „otců“ měli moc pánů. Spíš tím Indiáni vyjadřovali to, že Francouzi byli první mezi rovnými a měli jakousi paternalistickou funkci jak při ochraně vůči nepřátelům tak uvnitř aliance. Ostatně v tradiční indiánské rodině neměl otec nad svými dětmi žádnou donucovací pravomoc, tělesné tresty v rodinných vztazích nefungovaly a co nezařídil jemným přesvědčováním, to děti neudělaly.\n\nNěkdy v roce 1688 či 1689 se s Kondiaronkem setkal francouzský cestovatel baron Lahontan. V jeho knize Nové cesty do Severní Ameriky (\"New Voyages to North America\") je Kondiaronk vzorem pro postavu jménem Adario - náčelník Huronů v Michilimackinacu. Ten je jakýmsi předobrazem klasického „ušlechtilého divocha“ z 18. století. Baron Lahontan s ním vede rozsáhlý dialog a skrze Adaria si do značné míry vylévá své vlastní politické názory a kritizuje mnohé evropské (francouzské) nešvary té doby. Adario se kriticky vyjadřuje např. o soukromém vlastnictví, francouzském právním systému, papežovi, jezuitech, válce, lékařství aj. Jeho odpovědi jsou často velmi dlouhé a složitě formulované. Ač z větší části zřejmě fiktivní, vyjadřují jakési okouzlení prostotou a přitom funkčností „divošského“ života. Ne náhodou je toto dílo považováno za jeden ze základních zdrojů pro pozdější mýtus o ušlechtilém divochu propagovaný například Jean-Jacquesem Rousseauem. Když se Lahontan baví o právu v Evropě tvrdí, že systém trestů je nutný pro korigování špatných lidí. Na to Adario: „\"Co za druh lidí musí být tito Evropané? ... Musí být donucováni dělat dobro a nemají žádnou jinou motivaci vyhýbat se zlu, než obavu z trestu?\"“. Adario tvrdí, že oni právo nepotřebují, protože ho nepotřebovali ani jejich předkové, kteří žili spokojeně i bez něj. Napadá údajné právo Francouzů (resp. jejich krále) na to, aby Indiáni podléhali jejich zákonům. Je otázkou kolik z toho, co Adario údajně říká, bylo skutečně vysloveno Kondiaronkem, dnešní autoři se domnívají, že jen velmi málo.\n\nKondiaronk nebyl v té době ještě velkým sachemem (náčelníkem), ale asi spíše válečným velitelem. V roce 1687 napadli Francouzi a jejich spojenečtí Indiáni nejzápadnější Irokéze Senecy a je pravděpodobné, že s k výpravě připojil i Kondiaronk se svými muži. Tato výprava však nedopadla nijak slavně - zničila několik seneckých vesnic a množství úrody. Vojenská síla Pěti národů jako celku nebyla podstatněji narušena. Francouzi vedli s Irokézi války již od roku 1609. V letech 1667-84 panoval mezi Francouzi a ligou Irokézů mír, ale Irokézové začali koncem 70. let napadat francouzské indiánské spojence, a tak bylo jen otázkou času, kdy Francouzi budou muset zareagovat. Kmenům z oblasti Velkých jezer však vadilo, jak pomalu se Francouzi odhodlávají k akci a velmi se obávali, že je nechají na holičkách. Ani zmíněná výprava z roku 1687 situaci nevyřešila. Vojenská síla Francouzů v Nové Francii byla poměrně chabá (necelých 2000 vojáků) a nedovolovala jim vypořádat se s irokézskou hrozbou. Mnozí Francouzi spatřovali jedinou možnost jak se zbavit irokézské hrozby v tom opustit tradiční alianci s jezerními kmeny a uzavřít s Pěti národy separátní mír. Kondiaronk chápal, v jakém postavení Huróni jsou. Nebyli schopni sami vzdorovat Irokézům, neboť proti jejich přibližně 2 500 bojovníkům disponovali maximálně 150 muži. Na algonkinské spojence, což byla většina jezerních kmenů, se rovněž nedalo plně spoléhat, a proto bylo třeba přistupovat k problému flexibilně. Buď potřebovali získat pevné a fungující spojenectví s Francouzi anebo uzavřít účinnou alianci s Irokézi. Rozhodně jim však nevyhovoval případný separátní mír mezi Francouzi a Irokézi, po němž by byli vystaveni útokům tohoto mocného kmenového svazu.\nNa jaře 1688 shromáždil několik desítek bojovníků svého kmene a vydal se na jihovýchod, aby se připojil k francouzské kampani proti Irokézům. Nicméně v pevnosti Frontenac (Fort Frontenac, Cataraqui) Kondiaronk zjistil, že Francouzi vyjednávají se třemi prostředními irokézskými kmeny (Oneidové, Onondagové, Cayugové) o případném míru. Huron předstíral, že to pochopil a slíbil, že se tedy vrátí domů a nenaruší probíhající jednání. Stalo se však něco zcela jiného. Kondiaronk se dověděl, kde mají jednání proběhnout a tím také odhadl trasu irokézských ambasadorů. Se svými bojovníky dorazil na místo, kde se měli vyloďovat. Huroni čekali několik dní a trpělivost se jim vyplatila. Skupina irokézských vyjednavačů vedená náčelníkem Teganissorensem a doprovázená cca 40 bojovníky byla napadena ze zálohy při vyloďování. Huroni je snadno přemohli, několik jich zabili a zbytek zajali. Podařilo se uniknout jen jednomu zraněnému Irokézovi. Zajatý Teganissorens protestoval, že jsou míroví vyjednavači. Kondiaronk vyjádřil naoko velké překvapení. Kanadský guvernér Denonville mu údajně sdělil, že tudy má procházet irokézská válečná výprava a „doporučil“ mu ji napadnout. Poté se Kondiaronk rozhodl, že Irokéze propustí (vyjma jednoho jako náhradu za mrtvého Hurona) a vyprovodil je se slovy: „\"Jděte mí bratři. Přestože s vámi válčím, tak vás propouštím a dovoluji vám jít domů. Byl to francouzský guvernér, který mě navedl k tomuto hroznému činu, který bych nebyl schopen strávit, pokud se za to vašich Pět národů nepomstí a nedojde spravedlivého odškodnění.\"“ Tato epizoda je zajímavá i z dalšího hlediska. Potkali se zde dva nejvýraznější indiánští diplomaté konce 17. století. Teganissorens patřil k irokézskému kmeni Onondagů a již koncem 80. let měl mezi svými lidmi vynikající pověst. Později se zúčastnil prakticky všech významných diplomatických jednání a byl jedním z propagátorů irokézské neutrality. V roce 1701 ho dokonce představitelé Pensylvánie označili za „císaře“ Pěti národů, což naznačuje, jaké prestiže u Evropanů požíval. Kondiaronk se po propuštění irokézských diplomatů se svými muži „stavil“ ve Fort Frontenac a sdělil Francouzům, že zhatil jejich mírové plány. Pak se vydali zpět domů k Michilimackinacu. Tam onoho zajatého Irokéze vydal místním Francouzům, kteří nevěděli, že byly navázány mírové rozhovory mezi vládou Nové Francie a Irokézi. Velitel pevnosti nechal zajatce popravit. Zajatcovy námitky, že je mírový vyslanec, nebral vážně na tajnou radu Kondiaronka. Před popravou ale Kondiaronk propustil jednoho starého Irokéze adoptovaného kdysi jako válečného zajatce a nechal ho celý výjev pozorovat, přičemž mu „vysvětlil“, jak se Francouzi chovají k irokézským ambasadorům. Pak ho poslal ke svým starým druhům do Irokézie, aby jim o tom pověděl.\n\nDosáhl toho, co potřeboval. Irokézové se velmi rozhněvali na Francouze kvůli jejich údajné zrádnosti a naopak byli ochotni začít jednat s Hurony. Mírová jednání nezachránil ani onen Irokéz, který unikl při přepadu Huronů a jehož Francouzi ujistili, že v tom nemají prsty. I když někteří Irokézové předstírali i nadále ochotu jednat, šlo nejspíše o vyčkávací taktiku. Guvernér Kanady Brisay de Denonville se na Kondiaronka pochopitelně velmi rozzlobil, označil ho za zrádce, ale nebyl schopen ho nijak potrestat. V krátké době začali mít Francouzi velké problémy s ofenzívou Irokézů a Denonville sám požádal o odvolání. Na jeho místo nastoupil znovu Buade de Frontenac, jenž byl guvernérem již v letech 1672-82. Zdá se, že ten na Kondiaronkovu zrádnost rychle zapomněl. Tato Kondiaronkova akce je předmětem jisté kontroverze mezi historiky. Někteří se domnívají, že to byl hlavní spouštěč nového kola francouzsko-irokézské války, jiní tvrdí, že Irokézové byli stále ochotni uvažovat o míru a k rázným útočným akcím proti Kanadě se odhodlali až poté, co se dověděli o vypuknutí války mezi Anglií a Francií v Evropě (devítiletá válka) na jaře 1689 (v Americe se nazývá válka krále Viléma).\n\nKondiaronk mezitím údajně kul další plán. Podle předního francouzského trapera (francouzsky \"coureur de bois\") a „velitele“ v oblasti Velkých jezer Nicholase Perrota se rozhodl, že s pomocí Irokézů zlikviduje Ottawy. Tajně odcestoval do země Irokézů. Tam se s nimi domluvil na následujícím plánu. Kondiaronk měl předstírat jednání o obecném míru, pozvat Irokéze, a pak jim umožnit přepad Ottawů. Huroni měli sice naoko předstírat boj s Irokézi, ale měli střílet jen prach bez kulek. Perrot se o plánu dověděl od Irokézů prostřednictvím jednoho jezuity. Poté dal Kondiaronkovi vědět, že o tom ví, čímž se plán zhroutil. Existence tohoto plánu je však přinejmenším sporná. Ottawové a Huroni byli dlouholetými spojenci se silnými vzájemnými vazbami. Kdyby plán brali Irokézové vážně, těžko by umožnili, aby se o něm dověděl Perrot. Spíše se zdá, že chtěli Kondiaronka zdiskreditovat. Kondiaronk totiž nebyl koněm, na kterého hodlali Irokézové vsadit. Tím se stal jiný Hurón jménem \"Le Baron\". V roce 1695, kdy se konalo shromáždění kmenů z okolí Michilimackinacu, je zaznamenaný střet těchto dvou náčelníků. Projednávalo se předpokládané napadení Miamiů Irokézi. Le Baron zde prezentoval názor, že Irokézové nechtějí ublížit místním kmenům, ale naopak je chtějí pozvat blíže k sobě, aby se mohli sjednotit, čemuž Miamiové brání. Kondiaronk naopak vyzval ke sjednocení spolu s Miamii k boji proti Irokézům. Tou dobou však Le Baronova frakce převládla a větší část okolních kmenů s Irokézy nebojovala.\n\nV roce 1697 se část Le Baronových stoupenců přesunula k Irokézům, kde měli obdržet území, na němž se mohli usadit. Sám Le Baron se vydal k Miamiům, přičemž avizoval vyjednávání. Měl se zřejmě přitom spojit s Irokézi a napadnout překvapené Miamie. Kondiaronk však poslal Miamiům varování, aby nevěřili Le Baronovi a sám se vydal se skupinou asi 150 válečníků (Hurónů, Ottawů, Potawatomiů, Sauků) naproti Irokézům. Od zajatých zvědů se dověděl, že Irokézů je asi 250, ale mají málo kanoí (jen pro 60 mužů). Vydal se k jejich táboru a poté spolu se svými bojovníky předstíral, že se lekli irokézské početní převahy. Kondiaronkovi muži začali prchat na kanoích a Irokézové za nimi vyslali 60 válečníků, aby je pronásledovali. Ujeli asi 6 kilometrů směrem na jezero Erie a pak se zastavili a rozestoupili. Počkali si na první salvu Irokézů, která zabila jen dva muže a pak, aniž čekali, až znovu nabijí, se na ně vrhli. Došlo k prudké bitce. Indiáni vedení Kondiaronkem v ní brzy získali převahu a prakticky všechny nepřátele zlikvidovali. Zabili 37 Irokézů, 14 zajali a některé další utopili. Mezi zabitými bylo i pět významných sachemů. Toto vítězství pohřbilo možnost irokézsko-hurónské aliance, kterou zřejmě plánoval Le Baron.\n\nMezi jezerními kmeny působilo množství francouzských jezuitů a ani Kondiaronk jejich vlivu neunikl. Neví se přesně, kdy konvertoval ke křesťanství, ale jisté je, že se tak stalo. Kondiaronk si velmi vážil otce Étienna Carheila, který ho křtil, instruoval v nové víře a s nímž určitě často debatoval nejen na náboženská témata. Carheil patřil mezi rázné stoupence francouzské vojenské pomoci jezerním kmenům proti Pěti národům, v čemž se s Kondiaronkem zcela shodoval. Sám Kondiaronk údajně tvrdil, že zná jen tři vynikající Francouze - hraběte Frontenaca , otce Carheila a guvernéra Callièra (Louis-Hector de Callières).\n\nKoncem 17. století již probíhala velmi intenzivní vyjednávání mezi Irokézi, kteří měli dost válčení se stále silnějším nepřítelem a Francouzi, do nichž se zapojovali i francouzští domorodí spojenci. Angličané se jako spojenci Irokézů naprosto neosvědčili a navíc se z války krále Viléma stáhli již roku 1697. Irokézové zůstali osamocení a museli chtě nechtě vyjednávat. Důležitých jednání se účastnil i Kondiaronk jakožto „\"nejschopnější a nejvýznamnější osobnost ´Horních´ národů\"“. Stal se věrným spojencem staronového guvernéra Frontenaca, a po jeho smrti v roce 1698 nového guvernéra Callièra. Na setkání v Montrealu v září roku 1700 došlo ke slovní „potyčce“ mezi Kondiaronkem a irokézským mluvčím, kdy Kondiaronk bránil kanadského guvernéra proti irokézským obviněním, upozorňoval na několikeré porušení míru ze strany Irokézů, avšak zároveň nabádal využít šanci k uzavření míru: „\"Já jsem vždy poslouchal svého otce ... a pokládám svůj tomahavk k jeho nohám. Všechny „horní“ národy učiní totéž, o tom nepochybuji. Irokézové, následujte můj příklad.\"“ Upozornil i na nefunkčnost Angličanů jako spojenců Pěti národů: „\"Jsem překvapen, že váš bratr Corlar\" (guvernér New Yorku) \"s vámi zachází tak nelidsky, ačkoli vy jste mu byli vždy věrní. Ztratili jste mnoho lidí podporou jeho strany, vaše vesnice a pevnosti byly spáleny...\"“ Řeč zakončil metaforou symbolizující možnost trvalého míru: „\"Dnes ale slunce rozehnalo všechny mraky, a ukázal se nádherný Strom míru, jenž byl již vysazen na nejvyšší pozemské hoře.\"“ Po těchto jednáních se Kondiaronk vrátil do Michilimackinacu a přesvědčoval jezerní Indiány, aby se dostavili na konferenci, jež se plánovala na příští rok. Důležité shromáždění se zde konalo v květnu 1701. Kondiaronkovi se podařilo přesvědčit mnoho účastníků, aby souhlasili s kompromisem.\n\nTou dobou už byl nesporně nejuznávanějším Indiánem v oblasti a Francouzi to věděli. Guvernér Callières ho považoval za hlavního spojence v jednáních o míru a velmi si ho předcházel. Kondiaronk se dokonce stal kapitánem francouzské armády a pobíral řádný plat. Samozřejmě obdržel veškeré důstojnické vybavení včetně uniformy a poboční zbraně. Indiáni si potrpěli na evropskou módu, zvláště měli v oblibě vojenské kabátce, třírohé klobouky a barevná péra. Oblečení spolu se zbraněmi a alkoholem tvořilo nejdůležitější artikl francouzsko-domorodého obchodu.\n\n21. července 1701 začala velká konference v Montrealu. Irokézská delegace čítala 200 mužů a tvořili ji zástupci všech kmenů kromě Mohawků (Mohawk, francouzsky Agnié), kteří dorazili později. Den po Irokézích připlulo 200 kanoí francouzských spojenců (Ottawové, Ojibwejové, Potawatomiové, Huroni, Miamiové, Kickapoové, Winnebagové a spousta dalších) v počtu 700-800 lidí. Mezi nimi i Kondiaronk. Přidaly se i další komunity žijící v blízkosti Montrealu. Celkově se na konferenci sešlo okolo 1300 domorodců z asi 30 kmenů. Protokol indiánské diplomacie nabádal k užívání metafor (kotel, strom míru, cesta, sekera, oheň, slunce atd.) a květnatých frází v projevech, přestávek (i několikadenních), rozdávání darů, či navracení zajatců - toto se očekávalo jak od hostitelů tak od hostů. Indiáni trvali na tom, aby i překladatelé mluvili se stejným důrazem, dikcí a gesty jako původní mluvčí. Jako „rekvizity“ se používaly mj. tomahavky, oheň, ale především wampumy a dýmky.\n\nKondiaronk patřil k nejdůležitějším postavám jednání. Svědčí o tom i to, že nemluvil jen za svůj kmen, ale rovněž za několik dalších a v některých vystoupeních dokonce za všechny shromážděné indiánské spojence Francouzů. Guvernér Callières na něj velmi spoléhal. Brzy se však objevily problémy. 25. července mluvil Kondiaronk o tom, že Irokézové nejsou ochotni vydat zajatce francouzských indiánských spojenců. Naznačil, že se obává, že Irokézové se pokusí o podvod. Irokézové zase tvrdili, že zajatci byli adoptováni jako děti a už se dávno sžili s rodinami. Tyto spory pokračovaly několik dalších dní. Kondiaronk, který přesvědčil svůj vlastní kmen a spojence, aby do Montrealu přivedli zajaté Irokéze, byl tímto ponížen.\nBohužel zřejmě v důsledku lokálního přelidnění a zhoršených hygienických podmínek vypukla v Montrealu epidemie. Jednou z jejích obětí se stal i Kondiaronk. 1. srpna se dostavil na jednání, ale brzy ulehl se silnou horečkou. Byly mu dávány posilující nápoje. Víno odmítl a chtěl bylinkový drink. Přesto ještě vedl dvouhodinovou řeč „\"značně potichu\"“, při níž všichni bedlivě naslouchali. Snažil se vystupovat nestranně a nabádal zapomenout na rozpory a uzavřít mír. Jeho vystoupení bylo oceněno aplausem všech přítomných domorodců i Francouzů. Hurón však byl značně zesláblý a poté, co skončil, se již nedokázal vrátit do svého obydlí. Odnesli ho na křesle rovnou do nemocnice Hôtel-Dieu, ale jeho stav se stále zhoršoval.\n\nVe dvě hodiny po půlnoci 2. srpna 1701 Kondiaronk zemřel. Jezuita a historik Pierre Charlevoix, který měl Kondiaronka v obzvláštní oblibě na něj napsal jakousi chvalořeč: „\"Byl jediným mužem v Kanadě, který se mohl v řečnických schopnostech vyrovnat hraběti Frontenacovi (...) mělo se obecně za to, že žádný jiný Indián se mu nevyrovnal intelektem, odvahou, moudrostí a bystrostí...\"“ Kondiaronkův současník a pozorovatel konference v Montrealu královský komisař Claude-Charles Bacqueville de la Potherie nezůstal o nic pozadu: „\"Nemohu vyjádřit, jaký smutek prožíval jeho národ nad ztrátou muže plného takových skvělých kvalit... kdyby se byl býval narodil ve Francii, mohl by řešit nejožehavější státní záležitosti... Jeho slova byla jako proroctví a když Irokézové zjistili, že se vydává bojovat proti nim, raději se mu vyhnuli... byl to divoch jen podle jména.\"“ Již z těchto ukázek jde vidět, že Kondiaronk se těšil obrovské úctě nejen mezi jezerními kmeny ale i Francouzi a Irokézi. Guvernér Callières oceňoval Kondiaronkovu schopnost přesvědčit velké množství Indiánů a jeho smrt s ním musela značně zatřást. Zdálo se, že jednání se stanou mnohem obtížnějšími. Ukázalo se však, že i mrtvý mohl Kondiaronk hrát svou roli mírotvůrce.\n\nAni tolik nepřekvapí, že pohřebních a kondolenčních rituálů se ujali nejprve Francouzi včetně guvernéra, následovaní Irokézi a po nich se u těla vystřídali zástupci dalších kmenů. Irokézský mluvčí vyjádřil smutek slovy: „\"Slunce je dnes zatměné, což způsobila smrt našeho bratra Krysy. Nabádáme vás, abyste sjednotili svého ducha, své myšlení, své postoje, tak jak to činil on a vytvořili jedno tělo, jeden kotel.\"“ Bylo vidět, že snaha nalézt kompromis převládla i u irokézských zástupců. Pohřeb se konal 3. srpna 1701 a šlo o velkou podívanou. Francouzi zajistili 60 mužů jako vojenskou eskortu. Účastnil se ho guvernér Montrealu Vaudreuil, mnoho Indiánů, včetně synů a bratra mrtvého (tváře začerněné na znamení smutku), francouzský klérus, paní Champignyová, manželka intendanta (druhá nejvyšší hodnost po guvernérovi) a mnoho dalších. Pohřeb měl synkretickou formu, neboť Kondiaronk byl konvertita, ale zároveň ctil základní indiánské tradice. Jeho rakev a tělo byly tudíž vybaveny převážně evropským zbožím používaným tradičním způsobem, tj. jako výbava mrtvého pro posmrtný život - bobří kožešiny, péra, klobouk, hrnec, puška, meč a deka. Kondiaronka oblečeného v důstojnické uniformě uložili do hrobky v kostele Notre Dame a na ní bylo napsáno: „\"Zde leží Krysa, hurónský náčelník.\"“ (Cy git le Rat, Chef des Hurons) Hrob se však do dnešních dnů nezachoval. Po odsloužení zádušní mše a spuštění rakve následovaly tři salvy z mušket.\n\nJeho smrt jednání nepřerušila a naopak stmelila účastníky, aby se více snažili najít kompromis. Hned následující den - 4. srpna 1701 - se všechny zúčastněné strany dohodly na míru. Na míru, který ukončil desítky let trvající irokézské války. Mír, který sice nebyl úplně trvalý, ale jehož výsledky ovlivnily vývoj v Severní Americe až do sedmileté války. Pozice Francouzů se na dlouhou dobu upevnila. Irokézové samotní už pro ně nikdy nepředstavovali vážnou hrozbu. Jezerní kmeny potvrdily, že jsou pro Francouze prvořadými spojenci a ač některé z nich měly později s Francouzi vážné spory (Foxové), získali si tito na rozsáhlém území Severní Ameriky velmi dobrou pověst, jež se nedala srovnat s pověstí Angličanů. Ještě mnoho let po konečném vypuzení Francouzů Angličany v roce 1760 na ně Indiáni vzpomínali se značnou nostalgií. Ostatně jednou z hlavních příčin rozsáhlé protianglické indiánské války zvané Pontiacovo povstání (1763-66) byla snaha domorodců umožnit návrat oblíbených Francouzů. A za tím vším stojí trochu i Kondiaronkův odkaz. Odkaz muže, který se uměl zorientovat v pro Indiány složité době a který nebyl jen pasivním pozorovatelem, ale i spolutvůrcem, jenž se podílel na utváření této ojedinělé epochy. Ač šlo o uznávaného válečníka, získal si postupem doby reputaci jako vynikající diplomat a obhájce trvalého míru s tradičními irokézskými nepřáteli. Jeho jméno bude navždy spojeno s jednáními v rámci nejdůležitější mezietnické konference v dějinách koloniální Severní Ameriky.\n\n"}
{"id": "459235", "url": "https://cs.wikipedia.org/wiki?curid=459235", "title": "Irkinějeva", "text": "Irkinějeva\n\nIrkinějeva ( ) je řeka v Krasnojarském kraji v Rusku. Je dlouhá 363 km. Plocha povodí měří 13 600 km². Nazývá se také Irkanějeva ( ).\n\nPramení na Středosibiřské vysočině a protéká skrze ní, přičemž překonává několik říčních prahů. Ústí zprava do Angary (povodí Jeniseje).\n\nZdrojem vody jsou sněhové a dešťové srážky. Průměrný roční průtok vody u vesnice Bedoba ve vzdálenosti 82 km od ústí činí 47,1 m³/s. Zamrzá v listopadu a rozmrzá na začátku května.\n\nŘeka i její levý přítok Kungus jsou splavné.\n"}
{"id": "459242", "url": "https://cs.wikipedia.org/wiki?curid=459242", "title": "Fotbal v Brazílii", "text": "Fotbal v Brazílii\n\nFotbal je v Brazílii národní sport. Brazilští fotbalisti jsou po desetiletí obecně považováni za velmi nadané po technické stránce. Největší úspěchy země slavila v 60. letech 20. století a od roku 1995 do ledna 2007 byla téměř nepřetržitě na 1. místě žebříčku FIFA.\n\nS pěti tituly na mistrovství světa mužů (1958, 1962, 1970, 1994 a 2002) je její fotbalová reprezentace nejúspěšnější na světě. Z Brazílie pochází velmi mnoho hvězd mezinárodního fotbalu (např. Ronaldinho, Pelé, Romário, Ronaldo, Rivaldo, Kaká atd.)\n\nV Brazílii se klade silný důraz na regionální soutěže. A většina velkých klubů sídlí ve městech Rio de Janeiro a São Paulo, to znamená, že zde často bývají derby což vede k intenzivn rivalitě. Úspěšné kluby jsou: v Riu Flamengo a v São Paulu SC Corinthians Paulista a FC São Paulo. Soutěže organizuje \"Confederação Brasileira de Futebol\" (CBF). A jelikož se kluby nemohou finančně rovnat Evropským týmům hraje mimo Brazílii asi 5 000 profesionálů.\n\nBrazilská fotbalová asociace \"Confederação Brasileira de Futebol\" (zkráceně \"CBF\") byla založena 20. srpna 1914 (podle jiných zdrojů 6. června). Jmenovala se tehdy \"Federação Brasileira de sport\" v roce 1919 se přejmenovala na \"Confederação Brasileira de Desportos\" dnešní název byl přijat v roce 1979. Do FIFA vstoupila v roce 1923.\n\nStejně jako v mnoha dalších zemích i do Brazílie připutoval fotbal z Velké Británie. Za zakladatele se považuje anglický obchodník Charles William Miller ze Southamptonu, v roce 1894 přivezl do São Paula dva kožené míče. \n"}
{"id": "459243", "url": "https://cs.wikipedia.org/wiki?curid=459243", "title": "Vytautas", "text": "Vytautas\n\nVytautas Veliký, litevsky \"Vytautas Didysis\", bělorusky \"Вітаўт Кейстутавіч\" [Vitaŭt Kějstutavič] též Vitold (cca 1350 Staré Trakai – 27. října 1430 Trakai) byl od roku 1401 litevský velkokníže z rodu Gediminovců. Byl synem litevského velkoknížete Kęstutise a Biruty, bývalé kaplanky, a také bratranec svého předchůdce na litevském trůně a polského krále Vladislava Jagelly. V roce 1429 dosáhl na královský titul, i když nebyl nikdy korunován.\n\nV roce 1422 mu byla husitskou částí Čech nabídnuta česká královská koruna. Vyslal tedy do Čech svého zástupce Zikmunda Korybutoviče, ale ten se českým králem nestal.\n\n"}
{"id": "459247", "url": "https://cs.wikipedia.org/wiki?curid=459247", "title": "Trikresylfosfát", "text": "Trikresylfosfát\n\nTrikresylfosfát (též trikrezylfosfát, tritolylfosfát, tritolylester kyseliny fosforečné, TCP) je organofosfátová sloučenina. Je odvozena od kresolu a kyseliny fosforečné. Tato viskózní kapalina je v čisté podobě bezbarvá, avšak komerční produkty jsou typicky žluté. Trikresylfosfát je nehořlavý a prakticky nerozpustný ve vodě. Komerční trikresylfosfát je směsí ortho-, meta- a para-kresylfosfátu.\n\nTrikresylfosfát se vyrábí reakcí kresolů s oxychloridem fosforečným:\nV zásaditém prostředí podléhá hydrolýze na kresol a dikresylfosfát.\n\nTrikresylfosfát se používá jako plastifikátor v nitrocelulóze, akrylátových lacích, politurách a v PVC. Je to také zpomalovač hoření v plastech a pryžích. Používá se jako aditivum do benzinu, jako odstraňovač olova pro tetraethylolovo. Používá se i jako hydraulická kapalina a teplosměnné médium. Díky svým hydrofobním vlastnostem nachází uplatnění i ve vodovzdorných materiálech. Je rozpouštědlem pro extrakce, pro nitrocelulózu a jiné polymery. Používá se i jako protiotěrové aditivum a aditivum pro extrémní tlaky v mazivech a v hydraulických kapalinách. Jako aditivum v benzinu pomáhá chránit motor proti samozápalům.\n\nTCP je známý neurotoxin, je toxikologicky významný a je již odpovědný za mnoho úmrtí. K nejvážnějšímu incidentu došlo ve 20. letech 20. století, kdy byl použit při falšování jamajského zázvorového extraktu (Jamaican Ginger Extract)\n\nTCP je obsažen v oleji proudových motorů dopravních letadel. Vznikla hypotéza, že může kontaminovat vzduch ve vnitřním prostoru letadla prostřednictvím systému stlačeného vzduchu a může mít negativní zdravotní účinky na posádku a cestující. Testy zjistily v některých letadlech zvýšené hladiny TCP, byť spojení mezi kontaminací TCP a konkrétním onemocněním anebo stavy jako je pásmová nemoc, zatím nebylo prokázáno, byť je na něj podezření.\n"}
{"id": "459249", "url": "https://cs.wikipedia.org/wiki?curid=459249", "title": "Mistrovství světa v atletice 2009 – Muži skok vysoký", "text": "Mistrovství světa v atletice 2009 – Muži skok vysoký\n\nVýška mužů na Mistrovství světa v atletice 2009 se konala ve dnech 19. srpna a 21. srpna 2009 na berlínském olympijském stadionu.\n\nKvalifikace výškařů byla rozdělena do dvou skupin a začala 19. srpna od 11:10 dopoledne. O postup do finále bojovalo dohromady jednatřicet výškařů. Největší zastoupení měli Rusko, Ukrajina a Spojené státy americké, tyto země zastupovali tři výškaři. Jediným českým želízkem byl Jaroslav Bába, který před mistrovstvím světa předvedl 233 cm.\n\nDo finále postoupili ti, kteří překonali kvalifikační limit 230 cm nebo dvanáct nejlepších. Základní výška byla 210 cm a následovalo 215, 220, 224, 227 a 230 cm.\n\nKvalifikační limit, který automaticky zaručuje postup do finále překonalo osm výškařů. Jaroslav Bába skočil 227 cm napoprvé a jen těsně postoupil do pátečního finále. V něm se nakonec předvedlo třináct nejlepších.\n\nStart finále se měl uskutečnit v pátek 20. srpna od 18:15. Obrovská průtrž mračen však start oddálila o více než dvě hodiny. Věci nevídané se děly na výšce 228 cm. Hned pro osm výškařů se totiž stala konečnou. Neuspěl ani český výškař Jaroslav Bába, který chtěl na MS získat jednu z medailí, když v sezóně překonal čtyřikrát hranici 230 cm. Až na desátém místě skončil halový mistr Evropy 2009 Ivan Uchov. Na 232 cm zůstali jen čtyři výškaři a všichni laťku překonali. Na následné výšce 235 cm však nikdo neuspěl a medaile se tak rozdělovali podle technických zápisů. Nejlepší měl Rus Jaroslav Rybakov a stal se mistrem světa. O bronz se podělili domácí Raúl Spank a Polák Sylwester Bednarek.\n\n"}
{"id": "459252", "url": "https://cs.wikipedia.org/wiki?curid=459252", "title": "Ranakpur", "text": "Ranakpur\n\nRanakpur je malé místo v distriktu Pali v indickém státu Rádžasthán. Je známý především díky asi největší a nejbohatěji zdobené skupině džainistických chrámů v Indii, které pochází z 15. století.\nRanakpur leží ve výšce 486 metrů v lesnatém údolí na západ od pohoří Aravalii, 10 km jižně od malého města Sadri na trase mezi Džódpurem a Udajpurem. Nejbližší železniční stanicí je Falna, přibližně 30 kilometrů na západ. Díky turistické atraktivitě se v místě nachází několik hotelů a také odpovídající ubytování pro džainistické poutníky. Turisticky známější je asi spíše skupina chrámů Dilwara, která stojí už od 11. Století na vrcholu 1300 metrů vysoké Horynu v pohoří Aravalli.\n\nZejména pro Džainy ze severu Indie, kteří žijí převážně v Gudžaratu a Rádžasthánu, jsou některé hory posvátné – jsou vyhrazovány jednomu z Tirthankarů, což jsou bájní předci zakladatele džainského náboženství Mahavira. Přibližně ve 2. století před naším letopočtem bylo město Mathura severoindickým centrem džainismu. Od 12. století se tato víra stala v Gudžaratu hlavním náboženstvím a omezený dopad měla i na sousední Rádžasthán. Bylo to období rozkvětu džainistických chrámů. Během dalších století došlo k mnoha muslimským výbojům, velké množství džainistických chrámů bylo zničeno a jejich znovuobnovení znemožněno. Na počátku 15. století začalo v odlehlých oblastech, jakou je Ranakpur, znovuoživování těchto chrámů, přičemž byly kopírovány stávající architekturní prvky.\nChrámy v Ranakpuru byly založeny díky finanční podpoře tehdejšího ministra financí Rana Kumbha (1433 – 1468), jednomu z mocných rájputských velmožů z klanu Sisodia z Mewaru. Za doby Rana Kumbhyse Mewar mohl, po pádu sultána z Dillí na konci 14. století, rozvinout v mocný a bohatý. Vzniklo tedy mnoho hradů a chrámů, mezi nimi byla roku 1438 započata stavba chrámu ve stylu chaumukha (se čtyřmi tvářemi) v Ranakpuru, jehož stavba trvala 60 let.\n\nDžinismus nevyvinul žádný specifický architekturní styl. Stavba džainistických chrámů odpovídají tehdejším stavbám hinduistickým, byly ale speciálně upravovány pro potřeby džainistických rituálů.\n\nUprostřed čtverhranného dvora leží hlavní chrám nazývaný Adinatha, zasvěcený prvnímu z 24 Tirthankarů. Má podobný tvar jako chrám Chaumukha a v jeho středu stojí Tirthankarova socha nesoucí 4 obličeje, každý hledící k obloze. Třípatrová centrální místnost je obklopena otevřenými sloupovými síněmi (Rangamandapa). Hlavní místnost a předsály jsou také obklopeny sloupovím se 78 výklenky pro Tirthankarovy sochy. Základní vnější rozloha chrámu činí 66 x 68 metrů. K tomu patří vstupy na každé straně a celá budova stojí na trochu nakloněném podstavci (terase – Jagati), která u vstupu na jižní straně tvoří vysoký podstavec. Všechny vnitřní portály jsou třípatrové a vypadají jako otevřené balkóny, přístupné po schodech.\nCelý chrám je postaven z krémového mramoru a v celém chrámu se nachází 1444 pilířů.\n\nPochází z poloviny 15. století je pojmenován po 23. Tirthankarovi. Parshvanatha je považován za historickou osobnost se narodil roku 872 př. n. l. a dosáhl věku rovných 100 let. Chrám má pro severní Indii typickou střešní nástavbu (Shikhara). Uvnitř chrámu se nachází socha z černého kamene, po jejíž hlavě se jako charakteristický znak Parshvanathy plazí vícehlavá kobra. Na všech stěnách jsou velmi pestře vyvedené postavy s erotickými motivy. Vchod do chrámu je obrácen k severu.\n"}
{"id": "459253", "url": "https://cs.wikipedia.org/wiki?curid=459253", "title": "Džunjó", "text": "Džunjó\n\nDžunjó (: 隼鷹) byla druhou letadlovou lodí japonského císařského námořnictva třídy \"Hijó\". Vznikla přestavbou rozestavěného zaoceánského parníku Kašiwara Maru (橿原丸) \"Japonské parolodní poštovní společnosti\", o prostornosti 27 700 tun.\n\nJejím prvním nasazením během bojů v Pacifiku byl útok na Dutch Harbor (operace AL) 3. a 5. června 1942. V říjnu téhož roku podporovala japonskou protiofenzivu na Guadalcanalu. V souvislosti s tím se zapojila do bitvy u Santa Cruz, kde její palubní útočné a bombardovací letouny zasadily poslední ránu již poškozené letadlové lodi USS \"Hornet\", která byla poté opuštěna a doražena hladinovými plavidly. Na přelomu let 1942 a '43 působila v jihozápadním Pacifiku (kromě pár zastávek v Japonsku) a poskytovala doprovod a letecké krytí japonským vojenským transportům v Šalomounech a na Nové Guineji, včetně námořní bitvy u Guadalcanalu a evakuace Guadalcanalu.\n\nNa jaře 1943 působily její letouny z pozemních základen v Rabaulu, zatímco \"Džunjó\" byla až do srpna 1943 převážně buďto v Truku a nebo v Japonsku. Dne 5. listopadu 1943 byla v průlivu Bungo zasažena jedním torpédem z ponorky USS \"Halibut\" a až do 11. května 1944 zůstala v Japonsku. Zúčastnila se bitvy ve Filipínském moři, ve které byla 20. června odpoledne zasažena dvěma pumami. Po opravách v Japonsku se počátkem listopadu 1944 zúčastnila speciální zásobovací operace s cílem dopravit Kuritovu loďstvu do Bruneje zásoby a munici. Poté se opět vrátila do Japonska.\n\nKvůli značnému oslabení palubní letecké skupiny se nezúčastnila bitvy u mysu Engaño. Na cestě z Mako do Saseba ji po půlnoci na 9. prosince 1944 zasáhla celkem tři torpéda z ponorek USS \"Redfish\" a USS \"Sea Devil\". Sice se vlastní silou dobelhala do Saseba, ale do konce války již nebyla opravena. Po válce byla v roce 1947 sešrotována.\n\n\"Džunjó\" byla lehkou letadlovou lodí, která vznikla přestavbou ze zaoceánského parníku \"Kašiwara Maru\". To se negativně projevilo na výkonech pohonného ústrojí, neboť stroje – původně určené pro pohon parníku – neměly dostačující výkon pro letadlovou loď. Výsledkem bylo, že \"Džunjó\" nemohla držet krok s velkými a rychlými letadlovými loděmi (dokonce i nejpomalejší loď Nagumovy \"Kidó Butai\" \"Kaga\" byla rychlejší o 3 uzly [5,6 km/h]).\n\n\"Džunjó\" se stala první dokončenou japonskou letadlovou lodí, která měla komín spojený s nástavbou. \"Džunjó\" měla dva nad sebou umístěné uzavřené nepancéřované hangáry. Letadla na palubu dopravovaly dva výtahy.\n\nLetouny palubní skupiny \"Džunjó\" ( \"Džunjó hikókitai\") byly v průběhu služby letadlové lodě označovány na kýlovce kódem, dle následujícího schématu: [kód \"Džunjó\"]-[taktické číslo]. Identifikační kód \"Džunjó\" se v průběhu služby měnil. Po zařazení do služby a po potopení letadlové lodě \"Šóhó\" 7. května 1942 převzala \"Džunjó\" identifikační kód \"Šóhó\" tvořený kombinací písmena a římské číslice \"DII\". Součástí značení byly i dva úzké žluté pruhy na trupu letounů. Po ztrátě čtyř letadlových lodí v bitvě u Midway (červen 1942) došlo k dalšímu přeznačení a letouny \"Džunjó\" dostaly identifikační kód \"A2-2\". Dva žluté pruhy zůstaly. Od počátku roku 1944, když na lodi působila část \"kókútai\" 652 (航空隊 ~ letecký pluk/skupina), nesly letouny \"Džunjó\" identifikační kód \"321\" (3 – palubní letoun, 2 – 2. \"kókú sentai\" [航空戦隊 ~ divize letadlových lodí], 1 – pořadí \"Džunjó\" ve 2. \"kókú sentai\"). Později byl kód zkrácen na \"21\".\n\nDne 30. listopadu 1945 byla vyškrtnuta ze seznamu lodí japonského císařského námořnictva a sešrotována v roce 1947.\n\n"}
{"id": "459256", "url": "https://cs.wikipedia.org/wiki?curid=459256", "title": "Mistrovství světa v atletice 1999", "text": "Mistrovství světa v atletice 1999\n\n7. mistrovství světa v atletice (oficiálním anglickým názvem: \"1999 IAAF World Championship in Athletics\") se uskutečnilo mezi 20. srpnem a 29. srpnem 1999 ve španělské Seville. Soutěže probíhaly na stadionu Estadio Olímpico de Sevilla a v jeho okolí.\n\nMistrovství se zúčastnilo 1821 atletů. Nejúspěšnější zemí se staly Spojené státy americké se 17 medailemi. Jedním z vrcholných výkonů mistrovství byl světový rekord na 400 metrů v podání Michaela Johnsona časem 43.18 sekundy. Na programu šampionátu se poprvé objevila ženská tyčka a kladivo a ženská chůze na 10 km byla nahrazena chůzí na 20 km.\n\nČeská republika získala dvě zlaté medaile zásluhou Tomáše Dvořáka v desetiboji a Ludmily Formanové v běhu na 800 metrů a bronzovou medaili díky Janu Železnému v oštěpu.\n\nPoznámka: Spojené státy americké původně vyhrály štafetový běh na 4 × 400 m, ale byly dodatečně diskvalifikovány v roce 2009 poté, co člen štafety Antonio Pettigrew přiznal používání dopingu.\n\n\n"}
{"id": "459257", "url": "https://cs.wikipedia.org/wiki?curid=459257", "title": "Protiotěrové aditivum", "text": "Protiotěrové aditivum\n\nProtiotěrová aditiva (též AW aditiva, z angl. \"antiwear\", \"protiotěrový\") jsou aditiva do maziv, která chrání před kontaktem \"kov na kov\" mezi kovovými částmi zařízení.\n\nProtiotěrová aditiva se používají hlavně v zařízeních s menším zatížením, např. v ložiskách. V převodovkách se používají obvykle aditiva pro extrémní tlaky.\n\nProtiotěrová aditiva typicky obsahují sloučeniny zinku a fosforu.\n\nMezi populární protiotěrová aditiva patří:\n\nTyto nebo jiné obdobné složky jsou také obsaženy v kvalitních aditivech do motorových paliv i do motorových maziv, kam je informovaní řidiči přidávají pro zlepšení chodu motoru. Používáním aditiv pro řidiče totiž plyne jak menší opotřebení motoru, tak především menší výdaje na spotřebu. Nezanedbatelná nejsou ani ekologická hlediska, zvláště používá-li řidič netoxická aditiva. \n\nNěkteré směsi využívají koloidní PTFE (Teflon), ale účinnost je sporná. Mnoho protiotěrových aditiv funguje i jako aditiva pro extrémní tlaky, například organofosfáty nebo sloučeniny síry.\n\nPři vysokých tlacích působení protiotěrových aditiv již nestačí a je potřeba použít aditiva pro extrémní tlaky.\n"}
{"id": "459262", "url": "https://cs.wikipedia.org/wiki?curid=459262", "title": "Markéta Fassati", "text": "Markéta Fassati\n\nMarkéta Fassati, za svobodna Mátlová, (* 9. března 1985 v Praze) je česká sopranistka a multižánrová zpěvačka.\n\nJe dcerou českého dirigenta, sbormistra a hudebního pedagoga Lubomíra Mátla. Učila se hře na klavír a zpívala v Kűhnově dětském sboru. Po maturitě na hudebním gymnáziu Jana Nerudy v Praze vystudovala HAMU v Praze a získala magisterský titul pod vedením prof. Magdalény Hajóssyové. Kromě domácích vystoupení účinkovala např. v Japonsku, Číně, Spojených státech, Holandsku. Věnuje se hudbě různých žánrů z různých historických období.\n\nV roce 2010 natočila v hudební edici Českého národního symfonického orchestru své debutové CD \"Music Moments\"; dirigentem byl její otec Lubomír Mátl. Rok poté natočila CD s titulem \"Musica Kukusiensis\" s varhaníkem Vítem Havlíčkem, kde veřejnosti představili dosud nepublikované skladby z hudebního archivu Hospitálu Kuks. V roce 2014 natočila desku Simple Thing, v roce 2016 album Perfect Day a v roce 2017 CD Emozioni.\n\n\n"}
{"id": "459269", "url": "https://cs.wikipedia.org/wiki?curid=459269", "title": "Běloruská hymna", "text": "Běloruská hymna\n\nMy, Belarusy (bělorusky: Мы, беларусы, rusky: Мы, белорусы, v překladě \"My, Bělorusové\") je neoficiální název Státní hymny Běloruské republiky, jak se podle běloruských právních předpisů hymna správně nazývá. Hymna byla původně přijata již v roce 1955 pro Běloruskou SSR, hudbu složil Nescer Sakalovski, autorem slov byl Maxim Klimkovič. Se zánikem Sovětského svazu se přestala používat slova, která odkazovala na bratrství s ruským národem a provolávala slávu komunistické straně. V průběhu devadesátých let se objevovala snaha o nalezení nové hymny. Nakonec byla původní hymna zachována, ačkoliv samotný text doznal určitých změn. Hymnu s upraveným textem schválil prezident Alexander Lukašenko dekretem 2. července 2002. Poprvé byla hymna hrána u příležitosti Dne nezávislosti.\n\n\n"}
{"id": "459273", "url": "https://cs.wikipedia.org/wiki?curid=459273", "title": "Pošetilost mocných", "text": "Pošetilost mocných\n\nPošetilost mocných (ve francouzském originále: La Folie des grandeurs) je francouzsko-italsko-německo-španělská komedie z roku 1971. Hlavní role ztvárnili Louis de Funès a Yves Montand.\n\nDon \"Salluste\" (Louis de Funès) je hamižný intrikánský ministr španělského krále Karla II., kterého okrádá o zlato stejně tak, jako okrádá i jeho chudý lid. \"Salluste\" však není jediným intrikánem v královském paláci. Ostatní šlechtici plánují na krále atentát, ale nejprve se chtějí zbavit Sallusta. Ten, poté co je falešně obviněn ze zplození dítěte se služkou, musí odevzdat svůj majetek a řády králi, a palác opustit. Přísahá však, že se pomstí. K tomu chce využít nejprve svého zločineckého synovce Cesara. Když ten ale odmítne, nechá ho prodat do otroctví, a dalším adeptem na nástroj jeho pomsty se stane jeho sluha \"Blaze\" (Yves Montand). Ten je tajně zamilovaný do samotné královny, a tak Sallusta napadne, že ho využije. Plánuje dát \"Blase\" a královnu dohromady, a poté na to upozornit krále.\n\nJeště před tím, než Salluste opustí královský palác, představí Blazea králi a královně jako svého synovce Cesara, který se právě vrátil z Ameriky. Poté, co Blase překazí atentát na krále, je za to vyznamenán, a stává se ministrem místo Sallusta. Pro šlechtu je to však velká rána. Blase jako ministr už totiž požaduje daně i od nich, kteří je nemuseli platit několik století. Proto se stane jejich dalším terčem. Při oslavě jeho narozenin se ho snaží otrávit. Když to nevyjde, spoléhají na to, že ho zabije v koridě býk. Díky Sallustovi však všechno toto Blaze přežije. Salluste však myslí stále jen na sebe, a Blazeův život zachraňuje jen proto, aby mu ten mohl posloužit jako zbraň.\n\nSallustův plán je připraven. Blaze je zajat, a královna je vylákána z paláce do nočního hostince, kde na ní má Blase čekat. Salluste zatím pošle králi anonymní dopis, kde mu oznamuje, že ho královna podvádí s jeho ministrem. Plán je však narušen pravým Cesarem, který uprchl z otroctví, a také vzrušenou komornou královny, \"Juanou\", která je do Blasea zamilovaná. Blaze se postará o to, aby král, který k hostinci míří na popud anonymního dopisu, královnu nenašel.\n\nKrál tak nakonec nalezne Blazea v posteli s Juanou, a Sallusto nemá vysvětlení proto, co se zde právě stalo. Král ho posílá do otroctví, a Blazea také, protože ten se odmítne oženit s Juanou.\n\n"}
{"id": "459276", "url": "https://cs.wikipedia.org/wiki?curid=459276", "title": "Kellan Lutz", "text": "Kellan Lutz\n\nKellan Christopher Lutz (* 15. března 1985 Dickinson, Severní Dakota) je americký herec. Proslavil se rolí Emmetta Cullena díky filmové sérii \"Stmívání\". Zahrál si také roli Poseidona ve filmu \"Válka Bohů\" (2011), roli Tarzana ve snímku \"Tarzan\" (2013), Johna Smileeho ve snímku \"\" (2014) a Herkulese v \"\" (2014).\n\nKellan Lutz má 6 bratrů a 1 sestru. Narodil se v Dickinsonu, Severní Dakotě. Když mu bylo 13 nebo 14, začal s modelingem. Po absolvování vysoké školy se přestěhoval do Kalifornie. Tam se zúčastnil Chapman University pro chemické inženýrství, ale herecká kariéra byla pro něj zajímavější.\n\nMá rád extrémní skateboarding, baseball, basketball, lacrosse, plavání, tenis, racquetball, badminton, lyžování, snowboarding, tanec, ...\n\nKellan má úzké přátelství se svými hereckými kolegy z filmu Stmívání. Obzvlášť s Ashley Greene a Jacksonem Rathbonem, se kterými se zná už zdřívějška. \n\nV říjnu 2017 se zasnoubil s moderátorkou a modelkou Brittany Gonzales. Dne 23. listopadu 2017 se dvojice vzala. \n\nObjevoval se v mnoha televizních show. Opakovaně se objevoval v \"Model Citizens\" a \"The Comeback\". Malé role měl i v epizodách \"The Bold and the Beautiful, CSI: NY, Summerland, Six Feet Under, Kriminálka Las Vegas, Kriminálka New York a Hrdinové\". Objevil se také ve filmech \"Stick It, Accepted\" a \"Prom Night\". V roce 2006 si zahrál v reklamě na parfém Hilary Duffové a pak o rok později se objevil v jejím videoklipu \"With Love\". V roce 2008 si zahrál v dalším videoklipu tentokrát šlo o skupinu Hinder s písní \"Without You\". V tom samém roce si zahrál v minisérii \"Generation Kill\" podle knihy Evan Wrighta.\n\nV roce 2008 také dostal svou největší roli v sáze\"Stmívání\", kde hraje Emmetta Cullena.\n\n"}
{"id": "459279", "url": "https://cs.wikipedia.org/wiki?curid=459279", "title": "Jorsa", "text": "Jorsa\n\nJorsa ( ) je řeka v Komiské republice v evropské části Ruska. Je dlouhá 206 km. Plocha povodí měří 2520 km². Nazývá se také Jorga ( )\n\nPramení v kopcovité krajině a protéká mokřady. Ústí zprava do ramene Pečory Labazský Šar.\n\nZdrojem vody jsou sněhové a dešťové srážky.\n"}
{"id": "459280", "url": "https://cs.wikipedia.org/wiki?curid=459280", "title": "Grand restaurant pana Septima", "text": "Grand restaurant pana Septima\n\nGrand restaurant pana Septima (ve francouzském originále: Le Grand Restaurant) je francouzská komedie z roku 1966. Hlavní roli zde ztvárnil Louis de Funès.\n\nPan \"Septime\" je majitel jedné z neslavnějších a nejlepších restaurací v Paříži. Obědvat k němu chodí vysocí policejní důstojníci i vládní činitelé. Jednoho dne však do restaurace dorazí delegace prezidenta \"Novalèse\", představitele fiktivní jihoamerické země. Oznámí mu, že prezident by zde chtěl povečeřet, a proto musí místo prověřit.\n\nBěhem večeře je prezident z restaurace unesen. Septime je otřesen, stejně tak jako vláda, policie i prezidentova sekretářka. Pařížský komisař Septimovi oznámí, že se patrně ve Francii nachází několik radikálů z Novalèsovy země, kteří by ho mohli chtít unést. Komisař a další policisté vymyslí a uskuteční plán. Použijí Septima jako návnadu. Vymyslí imaginárního únosce, který kontaktuje Septima, a pomocí vysílačky mu dává instrukce. Požaduje velký finanční obnost, se kterým má poté Septime jet podle jeho instrukcí.\n\nJak policie očekávala, na návnadu se chytí několik odpadlíků z Novalèsovy země, kteří ho plánovali unést, ale někdo je předstihl. I když prezidenta nemají, chtějí se zmocnit peněz.\n\nNakonec sám Novalès kontaktuje Septima, a vysvětlí mu, že ho nikdo neunesl, respektive že se unesl sám. Byl totiž vyčerpán svými prezidentskými povinnostmi, a tak si chtěl udělat ve Francii malou dovolenou. Fingoval tedy svůj únos, a nyní, aby odčinil potíže, které Septimovi způsobil, udělal z něho hrdinu, který prezidenta zachránil.\n\n"}
