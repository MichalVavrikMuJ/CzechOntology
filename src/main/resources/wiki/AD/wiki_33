{"id": "428778", "url": "https://cs.wikipedia.org/wiki?curid=428778", "title": "Konečné těleso", "text": "Konečné těleso\n\nKonečné těleso (též Galoisovo těleso na počest Évarista Galoise, obvykle značeno formula_1) je v matematice, přesněji v abstraktní algebře, označení pro takové těleso, které má konečný počet prvků.\n\n\nformula_10 jsou celá čísla modulo dané prvočíslo formula_3 neboli formula_12. Typická reprezentace Galoisova tělesa formula_1 jsou polynomy nad formula_12 modulo definiční polynom stupně formula_4. Těleso tímto způsobem dostaneme právě když je definiční polynom ireducibilní.\n\nNe vždy je \"x\" primitivním prvkem tělesa (generátorem multiplikativní grupy). Například pro GF(3) při definičním polynomu \"x\"+1 generuje pouze polovinu prvků a jako generátor je potřeba vzít \"x\"+1. Při definičním polynomu \"x\"+\"x\"-1 ale \"x\" stačí.\n\nKonečná tělesa jsou důležitým nástrojem mimo jiné teorie čísel, algebraické geometrie a kryptografie.\n\nV kódování jsou nejčastěji používána formula_16. V takovém případě je používán izomorfismus mezi číslem dle jeho formula_17 bitového zápisu na polynomy nad bity tak, že bit řádu formula_18 určuje koeficient u formula_19.\nPozor, ač jsou při různé volbě definičního polynomu odpovídající tělesa isomorfní, kódování dává různé výsledky v závislosti na volbě definičního polynomu.\nPři výpočtech nad formula_16 sčítání odpovídá bitový xor. Pro násobení je nejjednodušší vytvořit si tabulky logaritmů a exponentů primitivního prvku tělesa formula_21 resp. v číselném pohledu formula_22.\nTabulky logaritmů vytváříme na základě tabulky exponentů. Tabulku exponentů vyplňujeme postupně. Je-li formula_23 reprezentace formula_24, pak reprezentaci formula_25 dostaneme buď jako formula_26, pokud je formula_27 nebo pomocí xor s číslem odpovídajícím definičnímu polynomu (pokud formula_28).\nMáme-li jak tabulky logaritmů, tak tabulky mocnin primitivního prvku, můžeme násobení počítat (pro nenulové činitele formula_29) pomocí formula_30. Je-li jakýkoli činitel nulový, je samozřejmě i součin nulový.\n"}
{"id": "428783", "url": "https://cs.wikipedia.org/wiki?curid=428783", "title": "Václav Baumann", "text": "Václav Baumann\n\nVáclav Bauman (24. srpna 1918, Jaroměř – 24. dubna 1989 Praha) byl československý letec v RAF.\n\nNarodil se 24. srpna 1918 v Jaroměři manželům Janu (* 1896) a Marii (* 1897) Baumannovým. Dětství a mládí však prožil v Holicích, kam se s rodiči přestěhoval. Nejdříve bydleli v Udržalově ulici čp. 526 (později Smetanova, pak se část stala ulicí kpt. Jaroše a její část je v současnosti ulicí mjr. Baumanna) a později v Pardubické ulici čp. 481. V roce 1922 se Baumannovým narodila ještě dcera Alena.\n\nObecnou školu absolvoval v Holicích, měšťanku pak v Pardubicích. Po jejím ukončení se Václav vyučil autoelektrikářem u firmy Beránek v Pardubicích. Brzy však podlehl kouzlu leteckých motorů a již v době učení se stal členem Východočeského aeroklubu v Pardubicích, kde také začal létat a prodělal pilotní výcvik. Po skončení učení a složení zkoušek ve VAPu se v osmnácti letech dobrovolně přihlásil na vojnu v rámci akce 1000 pilotů republice. Psal se totiž rok 1936, atmosféra v Evropě houstla – všichni se připravovali na předpokládaný válečný konflikt. Václav Baumann byl 1. října 1936 po lékařských testech přijat a nastoupil do školy leteckého dorostu vojenského leteckého učiliště v Prostějově – oddíl pilotů. Po absolvování elementární a pokračovací pilotní školy prodělal na závěr i stíhací výcvik. Po vyřazení ze školy nastoupil 1. června 1938 u 4. leteckého pluku na letišti Praha-Kbely, kde sloužil jako pilot až do Mnichovských událostí, kdy byl po německém záboru Sudet demobilizován. Po návratu z armády pracoval v pražské Avii.\n\nMezníkem v jeho životě se stal 15. březen roku 1939 – den, kdy Němci obsadili zbytek Československé republiky. Věren své přísaze se rozhodl opustit republiku a dát se do služeb zahraničnímu odboji. V květnu 1939 dostal od Svazu letců v Praze pokyny, aby přešel česko-polskou hranici obvyklou trasou přes Jablunkovský průsmyk. Marně však 20. května čekal na průvodce, který jej měl přes hranici převést. Vrátil se tedy domů a obrátil se do Prahy pro nové instrukce. Ty obdržel společně s Josefem Koukalem – bývalým pilotem Mrázovy továrny v Chocni – a pilotem Havlíčkem z Prahy. Společně pak překročili za pomoci českého finančního úředníka hranici s Polskem mezi Ostravou a Bohumínem. Stalo se tak 14. srpna 1939. V polském Bohumíně se přihlásili polským úřadům a byli transportování do Frynštátu a odtud (stále ještě 14. srpna) dále do Krakova, kde byli prezentováni u Východní skupiny československé armády, Baumann v hodnosti svobodníka.\n\nUbytováni byli, tak jako všichni českoslovenští uprchlíci, ve vojenském táboře v Malých Bronowicích. Zde setrvávali v nečinnosti společně s asi dalšími třemi sty spolubojovníky a zde je také zastihl začátek druhé světové války. Pro rychlý vývoj válečných událostí se již Baumann nestihl zapojit do bojů v Polsku, ba právě naopak. S československou vojenskou jednotkou, vedenou Kpt. Divokým, ustupoval před Němci směrem na Lvov. Šli pěšky, neboť železnice již byly rozbity německým letectvem. Za deset dní došli do Lvova, odtud pokračovali dál do Baranovic a pak podél sovětských hranic, až se 19. října dostali do Rumunska, kam jich dorazila pouze polovina z původního počtu, protože druhá polovina přešla do Sovětského svazu. Za devatenáct dní ušli 350 kilometrů (za poslední dva 95 km). Pro nedobrovolné překročení hranic byli rumunskými pohraničníky zadrženi a tři týdny internováni. Po čtrnácti dnech získali francouzské pasy, rumunské úřady je však přesto nechtěly propustit. Považovaly je totiž za válečné zajatce. Proto se Čechoslováci rozhodli pro hromadný útěk. Ze 120 uprchlíků jich však byla polovina chycena, byl mezi nimi i Baumann. Po intervenci francouzských úřadů, které viděly v československých vojácích posilu v boji s Německem, však byli i oni propuštěni a odvezeni do Bukurešti a odtud do přístavu Constance. Zde se jich ujal vysoký český úředník a s jeho pomocí a francouzským pasem odjeli 26. října 1939 lodí do Istanbulu. Jejich další cesta vedla do řeckých Athén, egyptské Alexandrie, přes palestinskou Haifu do Bejrútu, kde je očekával československý konzul. Po nezbytných formalitách – odvodu a lékařské prohlídce – vypluli českoslovenští vojáci, teď již ve službách Francouzské republiky, do Francie. A tak Baumann vyplul 11. listopadu 1939 na palubě lodi Maršál Foche do francouzského přístavního města Marseille.\n\nZ Marseille odjel Václav Baumann do Agde, kde byl 13. listopadu prezentován u Náhradního tělesa československého vojska a ještě týž den byl vtělen k 1. pěšímu pluku. Českoslovenští vojáci byli ubytováni v táboře na východním okraji Agde. Tábor sám byl původně určen pro španělské republikánské uprchlíky a byl ve velmi špatném stavu. Tvořilo jej několik primitivních dřevěných baráků a nebyl ani vybaven základními hygienickými zařízeními. Sám generál Ingr ve vzpomínkách přiznává: \n14. listopadu se v Marseille podrobil novému odvodu a dle „Odvodního (presentačního) lístku F 187“ je „zdráv, služby schopen“, má „zvláštní voj. výcvik a druh – pilot“ a „nastoupil činnou službu voj. a presentován u náhr. tělesa dne 16. list. 1939“. V Agde pak prodělal pěchotní výcvik. Stále se však cítil být především letcem a proto byl na vlastní žádost 15. prosince 1939 přemístěn k letecké skupině, kde však pro nedostatek leteckého materiálu prodělával nadále pouze pěchotní výcvik. 15. února 1940 byl rozkazem velitelství povýšen na desátníka.\n\n10. května 1940 v 5:35 hodin ráno zahájil Wehrmacht západní tažení. Na útok muselo reagovat i francouzské velení, které se dosud příliš nesnažilo zapojit československé vojáky do válečného dění. A tak byl Baumann 6. června převelen na letiště Mérignac do Bordeaux, kde bylo 15. dubna zřízeno doplňovací středisko československého letectva – „Depot de Guerre“. Francie se však již hroutila a nemohl ji pomoci ani Baumann. Teď bylo pro něj i pro ostatní československé vojáky nejdůležitější opustit co nejdříve Francii. Zle by se jim vedlo, kdyby padli Němcům do rukou. Ti je totiž považovali, coby příslušníky Protektorátu Čechy a Morava, za říšské občany a jejich konání by bylo posouzeno jako dezerce a velezrada. Baumann měl tentokrát štěstí. Pod velením majora Hesse odplul 19. června na malém parníku společně s dvěma sty Čechy a stem Slováků do Anglie. Na lodi se poprvé a naposledy setkal s letcem Oldřichem Tošovským z Ostřetína, který později sloužil u 311. československé bombardovací peruti. Po čtyřdenní plavbě vystoupil 23. června 1940 na molo anglického přístavu Falmouth. Začíná jeho anglická anabáze – anabáze stíhacího pilota.\n\nJako většina československých vojáků byl i on umístěn ve stanovém táboře v Cholmondeley u Chestru. Zde byl 1. července povýšen do československé hodnosti četař a 2. srpna, po složení přísahy britskému králi Jiřímu VI., byl pod evidenčním číslem 787651 přijat do RAF jako AC2 (vojín – nováček) a obdržel anglickou uniformu. 18. září byl povýšen do anglické hodnosti Sgt. (Sergeant – ekvivalent českého četaře) a přiznán mu status „Pilot“.)\n\nAby se naučili anglicky, absolvovali naši vojáci dvou až tříměsíční kurzy angličtiny, a až poté byli přidělováni k letecké službě. Měl výborný prospěch v letecké terminologii, a protože byl i dobrým letcem, stal se pilotem o něco dříve, než jeho kolegové. 27. září byl převelen k 12. OTU na letiště Benson u Oxfordu k dokončení výcviku. 25. listopadu se konečně dočkal. Byl převelen k 245. stíhací peruti „Northern Rhodesia“, kódová písmena DX, do Severního Irska. Spolu s ním odjížděli vlakem z Oxfordu do skotského přístavu Port Patrik a odtud lodí do Belfastu Karel Čáp a Leopold Šrom. Jejich další cesta vedla dodávkou na letiště jejich nové perutě – na základnu RAF Aldergrove v hrabství Antrim. Když se Češi druhý den při obědě sešli v poddůstojnické jídelně s ostatními piloty, museli odpovídat na spoustu otázek: u kterého moře leží Československo, kolik má válečných lodí, kolik kolonií. Baumann je naopak zkusil se Smetanou a Dvořákem, ale také on nepochodil. Angličané pak Čechům vysvětlili, v čem bude jejich služba spočívat, provedli nové kolegy po základně, nahlédli do hangárů a první den „Čížků“ (tak Angličané Čechům přezdívali) skončil. Toho večera Station Warrant Officer (staniční rotmistr, ekvivalent české hodnosti výkonného praporčíka) zapsal do stavu nová jména: „Dne 27. 11. 1940 se u perutě prezentovali tři noví piloti, Czech Sgt. Václav Baumann, Sgt. Karel Cap, Sgt. Leopold Srom“.\n\n245. stíhací peruť měla za úkol provádět vzdušnou ochranu Belfastu a patroly nad konvoji. Vyzbrojena byla do srpna roku 1941 letadly Hawker Hurricane Mk. I, od srpna pak typem Mk. II B. Jejími veliteli byli S/Ldr. Eric W. Whitley, DFC (listopad 1939 – prosinec 1940), S/Ldr. John W. C. Simpson, DFC (prosinec 1940 – červen 1941) a S/Ldr. William F. Blackadder, [[Řád za vynikající službu|DSOg] (červen 1941 – červenec 1942). Postupně sídlila na letištích [[Ballyhalbert]] v [[hrabství Down]], [[Chilbolton]] v hrabství [[Hampshire]], [[Warmwell]] v hrabství [[Dorset]] a [[Middle Wallop]] v hrabství [[Hampshire]]. Vzhledem k specifickým úkolům perutě trvalo ještě tři týdny, než byl Baumann spolu s kolegy zařazen do operačního létání. Během těchto tří týdnů do úmoru cvičili, aby se dokonale sžili se svým strojem i spolubojovníky. A tak až [[19. prosinec|19. prosince]] 1940 vzlétl „Čížek“ Baumann na svoji první „Dusk Patrol“ (první noční hlídka, při níž letouny startovaly za soumraku). A pak se již střídaly patroly nad Belfastem a dalšími městy se strážní službou nad konvoji. Let trval obvykle dvě hodiny a letouny doprovázely konvoje do vzdálenosti 100 až 120 kilometrů od pevniny, kde je přebírala vícemotorová letadla. Jejich úkolem bylo chránit konvoje před německými leteckými a ponorkovými útoky a především před průzkumnými letadly, aby se nepřítel nedozvěděl o pohybu konvoje. Služba to byla většinou jednotvárná bez velkého vzrušení. Během ní byl Václav Baumann [[1. březen|1. března]] 1941 povýšen do československé hodnosti rotný.\n\n[[10. květen|10. května]] 1941 se dostal do prvního leteckého kontaktu s nepřítelem. Společně se Šromem po poplachu narazili na osamělý [[Messerschmitt Bf 110]]. Těsně před jeho sestřelením byli však z nepochopitelných důvodů z mise odvoláni. Až později vyšlo najevo, že „mesouna“ pilotoval [[Rudolf Hess]], který z dodnes ne zcela jasně vysvětlených důvodů přeletěl z [[Německo|Německa]] do Velké Británie a nad [[Skotsko|Skotskem]] vyskočil padákem. A tak se mohli, kdyby nebylo onoho osudného odvolání, stát Baumann se Šromem těmi, kteří sestřelili Hesse. Možná, že i na základě této události byl [[1. červenec|1. července]] 1941 vyznamenán [[Československá medaile Za chrabrost před nepřítelem|Československou medailí Za chrabrost před nepřítelem]].\n\nČeskoslovenské a anglické vojenské hodnosti se u jednotlivých vojáků ne vždy shodovaly. Rozhodující byla hodnost RAF, protože českoslovenští letci ve Velké Británii podléhali výhradně nadřízenému velitelství RAF a jejich československé hodnosti jen málo ovlivňovaly funkční zařazení toho či onoho jednotlivce. Podle svých schopností a dosahovaných výsledků pak byli povyšování do vyšších anglických hodností. Tak se mohlo stát, že někdy docházelo k diametrálním rozdílům mezi československou a britskou hodností. Nejinak tomu bylo i u Baumanna. [[1. září]] 1941 byl povýšen do anglické hodnosti F/Sgt. (Flight Sergeant – ekvivalent československé hodnsoti rotný). Téměř vzápětí byl československým velením u příležitosti vzniku samostatného československého státu povýšen [[28. říjen|28. října]] do hodnosti rotmistra letectva v záloze.\n\n[[15. leden|15. ledna]] [[1942]] byl převelen k 501. stíhací peruti „Country of Gloucester“, kódová písmena SD, na letiště v [[Ibsley]] v hrabství [[Hampshire]] v jižní Anglii. Ta byla vyzbrojena letadly [[Supermarine Spitfire]] Mk. VB a jejím velitelem byl S/Ldr. Christopher F. „Bunny“ Currant, DFC (srpen 1941 – červen 1942), později S/Ldr. John W. „Pancho“ Villa, DFC (červen 1942 – září 1942). Peruť měla za úkol chránit jižní pobřeží Anglie, provádět přímé útoky na francouzské pobřeží, na německá letiště a radiové stanice. Rovněž útočila na německé cisternové lodě v prostoru [[Cherbourg]]u. Při jedné z mnoha těchto misí byla [[24. duben|24. dubna]] 1942 jeho letka nad Francií napadena německými letouny [[Focke-Wulf Fw 190]] v prostoru St. Omer. Baumannův Spitfire byl zasažen a německá střela mu vytrhla z křídla jeden metr čtvereční nosné plochy. Podařilo se mu však dostat se i s takto poškozeným letadlem nad Anglii a za velkých potíží přistát na předsunutém anglickém letišti.\n\nVše si vynahradil [[30. duben|30. dubna]] 1942, kdy se dočkal svého prvního vítězství. Nad Kanálem se u [[Southampton]]u se svým Spitfirem VB W3768 SD– střetl s německou stíhačkou [[Messerschmitt Bf 109]] a po patnáctivteřinovém boji ji sestřelil. První vítězství pak večer v poddůstojnické jídelně se svými kolegy řádně oslavil. Brzy se dočkal dalšího vítězství. V květnu se zúčastnil náletu na německé nákladní lodi a podařilo se mu zasáhnout a zapálit dvě cisternové lodě, z nichž se jedna následkem výbuchu v několika okamžicích potopila.\n\n20. červen se Václav Baumann nevrátil z operačního letu. Při doprovodu bombardovacích Bostonů nad Le Havre byl ve 14.05 hodin jeho Spitfire Mk. VB AB497 SD – mezi La Havre a Fécamp sestřelen Focke-Wulfem Fw 190 od I/JG 2. Baumann byl těžce raněn střepinami granátu na pravé noze, levé noze a pravé ruce. Ztrátou krve začal ztrácet vědomí, dokázal však vyskočit. Za několik sekund letoun explodoval. Sotva uvolnil padák, ztratil vědomí a probral jej až náraz na zem. S pomocí několika Francouzů, kteří nedaleko pracovali, se vyprostil z padáku. Ihned však dorazili němečtí vojáci, kteří ho sledovali za letu k zemi. Baumann byl zajat a odvezen do nemocnice Luftwaffe v St. Omer. Léčil se zde a v [[Hohenmark]]u. Po dvou měsících byl v srpnu [[1942]] předán do zajateckého tábora Stalag Luft (8) VIII B v Lamsdorfu u [[Vratislav (město)|Vratislavi]]. Postupně prošel dalšími tábory: Stalag Luft I v [[Barth (Meklenbursko-Přední Pomořansko)|Barthu]] (od září 1943), Stalag Luft IV B v Gross [[Tychau]] u [[Drážďany|Drážďan]] (od listopadu 1943) a Stalag Luft VI v [[Heiderkrug]]u (od února 1944). \n\nV Anglii na českého letce nezapomněli. Ještě v den, kdy byl sestřelen a zajat byl přemístěn k 1. RAF Depol jako N/E Missing (nezvěstný). [[8. říjen|8. října]] 1942 byl podruhé vyznamenán „Československou medailí Za chrabrost před nepřítelem“, [[1. květen|1. května]] [[1943]] byl Angličany povýšen do hodnosti W/O (Warrant Officer – ekvivalent našeho rotmistra, [[2. srpen|2. srpna]] mu bylo uděleno anglické vyznamenání „Good Conduct Badge“ 1. stupně a [[7. březen|7. března]] [[1944]] byl povýšen do československé hodnosti štábního rotmistra letectva v záloze.\n\nPosledním Baumannovým zajateckým táborem byl od června roku [[1944]] tábor [[Annabur]]g. A právě do tohoto tábora přišla radostná zpráva. Mezinárodní komise pro repatriaci raněných zajatců oznámila, že mezi repatriovanými je i Václav Baumann. Němci totiž buď neodhalili, že je Čech a pokládali jej za Angličana, nebo ho chránila slova [[Winston Churchill|Churchilla]], který Němce varoval, že za každého popraveného spojeneckého letce budou popraveni dva němečtí zajatci. Němci po tomto varování zastavili veškerá trestní řízení proti zajatým československým letcům s tím, že v nich budou pokračovat po vítězném skončení války. Baumann byl zařazen do výměny raněných zajatců mezi Anglií a Německem, kterou organizoval [[Mezinárodní červený kříž]]. Do [[Švédsko|Švédska]], přes nějž byly repatriace prováděny, přijel [[9. září]] 1944 na lodi „Grypshow“. Následující den odplul do Anglie a [[16. září]] stanul po více jak dvou letech znovu na anglické půdě v přístavu [[Liverpool]]. Ještě týž den odjel do Československého leteckého depa v [[Cosford]]u, kde zůstal do konce války jako letecký instruktor.\n\nVáclav Baumann byl po příjezdu do Anglie za svoji statečnost a odvahu [[28. únor]]a [[1945]] vyznamenán Československým válečným křížem, [[2. březen|2. března]] 1945 mu byla udělena medaile „Star 1939–1943“ a [[10. červen|10. června]] 1945 byl jmenován československým podporučíkem letectva v záloze.\n\nHned po skončení války se v květnu 1945 na čtrnáct dní podíval do [[Praha|Prahy]]. Natrvalo se do vlasti vrátil [[21. srpnen|21. srpna]] 1945. Hned za měsíc – [[22. září]] – se v Praze oženil se slečnou Alelou, se kterou se seznámil v Anglii. Za nějaký čas se jim narodila dcera Jana. Manželství však Baumannovi dlouho nevydrželo. Po rozvodu dostal dceru do své péče a již nikdy se neoženil. [[1. leden|1. ledna]] [[1946]] byl povýšen na poručíka a nadporučíka letectva v záloze a [[2. březen|2. března]] byl vyznamenán druhým „Československým válečným křížem“.\n\nTo se však již neúprosně blížil únor [[1948]] a s ním neblahá padesátá léta. I Baumann začínal mít za to, že byl letcem v Anglii, problémy. Měl být vystěhován z bytu a proto se v roce [[1946]] pokusil o sebevraždu. Až po tomto jeho zoufalém kroku dala Rada NV města Prahy vše do pořádku. Baumann stále ještě sloužil v letectvu, ale „stahovaly se nad ním mraky“. Po únoru 1948 byl z letectva propuštěn. Oproti jiným měl štěstí, že se vyhnul vězení. V roce [[1965]] byl rehabilitován a povýšen do hodnosti majora letectva. Celý život žil v Praze, kde také [[24. duben|24. dubna]] [[1989]] zemřel.\n\nJistě je na místě zmínit se také o tom, jak se v Protektorátu vedlo Baumannově rodině. Po jeho odchodu do zahraničního odboje byla od [[17. září]] 1942 internováno v táboře ve Svatobořicích u [[Kyjov]]a. Otce, který zde těžce onemocněl, odsud propustili [[27. srpen|27. srpna]], matku se sestrou až [[22. leden|22. ledna]] [[1944]].\n\nVáclav Baumann byl jedním z tisíců Čechů, kteří se nesmířili s německou okupací a rozhodli se bojovat se zbraní v ruce za svoji vlast na straně protihitlerovské koalice. Za vlast, která se k němu po skončení války zachovala jako macecha. Baumanna to však nezlomilo a nikdy svého činu nelitoval. Litoval však toho, že takových jako byl on nebylo mnohem víc.\n\nHolice v roce [[1991]] jej jmenovaly čestným občanem města a od [[1. leden|1. ledna]] roku [[2004]] je po něm pojmenována jedna z ulic.\n\n\n[[Kategorie:Čeští stíhací piloti]]\n[[Kategorie:Narození 1918]]\n[[Kategorie:Úmrtí 1989]]\n[[Kategorie:Narození 24. srpna]]\n[[Kategorie:Úmrtí 24. dubna]]\n[[Kategorie:Muži]]\n[[Kategorie:Lidé z Pardubic]]\n[[Kategorie:Narození v Jaroměři]]\n[[Kategorie:Úmrtí v Praze]]\n[[Kategorie:Českoslovenští vojenští letci]]\n[[Kategorie:Příslušníci československých perutí v RAF]]"}
{"id": "428785", "url": "https://cs.wikipedia.org/wiki?curid=428785", "title": "Auribeau", "text": "Auribeau\n\nAuribeau je francouzská obec v departementu Vaucluse, v regionu Provence-Alpes-Côte d'Azur. Protéká jí říčka Aigue Brun.\n\nSousední obce: Saignon, Castellet, Sivergues a Villars.\n\n\"Počet obyvatel\"\n"}
{"id": "428787", "url": "https://cs.wikipedia.org/wiki?curid=428787", "title": "Znak Rusínů a Zakarpatské oblasti", "text": "Znak Rusínů a Zakarpatské oblasti\n\nZnak Rusínů, bývalé Podkarpatské Rusi a současné Zakarpatské oblasti byl vytvořen v roce 1920 Gustavem Friedrichem.\n\nZnak má polcený štít. V levém poli jsou tři žlutá (zlatá) břevna na modrém štítu. V pravém poli je hnědý (červený) medvěd stojící směrem ke středu na bílém štítu.\n\nV roce 1920 se znak Podkarpatské Rusi objevil ve Středním a Velikém znaku republiky Československé. \nV roce 1938 se stal znakem autonomní Karpatské Ukrajiny, následně okupované Maďarským královstvím. Po skončení války byla Podkarpatská Rus přičleněna k SSSR v rámci Ukrajinské SSR. V období Ukrajinské SSR nebyl tento znak používán. Až dne 18. prosince 1990 byl přijat jako znak Zakarpatské oblasti. Znak byl také ve středu vlajky Podkarpatské Rusi a v současnosti je na vlajce Zakarpatské oblasti. Znak je rovněž jedním ze symbolů rusínského národa.\n\n\n"}
{"id": "428789", "url": "https://cs.wikipedia.org/wiki?curid=428789", "title": "Igor Kunicyn", "text": "Igor Kunicyn\n\nIgor Konstantinovič Kunicyn (rus. \"И́горь Константи́нович Куни́цын\"; * 30. září 1981 ve Vladivostoku, Sovětský svaz) je současný ruský profesionální tenista. Ve své dosavadní kariéře vyhrál 1 turnaj ATP World Tour ve dvouhře.\n\nIgor Kunicyn se zúčastnil 2 zápasů v Davisově poháru za tým Ruska s bilancí 0-1 ve dvouhře a 1-1 ve čtyřhře.\n\n\n"}
{"id": "428798", "url": "https://cs.wikipedia.org/wiki?curid=428798", "title": "Šatendranáth Bose", "text": "Šatendranáth Bose\n\nŠatendranáth Bose, bengálsky সত্যেন্দ্রনাথ বসু ⟨sotjendronáth bosu⟩, (1. ledna 1894 Kalkata – 4. února 1974 Kalkata) byl indický fyzik ze Západního Bengálska. \n\nSpecializoval se na matematickou fyziku. Proslavil se díky své práci na kvantové mechanice na počátku dvacátých let dvacátého století. Poskytl tím základy pro Bose-Einsteinovu statistiku a teorii Bose-Einsteinova kondenzátu. Právě po něm byla pojmenována částice boson.\n"}
{"id": "428802", "url": "https://cs.wikipedia.org/wiki?curid=428802", "title": "Milan Michálek", "text": "Milan Michálek\n\nMilan Michálek (* 7. prosince 1984, Jindřichův Hradec, Československo) je bývalý český hokejový útočník, odchovanec Jindřichova Hradce a bratr hokejisty Zbyňka Michálka.\n\nV české extralize poprvé nastoupil v šestnácti letech v sezóně 2000/01 za HC České Budějovice. Zde setrval tři sezóny. V roce 2003 jej v draftu NHL vybral na celkově 6. místě tým San Jose Sharks. V sezóně 2003/04 již nastoupil dva zápasy za San Jose, sedm jich odehrál za farmářský tým Cleveland Barons. Od sezóny 2009/2010 do poloviny 2015/2016 působil v klubu Ottawa Senators.\n\nOd 9. února 2016 byl hráčem Toronta Maple Leafs, kam byl odeslán v rámci výměny devíti hokejistů, když opačným směrem odešel mimo jiné kapitán Maple Leafs Dion Phaneuf. Na začátku sezóny 2016/2017 jej Toronto po pěti zápasech přesunulo na listinu volných hráčů a protože si jej žádný jiný klub nevybral, byl Michálek přeřazen do farmářského týmu Toronto Marlies v AHL, kde odehrál 16 zápasů.\n\n\n\nV roce 2001 a 2002 se účastnil MS do 18 let. O rok později se účastnil MS juniorů 2003.\n\n"}
{"id": "428809", "url": "https://cs.wikipedia.org/wiki?curid=428809", "title": "Michálek", "text": "Michálek\n\nPříjmení Michálek znamená malý Michal a má více nositelů:\n\n"}
{"id": "428811", "url": "https://cs.wikipedia.org/wiki?curid=428811", "title": "Nebezpečný odpad", "text": "Nebezpečný odpad\n\nNebezpečný odpad je takový druh odpadu, který je zároveň nebezpečným materiálem, tedy se vyznačuje negativním vlivem na životní prostředí a zdraví lidí nebo zvířat, nebo při manipulaci s ním hrozí nějaké další nebezpečí (viz níže). Nelze s ním proto nakládat jako např. se smíšeným komunálním odpadem nebo odpadem určeným k běžné recyklaci: Nelze ho tedy ukládat do otevřených skládek, ani spalovat v běžných spalovnách. Likviduje se buď ve speciálních spalovnách nebezpečných odpadů, nebo se dále recykluje ve specializovaných firmách.\n\nJako nebezpečný označujeme takový odpad, který vykazuje jednu nebo více z níže uvedených vlastností:\n\nMezi nebezpečný odpad patří:\n\nNebezpečný odpad vzniká ve výrobní sféře (průmyslová výroba, zemědělství, doprava...), komunální sféře (obchod, zdravotnictví, bydlení...), ale nachází se také v starých ekologických zátěžích (staré skládky, kontaminovaná půda apod.).\n\nV roce 2011 bylo v České republice vyprodukováno 1 489 953 nebezpečných odpadů, přičemž recyklováno nebo odstraněno bylo pouze 15,3 %.\n"}
{"id": "428823", "url": "https://cs.wikipedia.org/wiki?curid=428823", "title": "Ostertagia ostertagi", "text": "Ostertagia ostertagi\n\nOstertagia ostertagi (anglicky brown stomach worm, nebo medium stomach worm) je kosmopolitně rozšířená hlístice z čeledi Trichostrongylidae parazitující ve slezu skotu, případně jiných přežvýkavců. Představuje jednoho z nejvýznamnějších patogenních helmintů skotu na světě. Dospělí jedinci se lokalizují ve slezu, výjimečně v duodenu, kde jsou přisátí ke sliznici a živí krví hostitele.\n"}
{"id": "428852", "url": "https://cs.wikipedia.org/wiki?curid=428852", "title": "Pythagorova věta o energii", "text": "Pythagorova věta o energii\n\nVe fyzice je Pythagorova věta o energii vztah mezi energií a hybností částice, který vyplývá ze speciální teorie relativity:\nformula_2 značí celkovou energii částice, formula_3 je její klidová energie, formula_4 je velikost hybnosti a formula_5 je rychlost světla ve vakuu. Klidová energie je přímo úměrná hmotnosti částice formula_6 podle vztahu formula_7.\n\nFoton a některé další částice mají nulovou klidovou hmotnost. Dosadíme-li formula_8 do Pythagorovy věty o energii, vztah se výrazně zjednoduší:\nČástice tedy nese hybnost, která je přímo úměrná její energii. Další významný důsledek lze nahlédnout, uvážíme-li relativistickou definici hybnosti:\nkde formula_11 a formula_12 jsou vektory hybnosti, resp. rychlosti částice. Dosadíme-li do této rovnice energii formula_13, zjistíme, že je splněna pouze tehdy, je-li velikost rychlosti rovna formula_5. Jinými slovy částice s nulovou klidovou hmotností se \"musí\" vždy vůči libovolnému pozorovateli pohybovat rychlostí formula_5.\n\nStejně jako v předchozí sekci dosadíme Pythagorovu větu o energii do vztahu pro velikost hybnosti:\nJe-li rychlost formula_17 menší než formula_5, můžeme z tohoto vztahu vyjádřit hybnost:\nkde formula_20 je Lorentzův faktor. Hmotná částice se tedy bude pohybovat vždy rychlostí menší než formula_5, i když jí dodáme libovolně velkou hybnost.\n\nNa druhou stranu vezmeme-li definici hybnosti a dosadíme do Pythagorovy věty o energii:\nmůžeme z této rovnice vyjádřit celkovou energii částice:\nOpět je vidět, že částice s nenulovou hmotností se bude pohybovat vždy pomaleji než formula_5, i když jí dodáme libovolnou energii.\n\nPokud by se částice nepohybovala, můžeme za hybnost dosadit nulu a vychází nám formula_25.\n\nKinetická energie je rozdíl mezi energií částice v pohybu a v klidu:\n\nNemá-li částice klidovou hmotnost (formula_27), je formula_28. V tomto smyslu je energie částice s nulovou klidovou hmotností „čistě“ kinetická.\n\nPro částice s formula_29 je kinetická energie v souladu s předchozími vztahy rovna:\nTaylorovým rozvojem tohoto výrazu lze ukázat, že při malých rychlostech dostatečně přesně platí vztah formula_31, což souhlasí s klasickou dynamikou popsanou Newtonovými zákony pohybu. Při velkých kinetických energiích se však rychlost pouze blíží formula_5 a nikdy tuto hranici nepřekročí.\n\nVšechny vztahy ve speciální teorii relativity lze přirozeně zapisovat pomocí čtyřvektorů. Jedním z nejdůležitějších je čtyřhybnost, která spojuje energii a hybnost částice. Vypočteme-li skalární součin tohoto 4-vektoru se sebou samým, obdržíme právě Pythagorovu větu o energii.\n\n\n"}
{"id": "428863", "url": "https://cs.wikipedia.org/wiki?curid=428863", "title": "McDonnell Douglas F/A-18 Hornet", "text": "McDonnell Douglas F/A-18 Hornet\n\nMcDonnell Douglas (dnes Boeing) F/A-18 Hornet je víceúčelový stíhací dvoumotorový letoun schopný provozu z letadlové lodi a za každého počasí, který je určen jak pro vzdušné souboje, tak i pozemní útoky. Navržen byl v průběhu 70. let 20. století pro potřeby amerického námořnictva a námořní pěchoty, ale do služby se dostal i v mnoha dalších zemích.\n\nF/A-18 dosahuje nejvyšší rychlosti Mach 1,8 (1 034 uzlů, 1 190 mph, 1 915 km/h ve 40 000 ft nebo 12 200 m). Může nést celou řadu pum a raket, včetně vzduch-vzduch a vzduch-země, doplněné o 20 mm kanon M61 Vulcan. Je poháněn dvěma dvouproudovými motory General Electric F404, které dodávají letadlu vysoký poměr tahu k hmotnosti. F/A-18 má vynikající aerodynamické vlastnosti, které jsou přičítány hlavně jeho systémům na náběžných hranách. Hlavními úkoly letounu jsou letecký doprovod, obrana flotily, potlačení nepřátelské protivzdušné obrany, blízká letecká podpora a letecký průzkum. Jeho všestrannost a spolehlivost se ukázala jako cenné nosné aktivum, i když byl kritizován za menší dolet a užitečné zatížení ve srovnání se svými dřívějšími současníky, jako byl Grumman F-14 Tomcat ve stíhací a úderné roli, a dále Grumman A-6 Intruder a LTV A-7 Corsair II v roli útočných letounů.\n\nHornet byl poprvé bojově nasazen během bombardování Libye Spojenými státy v roce 1986. Následně se účastnil války v Zálivu v roce 1991 a války v Iráku v roce 2003. F/A-18 Hornet dále posloužil jako základ pro větší a novější letoun Boeing F/A-18E/F Super Hornet.\n\nLetoun vznikl dalším vývojem typu Northrop YF-17A. Po zařazení do služby měl nahradit stroje A-7 Corsair II sloužící v americkém námořnictvu a F-4 Phantom II námořní pěchoty. Původně se plánovaly 2 rozdílné verze: \"F-18\" pro stíhací úkoly a \"A-18\" pro bitevní úkoly, ale nakonec byly sloučeny do jednoho konstrukčního návrhu. To se odrazilo i v jeho neobvyklém označení \"F/A-18\".\n\nPoprvé se vznesl z letiště Lambert 18. listopadu 1978 s šéfpilotem MDD Jackem Kringsem. Od ledna 1979 se F-18 zapojil do testů v Námořním zkušebním leteckém středisku v Patuxent River a u později detašované zkušební letky VX-4. Během následujících letových zkoušek do 4. února 1981 zde bylo použito 9 strojů předcházejících sériové jednomístné \"F/A-18\" a dvě cvičné \"TF-18A\".\n\n8. září 1980 se v důsledku roztržení rotoru nízkotlaké turbíny pravého motoru zřítil druhý dvoumístný Hornet, těsně po odletu z předvádění v britském Farnborough.\nPalubní kvalifikační zkoušky F-18 probíhaly na letadlové lodi USS America (CV-66) u pobřeží Virginie mezi 31. říjnem a 3. listopadem 1980.\n\nPrvní sériové stroje se začaly k námořnictvu dostávat v květnu 1980. První jednotkou, která dosáhla operační způsobilosti byla jednotka námořní pěchoty \"VMFA-314\", která byla za operačně způsobilou vyhlášena 7. ledna 1983. Ukázalo se, že letadlo vyniká jak v stíhací tak v útočné roli, pro které byl navržen. K tomuto úspěchu dopomohl i radar \"AN/APG-65\".\n\nPo vyrobení 371 ks \"F/A-18\" a 40 ks \"F/A-18B\" se výroba soustředila na produkci vylepšených verzí \"F/A-18C\", které byly první verzí schopnou nést rakety AIM-120 AMRAAM a protizemních střel AGM-65 Maverick. Spolu s novými \"F/A-18C\" byly pořízeny i \"F/A-18D\" – dvoumístné verze, které měly nahradit stroje A-6 Intruder. Pozdější verze \"F/A-18D\" měly schopnost nasazení k nočním útokům. Hlavními nedostatky prvních verzí F/A-18 byl malý dolet. Vývoj zvětšené verze, která měla o 86 cm delší trup a 25% zvýšenou plochu křídel, začal na počátku 90. let 20. století. Byl označen jako \"F/A-18 Super Hornet\" (jednomístný) a \"F/A-18F Super Hornet\" (dvoumístný). Jeho úkolem je nahradit starší verze F/A-18 a stroje F-14 Tomcat. Byla také vyvinuta verze pro elektronický boj, označena jako \"EF/A-18G Growler\", přičemž by měl nahradit letadla EA-6B Prowler.\n\n\n Austrálie\n Kanada\n Finsko\n Kuvajt\n Malajsie\n Španělsko\n Švýcarsko\n USA\n\n\n\n\n"}
{"id": "428877", "url": "https://cs.wikipedia.org/wiki?curid=428877", "title": "Intel GMA", "text": "Intel GMA\n\nIntel GMA (Graphics Media Accelerator) jsou integrované grafické čipy v jeho čipsetech. Čipsety mají označení Gxx (G45...).\n\nIntel se už dlouhou dobu věnuje vývoji pouze integrovaných grafických čipů \"Intel Graphics Media Accelerator\" (zkráceně GMA) do jejich čipsetů. Nejnovější je X4500 v x45 čipsetech.\n\n\n\n"}
{"id": "428882", "url": "https://cs.wikipedia.org/wiki?curid=428882", "title": "Panama (textil)", "text": "Panama (textil)\n\nPanama je vazba tkanin odvozená od základní plátnové vazby. Tkanina se zhotovuje tak, že se na způsob plátnové vazby spolu prolínají nejméně dvě osnovní a dvě útkové niti. Nitě ve dvojici k sobě těsně přiléhají a na místech překřížení vznikají pro panamu typické velké póry.\n\nVazba dostala svůj název pravděpodobně podle slaměných klobouků zvaných \"panamské\", \"panama\" s podobnou strukturou, byly nazvány podle středoamerického státu Panama (třebaže jejich původ je v Ekvádoru). \n\nTkaniny v panamové vazbě mají měkčí omak než výrobky v plátnové vazbě, vyžadují však zpravidla hustší dostavu.\n\nNa hladkou panamu se používá stejný počet osnovních a útkových nití a tím se tvoří kostkové vzory různých velikostí.\n\nVazba s dvojnásobným počtem (jemnějších) osnovních nití se nazývá polopanama (nebo dvouniťové plátno). \nVe vzorované panamě se tvoří z kostek různě velké obrazce.\n\nImitace panamy se vyrábí ze skaných přízí. \n\n\"Kanvas\" nebo \"kanava\" je tkanina svou pórovitou strukturou velmi podobná tkanině panamové, je však zhotovena v plátnové vazbě.\n\n\n"}
{"id": "428892", "url": "https://cs.wikipedia.org/wiki?curid=428892", "title": "Zlatý trojúhelník", "text": "Zlatý trojúhelník\n\nZlatý trojúhelník je označení používané pro oblast jihovýchodní Asie, která se rozkládá mezi hraničními oblastmi Barmy, Thajska a Laosu (někdy bývá do oblasti zahrnován i Vietnam). Oblast jako \"Zlatý trojúhelník\" označila CIA. Zlatý trojúhelník má plochu přibližně 950 000 kilometrů čtverečních. Tato oblast je významným producentem máku setého, který je později zpracováván na výrobu opia exportovaného do celého světa. Tento trojúhelník se také nazývá Barmský trojúhelník. Zdejší oblast je ovládána narkomafií, nezasahují zde žádné záchranné složky ani armáda.\n\nOblast se rozkládá přibližně na 350 000 kilometrech čtverečních.\n"}
{"id": "428894", "url": "https://cs.wikipedia.org/wiki?curid=428894", "title": "STS-70", "text": "STS-70\n\nSTS-70 byla mise amerického raketoplánu Discovery, která se uskutečnila ve dnech 13. července až 22. července 1995. Jejím cílem bylo vynést geostacionární družici Tracking and Data Relay Satellite-G (TDRS-G) na oběžnou dráhu, jako náhradu za ztracenou TDRS-B.\n\n\nK probouzení posádky byla hrána písnička Škoda lásky (\"v angl.\" Beer Barel Polka) českého skladatele Jaromíra Vejvody.\n\n"}
{"id": "428899", "url": "https://cs.wikipedia.org/wiki?curid=428899", "title": "Pietro da Cortona", "text": "Pietro da Cortona\n\nPietro da Cortona (1. listopadu 1596 Cortona – 16. května 1669 Řím) byl malíř a architekt pozdního římského baroka.\n\nRoku 1612 se Pietro da Cortona, spolu se svým učitelem, malířem Commodim přestěhoval do Říma. V malbě přispěl zejména k rozvoji monumentálních iluzorních fresek. Jako architekt patřil vedle Berniniho a Borrominiho k nejvýznamnějším představitelům pozdního baroka. Počátek jeho tvorby byl ovlivněn manýrismem, na konci tvůrčího období se u něj objevují klasicistní prvky.\n\n\n"}
{"id": "428901", "url": "https://cs.wikipedia.org/wiki?curid=428901", "title": "Diskografie Dary Rolins", "text": "Diskografie Dary Rolins\n\n\nToto je diskografie zpěvačky Dary Rolins (Dariny Rolincové).\n\n\n\nKeby som bola princezná Arabela je album Darinky Rolincovej. Album vydal v roku 1983 na LP.\n\n\n\nDarinka je album Darinky Rolincovej. Album vyšlo v roce 1986 na LP.\n\n\n\nČo o mne vieš je album Darinky Rolincovej. Album vyšlo v roce 1988 na LP.\n\n\nTéměř ružový příběh je album Dariny Rolincovej. Album vyšlo v roce 1990 na LP.\n\n\nWhat you see is what you get je album Dary Rolins. Album vyšlo v roce 1996 na CD.\n\n\n\nSen lásky je album Dary Rolins. Album vyšlo v roce 1997 na CD.\n\n\n\nWhat´s My Name je album Dary Rolins. Album vyšlo v roce 2002 na CD.\n\n\n\n1983-1998 je album Dariny Rolincovej. Album vyšlo v roce 2005 na CD.\n\n\n\nD1 je album Dary Rolins. Album vyšlo v roce 2006 na CD.\n\n\n\nD2 je album Dary Rolins. Album vyšlo v roce 2008 na CD.\n\n\n"}
{"id": "428903", "url": "https://cs.wikipedia.org/wiki?curid=428903", "title": "Alexandra Dánská", "text": "Alexandra Dánská\n\nAlexandra Carolina Marie Charlotte Louise Julia z rodu Hessen-Kassel, zvaná \"Alix\" (1. prosince 1844 Kodaň – 20. listopadu 1925), rodem dánská princezna, sňatkem britská princezna a později královna, manželka krále Eduarda VII.\n\nAlexandra byla dcerou dánského krále Kristiána IX. a jeho ženy Luisy Hesensko-Kasselské; králové byli i její bratři – Frederik VIII. v Dánsku a Jiří I. Řecký v Řecku, sestra Dagmar byla jako manželka cara Alexandra III. pod jménem \"Marie Fjodorovna\" ruskou carevnou. Alexandra byla považována za nejkrásnější ze tří dcer dánského krále.\n\nTřebaže Alexandra pocházela z královské rodiny, nebyla vychovávána v mimořádných podmínkách a bohatství. Jejich dům čas od času navštěvoval Hans Christian Andersen a vyprávěl dětem pohádky před spaním. Budoucí královna Anglie se dělila o svůj pokoj se sestrou Marií.\n\nKdyž královna Viktorie a princ Albert začali hledat ženu pro svého nejstaršího syna, následníka trůnu, Alexandra Dánská nebyla jejich první vyhlédnutou princeznou. V hledání nevěsty jim pomáhala jejich dcera Viktorie, pruská císařovna (manželka císaře Fridricha III.) Přestože byla většina britské královské rodiny spřízněna s německými dynastiemi a Dánsko bylo právě v té době s Pruskem ve válečném stavu, dostala se Alexandra z nedostatku jiných kandidátek do \"užšího výběru\" jako vhodná nevěsta.\n\n24. září 1861 seznámila Viktorie svého syna Eduarda s princeznou Alexandrou ve Špýru, avšak teprve o rok později, 9. září 1862 (po romanci s Nellie Clifdenovou a smrti svého otce) se Eduard s Alexandrou zasnoubil na královském zámku v Laken, v sídle belgického krále Leopolda I.\n\nO několik měsíců později se Alexandra odebrala z rodného Dánska do Velké Británie (do Gravesendu v Kentu), aby se zde za waleského prince Eduarda, následníka britského trůnu, provdala; svatba se uskutečnila několik dní nato, 7. března 1863. Eduardova volba se zpočátku nesetkala s nadšením ze strany jeho matky, královny Viktorie, sympatizující s Němci, nakonec však princeznu akceptovala.\n\nVýběr místa svatebního obřadu, kaple sv. Jiřího na zámku ve Windsoru byl kritizován: že je to sídlo nepříliš prostorné, takže mnoho lidí nedostalo pozvání, třebaže by se měli a chtěli obřadu zúčastnit, navíc že jde o místo vzdálené od Londýna, takže svatba nemohla být podívanou pro mnoho lidí, kteří chtěli ceremonii spatřit. Královna Viktorie se nemohla vyrovnat s nedávnou ztrátou svého manžela, dvůr byl tedy stále poznamenán smutkem a i během slavnosti bylo povoleno nosit šaty pouze v barvě lila nebo fialovorůžové.\nAlexandra chovala velký odpor k Prusku. Její špatný vztah k této zemi byl důsledkem války v roce 1864, kdy Prusko odebralo Dánsku Šlesvicko-Holštýnsko. Budoucí královna považovala válku za bezpráví pruských vojsk na malém a chudém Dánsku. Později svou nenávist k Prusku dávala najevo, kdykoli měla příležitost, postupem času ji přenesla i na svého muže. Společně se svou sestrou, ruskou carevnou Marií Fjodorovnou, se pokoušela vytvořit protiněmeckou koalici Británie a Ruska. K velké zlosti královny Viktorie i její nejstarší dcery, pruské královny a německé císařovny Viktorie, princ Eduard Dány v jejich válce s Prusy podporoval.\n\nAlexandra sňatkem získala titul princezny waleské, který nosila přes 38 let, nejdéle v historii. Její manželství nebylo nejšťastnější, princ Eduard se ženě a dětem příliš nevěnoval ani na ně nebral velké ohledy – měl různé milenky (např. herečku Lillie Langtry, Daisy Greville, filantropku Alici Keppel nebo hraběnku z Warwicku; mezi jinými také Jennie Jerome, matku Winstona Churchilla). Alexandra mu však zachovávala celý život věrnost.\n\nV mladších letech byla známa svou fyzickou aktivitou, milovala tanec a lyžování, byla nadšenou amatérskou fotografkou. Mnoho času věnovala dětem; jejím velkým životním traumatem byla smrt nejstaršího syna Alberta v roce 1892 (\"\"Pochovala jsem svého anděla a s ním i své štěstí\"\"). Její fyzické aktivity měly za následek bolesti šíje, následek úrazu utrpěného v dětství. Na veřejnosti se projevovala důstojně a majestátně, v soukromí však byla vřelá a veselá. Alexandra, skutečná amazonka, milovala lov, k velké nelibosti královny Viktorie, která se ji snažila v této zálibě bezúspěšně omezit. Největší bariéru mezi Viktorií a její snachou však vystavěl Alexandřin odpor vůči Němcům.\n\nVšechny Alexandřiny děti se narodily předčasně. Alexandra nechtěla, aby se královna účastnila porodů, proto ji uváděla v omyl stran pravděpodobného data slehnutí. Při porodu třetího dítěte, princezny Luisy v roce 1867 byla Alexandra vystavena velkému riziku smrti komplikacemi způsobenými revmatickou horečkou, která pak u ní zanechala následky na celý život.\n\nPo smrti královny Viktorie (22. ledna 1901) zdědil Alexandřin manžel anglický trůn a současně i titul indického císaře. 9. srpna 1902 byl královský pár ve Westminsterském opatství slavnostně korunován; na trůně však nesetrval dlouho – v roce 1910 král Eduard zemřel.\n\nJako manželka krále a posléze po Eduardově smrti jako královna-matka byla Alexandra jednou z nejpopulárnějších postav britské královské rodiny. Byla činná v řadě charitativních organizací, žila v podstatě občanským životem. Zachovala si dlouho mladistvý zevnějšek, přesto však během první světové války její vzhled značně sešel. Začala nosit trvalou a přehnaně se líčila, za to sklízela dosti kritiky. Ke konci života měla problémy s pohybem, vyjadřováním i pamětí.\n\nZemřela na srdeční mrtvici 20. listopadu 1925 ve venkovské královské rezidenci Sandringham House, kterou dříve s manželem zcela přebudovali.\n\nZ manželství Alexandry a Eduarda vzešlo šest dětí:\n\nV roce 1912 založila Alexandra u příležitosti padesátého výročí svého zasnoubení charitativní akci nazvanou \"Alexandra Rose Day\", která se koná dodnes. Na její počest byl pojmenován fotbalový klub Crewe Alexandra FC, založený roku 1877. Existuje také koktejl Alexandra, vyráběný z ginu nebo brandy, kakaového likéru a smetany.\n\n"}
{"id": "428906", "url": "https://cs.wikipedia.org/wiki?curid=428906", "title": "Albigenská křížová výprava", "text": "Albigenská křížová výprava\n\nAlbigenská křížová výprava, neboli též Křížová výprava proti albigenským, kterou vyhlásil papež Inocenc III. v roce 1208, byla kruciáta proti katarům na jihu Francie. Papež předtím pověřil cisterciácké mnichy, aby v této oblasti kázali pravou víru. V roce 1206 se k nim připojil Domingo de Guzmán (pozdější svatý Dominik), jenž právě po zkušenostech v této kampani založil dominikány – dominikánský řád. Přesvědčování samo nepomohlo. Proto byla v letech 1208 až 1229 vyhlášena křížová výprava a založena inkvizice, vykonávaná ponejvíce právě dominikány a posléze i čerstvě vzniklými františkány.\nPrvní papežovy výzvy, slibující dva roky odpustků, neměly velký ohlas. Když však bylo bojovníkům umožněno přivlastnit si půdu, kterou dobyli, rozjela se křížová výprava na plné obrátky. Tímto činem se však značně posunul původní ideál výprav – křížové tažení bylo vypraveno proti křesťanům přímo v Evropě, a osvobození Svaté země se tak stalo druhořadou záležitostí. Tažení bylo zahájeno pod vedením Arnauda Amauryho (latinská podoba jména Arnaldus Amalricus), papežského legáta a opata kláštera v Citeaux. Křižáci pustošili celá města, vyvražďovali jejich obyvatele a ničili poklady provensálské kultury. Stovky zajatců byly surově upáleny na hranicích a tisíce lidí zahynuly při drancování. Např. v městě Béziers bylo vyvražděno veškeré obyvatelstvo – dvacet tisíc lidí – bez ohledu na vyznání, neboť byli vybíjeni katolíci stejně jako albigenští nebo příslušníci jakékoliv jiné víry. Když město již bylo před dobytím s drancováním a pleněním, obléhatelé vědouce, že ve městě žijí i katolíci, se papežského legáta ptali, jak kacíře či katolíky poznají. Ten jim odpověděl: \"„Tuez-les tous, Dieu reconnaîtra les siens.\"\" – „Zabte je všechny, Bůh si ty svoje pozná.\" Některé zdroje naopak tuto historku zpochybňují s tím, že se v literatuře neobjevuje dříve, než v 17. století.\nVálka probíhala během vlády tří francouzských panovníků Filipa II. Augusta (1180 – 1223), Ludvíka VIII. (1223 – 1226) a Ludvíka IX. (1226 – 1270). Dozvuky měla ještě v roce 1244, kdy padla poslední útočiště albigenských, vesnice Minerve, hrad Montségur a hrad Quéribus (1255). Jejím výsledkem bylo připojení velké části jihu k francouzské koruně a naprosté vyvraždění albigenských na tomto území. Avšak mezitím se hnutí stihlo rozšířit do zemí západní a jižní Evropy, kde katarský pesimistický životní pocit nadlouho přetrvával. Zničena byla rozvíjející se velmi vyspělá occitánská kultura a tolerantní společnost, které byly v něčem následovány až italskou renesancí o cca 200 let později a jih (současné) Francie byl pofrancouzštěn.\n\n\n"}
{"id": "428910", "url": "https://cs.wikipedia.org/wiki?curid=428910", "title": "Stanislav II. August Poniatowski", "text": "Stanislav II. August Poniatowski\n\nStanisław August Poniatowski, jako král \"Stanislav II.\" (17. ledna 1732 Volčin, dnes Bělorusko – 12. února 1798 Petrohrad, Rusko), byl polský král v letech 1764–1795. Byl synem hraběte Stanislava Poniatowského a Konstancie Czartoryské.\nNa polský trůn se Stanislav August dostal z vůle carevny Kateřiny II., jejímž oblíbencem (a snad i milencem) byl. Kateřina velmi dobře znala jeho mírnou povahu a viděla v něm povolný nástroj, s jehož pomocí bude možné posilovat ruský vliv v upadajícím polském státě. Stanislav se sice jako král snažil hájit zájmy země, ale k prosazení nutných reforem neměl ani autoritu, ani mocenskou základnu. Za jeho vlády proběhla všechna tři dělení Polska – po posledním z nich přestal stát úplně existovat. Stanislav August musel abdikovat (1795) a dožil v ruském exilu.\n\nZ morganatického vztahu s dlouholetou milenkou Elżbietou Grabowskou vzešli dva synové a dcera\n\nPodle všeho byl i skutečným otcem dcery carevny Kateřiny II., Anny Petrovny (1757–1759); uvažuje se dokonce i o jeho otcovství prvorozeného syna Kateřiny II., pozdějšího cara Pavla I. (1754–1801). S Magdalenou Agnieszkou Lubomirskou měl dceru Konstancii a syna Michala Cichockého.\n\n"}
{"id": "428914", "url": "https://cs.wikipedia.org/wiki?curid=428914", "title": "Dudek velký", "text": "Dudek velký\n\nDudek velký (\"Upupa antaios\") je vyhynulý pták z čeledi dudkovitých, blízký příbuzný dudka chocholatého (\"Upupa epops\"), který je v současnosti jediným druhem dudka na světě.\n\nŽil pouze na Svaté Heleně v jižním Atlantiku, vyhynul na počátku 16. století, po roce 1502. Byl pravděpodobně mnohem větší než dudek chocholatý a nebyl schopen letu. Dudek velký je znám pouze z neúplné subfosilní kostry, kterou nalezl v roce 1975 paleontolog Storrs L. Olson, nález obsahuje obě korakoidy a levou stehenní kost.\n\nPříčina vyhynutí zůstává neznámá, ale může souviset s objevením Svaté Heleny 21. května 1502 a následnou kolonizací a s tím spojeným zavlečením krys a koček domácích a ničením životního prostředí.\n\nDudek velký se možná živil velkými škvory \"Labidura herculeana\", endemickými pro Svatou Helenu, kteří jsou považováni za vyhynulé, neboť je od roku 1967 nikdo neviděl.\n\n"}
{"id": "428916", "url": "https://cs.wikipedia.org/wiki?curid=428916", "title": "Motorový vůz M 130.2", "text": "Motorový vůz M 130.2\n\nMotorové vozy řady M 130.2 byly lehké motorové vozy určené pro regionální tratě ČSD. Jejich výroba probíhala v letech 1933 až 1937 v Tatře Kopřivnice. Vozům řady M 130.2 (ale i dalším řadám) se přezdívalo kvůli vyvýšenému stanovišti strojvedoucího uprostřed vozu „věžáky“.\n\nKonstrukčně byly vozy řady M 130.2 téměř shodné s řadou M 120.4. Jednalo se o dvounápravový motorový vůz lehké konstrukce. Hnací bylo jedno dvojkolí, vůz byl poháněn benzínovým motorem, přenos výkonu byl mechanický pomocí planetové převodovky. Čela vozu byla průchozí. Vstup do interiéru zajišťovaly v každé bočnici jedny dveře uprostřed délky vozu. V krajních částech byly dva oddíly pro cestující, kabina strojvedoucího, která byla vyvýšena přibližně jeden metr nad střechu, byla přístupná po schůdcích ze středního nástupního prostoru. Prakticky jedinou změnou oproti řadě M 120.4 byl jiný převodový stupeň, díky němuž měly vozy řady M 130.2 vyšší maximální rychlost.\n\nVozy řady M 130.2 byly vyrobeny mezi lety 1933 a 1937 ve třech výrobních sériích v celkovém počtu 63 kusů. Po odstoupení pohraničí Německu byly některé vozy předány Německým říšským dráhám (Deutsche Reichsbahn), za války ale byly odstaveny kvůli nedostatku pohonných hmot. V provozu se objevily i po druhé světové válce, poslední vozy byly vyřazeny v roce 1958.\n\n\n"}
{"id": "428921", "url": "https://cs.wikipedia.org/wiki?curid=428921", "title": "Dudek", "text": "Dudek\n\nDudek (\"Upupa\") je rod hmyzožravých ptáků z řádu zoborožců, jediný rod čeledi dudkovitých. V současnosti žije na Zemi jediný druh dudka, dudek chocholatý (\"Upupa epops\"), na Svaté Heleně ale do 16. století žil jeho příbuzný, nelétavý dudek velký (\"Upupa antaios\").\n\nCarl Linné ve svém díle \"Systema naturae\" z roku 1758 do rodu \"Upupa\" zařadil i další tři druhy ptáků s dlouhým zahnutým zobákem:\n"}
{"id": "428926", "url": "https://cs.wikipedia.org/wiki?curid=428926", "title": "Unenlagiinae", "text": "Unenlagiinae\n\nPodčeleď unenlaginů je skupinou dravých (teropodních) dinosaurů patřících do čeledi dromeosauridů. Byli to aktivní a rychlí lovci obvykle menších rozměrů, velmi podobní ptákům. Pravděpodobně byli všichni opeření a někteří možná dokázali využívat klouzavý let (například rod \"Rahonavis\"). Jejich fosilní pozůstatky byly dosud objeveny v Asii, Jižní Americe i na Madagaskaru. Žili v období pozdní křídy, zhruba před 94 až 70 miliony let.\n\n\n"}
{"id": "428928", "url": "https://cs.wikipedia.org/wiki?curid=428928", "title": "Murad I.", "text": "Murad I.\n\nMurad I. zvaný Hüdavendiğar („Vladař“) (1319 nebo 1326 – 15. června 1389 na Kosově poli) byl turecký sultán z dynastie Osmanů vládnoucí v letech 1362 až 1389, syn sultána Orhana a otec sultána Bajezida I.\n\nMurad I. položil základy osmanské expanze do Evropy, započal systematické dobývání Balkánského poloostrova. Během jeho vlády se začaly systematicky formovat elitní vojenské oddíly janičářů sestavených z obyvatel okupovaných územích, zvláště Slovanů, které posléze tvořily hlavní jádro osmanské armády. V době jeho smrti měla Osmanská říše rozlohu 500.000 km². Byl zavražděn po bitvě na Kosově poli v roce 1389, v níž porazil Srby. Po bitvě totiž jeden srbský rytíř, jménem Miloš Obilić pronikl do tureckého ležení a ubodal Murada nožem. Muradův syn Bajezid I. poté nařídil masakr zajatých Srbů, odvezl otcovo tělo do Adrianopole a nastoupil na trůn jako sultán.\n\n"}
{"id": "428929", "url": "https://cs.wikipedia.org/wiki?curid=428929", "title": "Miranda (programovací jazyk)", "text": "Miranda (programovací jazyk)\n\nMiranda je v informatice čistě funkcionální programovací jazyk s líným vyhodnocováním, který navrhl David Turner jako nástupce jeho předchozích programovacích jazyků SASL a KRC, které využívají určitých konceptů jazyků ML a Hope. Obchodní značku Miranda vlastní Firma Research Software Ltd. of England. Miranda byl prvním čistě funkcionálním jazykem, který byl komerčně podporován.\n\nŘešení většiny učebnicových problémů je v Mirandě kratší a jednodušší, než ve většině tradičních programovacích jazyků (možná kromě APL). Uživatelé Mirandy mohou rychleji psát spolehlivější kódy, než s předchozími programovacími jazyky. Miranda byla vydána v roce 1985 jako rychlý interpret pro unixové operační systémy s následnými vydáními v letech 1987 a 1989. Haskell je pozdější nástupce Mirandy a v mnoha směrech se jí podobá.\n\nProgram (resp. skript) je v Mirandě množinou rovnic, které definují různé matematické funkce a algebraické datové typy. Slovo množina je zde důležité, protože v podstatě nezáleží na pořadí jednotlivých rovnic a není nutné definovat předcházející entitu k jejímu použití.\n\nKomentáře se uvádějí za dvojicí znaků codice_1 a platí až do konce řádku. Alternativní konvencí pro komentáře pak forma, kde každý řádek je považován za komentář, kromě řádků začínajících znakem codice_2.\n\nZákladní datové typy jsou codice_3, codice_4 a codice_5. Znakový řetězec je prostý seznam znaků, zatímco codice_4 je podle potřeby převáděn mezi celými čísly (která jsou nastavena implicitně) nebo reálnými čísly s plovoucí desetinnou čárkou.\n\nDalším datovým typem jsou Tuples, což jsou sekvence elementů, které se mohou lišit datovým typem. Tuples odpovídají například datovému typu záznam ( ) v jazyce Pascal. Výčet elementů je uzavřen mezi kulatými závorkami a jednotlivé elementy jsou odděleny čárkami:\n\nNejvíce používanou datovou strukturou v Mirandě je však seznam. Výčet prvků je opět oddělen čárkami, je ale uzavřen mezi závorky hranaté a všechny prvky musí být stejného typu:\n\nPro výčet prvků seznamu také existuje několik zkratek, které ovšem můžeme použít jen v případě, že se jedná o aritmetickou řadu, s konkrétní inkrementací, která je větší než jedna:\n\nVíce důležitým a silným nástrojem pro tvorbu číselných seznamů jsou takzvané „list comprehensions“ (dříve známé jako „ZF expressions“), které jsou tvořený dvěma základními parametry: výrazem a prvky pro které daný výraz platí:\n\nZde se jedná o seznam druhých mocnin, který je tvořen ze seznamu kladných celých čísel a řadu, kde každý prvek je funkcí toho předešlého:\n\nJak ukazují tyto dva příklady, Miranda umožňuje počítat se seznamy s nekonečným prvkem elementů, z nich nejjednodušší je seznam kladných celých čísel.\n\nNásledující kód určuje soubor všech podmnožin z množiny celých čísel:\n\ncodice_12\n\nToto je pak ukázka výše zmíněného literate scriptu obsahující funkci codice_13, která vrací seznam všech prvočísel. V takzvaném „literate script“ jsou všechny řádky, které nezačínají znakem > považovány za komentáře:\n\n\n[[Kategorie:Programovací jazyky]]\n[[Kategorie:Funkcionální jazyky]]\n[[Kategorie:Deklarativní programovací jazyky]]"}
{"id": "428930", "url": "https://cs.wikipedia.org/wiki?curid=428930", "title": "Sodovka", "text": "Sodovka\n\nSodová voda neboli sodovka, sifon či sycená nebo perlivá voda je pitná voda uměle nasycená oxidem uhličitým, který vytváří ve vodě bubliny. CO je ve vodě převážně rozpuštěn, jen méně než 1 % připadá na nedisociovanou kyselinu uhličitou (HCO), která je velmi nestabilní a samovolně se rozkládá na oxid uhličitý a vodu, avšak za dostatečného tlaku (cca 120 kPa) drží pohromadě. Proto také otevřená láhev „vyprchá“ mnohem rychleji, než zavřená, kde se požadovaný tlak snadno vytvoří právě uvolňováním zmiňovaného plynu.\n\nPerlivou vodu lze zakoupit v běžných obchodních řetězcích balenou v plastové či skleněné lahvi, v čistých nebo ochucených variantách. Tvoří základ všech sycených nápojů a lze si ji připravit i doma pomocí tlakové lahve a zásobníku s oxidem uhličitým, podobně jako sprej se šlehačkou, kde místo oxidu uhličitého se používá rajský plyn.\n\nSodová voda vznikla v druhé polovině 18. století a její vynález je připisován dvěma autorům, kteří ji vynalezli nezávisle na sobě. V roce 1771 to byl švédský chemik Torber Bergman, kterému se podařilo smísit vodu s plynným oxidem uhličitým, získávaným při reakci sody s kyselinou – proto název „sodová“, přestože již nemá se sodou ani se sodíkem nic společného. V roce 1772 to byl anglický sládek Joseph Priestley, který jímal oxid uhličitý vznikající při kvašení piva a poté ho míchal s vodou.\n\nV době před druhou světovou válkou také vyráběli cukráři „sodovku“ tak, že do ovocné šťávy nebo do roztoku kyseliny citronové přidávali jedlou sodu, která s kyselinou reagovala a za vývinu oxidu uhličitého, který se dále ve vodě rozpouštěl, vznikala „sodovka“, jejíž název byl odvozen od použité jedlé sody. Zde je jistá asociace s moravským označením „sodovka“ pro perlivé, ovocné limonády, kdežto obyčejné, sycené vodě se zde říká „sifon“.\n\nDnes je sodová voda základem při výrobě všech druhů limonád, od roku 1888 je takto sycena Coca-Cola a nebo od roku 1897 Baťovka.\n\nVyrábí se mísením – sycením vody oxidem uhličitým. Pro domácí použití je známá tzv. sifonová láhev nebo větší výrobníky sodové vody – sodobary. V sodobarech je umístěn tzv. saturátor (karbonátor) naplněný stlačeným oxidem uhličitým do kterého se rozstřikuje voda. Ze saturátoru je pak odváděna hotová sodová voda přímo k výčepnímu kohoutu. Sodobar pro profesionální účely bývá vybaven chlazením a přimícháváním ochucovadel pro přípravu limonád. Nejnověji je v USA experimentálně provozovaný automat Coca-Cola až s desítkami přísad, navíc navzájem prakticky libovolně kombinovatelných.\n\nPokud je obsah oxidu uhličitého pod 2 g/l, jedná se o nesycenou limonádu. Coca-cola obsahuje až 8 g/l.\n\nPřírodní roztok oxidu uhličitého ve vodě s obsahem alespoň 1 g/l volného rozpuštěného oxidu uhličitého je kyselá minerální voda zvaná \"kyselka\". Podle návrhu vyhlášky z roku 2009 se však označení „kyselka“ mělo používat pro přírodní minerální vody (přirozeně sycené) s obsahem volného CO nad 0,25 mg/l.\n\n\n\"Sodovka\", \"soda\" neboli \"sodová voda\" se nazývá též \"sifon\", zejména na Moravě. \"Limonáda\" se moravsky nazývá \"sodovka\" a samo slovo „limonáda“ se spíše neužívá. Slovník spisovné češtiny pro školu a veřejnost (Academia Praha 1994) i Etymologický slovník Jiřího Rejzka (LEDA Voznice 2001) uvádějí sodovku jako první význam slova \"sifon\" a neznačí u něho žádnou nářeční ani stylovou příznačnost. Nový akademický slovník cizích slov (Academia Praha 2005) uvádí jako první význam tlakovou nádobu na sodovku a současně i sodovku, zvláště z této nádoby.\n\n\n"}
{"id": "428934", "url": "https://cs.wikipedia.org/wiki?curid=428934", "title": "Jovan Ilić", "text": "Jovan Ilić\n\nJovan Ilić (15. srpna 1824, Resnik u Bělehradu — 12. března 1901, Bělehrad) byl srbský básník, ministr spravedlnosti a politik. Jeho tvorba měla především lyrický charakter ovlivněný tvorbou a idejemi Vuka Karadžiće, jeho hlavním dílem jsou sbírky básní, které spatřily světlo světa v polovině 19. století. Kromě toho byl autorem také mnohých rozprav, které se týkaly tehdejšího Srbska, a to jak směřování samotného státu, tak i vztahy s jeho sousedy, například s Osmanskou říší.\n"}
{"id": "428935", "url": "https://cs.wikipedia.org/wiki?curid=428935", "title": "Česká florbalová extraliga mužů", "text": "Česká florbalová extraliga mužů\n\nČeská florbalová extraliga mužů (také Superliga florbalu) je nejvyšší mužská florbalová soutěž v Česku.\n\nV Superlize hraje 14 týmů. Jen čtyři týmy hrají Superligu nepřetržitě od jejího založení v roce 1993. Jsou jimi 1. SC Vítkovice, Florbal Chodov, FBC Ostrava a Tatran Střešovice. Od založení soutěže se v ní celkem vystřídalo 39 týmů.\n\nČtyři týmy získaly v historii soutěže titul mistra: Tatran Střešovice (16 titulů, poslední v sezóně 2014/15), 1. SC Vítkovice (4 tituly, poslední v sezóně 2018/19), Florbal Chodov (2 tituly, poslední v sezóně 2016/17) a Florbal MB (sezóna 2017/18). Tatran byl až do sezóny 2011/12 dominantním týmem Superligy (tehdy ještě Extraligy), kdy vyhrál mistrovský titul ve všech sezónách s výjimkou 1995/96, 1996/97, 1999/00, 2008/09, ve kterých titul získaly Vítkovice. Florbal MB je jediný tým, který začínal v nižší soutěži a dokázal v Superlize zvítězit.\n\nVítěz Superligy má právo reprezentovat Česko na Poháru mistrů.\n\n\nV základní části se všechny týmy dvakrát utkají každý s každým (celkem 26 kol). Za vítězství získává tým 3 body, za vítězství v prodloužení 2 body a za prohru v prodloužení 1 bod. Vítěz základní části získává \"Prezidentský pohár\".\n\nPo skončení základní části postupuje prvních 8 týmů do play-off. První tři týmy si postupně zvolí soupeře pro čtvrtfinále z druhé čtveřice, s ohledem na blízkost města, aktuální formu a jiné aspekty. Podobně si nejlépe umístěný tým v základní části z postupujících do semifinále zvolí soupeře ze dvou nejhůře umístěných postupující týmů. Čtvrtfinále a semifinále se hrají na 4 vítězné zápasy. Ve finále (zvaném \"superfinále\") se hraje jen jeden zápas, který se koná dohromady s finále Extraligy žen.\n\nPoslední čtyři týmy základní části (11. až 14. místo) se spolu utkají v play-down (ve dvou kolech na čtyři vítězné zápasy) o to, který tým sestoupí rovnou do 1. florbalové ligy. Tým, který prohraje druhé kolo play-down, je nahrazen vítězem 1. ligy. Poražený finalista 1. ligy se potom utká v baráži s vítězem druhého kola superligového play-down na tři vítězné zápasy.\n\nNejvyšší mužská soutěž se poprvé hrála v sezóně 1993/94 pod jménem 1. liga. První sezóně předcházela kvalifikace, ve které se 16 týmů utkalo o 10 míst v lize. Od následujícího ročníku byla soutěž rozšířena o dva týmy na celkových 12. Na tomto počtu zůstala soutěž 23 ročníků. Až od sezóny 2017/18 došlo k rozšíření o další dva týmy na současných 14.\n\nV prvních sezónách se hrálo turnajovým systémem. Například v první sezóně se všechny zápasy odehrály na turnajích v Praze, Ostravě a Brně. Ve druhé sezóně se hrálo v Praze, Ostravě, Hradci Králové a Havlíčkově Brodě.\n\nPrvní tři ročníky se hrálo jen na body systémem každý s každým. Teprve v sezóně 1996/97 se hrálo poprvé play-off, zatím jen od semifinále. Čtvrtfinále se hrálo až od následující sezóny. Do sezóny 1999/00 se hrálo na dva vítězné zápasy. Následně postupně přibývaly třetí zápasy ve finále, semifinále a nakonec od sezóny 2002/03 i ve čtvrfinále. Play-off v té době zahrnovalo i jeden zápas o třetí místo. Ten se hrál naposledy v sezóně 2004/05. Později o pořadí poražených semifinalistů rozhodovalo jen jejich umístění v základní části.\n\nV sezóně 2010/11 byla zavedena volba soupeře pro čtvrfinále. O čtyři ročníky později se začal volit i soupeř pro semifinále.\n\nSuperfinále, tedy jediný zápas o mistrovský titul, se poprvé hrálo v sezóně 2011/12. Pro vykompenzování počtu zápasů v play-off bylo rozšířeno čtvrtfinále a semifinále na čtyři vítězné zápasy.\n\nAž do sezóny 2000/01 sestupovaly do nižší soutěže poslední týmy základní části. Play-down systémem každý s každým se hrálo od sezóny 2001/02. Systém dvou kol a baráže se používá od sezóny 2005/06, původně na tři vítězné zápasy, od sezóny 2014/15 na čtyři.\n\nV prvních ročnících soutěže trvala třetina 15 minut hrubého času. Časomíra se tedy nezastavovala při přerušení hry. K prodloužení na 20 minut došlo od sezóny 1996/97. Na čistý čas se hraje od sezóny 2002/03.\n\nAž do sezóny 2001/02 končily zápasy základní části po třetí třetině a mohly skončit remízou, za kterou oba týmy dostaly po jednom bodu. Za výhru byly body dva. Od následující sezóny bylo zavedeno prodloužení s náhlou smrtí. Za výhru v základním čase se začaly udělovat tři body a za výhru v prodloužení dva (za prohru v prodloužení jeden).\n\n\"Prezidentský pohár\" pro vítěze základní části se uděluje od sezóny 2018/19.\n\nTýmy v sezóně 2019/20:\n\n\n"}
{"id": "428936", "url": "https://cs.wikipedia.org/wiki?curid=428936", "title": "Až na", "text": "Až na\n\nAž na ... je ustálený matematický obrat, kterým se vyjadřuje, že v daném kontextu lze jednotlivé prvky třídy ekvivalence považovat všechny za jediný objekt. Termín následující za \"až na\" udává zanedbávanou vlastnost, nebo postup, kterým lze mezi sebou převádět ekvivalentní prvky.\n\nMůžeme říci, že \"až na otočení\" lze ze čtyř čtverečků poskládat sedm různých objektů tak, aby se každý čtvereček dotýkal alespoň jednoho jiného celou svou jednou stranou. Jedná se o právě o sedm objektů ze hry Tetris (intuivně je můžeme označit I,J,L,S,Z,o,T). Obratem \"až na otočení\" myslíme, že pokud lze jeden objekt získat z druhého otočením, pak je v tuto chvíli považujeme za objekt jediný. Kdybychom nezanedbávali otočení, bylo by možné (pokud povolíme pouze čtverečky „stojící rovně“) poskládat objektů 19, například „vodorovná čára“ a „svislá čára“ by byly různé objekty. Kdybychom zanedbávali kromě otočení i zrcadlení a zajímal nás počet objektů \"až na otočení a zrcadlení\", bylo by jich dokonce jen pět (J lze získat zrcadlením L a S lze získat zrcadlením Z).\nKdybychom ve známé hříčce zvané \"Problém osmi dam\" jednotlivé dámy rozlišovali, má úloha 3 709 440 řešení. Pokud nás však zajímá počet řešení \"až na permutace dam\", je řešení jen 92. A pokud bychom povolili i otáčet, či dokonce i zrcadlit šachovnici a hledali bychom počet řešení \"až na permutace dam a otočení a zrcadlení šachovnice\", byl by výsledek pouhých 12.\n\nV teorii grup platí, že existují jen dvě grupy řádu čtyři \"až na isomorfismus\". Tedy jakoukoliv grupu řádu čtyři lze izomorfismem převést na jednu z těchto dvou grup.\n"}
{"id": "428937", "url": "https://cs.wikipedia.org/wiki?curid=428937", "title": "Bronislav Kotiš", "text": "Bronislav Kotiš\n\nBronislav Kotiš (* 5. března 1972 Praha) je český herec, zpěvák a režisér.\n\nVystudoval Státní konzervatoř Praha obor hudebně - dramatický. Již během studia hrál v divadle Semafor a Divadle v Řeznické. V letech 1998 - 2014 byl členem souboru operety a muzikálu Divadla Josefa Kajetána Tyla v Plzni, kde mu mimo jiné ztvárnění role Horáce Hogofoga v muzikálu Limonádový Joe přineslo širší nominaci na Cenu Thálie za rok 2007. Během let účinkoval v Divadle na Zábradlí, Divadle ABC, Divadle Spirála či v Divadle Viola. Na festivalu Divadelní léto pod plzeňským nebem bylo možné ho vidět v inscenacích Don Juan, Revizor, V nouzi poznáš přítele, Tři mušketýři a Lhář a Don Quijote.V současné době působí na pražské scéně v Hudebním divadle Karlín v inscenacích Polská krev, Mam'zelle Nitouche a The Addams family, v Divadle Broadway v Mýdlovém princi a Angelice a v Kongresovém centru Praha v muzikálech Mamma Mia a Ať žijí duchové. Také hraje v činoherních představních KOndoMEDIE (Divadlo v Rytířské), Výchova slečny Rity (Divadlo Dialog) a v mnoha představeních Divadla Pluto v Plzni. \n\n\n\n\n\n\n\n\n\n\n\n\n\n\n\n\n\n\n\n\n\nMimo divadlo natáčí v televizi, ale i pro Český rozhlas Plzeň: \"Stránky na dobrou noc\", \"Plešatá zpěvačka\", \"Pohádky Vlasty Buriana\" atd. Za četbu na pokračování \"Věci z jednoho pokoje\" byl nominován na cenu (Ne)viditelný herec 2008/2009.\n\nObjevil se v několika dílech seriálu Vyprávěj - role Peter Malina, dále účinkoval v jednom dílu dokumentárního cyklu Šumná města (díl: Plzeň), kde ztvárnil roli architekta Karla Honzíka.\n\nJako herec se divákům představil i ve filmech Zdeňka Trošky Babovřesky 2 a 3 v roli Dobroslava Dočistila (kontrolora z ministerstva financí). V roce 2016 si zahrál Hejkala Huga ve filmu Strašidla. \n\nNyní se objevuje (2016) v roli bláznivého vědce ve vědomostně-zábavném pořadu \"Kdo to ví?\" na televizi Barrandov. \n\n\n"}
{"id": "428946", "url": "https://cs.wikipedia.org/wiki?curid=428946", "title": "Ženské psaní", "text": "Ženské psaní\n\nŽenské psaní neboli écriture féminine je teorie, která vznikla v sedmdesátých letech ve Francii. Je významnou součástí feminismu. Pojednává o postavení ženy ve společnosti, vymezuje nový způsob literárního vyjádření a užití jazyka. \n\nProjekt ženského psaní je spojen s francouzskými feministickými teoretičkami Hélène Cixous, Luce Irigaray a Julií Kristevou. Teorie o specifické formě psaní je založena na kritice západní falocentrické kultury a patriarchálním řádu, který funguje na základě binárních opozicí (muž/žena) a pojímání ženy jako nedokonalého (kastrovaného) muže. Takový řád se podle těchto teoretiček projevuje nejen v náboženství, filozofii a sociálních vztazích, ale také v jazyce. Proto, abychom mohli patriarchální dichotomie nahradit pouhými rozdíly mezi mužem a ženou, falocentrismus zaměnit za decentralizaci a přehodnotit pojímání ženy, je třeba redefinovat používání jazyka. Teorie ženského psaní totiž počítá s tím, že sociálních změn nelze dosáhnout bez proměny jazyka a literárního vyjadřování. \n\nŽenské psaní specifickým způsobem využívá přesvědčení, že je vnímání žen v západní kultuře redukováno pouze na jejich fyzické tělo (jsou pannami, prostitutkami, manželkami svých mužů, sexuálními objekty). Cixous, autorka jednoho z nejvýznamnějších děl feministické literární teorie \"Smích medúzy\", říká, že důraz na tělesnost a emocionalitu umožňuje ženám vyjádřit to, co je na nich jedinečné a co bylo potlačováno kulturou vytvořenou v patriarchálním řádu. Fyzické tělo je chápáno jako důležitá složka ženské identity a tvůrčí nástroj. Žena by podle Cixous měla nechat psát své tělo. \n\nStejně jako Cixous i Luce Irigay klade důraz na ženskou tělesnost a sexualitu, pomocí které mohou ženy najít svojí jedinečnou identitu a vymanit se z falocentrického světa. Sexuální potěšení (autoerotika) pomůže ženám zbavit se představy nedokonalého kastrovaného muže, ke kterému jsou přirovnávány. \n\nŽenské psaní pracuje s kategorií přebytku. Literární tvorba je totiž velmi expresivní, do jisté míry nekontrolovatelný proces, při kterém hraje hlavní roli sexualita a tělesnost, jimž je podřízen rytmus vět, používání gramatického rodu nebo třeba druhy metafor. \n\nS potřebou restrukturalizace jazyka a redefinicí současných lingvistických teorií přišla teoretička Julia Kristeva. Vytvořila pojem „matriarchální jazyk“, tedy jazyk nezatížený logickými pravidly „mužského diskurzu“. Používání matriarchálního jazyka podle ní vyžaduje návrat k předspolečenskému sémiotickému řádu, který není zatížený uvědomělou symbolizací. Matriarchální jazyk je spojen s preoidipálním vztahem matky a dítěte, obdobím předcházejícím vstupu dítěte do symbolického světa svého otce. \n\nSémiotické je, jak říká Kristeva, to, co je původní a nedefinovatelné. Sémiotický řád v sobě skrývá revoluční potenciál a ohrožuje symbolický řád. Matriarchální jazyk lze identifikovat v oblasti umění, v literárních dílech v rámci ženského psaní.\n\nCixous nespojuje ženské psaní pouze s ženskými autorkami. Specifický způsob literární tvorby si podle ní osvojila také řada mužů. Mezi nimi James Joyce, Heinrich von Kleist nebo Jean Genet. Za ženské autorky zabývající se ženským psaním považuje Virginii Woolf, Marguerite Duras, Clarice Lispector a samu sebe.\n\n\nBendová, Hana. 2008. \"Srbská ženské próza pro r. 1995\". Bakalářské diplomová práce, Fakulta sociálních studií Masarykovy univerzity v Brně\nFilipowicz, Marcin. \"Tvorba Boženy Němcové v kontextu projektu écriture féminine\"'. (3.5.2009)\nJones, Ann Rosalind. \"Writing the Body - Toward an Understanding of l'Écriture féminine\". (3.5.2009)\nMoi, Toril. 1995. \"Marginality and Subversion: Julia Kristeva\". In Sexual/Textual Politics: Feminist Literary Theory. London: Routlege \nŠimůnek, Michal. 2004. \"Cixous, Hélèn – Heslář časopisu Revue pro média\". in Revue pro média 2004, číslo 4 dostupný na (3.5.2009)\nInternetové stránky Stanford Presidential Lectures in the Humanities and Arts (3.5.2009\n"}
{"id": "428948", "url": "https://cs.wikipedia.org/wiki?curid=428948", "title": "Bájezíd I.", "text": "Bájezíd I.\n\nBayezid I. (v osmanské turečnině بايزيد, Beyazıd Yıldırım v moderní turečtině, přezdívaný \"Yildirim\" (Blesk) někdy také Bajezid, Bayezit, Bájezíd nebo Bajazid, asi 1347/54 – březen 1403), syn a nástupce osmanského sultána Murada I. Hüdavendigara, vládnoucí v letech 1389 – 1402, byl jedním z nejvýbojnějších osmanských sultánů. Během jeho vlády se Osmané, jeden z mnoha tureckých kmenů v Malé Asii, zmocnili se téměř celého Balkánu (až na západní pobřeží) a vyvrátili turecké emiráty v Malé Asii. Po Bayezidově porážce od Tamerlána roku 1402 se osmanská říše svíjela 11 let v agónii, než jí nejmladší Bayezidův syn Mehmed I. Çelebi (Sjednotitel) navrátil stabilitu.\n\nNarodil se nejspíše mezi léty 1347 až 1354 Muradovi, jednomu ze synů osmanského emíra Orhana, a jisté Slovance jménem Gülčiček (Růžový kvítek). Asi roku 1357 se Bajezidův otec Murad stal následníkem po smrti svého staršího bratra Sulejmana a pravděpodobně roku 1362 stařičkého Orhana I. na trůně vystřídal. Murad ještě upevnil osmanskou moc v Malé Asii a za jeho vlády začal podrobovací proces slovanských národů na Balkáně, když v září roku 1371 porazil buď on, nebo nezávislí bejové Hadži Ibeyi a Evrenos Bey v bitvě na Marici u Čirmenu spojená vojska samozvaného srbského krále Vukašina a jeho bratra, serského despoty Jovana (Ivana) Uglješi, přičemž oba bratři ve vřavě zahynuli. Další velký krok k podrobení Srbů hodlal učinit Murad, tentokrát již osobně, v roce 1389.\n\nTehdy proti sobě na Kosově poli nastoupili na jedné straně Osmané pod velením samotného Murada a jeho dvou synů, Bajezida a Yakuba, na druhé straně spojená vojska srbského knížete Lazara Hrebeljanoviće, Vuka Brankoviće a oddíly poslané bosenským králem Tvrtkem. V předvečer bitvy (či během nebo po ní) byl však Murad zavražděn Srbem Milošem Obilićem, který byl hned na místě rozsekán. Bajezid se však, naštěstí pro Osmany, ujal velení dříve, než ve vojsku vypukl chaos. Bajezid také nechal zavraždit svého bratra Yakuba. Bitva se vyvíjela nejednoznačně, velké množství padlých bylo na obou stranách. Bitvu nepřežili oba hlavní vůdci – Lazar Hrebeljanović byl zabit buď na příkaz umírajícího Murada, nebo nad otcovou mrtvolou vyřknul Lazarův ortel Bajezid, který se otcovým skonem vyhoupnul na trůn.\n\nSamotná kosovská bitva skončila nerozhodně, do vývoje událostí však zasáhl mladý syn císaře Svaté říše římské Karla IV. Lucemburského, uherský král – manžel Zikmund, který pomohl Bajezidovi tím, že napadl Srbsko ze severu. Vzhledem k Zikmundově útoku a k revoltám Lazarova zetě Vuka Brankoviće se Lazarova vdova Milica Bajezidovi vzdala za pro Osmany výhodných podmínek. Sultán také donutil nejmladší Lazarovu dceru Oliveru, aby se stala příslušnicí jeho harému. Bajezid tedy dovršil otcovu snahu o podmanění Srbska: někdejší nejmocnější stát na Balkáně se stal vazalským státem Osmanů. Po zkrocení Srbů připojil k rodící se mocnosti emiráty Saruhan, Aydin, Candarli, Menteše, Hamid a Germyian v Malé Asii. Sultán také podpořil nároky byzantského prince Jana Palaiologa jako Jana VII. na byzantský trůn proti svému stárnoucímu dědovi, několikrát sesazenému a osudem těžce zkroušenému císaři Janovi V. a jeho druhorozenému synovi Manuelovi. Roku 1390 mladý Jan skutečně děda sesadil, ale jen nakrátko. Manuel se jako rukojmí zúčastnil Bajezidova obléhání několika posledních byzantských pevností v Anatolii, ale příštího roku uprchl, postavil se proti synovci Janovi, ale i proti Bajezidovi, kterému vyvstal soupeř vskutku důstojný.\n\nJeště roku 1391 vyrazilo sultánovo vojsko opět do Evropy, obsadilo Skopje, utkalo se s valašským knížetem Mircem Starým a o rok později (1392) se Bajezidova armáda utkala s kontingentem krále Zikmunda. Tentokrát byl uherský panovník úspěšnější a turecký útok odrazil. Zikmunda navíc o pomoc požádal Ivan Šišman, tarnovský car (1371–1393). To už ovšem bylo na Bajezida příliš a rozhodl se vytáhnout proti Trnovu, které oblehl na jaře roku 1393. Město odolávalo pod vedením patriarchy Euthymije (Evtimije) tři měsíce. Když se Bajezidovi zdálo, že Trnova nedobude, prolomil jeden oddíl bránu do města a 17. července roku 1393 bylo Trnovo, někdejší sídlo mocných carů, obsazeno. Car Ivan Šišman v Trnovu ale nebyl, odjel do Nikopole, která se stala dalším Bajezidovým cílem. Nikopol byla ještě téhož roku dobyta a Ivan Šišman byl zajat; ve vězení později zemřel. Asi v téže době (roku 1393) dobyla další Bajezidova armáda dobrudžský despotát. Bajezid tedy i nadále upevňoval svou moc. Roku 1393/1394 porazil valašského knížete Mirču a roku 1394 se poprvé rozhodl zaútočit na Konstantinopol. Tím si však sultán vzal poněkud velké sousto. Bez blokády na moři byla jakákoli blokáda na souši zbytečná: Theodosiánské hradby protentokráte překonány nebyly a císař Manuel II. Palaiologos se proti Bajezidovi ubránil, stejně jako císařův bratr Theodor I., morejský despota sídlící v Mistře. Téhož roku obsadila turecká vojska Thessálii a na severu dosáhla Dunaje.\n\nBajezidovy vojenské úspěchy však nedaly spát uherskému králi Zikmundovi, který požádal zbytek křesťanské Evropy o pomoc. Příznivá odezva byla především ve Francii, která chápala Zikmundovu výzvu v podstatě jako křížovou výpravu. Uherský panovník však nebyl aktivní jen na poli diplomatickém, ale i vojenském: roku 1394/1395 opět dosadil Bajezidem sesazeného valašského knížete Mircu, který byl ale vzápětí (17. května) 1395 poražen osmanským vojskem u Rovine nad Jalovicí, čímž se Valašsko stalo vazalským státem Osmanů. V létě 1396 se francouzská a uherská armáda setkala poprvé v Budíně, ale na cestu vyrazila v několika proudech. Jeden z nich, Zikmundem vedený, přitáhl do Vidinu, kde ho přivítal tamější vládce Ivan Stracimir, bratr zavražděného Ivana Šišmana a vazal Osmanů. Již spojení křižáci došli až k Nikopoli, kde však již čekal Bajezid, který musel upustit od nového plánu zmocnit se Konstantinopole, s armádou. Došlo k bitvě, v níž Bajezidova armáda dne 25. září 1396 úplně rozdrtila křižáckou armádu, jíž se mj. zúčastnil i Jean de Nevers, známý jako Jan Nebojácný, pozdější burgundský vévoda. Bitva se však zprvu nevyvíjela pro sultána zrovna růžově. Křižáci porazili první linii, poté se ovšem projevila tvrdohlavost a namyšlenost Francouzů, kteří se nechtěli zformovat, tím pádem měli menší obranyschopnost proti turecké jízdě (kapikule) která i přes odpor křižáků vykonala své. Všichni neurození zajatci byli na sultánův rozkaz popraveni. Zbytek urozených poslal do Kallipole a vzkázal Zikmundovi, aby si pro ně poníženě přijel. Po vítězné bitvě u Nikopole Bajezid definitivně vyvrátil druhé bulharské carství. Oblehl totiž Vidin, sídelní město Ivana Stracimira a poslední baštu bulharského odporu proti Osmanům. Město obsadil a Ivana Stracimira poslal do vyhnanství do Anatolie. Pádem Vidinu skončila existence říše, která byla svého času nejmocnější na Balkáně (kolem roku 1235).\nPříštího roku (1397) vyvrátil Bajezid karamanovský emirát na jihovýchodě Malé Asie a zmocnil se města Konya (Ikonia). Roku 1398 se zmocnil Sivasu při Černém moři a následujícího roku měst Elbistan a Malatya, což ovšem později vedlo k velkým rozporům s Mongoly. Na přelomu století se opět pokusil dobýt Konstantinopol, hlavní město Byzance, jejíž moc byla, zejména díky Bajezidovi, v posledních letech velmi okleštěna. Na maloasijském pobřeží vystavěl sultán pevnost Anadolu Hisar. Byzantskou říši tehdy spravoval císař Jan VII., synovec autokratora Manuela II., který právě vyhledával v Evropě pomoc proti Turkům. Prakticky ve stejný moment vyvstalo však Bajezidovi velké nebezpečí – Tamerlán, který byl rozhořčen tím, že Bajezid obsadil města Malatya a Elbistan, a roku 1400 vyplenil Sivas a příštího roku Bagdád. Bajezid ještě roku 1402 vyzval císaře Jana VII. ke kapitulaci; musel však s vojskem spěchat do Malé Asie, kde se měla jeho armáda utkat v bitvě s kontingentem Tamerlánovým. Bitva, která byla osudná nejen pro Bajezida, ale málem také pro celou osmanskou říši, se uskutečnila patrně 25. července 1402 u Ankary (Angory). Bajezid, který do bitvy táhl i se svými syny Sulejmanem, Isou, Musou, Mustafou a Mehmedem a také za pomoci srbských vojsk, byl Mongoly drtivě poražen a zajat.\n\nOsmanská říše ztratila jednotu. Nejstaršímu Sulejmanovi, Isovi, Mehmedovi a možná také Mustafovi (Mustafa měl ve vřavě zahynout, roku 1416 se však opět objevuje na politické scéně) se podařilo uprchnout. Musa zůstal s Bajezidem v Tamerlánově zajetí. Bajezid Yildirim, jeden z největších osmanských dobyvatelů, zemřel v březnu roku 1403 v zajetí Mongolů (patrně spáchal sebevraždu) a jeho synové mezi sebou bojovali o moc, takže byla expanze Osmanů prozatím pohřbena. Jak na východě říše – emiráty, které Bajezid a jeho otec Murad přivtělili k osmanskému státu, se osamostatnily – tak i na evropské pevnině – Konstantinopol byla (prozatím) osvobozena – došlo k posunu zpět. Naštěstí pro budoucí vývoj říše nebyla Evropa schopna účinně zasáhnout proti oslabené říši – jednak díky Sulejmanovi, schopnému vyjednavači, který se zmocnil evropských držav svého otce, tzv. Rumelie, a který zastavil nepřátelské chování části křesťanstva, a také díky momentálnímu stavu v křesťanské církvi, který byl velmi neblahý. Dalším faktorem byl vazalský systém říše – bejové (místní vládci) pomáhalo v daných oblastech Bajezidovým synům. Nejstarší Sulejman se usadil na Balkáně, Isa v Burse, pohřebišti sultánů, Mehmed se usadil v Amasyi v Anatolii a Musa vyhlásil později Sulejmanovi boj. Během deseti let byli odstraněni dva pretendenti – Isa († asi 1405) a Sulejman († asi 1411). Roku 1413 došlo k rozhodnému střetnutí. Krutý Musa byl nakonec poražen Mehmedem, který se po jedenácti letech anarchie stal jako Mehmed I. Çelebi – Sjednotitel (1413–1421) pánem všech osmanských držav, byť okleštěných. Teprve po dlouhém boji se Mehmedovým nástupcům Muradovi II. a Mehmedovi II. podařilo obnovit (byť ne zcela přesně) hranice z roku 1402.\n\nBajezid měl osm žen:\n\n\n"}
{"id": "428950", "url": "https://cs.wikipedia.org/wiki?curid=428950", "title": "1. SC Vítkovice", "text": "1. SC Vítkovice\n\n1. SC Vítkovice (také 1. SC TEMPISH Vítkovice podle sponzora, dříve \"1. SC Vítkovice Oxdog\", \"1. SC WOOW Vítkovice\", \"1. SC SSK Vítkovice\" a \"1. SC Ostrava\"), je ostravský florbalový klub založený v roce 1992. Je tak jedním z nejstarších florbalových klubů v Česku.\n\nMužský tým je jedním se čtyř týmů, které hrají nejvyšší soutěž, Superligu florbalu, nepřetržitě od jejího založení v roce 1993. Až do sezóny 2015/16 byl jediným týmem, který dokázal přerušit dominanci do té doby suverénního pražského klubu Tatran Střešovice (v sezónách 1995/96, 1996/97, 1999/00, 2008/09, 2012/13 a 2013/14). Dále zvítězil i v sezóně 2018/19. V letech 2011, 2015 a 2017 se mužský tým stal vítězem Poháru Českého florbalu. V roce 2010 získal jako první český tým druhé místo v Poháru mistrů.\n\nŽenský tým hraje Extraligu žen, od jejího založení v roce 1994, a ve které zvítězil v sezónách 1999/00, 2013/14, 2015/16, 2017/18 a 2018/19. V letech 2014, 2016 a 2017 se ženský tým stal vítězem Poháru Českého florbalu. V letech 2014 a 2019 získal druhé místo v Poháru mistrů, nejlepší dosavadní umístění českého ženského týmu.\n\nOddíl je společně s Florbal Chodov a Tatran Střešovice jedním ze tří, které získaly mistrovský titul v mužské i ženské nejvyšší soutěži a jediným oddílem který je získal ve stejné sezóně a to dokonce třikrát (1999/00, 2013/14 a 2018/19).\n\nMužský B tým se v minulosti oddělil do samostatného oddílu pod původním názvem Vítkovic, 1. SC Ostrava. Tým získal oddělením možnost postoupit do nejvyšší soutěže, kde také v sezónách 1999/00–2003/04 působil. Oddíl se později sloučil s SK FBC Třinec.\n\nMuži\nŽeny\n\n\n"}
{"id": "428954", "url": "https://cs.wikipedia.org/wiki?curid=428954", "title": "SSK Future", "text": "SSK Future\n\nSSK Future (dříve podle sponzora také x3m team SSK Future) je pražský florbalový klub, který hrál mužskou i ženskou Extraligu.\n\nV sezónách 2003/04 a 2008/09 vybojoval mužský tým v Extralize dvě třetí místa. Oddíl byl také v ročníku 2008/09 nejlepším mládežnickým klubem v Česku. V sezónách kdy oddíl hrál Extraligu, hrál v Areně Sparta.\n\nPro finanční problémy nebyl ženský A tým, který v sezóně 2008/09 skončil na historicky nejlepším 6. místě, přihlášen do dalšího ročníku Extraligy. Po skončení ročníku 2009/10 se ženské a dívčí týmy SSK Future spojily s Elite Praha.\n\nV roce 2013 byl odsouzen předseda klubu Marek Jaroch. Po skončení probíhající sezóny 2012/13 se mužský A tým spojil s týmem AC Sparta Praha, kterému tím umožnil setrvání v Extralize. Samotný klub pokračuje dál v existenci. Mužský tým začal znovu od nižších soutěží.\n\n"}
{"id": "428955", "url": "https://cs.wikipedia.org/wiki?curid=428955", "title": "Bulldogs Brno", "text": "Bulldogs Brno\n\nBulldogs Brno je brněnský florbalový klub, který má mužské a ženské družstvo. Klub byl založen v roce 1993. Je tak jedním z nejstarších florbalových klubů v Česku.\n\nŽenský A tým hraje od sezóny 2019/20 Extraligu žen, po vítězství v 1. lize v předchozím ročníku. Dříve tým působil v Extralize také do sezóny 2007/08. Největším úspěchem týmu jsou čtyři účasti ve čtvrtfinále Extraligy v sezónách 2002/03–2005/06 a druhé místo v Poháru Českého florbalu v ročníku 2006.\n\nMužský A tým hraje 1. ligu mužů. Od sezóny 1995/96 do 2018/19 hrál 25 let Superligu. Předtím hrál tým nejvyšší soutěž ještě v její první sezóně 1993/94. Největším úspěchem týmu byla účast v semifinále a konečné čtvrté místo v nejvyšší soutěži v sezónách 2004/05 a 2015/16 a druhé místo v Poháru Českého florbalu v ročnících 2009, 2010, 2012 a 2014.\n\nDomácí hala Bulldogs je Městská sportovní hala Vodova v Králově Poli, kde hrají své domácí zápasy a kde trénují.\n\n\n\n"}
{"id": "428961", "url": "https://cs.wikipedia.org/wiki?curid=428961", "title": "Lilith (jméno)", "text": "Lilith (jméno)\n\nLilith je ženské křestní jméno. Jméno je odvozeno z asyrského lilitu, znamenající \"z noci, noční\". Bylo to jméno démona v asyrské mytologii. V židovské a islámské tradici byla Lilith první ženou Adama. Potomci Adama a Lilith jsou ďábelští duchové na světě.\n\n\n\n"}
{"id": "428966", "url": "https://cs.wikipedia.org/wiki?curid=428966", "title": "Pohořílský potok", "text": "Pohořílský potok\n\nPohořílský potok je pravostranný přítok říčky Balinky v okrese Žďár nad Sázavou v Kraji Vysočina. Délka toku činí 7,7 km. Plocha povodí měří 9,8 km².\n\nPohořílský potok pramení v lesích západně od obce Pavlínov na Českomoravské vrchovině. Na horním toku mezi šestým a sedmým říčním kilometrem vzdouvá hladinu potoka rybník \"Mládkov\". V Pavlínově napájí rybníky \"Lojzík\" a \"Podlužník\". Odtud směřuje na východ až severovýchod ke vsi Pohořílky, kde napájí \"Pohořílský rybník\" uprostřed vesnice a dále po směru klikatícího se toku prostupuje dalším obnoveným Smolíkovým rybníkem. Dále teče východním směrem k obci Uhřínov, kde se vlévá do říčky Balinky.\n\nV potoce žije mnoho vodních živočichů, břehy jsou lemovány stromy a vodní květenou.\n"}
{"id": "428967", "url": "https://cs.wikipedia.org/wiki?curid=428967", "title": "Vz. 24", "text": "Vz. 24\n\nOznačení vz. 24 se může vztahovat na více druhů výzbroje bývalé československé armády:\n"}
{"id": "428969", "url": "https://cs.wikipedia.org/wiki?curid=428969", "title": "Zara", "text": "Zara\n\nZara je ženské křestní jméno. Zara je arabské jméno, pochází ze jména zahrah, znamenající \"kvetoucí, květena\".\n\n\n\n"}
{"id": "428977", "url": "https://cs.wikipedia.org/wiki?curid=428977", "title": "Laurin &amp; Klement C", "text": "Laurin &amp; Klement C\n\nLaurin & Klement C byl osobní automobil vyráběný firmou Laurin & Klement mezi lety 1906 – 1907. Bylo vyrobeno 14 kusů.\n\nMotor byl uložený vpředu a poháněl zadní kola. By to vidlicový dvouválec o objemu 2042 cm. Vážil kolem 800 kg a jel rychlostí až 50 km/h. Převodovka měla tři stupně. Rozvor byl 2630 mm a rozchod 1300 mm. Náprava byla tuhá na listových perech.\n\n"}
{"id": "428980", "url": "https://cs.wikipedia.org/wiki?curid=428980", "title": "Melia", "text": "Melia\n\nMelia je ženské křestní jméno.\n\n\n"}
{"id": "428982", "url": "https://cs.wikipedia.org/wiki?curid=428982", "title": "Kreační operátor", "text": "Kreační operátor\n\nKreační a anihilační operátory byly původně zavedeny jako pomůcka pro řešení lineárního harmonického oscilátoru. Později nalezly značné uplatnění ve formalizmu obsazovacích čísel u nerozlišitelných částic, případně teorii pole.\n\nU lineárního harmonického oscilátoru zavádíme anihilační operátor v energiové bázi takto:\n\nformula_1\n\nMatice tohoto operátoru má tedy tvar:\n\nformula_2\n\nHermitovským sdružením matice získáme vztah pro operátor kreační:\n\nformula_3\n\nSpeciálně od je zřejmé, že: formula_4\n\nPřípadně, že:\n\nformula_5\n\nVidíme tedy, že n-tý energetický stav je až na konstantu dán n-násobným působením kreačního operátoru na vektor formula_6, který nazýváme vakuum.\n\nPro další výpočty je užitečná komutační relace, kterou lze snadno odvodit z definice:\n\nformula_7\n\nZ definic je taktéž zřejmé, že definujeme-li operátor formula_8 jako\n\nformula_9,\n\npak pro diagonální maticové elementy platí:\n\nformula_10\n\nTento operátor tedy odpovídá měřitelné (??), jenž udává v kolikáté energetické hladině se systém nalézá. Z důvodu, jenž bude zřejmý později, tento operátor nazýváme operátorem počtu částic.\n\nReprezentace obsazovacích čísel je s výhodou používána u systémů skládajícího se z několika identických částic, bosonů nebo fermionů. Výhodou tohoto popisu je skutečnost, že takto zapsané vektory automaticky splňují podmínky související s nerozlišitelností částic.\n"}
{"id": "428985", "url": "https://cs.wikipedia.org/wiki?curid=428985", "title": "Věřitel", "text": "Věřitel\n\nVěřitel () je subjekt práva oprávněný ze závazkového právního vztahu požadovat plnění po dlužníkovi. Věřitel má pohledávku za dlužníkem, dlužník má dluh vůči věřiteli.\n\nOznačení věřitel vzešlo ze skutečnosti, že půjčující osoba věřila, že jí dlužník dlužnou částku splatí.\n\nZajištěným věřitelem se dle insolvenčního zákona rozumí věřitel, jehož pohledávka je zajištěna věcí nebo právem z majetku dlužníka, a to jedním z pěti jasně stanovených způsobů – zajišťovacích práv.\n\nPohledávka zajištěného věřitele je \"právně\" zajištěna majetkem dlužníka, například zástavním právem.\n\nInsolvenční zákon definuje tzv. zajišťovací instituty. Pomocí nich se následně stanoví, které instituty jsou považovány za zajištění a které naopak nikoli. Zajišťovací institutů je celkem pět.\n\nDlužník zajišťuje pohledávku například pomocí nemovitosti, která je ve vlastnictví dlužníka.\n\nZadržovací právo se v praxi nepoužívá pro zajištění pohledávek.\n\nOmezení vlastnického práva k nemovitosti je platné od roku 1991. Uplatňuje se pouze u nemovitostí.\n\nV praxi se používá k zajištění závazku u úvěrů na automobily a závazků úvěrového typu movitými věcmi.\n\nTento zajišťovací institut (nazývaný také tradičně cese) je využíván v případě, kdy se dlužníkova pohledávka postupuje věřiteli za účelem zajištění pohledávky dlužníka.\n"}
{"id": "428986", "url": "https://cs.wikipedia.org/wiki?curid=428986", "title": "Carmen (jméno)", "text": "Carmen (jméno)\n\nCarmen je ve španělštině a italštině ženské křestní jméno, zatímco v Británii je mužské i ženské. Podle českého kalendáře slaví jmeniny 16. července.\n\nJméno rozšířené pomocí španělštiny, má dva na sobě nezávislé původy, z hebrejštiny – \"Karmel\" znamená \"Zahrada\" a mladší původ, z latiny, Carmen \"píseň, zpěv\". Ve španělštině vychází ze spojení \"Nuestra Señora de Monte Carmelo\" (v češtině nejčastěji \"blahoslavená Panna Marie na hoře Karmel\" ) a zvláště jeho zkráceniny \"Virgen del Carmen\", což jsou pojmenování pro blahoslavenou Pannu Marii v její roli patronky řádu karmelitánů, katolického řádu založeného ve 12. století poustevníky žijícími v ústraní v pohoří Karmel v dnešním Izraeli, kde na konci 12. století postavili mezi svými poustevnami kapli a zasvětili ji blahoslavenné Panně Marii.\nCarmen Justová - modelka, 2.vicemiss České miss 2010\n\n\n\n"}
{"id": "428988", "url": "https://cs.wikipedia.org/wiki?curid=428988", "title": "Liron", "text": "Liron\n\nLiron je mužské a ženské křestní jméno.\n\nJméno je hebrejského původu, vykládá se jako \"moje píseň\" a \"moje radost\".\n\n"}
{"id": "428989", "url": "https://cs.wikipedia.org/wiki?curid=428989", "title": "Mandava (Středočeská pahorkatina)", "text": "Mandava (Středočeská pahorkatina)\n\nMandava (místo je též známo pod názvem Na Křížkách) je ploché návrší s vrcholem o nadmořské výšce 480 metrů, které se nachází nedaleko obce Sulice, ve vzdálenosti 6 km jihovýchodně od Jesenice a 9 km jižně od hranic Prahy. Přes návrší prochází bývalá státní silnice Praha–Benešov–Tábor–České Budějovice, dnes silnice II/603.\n\nNa paměť husitského shromáždění lidu, které proběhlo 30. září 1419, zde byl v roce 1931 vybudován památník s rozhlednou podle návrhu architekta Jansty. Rozhlednu dnes převyšují okolní stromy, avšak z návrší lze za dobré viditelnosti spatřit Říp, Brdy, kopce Středočeské pahorkatiny, České středohoří, Krkonoše a Lužické hory.\n\n30. září roku 1419 se na tomto vrchu odehrálo početné shromáždění přívrženců Husova učení z Prahy, Plzně i dalších míst, na kterém mimo jiné kázal i husitský kněz Václav Koranda starší. Tomuto shromáždění je věnován jeden z obrazů Muchovy Slovanské epopeje pod názvem \"Schůzka na Křížkách\"\n\n\"A protoz, najmilejsi! zadamy a prosime was pro pana boha a wase spasenie, aby s nami se wsemi w sobotu na den S. Jeronyma jednostajne rano se sesli a sebrali u Krizkow na ulehlech na Benesowske silnici na te hore za Ladwym ku Praze jeduc...\"\n\nAčkoli shromáždění bylo svoláno na svátek svatého Jeronýma 30. září, deska umístěná na pravém křídle památníku z nejasných důvodů datuje shromáždění ke 29. září 1419:\nText desky umístěné na levém křídle:\n\n"}
{"id": "428990", "url": "https://cs.wikipedia.org/wiki?curid=428990", "title": "Vodní sklo", "text": "Vodní sklo\n\nVodní sklo je vodný roztok křemičitanu sodného (chemický vzorec NaSiO). Dříve, ještě v druhé polovině dvacátého století, se na území bývalého Československa používal k uchovávání vajec, když se vejce naskládala do láhve a zalila vodním sklem. Roztok ucpal póry ve skořápkách vajec a ta tak vydržela řadu měsíců. Sloužil také k impregnaci papírových tkanin a jako plnivo do mýdel.\n\nV současné době se vodní sklo vyrábí nejčastěji z křemičitanu sodného nebo draselného. Může se používat také jako lepidlo, například na lepení šamotového obložení kamen – reaguje se vzdušným oxidem uhličitým a tvrdne. V druhé polovině 19. století se používalo také při restaurování ke konzervaci povrchu soch, což ale z dlouhodobého hlediska památkám přitížilo. Vodní sklo se používá ve stavebnictví k urychlení tuhnutí cementových směsí a k mineralizaci dřevěných konstrukcí a tím k ochraně proti požáru. Vlivem vody a oxidu uhličitého (CO) dochází k vyloučení gelu SiO.HO, který dřevo mineralizuje. Dále se vodní sklo dodnes používá ve slévárenství jako pojivo do slévárenských forem a jader. S ethanolem reaguje za vzniku silikonu.\n\nVýroba skla\n"}
{"id": "428991", "url": "https://cs.wikipedia.org/wiki?curid=428991", "title": "Aiden Ford", "text": "Aiden Ford\n\nPoručík Aiden Ford je fiktivní postava příslušníka americké armády v televizním seriálu , ztvárněná Rainbow Sun Francksem. V první a druhé sérii seriálu byl členem týmu majora Johna Shepparda. Při jednom z útoků na Atlantis byl napaden Wraithem, načež oba spadli do oceánu, kde se Wraith utopil. Předtím se však na Fordovi začal krmit a vpustil do jeho těla enzym zabraňující jeho smrti. Po hodině se poručíka Forda podařilo nalézt, ale v důsledku smrti Wraitha byl enzymem předávkován a stal se na něm závislý. Po uzdravení z Atlantis uprchl, aby vyhledával Wraithy, jejichž enzym, poté, co je zabil, používal. Poté se s týmem majora Shepparda ještě několikrát setkal. Jednou je unesl a dal jim wraithský enzym, aby mu pomohli s misí. McKay si vzal potají dávku a utekl na Atlantis. Tam ze sebe všechny informace vychrlil a omdlel. Později se ještě s Fordem setkáme.\n\n"}
{"id": "428992", "url": "https://cs.wikipedia.org/wiki?curid=428992", "title": "Hromada", "text": "Hromada\n\nHromada (ve zdrobnělé formě hromádka) může být:\n\n\n\n"}
{"id": "428993", "url": "https://cs.wikipedia.org/wiki?curid=428993", "title": "Rodan (jméno)", "text": "Rodan (jméno)\n\nRodan je mužské křestní jméno. Rodan je slovanské jméno, patrně souvisí s přídavným jménem \"rodný, zrozený\".\n"}
{"id": "428996", "url": "https://cs.wikipedia.org/wiki?curid=428996", "title": "Národní strana lidová", "text": "Národní strana lidová\n\nNárodní strana lidová (NSL) byla marginální prvorepubliková politická strana. Vznikla v roce 1936 odštěpením pravicové frakce okolo Františka Zelenky (* 15.9.1890 Tábor, † 19.9.1972 Praha) od Československé strany lidové (ČSL). Důvodem k odchodu ze strany byla kritika údajného spojení vedení lidovců s marxisty.\n\nProgramově se strana vymezovala proti korupci a podporovala spolupráci s katolickou Hlinkovou slovenskou lidovou stranou, vyjádřenou heslem \"Zelenka a Hlinka a ne Šrámek a Gottwald\". Znakem strany bylo písmeno \"Z\" (Zelenka) upravené tak, aby připomínalo napoleonské \"N\".\n\nZelenka a jeho spolupracovníci se nazývali \"sborem ofenzorů\", jelikož měli dělat ofenzivní katolickou politiku. NSL vydávala časopis s názvem Sociální boj, později přezvaný jen na Boj.\n\nZaložení NSL bylo přivítáno Republikánskou agrární stranou, která v ČSL viděla hlavního soupeře v boji o venkovské voliče. Vznik Národní strany lidové však nezískal širokou odezvu. Aktivita strany ustala pro naprostém neúspěchu v obecních volbách roku 1938.\n"}
{"id": "428997", "url": "https://cs.wikipedia.org/wiki?curid=428997", "title": "Chopeš", "text": "Chopeš\n\nChopeš (též Chrobi, Kopesh nebo Knopesh) \"ḫpš\" je staroegyptský meč s dvoubřitou srpovitou čepelí, díky tomuto tvaru sloužil téměř výhradně k sekání. Navzdory své podobnosti se srpem se však ostří nenacházelo na vnitřní straně oblouku čepele, nýbrž na vnější.\n\nTuto zbraň používali hlavně ochránci Faraona nebo bojovníci uctívající Hora. Chopeš se používal také na ochranu jiných veledůležitě postavených lidí. \n\nPodle ikonografických nálezů se zdá pravděpodobné, že se tento meč začal používat někdy kolem roku 2500 př. n. l. a velmi brzy se stal velmi populární mezi egyptskými důstojníky. Tato popularita pravděpodobně vedla k tomu, že se stal symbolem moci faraona, vlivem komplikovanosti nálezů se však stále nepodařilo datovat, kdy tuto symboliku získal.\n"}
{"id": "428999", "url": "https://cs.wikipedia.org/wiki?curid=428999", "title": "1956 v dopravě", "text": "1956 v dopravě\n\nTento článek obsahuje seznam událostí souvisejících s dopravou, které proběhly roku 1956.\n\n\n"}
{"id": "429001", "url": "https://cs.wikipedia.org/wiki?curid=429001", "title": "Hromádka", "text": "Hromádka\n\nExistuje více nositelů českého příjmení Hromádka:\n\n\n"}
{"id": "429003", "url": "https://cs.wikipedia.org/wiki?curid=429003", "title": "Eve Lawrence", "text": "Eve Lawrence\n\nEve Lawrence (4. září 1985, Maryland), pravým jménem Eve Laurence je americká pornoherečka, která natočila za svou dosavadní kariéru přes 140 filmů a byla nominována roku 2007 na cenu AVN za Nejlepší soubor sexuálních scén.\n\nK pornografii se dostala v roce 2003, ve svých 18 letech, ještě jako bruneta. Po krátké přestávce se k oboru vrátila, už s blond vlasy.\n\n"}
{"id": "429007", "url": "https://cs.wikipedia.org/wiki?curid=429007", "title": "Obrtlík", "text": "Obrtlík\n\nObrtlík je volně otočný spoj, např. \n\nPoužívá se často na jachtách. Typů je celá řada podle oborů techniky.\n"}
{"id": "429017", "url": "https://cs.wikipedia.org/wiki?curid=429017", "title": "Senetínský potok", "text": "Senetínský potok\n\nSenetínský potok je levostranný přítok Jánského potoka (Klejnárky) v okrese Kutná Hora ve Středočeském kraji. Délka jeho toku činí 8,5 km. Plocha povodí měří 15,5 km².\n\nPotok pramení jihovýchodně od Michalovic v okrese Kutná Hora v nadmořské výšce okolo 520 m. Teče převážně severovýchodním směrem. Pod Petrovicemi I jej zprava posiluje první významnější přítok, který je nazýván \"Dědický potok\". Níže po proudu nad osadou Senetín, okolo níž potok protéká, napájí rybník nazývaný \"Režný\". Zhruba 2 km pod Senetínem u osady Hološiny se na potoce nachází rybník \"Schoř\". Kromě Senetínského potoka tento rybník napájí také \"Zbožňovský potok\", který přitéká z levé strany. Po dalším kilometru se potok vlévá zleva nad Doudovským mlýnem do Jánského potoka na 30,9 říčním kilometru.\n\n\n"}
{"id": "429027", "url": "https://cs.wikipedia.org/wiki?curid=429027", "title": "Troy Kotsur", "text": "Troy Kotsur\n\nTroy Kotsur (narozen v roce 1968) je americký neslyšící herec.\n\nTroy se narodil a vyrostl ve městě Mesa, v Arizoně. Od narození je neslyšící. Studoval Divadlo na Gallaudet University, v letech 1987-1989. Dodatečně studoval herectví na vysoké škole ve svém rodném městě, Pierce College a American River College. V Phoenixu pracoval v KTSP-TV jako vydavatel, badatel a tlumočník.\n\nJe členem souboru v divadle Deaf West. Hrál také v Národním divadle pro neslyšící.\n\n\nJe ženatý s herečkou Deanne Bray. 8. září 2005 se jim narodila dcera Kyra Monique Kotsur.\n\n"}
{"id": "429029", "url": "https://cs.wikipedia.org/wiki?curid=429029", "title": "Muti", "text": "Muti\n\nMuti může znamenat:\n\n\n\n"}
{"id": "429040", "url": "https://cs.wikipedia.org/wiki?curid=429040", "title": "Constantius III.", "text": "Constantius III.\n\nFlavius Constantius († 2. září 421), známý také jako Constantius III., byl západořímský císař v roce 421. Tento generál a politik fakticky řídil státní záležitosti v západořímské říši ve druhé polovině panování císaře Honoria, přičemž se podstatně zasloužil o její konsolidaci poté, co Vizigóti v roce 410 vyplenili Řím. V roce 417 se oženil s císařovou sestrou Gallou Placidií a později se stal Honoriovým spolucísařem. Jeho vláda nicméně trvala jen necelých sedm měsíců.\n\nConstantius se narodil ve městě Naissus (dnešní Niš) v prefektuře Illyricum. Původně sloužil ve východním vojsku a bojoval v četných taženích pod Theodosiem I. Pravděpodobně se účastnil výpravy na západ proti uzurpátorovi Eugeniovi a po jejím zdárném završení setrval v Itálii. Patřil mezi Stilichonovy stoupence, nezastával ale žádný významný post, díky čemuž přečkal bez újmy jeho pád v roce 408. V roce 410 nebo 411 se stal Stilichonovým nástupcem v hodnosti generála obojího vojska (\"magister utriusque militiae\"), čímž dosáhl nejvyšší velitelské pozice na Západě. Někdy v téže době nechal ubít k smrti strůjce spiknutí proti Stilichonovi, někdejšího představeného císařských kanceláří Olympia. Obdobně se vypořádal i s ostatními potenciálními soupeři, kteří ho mohli ohrozit na dvoře císaře Honoria v Ravenně.\n\nKdyž si Constantius zajistil vlastní postavení, zmobilizoval italské vojsko pro válku s uzurpátorem Konstantinem III. Ten čelil v Galii svému vzbouřenému vojevůdci Gerontiovi, obléhajícímu uzurpátora v jeho sídle v Arelate (dnešní Arles). K tomuto městu zamířil v roce 411 rovněž Constantius a jeho gótský podřízený Ulfila. Po jejich příchodu Gerontiovi muži přešli k Constantiovi a Gerontius uprchl do Hispánie, kde zanedlouho spáchal sebevraždu. K Arelate se zatím přiblížil Konstantinův velitel Edobech s pomocnými sbory Franků a Alamanů s úmyslem vyprostit uzurpátora z obklíčení. Constantius s Ulfilovou pomocí lstí překvapil a rozdrtil nepřátelské vojsko, jehož vůdce zahynul rukou jednoho ze svých druhů. Poté pokračoval v dobývání Arelate a po několika měsících přesvědčil zárukou osobní bezpečnosti Konstantina ke kapitulaci. Zajatý Konstantin a jeho syn Julianus byli posláni do Ravenny, avšak v nevelké vzdálenosti od města byli v září 411 na Honoriův rozkaz popraveni.\n\nConstantius se po svém vítězství, jímž pro Honoria získal zpět oblast jihovýchodní Galie, vrátil do Itálie. Mezitím se v Mogontiaku (Mohuč) prohlásil za císaře galorománský šlechtic Jovinus, k němuž se přidalo místní vojsko i aristokracie a podpořili ho Burgundové a Alani. Krátce nato, patrně počátkem roku 412, se Vizigóti, vedení Athaulfem, přesunuli z Itálie do Galie. Athaulf se pak vypravil na sever a připojil se k Jovinovi, zaskočenému příchodem tohoto příliš mocného spojence. Constantius se vyvaroval vojenského střetu s uzurpátorem a raději se rozhodl zbavit ho moci diplomatickými prostředky. Mezi Jovinem a Góty brzy vyvstaly vážné rozpory, v důsledku nichž Athaulf změnil strany a Jovina zajal. Následně ho předal Honoriovým lidem a ti ho zřejmě v létě 413 v Narbonu (Narbonne) popravili.\n\nV témže roce se Constantius musel vypořádat s povstáním v severní Africe. Tamější místodržitel, \"comes Africae\" Heraclianus, nevražící na Constantiův enormní vliv na chod státu, zastavil dodávky obilí do Itálie. Posléze shromáždil početnou flotilu, s níž se osobně vypravil na Řím. Brzy po vylodění ho ale porazil \"comes\" Marinus, načež Heraclianus uprchl do Afriky, kde ho vzápětí popravili. Jeho obrovský majetek přešel do vlastnictví Constantia, jenž byl vybrán místo Heracliana za konzula pro nadcházející rok.\n\nDo roku 413 Constantius eliminoval všechny uzurpátory a vzbouřence a sjednotil pod svým velením roztříštěné vojenské síly západořímské říše. Tím si uvolnil ruce k zásahu proti cizím nepřátelům Římanů pobývajícím na území impéria. Nejprve usiloval o propuštění císařovy sestry Gally Placidie, nacházející se od roku 410 v zajetí Gótů. Ambiciózní Constantius doufal v manželství s Placidií, díky němuž by vstoupil do císařské rodiny a dále upevnil svoji pozici. Výměnou za její propuštění sliboval Athaulfovi zajištění přísunu obilí, zřejmě z důvodu Heraclianova povstání v Africe ovšem nedokázal svůj závazek splnit. Athaulf odmítl Placidii vydat a neúspěšně napadl město Massilii (Marseille), bráněné Constantiovými vojáky. Vizigóti potom vtáhli do Narbonu a obsadili značnou část provincií Narbonensis a Aquitania.\n\nAthaulf se v lednu 414 v Narbonu slavnostně oženil s Gallou Placidií, čímž potupil Constantia, který se tehdy ujal úřadu konzula. Constantius přesto odmítl podstoupit riziko vojenské konfrontace s Góty a sevřel je námořní a pozemní blokádou. Jeho strategie se ukázala být vysoce účinná, neboť Góty postihl akutní nedostatek potravin a v závěru roku 414 byli nuceni vyklidit jižní Galii. Athaulf zamířil do Hispánie a zřídil svůj hlavní stan v Barceloně. Prohlubující se nespokojenost jeho lidí, roztrpčených Constantiovou nepolevující blokádou, ho však v létě 415 připravila o život. Krátce po jeho zavraždění se do čela Vizigótů postavil Wallia, jemuž nezbylo než se římskému tlaku podvolit. Uzavřel proto s Římany mírovou smlouvu, na základě níž vrátil ovdovělou Placidii jejímu bratrovi a na oplátku obdržel od Constantia 600 000 modiů obilí. Priscus Attalus, ustavený za císaře Alarichem a později znovu Athaulfem, byl dopraven do Ravenny, kde ho Honorius za jeho uzurpaci potrestal zmrzačením.\n\nJakmile Constantius přiměl k poslušnosti Vizigóty, zaměřil svoji pozornost na Alany, Vandaly a Svéby okupující a plenící od roku 409 valnou část Hispánie. Wallia, sloužící od sjednání míru zájmům Římanů, se v roce 416 se svými Góty vypravil proti těmto barbarům a během dalších dvou let nad nimi dosáhl jednoznačného vítězství. Římsko-gótská protiofenzíva se soustředila především na Alany a vandalské Silingy, kontrolující provincie Lusitánii a Baetiku. Silingové přestali takřka existovat, kdežto Alani utrpěli těžké ztráty a jejich zbytky uprchly pod ochranu vandalských Hasdingů. Třebaže Hasdingové a Svébové dosud drželi ve své moci Gallaecii na severozápadě Pyrenejského poloostrova, Constantius v roce 418 nebo 419 stáhl gótské \"foederati\" z Hispánie. Následně je usadil v Aquitanii, v údolí řeky Garonny mezi Burdigalou (Bordeaux) a Tolosou (Toulouse). O důvodech, proč je Constantius umístil právě do této oblasti, se vedou diskuse. Mezi historiky zaznívají názory, že Gótové měli čelit bagaudům severně od řeky Loiry, případně tvořit protiváhu Vandalům a Svébům. Nelze ani vyloučit, že měli zamezit riziku dalších uzurpací v Galii.\n\nConstantius se již od roku 415 honosil čestným titulem \"patricius\" a 1. ledna 417 nastoupil svůj druhý konzulát. V tentýž den pojal v rámci velkolepého obřadu za manželku Honoriovu sestru Gallu Placidii, přestože Olympiodoros poznamenává, že se svatbě s ním vehementně bránila. Sotva o rok později Placidie porodila Constantiovi dceru pojmenovanou Justa Grata Honoria. V červenci 419 přišel na svět jejich syn Valentinianus, jenž vzhledem k Honoriově bezdětnosti mohl v případě císařovy smrti vznést nárok na trůn.\n\nVedle sledování svých politických cílů Constantius neustával ani ve snaze stabilizovat západořímskou říši. V roce 417 římský velitel Exuperantius vedl úspěšnou výpravu proti bagaudům v Armorice, zaměřenou na obnovení kontroly nad severozápadní Galií. V Hispánii Římané těžili z rozbrojů mezi tamějšími barbary. V roce 418 nebo 420 Constantiovi důstojníci Maurocellus a Astirius zakročili proti Vandalům obléhajícím Svéby ve městě Bracara (Braga). Vandalové poté uprchli z hornaté Gallaecie, odkud se vydali do úrodné Baetiky na jihu poloostrova. Jiný z Constantiových podřízených jménem Castinus uspořádal roku 420 výpravu proti Frankům v severní Galii.\n\nConstantius zastával ve stejném roce potřetí úřad konzula a 8. února 421 se dočkal nejvyššího možného vyznamenání, když byl povýšen do hodnosti \"augustus\". Honorius ho tedy akceptoval za svého spolucísaře, ačkoli tak učinil poněkud neochotně. Placidie se stala augustou a jejich syn Valentinianus získal titul \"nobilissimus\". Honoriův bratranec Theodosius II., vládnoucí v Konstantinopoli, nicméně odmítl uznat Constantia, a ten kvůli tomu dokonce uvažoval o tažení proti Východu. Constantius se navíc příliš netěšil ze své nové role, protože jako císař se musel podrobovat četným svazujícím dvorským ceremoniím a oficialitám. Jeho zdravotní stav se záhy zhoršil a 2. září 421 po bezmála sedmi měsících vlády podlehl zánětu pohrudnice. Bez jeho pevné ruky se západořímská říše opět pohroužila do vnitropolitické krize, jíž vzápětí využili její nepřátelé.\n\n\n"}
{"id": "429048", "url": "https://cs.wikipedia.org/wiki?curid=429048", "title": "Seznam zápasů české a kanadské hokejové reprezentace", "text": "Seznam zápasů české a kanadské hokejové reprezentace\n\nToto je seznam zápasů české a kanadské hokejové reprezentace.\n"}
{"id": "429051", "url": "https://cs.wikipedia.org/wiki?curid=429051", "title": "Rybíz červený", "text": "Rybíz červený\n\nRybíz červený (\"Ribes rubrum\") je ovocný keř, jehož plody jsou malé jedlé bobule červené barvy s nakyslou chutí. Patři do čeledi meruzalkovité. Bobule vyrůstají na větvičkách v plodenstvích, malých hroznech.\n\nSkupina kultivarů pěstovaného červeného rybízu je často uváděna jako \"Ribes rubrum\", u pěstovaných odrůd jde však o křížence více druhů rodu \"Ribes\". Rostlina se dá dobře pěstovat v celé České republice i v jiných oblastech mírného podnebného pásma. Pěstované odrůdy rybízu jsou diploidní a samosprašné.\n\nRybíz červený je listnatý keř, dorůstající běžně 1 až 2 m. Má pětilaločné listy spirálovitě uspořádané na stopkách, jsou střídavé, zašpičatělé, zubaté, okrouhlé a na okraji pýřité. Kůra rybízu je černošedá. Květy jsou nenápadné žluto-zelené, velké 4-9 mm, kvete v 7–8 cm dlouhých převislých hroznech. Kvete od dubna do května. Zralé bobule jsou kulovité, lysé, zpravidla 0,6–0,7 cm v průměru, červené nebo světle žluté, mírně nakyslé. Větve nemají trny.\n\nV ČR se rybíz červený vyskytuje ve dvou formách. První, planá forma se vyskytuje v lužních lesích a na vlhkých půdách, nicméně je vzácná. Druhá, kulturní forma je pěstována především v zahradách a ovocných sadech. Obě formy rostou na úrodných půdách, které jsou bohaté na živiny.\n\nPěstování rybízu červeného je běžné pro komerční účely, často je rovněž pěstován pro osobní spotřebu plodů přímo drobnými spotřebiteli. Často bývá pěstován nevhodně pod zahuštěnými výsadbami stromů. Rybíz je množen vegetativně ale lze jej množit i generativně, často je množen hřížením, řízkováním nebo kopčením.\nMezi nejdůležitější faktory, které je třeba zvážit při výsadbě plantáže rybízu je snadnost a rychlost sklizně a odbyt. Rychlý sběr ovoce a bohatá nabídka levné nevyužité sezónní pracovní síly, nádeníků, je důležitá. Ačkoli význam příznivých přírodních podmínek nelze opomenout, je zřejmé, že pokud plody nemohou být sebrány a odeslány rychle, nemůže být výrobce ziskový, bez ohledu na to, jak mohou být příznivé přírodní podmínky.\n\nPři výběru umístění pro rybízové plantáže pro produkci ovoce na přepravu do vzdálených trzích je blízkost lodní nebo železniční přepravy důležitá. Je důležité, jak dlouho to bude trvat železnici dodat ovoce na trh, a charakter cesty mezi plantáži a přepravní stanicí, to jsou body, které je třeba pečlivě zvážit.\n\nHojný zdroj levné sezónní pracovní síly, jako jsou ženy a děti, musí být v bezprostřední blízkosti plantáže a musí být snadno zajištěn. Pěstitel ovoce musí mít možnost zařídit, aby nádeníci byli na místě a připraveni v termínu, když bude potřeba pro sklizeň. Dělníky bude třeba zajistit na 7-10 dnů sklizně rybízu. Obvykle je nejvýhodnější pěstovat rybíz jako jednu z řady plodin náročných takovou pracovní silu. Sběr rybízu následuje ihned po sklizni jahod. Je výhodné omezit náklady na dovoz i byť nejlevnější pracovní síly pro sklizeň, nebo navázat sklizeň jedné plodiny na druhou. Někdy se rybízové plantáže nacházejí v blízkosti konzervárny a lze dohodnout prodej sklizně za předem stanovenou cenu. Toto uspořádání je často uspokojivé. V opačném případě by pěstitel měl mít dobré přepravní zařízení na alespoň jeden dobrý trh, ale je obvykle lepší mít více odběratelů.\n\nRybíz se sklízí v nejteplejší části roku, v červenci a ovoce musí být použito buď rychle, jako v konzervárnách, nebo být chlazeno při přepravě, pokud má být ovoce přepraveno na vzdálené trhy. Rybíz může být pěstován v částečném stínu, z tohoto důvodu se někdy vysazuje pod mladé jabloně. Takový postup však může být přípustný v malém sadu, kde je cena půdy velmi vysoká a práce jsou prováděny z velké části ručně, ale není to dobrá praxe pro velké plantáže. Každá plodina má být v zemědělství ideálně vysazena jako monokultura.\nMaloobchodní trh je nakloněn rybízu s velkými plody a dlouhými hrozny, ale konzervárny a výrobci želé dosud věnovali malou pozornost těmto detailům. Odborníci věří, že malé plody rybízu, jsou pro výrobu želé opravdu lepší než odrůdy jemnější chuti a větších plodů. Ovšem všude tam, kde je větší ovoce stejně produktivní jako menší, je více ziskové pěstovat velkoplodé odrůdy, protože kromě toho, že po větších plodech je vyšší poptávka, jsou velké bobule ovoce snadněji sklízeny.\n\nTéměř každá poloha je vhodná pro pěstování rybízu, za předpokladu, že se plantáž nachází na místě, kde je dobrá cirkulace vzduchu. Rybíz by neměl být umístěn na pozemku, který je příliš nízko položen, protože v mrazové kotlině může být celá úroda zničena v některých letech, v důsledku mrazíků v době kvetení.\nPřednostně by půda na stanovišti měla být rovná. Rybíz se pěstuje na všech druzích půd, ale mnohé odrůdy preferují různé půdní a klimatické podmínky, za kterých se bude dařit nejlépe. Pěstitelé, kteří dosáhli úspěchů v pěstování rybízu, byli ti, kteří našli odrůdu zvlášť přizpůsobenou podmínkám.\n\nObecně platí, že na živiny bohatší půda je pro rybíz lepší. Měla by být drobivá a snadno na zpracovatelná, aby byly náklady na tuto operaci tak malé, jak je to možné. Půda by měla být dobře zásobena vlhkostí, ale ne vlhká. Pokud není propustná a odvodněná, rybíz nebude prospívat, protože jsou kořeny stále v nadměrném množství vlhkosti.\nNení považováno za ideální v praxi orat rybízovou plantáž a udržovat půdu čistě obdělávanou během celé sezóny.\n\nJe-li půda nějak méně vhodná, například zapýřená, je lepší soustředit se na problém první rok, zatímco keře jsou malé a vyčistit půdu co nejvíce. K tomu bude nutné každých pár dní provádět úpravu úpravou kultivátory, a tím šetřit ruční prací. Pokud jsou tyto úpravy provedeny správně, to nebude nutné provádět ruční okopávání první rok. Druhý a následující roky, je-li v meziřadí pěstována plodina, půda mezi keři může být upravena diskovými branami již na jaře, jak je to možné. Zpracování půdy v plantáži nemusí být hluboké, asi 2 cm je dostatečně hluboko zpracovaná půda.\nPěstování v intenzivních výsadbách by mělo být doprovázeno intenzivní údržbou od časného jara až do července, kdy je sklizeň ovoce. Těsně před nebo po době sběru je vhodné zasít v meziřadí vhodné plodiny pro zelené hnojení. Jeteloviny jsou zvláště žádoucí plodiny do meziřadí pro rybíz všude tam, kde jsou vhodné půdy a klimatické podmínky.\n\nV malém měřítku, mulčování slámou, hrubým senem, atd. je úspěšně prováděna v plantážích a není žádný důvod, proč nepoužívat mulčování v rozsáhlých plantážích\nkde je k dispozici vhodný mulčovací materiál. Tam, kde je používáno mulčování je vhodné zahustit počet rostlin v řadách. V případě, že jetel nachový se nedaří dobře pěstovat, je možné pěstovat například laskavec, který je vynikající krycí plodinou a jsou také sníženy náklady na osivo na minimum.\nProstokořenné keře červeného rybízu zakoupené na jaře nebo na podzim je nezbytné vysadit co nejdříve. Sazenice s podezřele povadlými kořeny lze zcela namočit na půlden do vody a až potom vysadit. Sazenice je vhodné vysadit o 5 cm hlouběji, než rostly ve školce. Hlouběji vysazené výhony tak samy zakoření a umožní snáze zmlazení. Výhony nad zemí je při výsadbě vhodné silně zkrátit (na 3-4 očka), sazenice se lépe ujme.\nRybíz se prořezává, aby byl stimulován růst nových výhonů, aby byly odstraněny staré málo plodící a suché výhony, a keř zůstal prosvětlený pro vybarvení plodů. Prakticky žádné prořezávání není prováděno u rybízu do věku 4 nebo 5 let.\n\nNové výhony vznikají z kořenů, a pokud je umožněno rozvíjet každoročně další nové výhonky, mohou být odstraněny staré. Keře rybízu tak budou po celou dobu životnosti silné a produktivní, to je až po dobu 30 let po výsadbě. Odhadovaná životnost udržované plantáže rybízu nemusí být tedy krátká. Mnohé plantáže však nebývají starší 8-12 let, což je průměrná životnost plantáže rybízu, když je zanedbávaná.\n\nV Anglii je v určité množství prováděn letní řez na rybízových keřích s velmi dobrými výsledky. Nové letorosty jsou zkráceny zpět na dva nebo tři pupeny v červenci nebo v srpnu, což podporuje tvorbu květních pupenů níže na letorostech.\nVzhledem k tomu, že rybíz přirozeně roste v půdě bohaté na organické látky, je tedy obvykle vhodné použít statková hnojiva pro rybíz na jakémkoli typu půdy. Pokud je hnůj málo rozložený, je pravděpodobně nejlepší jej aplikovat na podzim. Tam, kde se pěstují plodiny, jako například zelené hnojení, v meziřadí, je možné se obejít bez použití hnoje a použít správné množství koncentrovaných průmyslových hnojiv.\n\nNutnost půdních rozborů je prokázána skutečností, že je často důvodem poškození nevyrovnaná výživa rostlin, kdy jedna nebo dvě ze tří hlavních složek hnojiv je v půdě v dostatečné míře a pokud jsou aplikovány je jejich použití ztrátou. Například v pokusné stanici v Massachusetts, bylo zjištěno, že výrazný přínos byl zajištěn u rybízu při hnojení draselnými hnojivy.\n\nRybíz se obvykle množí pomocí řízků a kopčení nebo hřížení. Pro zahrádkáře se někdy používá také roubování odrůdy rybízu na podnož z meruzalky jako tzv. „stromkový rybíz“. Takový rybíz pochopitelně nemá nikdy vitalitu a výhody růstu keřových forem, o velikosti sklizně nemluvě. Jindy je „školkařem“ prostě vyholen prut rybízu a vytvořena „korunka“. Stárnutí takového ovocného tvaru je pochopitelně ještě rapidnější.\n\nŘízky jsou výhony odříznuté pro zakořenění a samostatný vývoj do formy kompletní rostliny. Hřížení je způsob ukotvení výhonu částečně v zemi pro zakořenění, aniž by část byla oddělena od rostliny. Kopčení je způsob, kdy je na výhony matečné rostliny naorána půda a ty zakoření.\n\nŘízek je výhon zcela oddělený od mateřské rostliny. Při množení řízkováním by řízky rybízu by měly být odděleny z dobrých, bujně narostlých letošních výhonů. Ideální jsou řízky z mladých keřů, které nejsou silně plodící. Dává lepší výsledky než ty ze starých a plodících rostlin.\n\nŘízky je obvykle vhodné odebírat na podzim před nástupem mrazivého počasí. Je důležité, aby byla věnována pozornost tomu, aby byly byly zpracovávány horním koncem vzhůru, tak, jak výhon rostl na keři. Po odebrání řízků je vhodné je držet ve vegetačním klidu, dokud jejich konce nevytvoří kalusy. To může být provedeno tak, že jsou svázány ve svazcích, obvykle dvacet pět až sto řízků ve svazku, a jsou uloženy v písku nebo pilinách které jsou neustále udržovány vlhké. Pokud je čerstvě řezaný řízek umístěn přímo v zemi, začne růst kořenů mnohem obtížněji, než když se kalus vytvoří dříve než jsou vysázeny.\n\nŘízky jsou obvykle pěstovány dva roky ve školce před výsadbou nebo prodejem. Tyto rostliny s několika silnými výhony a bohatým kořenovým systémem jsou pak prodávány jako dvouleté rostliny.\n\nMnohem jistějším způsobem, jak zabezpečit vypěstování dobré rostliny rybízu než z řízků, je kopčení výhonů z mateřských rostlin. Tento způsob je méně vydatný. Pro tento způsob mohou být mateřské rostliny vysazovány 5-6 ft od sebe v každém směru.Jsou ošetřovány do plodnosti, aby se výrobce ujistil o pravosti odrůdy. Poté, co byla daná odrůda uspokojivě stanovena, lze keře seřezat brzy na jaře, pokud je to nutné, a stimulovat tak nový růst. Naorání nebo nakupení půdy kolem (výhonů) matečné rostliny brzy na podzim vede k zakořeňování z nového dřeva a je tak později umožněno oddělení několika nezávislých mladých rostlin.\n\nZakořeněné výhony jsou odřezány z matečných rostlin brzy na začátku následujícího jara. Tato operace je samozřejmě silným řezem pro matečné rostliny, takže rostliny jsou stimulovány k rašení dalších mladých výhonů v létě, a může tak na výhony být zase naorána na podzim půda. Takové zacházení s rostlinami je možné opakovat asi 5 nebo 6 let od zahájení prvního množení.\nNové odrůdy rybízu jsou pěstovány ze semen, která mohou být použita, jakmile je ovoce zralé. Tato semena jsou odstraněny z dužniny, smíchány s pískem, a uchovávány v chladném a stinném místě až do jara, kdy mohou být zasety půl palce hluboko v do země, nebo do mělké nádoby, naplněné živnou zeminou , která bude udržována stále vlhká. Semena klíčí brzy a rostliny v nádobách, jakmile jsou 2 nebo 3 cm vysoké, mohou být vysázeny. Žádná souvislost nemůže však být samozřejmě očekávána mezi semenáčem a kvalitní mateřskou rostlinou, a z tohoto důvodu rostliny žádnou komerční hodnotu nemají. Ve skutečnosti, pěstitel může pracovat po mnoho let, aby vypěstoval odrůdu, kterou lze považovat za žádoucí a může být uznána, certifikována a dále šířena.\nRybízy jsou prodávány jako dvouleté a jednoleté. Velikost keře bude záviset spíše na odrůdě, ačkoliv dvouletá rostlina bude podsaditá, s bujně rostoucími letorosty , 15 nebo více centimetrů dlouhými od kořene, a bude mít především silný, bohatý a bujně rostoucí kořenový systém. Dobrá školka by měla dodávat rostliny bez chorob a škůdců. Bezinfekčnost materiálu v množitelských závodech v ČR by měl kontrolovat ÚKZÚS (dříve SRS). V prodejnách se kontrolu rostlinných materiálů provádí prodejce.\n\nDosud nebyly vyzkoušeny žádné prostředky na ochranu rybízových plantáží před mrazem, a ani to nebylo považováno za nezbytné, aby tak bylo učiněno, protože je levnější a uspokojivější najít vhodné místo pro plantáž, a vyhnout se tak takovým problémům. Je třeba být opatrný před mrazovými kotlinami. Keře by měly být vždy umístěny na svahu nebo na vyvýšené části země, kde bude dobrá cirkulace vzduchu. Rybízové keře jsou velmi náchylné k poškození mrazem, a pokud se nachází v mrazové kotlině nebo jsou v místě vystaveném mrazu. Pupeny začínají rašit brzy na jaře a mohou být poškozeny.\n\nV některých případech mohou být v důsledku nepříznivých povětrnostních podmínek hrozny špatně opyleny a část bobulí opadne. To může být způsobeno poškozením chladem, ale je také možné, že to možné že to může být způsobeno nedostatkem opylení (například pro nízké teploty).\nRybíz je sklízen v druhé části června do druhé poloviny července. Sklizeň začíná jakmile svazky začínají vykazovat jednotnou barvu (bělavě žlutou). Provádí se pouze jeden sběr, keře jsou zcela sklizeny. Na sklizeň od dozrání je obvykle od 7 do 10 dnů, protože plodenství rybízu visí na keři poměrně pevně několik dní poté, co jsou bobule dobře vybarvené.\n\nSběrači jsou většinou placeni podle množství keřů a v roce 1912 někteří sběrači vydělávali až 2,5 dolaru za den. Pro práci jsou obvykle používány ženy a děti, a často je potřeba jeden dozorce na každých deset nebo dvacet sběračů. Pro zajištění co nejlepších výsledků by plody neměly být sbírány za mokra, jinak vlhkost v bednách urychlí hnití. Má-li být ovoce atraktivní, když se dostane na trh, musí být udržováno v čistotě. aby se zabránilo rozdrcení a otlakům na plodech, je třeba opatrnosti při sběru. Poškozené ovoce není přijímáno ani v konzervárnách.\n\nJe-li rybíz prodán do konzervárny, není třídění nezbytné, a není nutné prakticky třeba žádné balení. V konzervárenském závodu je malý nebo žádný rozdíl v ceně podle velikosti plodů. Při prodeji na trh je ovoce baleno do košíků a nejlépe jsou hodnoceny plody s velkými bobulemi.\n\nPro přepravu na vzdálené trhy, by rybíz měl být sklizen když jsou bobule tvrdé a pevné. Pro domácí trh mohou být plody ponechány, dokud nejsou dokonale zralé a měkké. Nejpohodlnější způsob, je prodej sklizně do blízké konzervárny. Pokud není prováděna sklizeň pro konzervárnu, je moudré mít smlouvu s nějakou firmou na nějakém konkrétním místě, aby se dal zvládnout odbyt pro alespoň určitou část úrody.\nOd poloviny června až do srpna sbíráme plody a můžeme si z nich vyrobit kompot, marmeládu, džem, sirup a víno. Z naší široké škály ovoce obsahují rybízové bobule nejvíce kyselin a kromě toho jsou zdrojem důležité vlákniny a vitaminu C.\nZa syrova mají osvěžující nakyslou chuť. V lidovém léčitelství se využívají listy červeného rybízu na léčení střevních chorob, látky obsažené v čaji působí močopudně a podporují správné trávení. \n\nOdrůdy červeného rybízu povolené v České republice k výsadbě v roce 2012:\n\n\nPlaná forma tvoří plazivé výhonky a listy má lesklé, trochu síťovité a svrasklé. Naproti tomu kulturní formy plazivé výhonky nemají a jejich listy jsou matné a hladké. Rybíz se pěstuje od 15. století, zejména ve Francii a Anglii, odkud pronikl i do střední Evropy. Ribes bylo původně perské a arabské jméno pro druh reveně, z níž Arabové vyráběli sirup. \n\n\n \n"}
{"id": "429052", "url": "https://cs.wikipedia.org/wiki?curid=429052", "title": "Ernests Gulbis", "text": "Ernests Gulbis\n\nErnests Gulbis (* 30. srpna 1988 Riga) je lotyšský profesionální tenista. Ve své dosavadní kariéře na okruhu ATP World Tour vyhrál šest singlových a dva deblové turnaje, když z finále odešel poprvé poražen až v celkově devátém utkání o titul v singlu Stockholm Open 2018. S Martinem Kližanem spoludrží rekord ATP výhrami z prvních šesti kariérních finále dvouhry. Na challengerech ATP a okruhu Futures získal sedm titulů ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v červnu 2014 na 10. místě a ve čtyřhře pak v listopadu 2009 na 130. místě. Trénuje ho Pjotrs Ņečajevs.\n\nNa Grand Slamu se nejdále probojoval do semifinále French Open 2014, díky němuž se posunul do elitní světové desítky, kterou po skončení uzavíral na 10. místě.\n\nV lotyšském daviscupovém týmu debutoval v roce 2005 utkáním 2. skupiny zóny Evropy a Afriky proti Řecku, v němž prohrál s Vasilisem Mazarakisem. Lotyši přesto zvítězili 4:1 na zápasy. Do roku 2019 v soutěži nastoupil k devatenácti mezistátním utkáním s bilancí 22–5 ve dvouhře a 9–6 ve čtyřhře.\n\nLotyšsko reprezentoval na Letních olympijských hrách 2008 v Pekingu, kde v mužské dvouhře v úvodním kole podlehl čtvrtému nasazenému Rusu Nikolaji Davyděnkovi.\n\nErnests Gulbis se narodil roku 1988 do rodiny investičního podnikatele a basketbalisty Ainarse a herečky Mileny Gulbisových v Rize. Má tři sestry a mladšího bratra. Dědeček je bývalý basketbalový reprezentant SSSR a vítěz mistrovství Evropy.\n\nNa kurt Gulbise přivedla již v pěti letech jeho babička. Ve dvanácti letech se začal tenisu věnovat profesionálně. Navštěvoval tenisovou akademii Nikoly Piliće, kde trénoval až do svých osmnácti let.\n\nV roce 2004 si Gulbis připsal první starty na turnajích Futures a zúčastnil se challengeru v Německu. \n\nO rok později již Gulbis vyhrál první turnaj Futures ve Friedbergu v Německu a dostal příležitost ve dvou utkáních Davis Cupu proti Slovinsku a Řecku. Od začátku sezóny 2005 se Gulbis posunul ze čtrnácté stovky žebříčku až do páté.\n\nSezónu začal vítězstvím na turnaji Futures v Rakousku. V březnu následoval titul na Futures ve Švýcarsku a dvě po sobě jdoucí finále ve Francii a Švédsku, také Futures.\n\nDruhou polovinu sezóny načala dvě finále na turnajích kategorie challengeru v Oberstaufenu (Německo) a Tampere (Finsko).\nPrůlomový byl závěr sezóny, kdy Gulbis postoupil až do semifinále turnaje ATP v Petrohradu z pozice divoké karty a vyhrál německý challengeru v Eckentalu.\n\nVe čtyřhře přidal ještě titul z Cách společně s Mischou Zverevem. Na konci sezóny se Gulbis nacházel již v první stopadesátce žebříčku.\n\nNa prvním Grand Slamu sezóny Australian Open Gulbis vypadl hned v prvním kole kvalifikace s Andrejem Golubjevem. Výraznější výsledky přišly na přelomu února a března v podobě vítězství na challengerech v Besanconu (Francie) a v Sarajevu (Bosna a Hercegovina), kde vyhrál i čtyřhru společně s Denissem Pavlovsem.\n\nPo čtyřech porážkách v řadě na turnajích ATP se v úvodním kole Roland Garros dočkal prvního Grand Slamového vítězství nad Timem Henmanem, v druhé fázi byl ale poražen Španělem Montañésem ve čtyřech setech. Následovaly velmi nevýrazné výsledky včetně wimbledonské porážky s Baghdatisem.\n\nNa posledním Grand Slamu sezóny US Open postoupil do osmifinále, kde podlehl Carlosovi Moyovi. V cestě soutěží předtím porazil světovou osmičku Tommyho Robreda i Potita Staraceho. \n\nNa závěr sezóny získal titul z challengeru v Mons (Belgie) a posunul se poprvé do první světové padesátky.\n\nV sezóně startoval výhradně na turnajích ATP. Až do Roland Garros se sezóna nevyvíjela dobře, což dokazovala i zápasová bilance 8–11, účasti maximálně v druhých kolech turnajů a propad žebříčkem o třicet míst. Naopak ve čtyřhře přišel první titul na okruhu ATP z turnaje v Houstonu společně s Rainerem Schuettlerem.\n\nNa French Open však zaznamenal dosavadně nejlepší výsledek v kariéře, když vypadl až ve čtvrtfinále se světovou trojkou Novakem Djokovičem. Následovalo osmifinále z Queen's Clubu a porážka po dobrém výkonu ve druhém kole Wimbledonu proti Nadalovi.\n\nPo brzkém vypadnutí na Mastersu v Kanadě následovalo čtvrtfinále Cincinnati Masters, kde prohrál opět s Novakem Djokovičem. Do konce sezóny navázal na nevýrazné výsledky ze začátku roku a potvrdil nevyrovnanost svých výkonů.\n\nMezi dobré výsledky se řadí jen čtvrtfinále z turnaje ATP 500 v Tokiu a porážka Novaka Djokoviče z úvodu sezóny v prvním kole na turnaji v Brisbane, jinak se Lotyšovi sezóna nepovedla, což se projevilo i na propadu žebříčkem až k 90. místu.\n\nMimo podprůměrné výsledky ve dvouhře, kde Gulbis docházel nejdále do druhého kola, vyhrál druhý titul ve čtyřhře společně s Dmitryem Tursonovem v Indianapolis.\n\nPo vypadnutí v prvním kole Australian Open odtrhly Gulbise od hranice mezi první a druhou stovkou žebříčku dva výsledky na amerických betonech. Nejprve dosáhl semifinále na turnaji v Memphisu a o týden později dokázal vyhrát svůj premiérový turnaj na okruhu ATP v Delray Beach.<ref name=\"Titles/Finals\"></ref>\n\nNásledovala antuková sezóna. Po čtvrtfinále v Barceloně dokázal na turnaji série Masters 1000 v Římě dojít do semifinále, kde podlehl ve vyrovnaném utkání Rafaelu Nadalovi. V cestě do semifinále přehrál i světovou jedničku Rogera Federera. Další antukový turnaj série Masters v Madridu znamenal čtvrtfinálovou porážku s Federerem. Na Roland Garros skrečoval zápas prvního kola a travnaté sezóny se nezúčastnil kvůli zranění.\n\nPoslední třetina sezóny jej nezastihla v optimální formě. Na US Open byl vyřazen v prvním kole.\n\nPo semifinále ze Sydney ze začátku roku následovala až do července řada podprůměrných výsledků. \n\nV červenci získal druhý singlový titul, tentokrát v Los Angeles, kde ve finále přehrál Američana Mardyho Fishe. Ten mu porážku oplatil o dva týdny později v osmifinále Canada Masters. Na US Open vypadl ve druhém kole.\n\nPředevším díky titulu z Los Angeles se na konci roku nacházel na hranici světové padesátky.\n\nV sezóně nejdále postoupil do čtvrtfinále turnaje kategorie ATP 250. V úvodním kole Wimbledonu vyřadil ve třech setech Tomáše Berdycha, aby však poté vypadl. \n\nNa konci sezóny se účastnil challengeru v Eckentalu a v žebříčku mu patřilo až 151. místo. Gulbisův přístup k tréninku ani životospráva nebyly optimální.\n\nSezónu odstartoval na dvou challengerech, kde si připsal pouze jednu výhru. \n\n„\"Přestal jsem kouřit a pít. Letos budu v TOP 20\"“, prohlásil v únoru 2013 po challengerech. Následně musel projít kvalifikací v Rotterdamu a Marseille, kde vypadl v osmifinále s Tomášem Berdychem a poté s Del Potrem, tedy s hráči první světové desítky. Díky žebříčkovému postavení musel absolvovat kvalifikační kola i na turnaji ATP 250 v Delray Beach. Zde po osmi vítězstvích včetně finálového nad Édouardem Rogerem-Vasselinem získal druhý titul z Delray Beach. O dva týdny později prošel na turnaji série Masters v Indian Wells opět kvalifikací až do osmifinále, kde jeho třináctizápasové tažení zastavil ve třech setech Rafael Nadal.\n\nVe druhém kole odešel poražen na Roland Garros a ve třetím kole ve Wimbledonu. Osmifinále si zahrál na římském Internazionali BNL d'Italia.\n\nNa Mastersu v Montréalu jej ve čtvrtfinále vyřadil Milos Raonic. Na US Open pak vypadl nečekaně v prvním kole. Na závěr sezóny zaznamenal druhý turnajový titul v sezóně na turnaji ATP 250 v Petrohradě, kde ve finále zdolal G.Garciu-Lopéze. Následně postoupil do semifinále ve Stockholmu.\n\nNa grandslamové přípravě v katarském Dauhá narazil již ve čtvrtfinále na Nadala a ani na posedmé jej nedokázal porazit.\n\nDo semifinále postoupil na turnaji kategorie ATP 500 v Rotterdamu. Poté porazil čtyři soupeře v Marseille a odvezl si první turnajový vavřín v sezóně. Ve finále přehrál Tsongu. Nový turnaj s tvrdým povrchem v Acapulcu znamenal čtvrtfinálovou porážku od Bulhara Dimitrova. V Indian Wells došel do čtvrtfinále.\n\nNa antuce nejprve postoupil do semifinále turnaje ATP 500 v Barceloně. Následovaly dvě porážky na turnajích Masters s antukářem Davidem Ferrerem, nejprve ve čtvrtfinále v Madridu a poté v osmifinále Říma. Turnajovou trofej si odvezl z Nice po finálové výhře nad Federicem Delbonisem, čímž prodloužil finálovou sérii neporazitelnosti. Poprvé v kariéře prošel do semifinále grandslamu na French Open, v němž jej vyřadil Novak Djoković. V osmifinálovév pětisetové bitvě předtím zdolal Rogera Federera a ve čtvrtfinále Tomáše Berdycha. Následující týden se poprvé objevil v elitní světové desítce. Po prvním kole v Queen’s Clubu, prohrál ve Wimbledonu již ve druhém kole s Ukrajincem Stachovským.\n\n"}
{"id": "429055", "url": "https://cs.wikipedia.org/wiki?curid=429055", "title": "Paďousy", "text": "Paďousy\n\nPaďousy je hovorové (spíše hanlivé) označení historicky starší části města Sezimovo Ústí, ve které se nachází například areál Benešovy vily (nacházející se na soutoku Kozského potoka a Lužnice). Dominantou této městské části je také kostel Povýšení sv. Kříže na Husově náměstí. Nachází se zde také převážná většina významných archeologických nalezišť po vypálení města husity z 15. století („české Pompeje“).\n"}
{"id": "429056", "url": "https://cs.wikipedia.org/wiki?curid=429056", "title": "Senátní obvod č. 8 – Rokycany", "text": "Senátní obvod č. 8 – Rokycany\n\nSenátní obvod č. 8 – Rokycany je podle zákona č. 247/1995 Sb. tvořen celým okresem Rokycany, celým okresem Plzeň-sever, západní částí okresu Beroun, ohraničená obcemi Broumy, Kublov, Březová, Bzová, Drozdov, Záluží, Osek, Hvozdec, Chaloupky, Malá Víska, Zaječov, Olešná a severovýchodní částí okresu Plzeň-město, tvořená obcemi Chrást, Dýšina a Kyšice.\n\nSoučasným senátorem je od roku 2018 Pavel Karpíšek.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "429058", "url": "https://cs.wikipedia.org/wiki?curid=429058", "title": "Erlea", "text": "Erlea\n\nErlea je ženské křestní jméno. Podle českého kalendáře slaví jmeniny 10. března (Melissa) nebo 21. září (Debora).\n\nJméno znamená \"včelka\" v baskickém jazyce.\n"}
{"id": "429068", "url": "https://cs.wikipedia.org/wiki?curid=429068", "title": "Železniční trať Praha – Rudná u Prahy – Beroun", "text": "Železniční trať Praha – Rudná u Prahy – Beroun\n\nTrať 173 je železniční trať z Prahy-Smíchova přes Rudnou u Prahy do Berouna.\nÚsek Praha-Smíchov – Rudná byl uveden do provozu v roce 1873 jako součást Pražsko-duchcovské dráhy, úsek z Rudné do Berouna-Závodí v roce 1897, úsek mezi Závodím a žst. Beroun je společný s tratí Beroun-Rakovník z roku 1876. V roce 1986 byla zprovozněna přeložka v Praze. Trať je dlouhá 34 km a osobní vlak ji ujede za přibližně 1 hodinu.\n\nPokud jde o osobní dopravu, jezdí tudy osobní vlaky a jeden pár nákladních vlaků v relaci Beroun-Nučice a zpět, osobní vlaky jsou začleněny do Pražské integrované dopravy (PID) pod označením S6. Trať ale slouží jako odklonová při výlukách a nepravidelnostech na hlavní trati podél Berounky, pak tudy jezdí i rychlíky. V jízdním řádu 2017/2018 jsou tudy z kapacitních důvodů hlavní tratě 171 pravidelně trasované motorové rychlíky z Prahy do Českých Budějovic přes Příbram.\n\nV srpnu 2015 byl zahájen provoz nové železniční zastávky Praha-Hlubočepy.V prosinci 2014 byly otevřeny nové zastávky Rudná zastávka a Jinočany. Maximální rychlost na této trati je 80 km/h. \n\nNa trati jezdí motorové jednotky 814 pod obchodním názvem „Regionova“, dopravcem jsou České dráhy. V pracovní dny je interval půl hodiny až hodinu, o víkendech je to hodina, přicemž každý druhý vlak končí v Nučicích na zastávce. \n\n\n"}
{"id": "429071", "url": "https://cs.wikipedia.org/wiki?curid=429071", "title": "Matematická fyzika", "text": "Matematická fyzika\n\nMatematická fyzika je vědecká disciplína zabývající se aplikací matematiky k řešení fyzikálních problémů a s tím souvisejícímu rozvíjení matematických metod vhodných pro takové aplikace. \n\n\"Journal of Mathematical Physics\" disciplínu definuje jako „aplikování matematiky na problémy ve fyzice a vývoj matematických metod vhodných pro takové aplikace a formulace fyzikálních teorií.“ Přesto však tato definice nepokrývá situace, kde se k prokázání faktů v abstraktní matematice (jež samy nemají s fyzikou nic společného) používají výsledky z fyziky. Tento fenomén získává na důležitosti díky závěrům z výzkumu teorie strun, která nabízí nový pohled na matematiku.\nMatematická fyzika je vědecká zainteresovaná disciplína jako “aplikace matematiky k problémům ve fyzice a vývoje matematických metod vhodných k takovým aplikacím a pro formulaci fyzických teorií”.\n"}
{"id": "429072", "url": "https://cs.wikipedia.org/wiki?curid=429072", "title": "Szabadság híd", "text": "Szabadság híd\n\nSzabadság híd [sabadšág híd] (česky Most Svobody) je most přes řeku Dunaj v Budapešti. Nalézá se mezi Alžbětiným mostem a Petöfiho mostem. Postaven byl mezi roky 1894 a 1896. Původně nesl jméno Františka Josefa I., za jeho osobní přítomnosti byl také otevřen.\n\nDélka mostu je 333,6 m, šířka 20,1 m. Přestože jeho konstrukce je naprosto odlišná, imituje vzhled řetězového typu mostu. Ten byl v době výstavby mostu považován za esteticky vhodnější. Ve skutečnosti se jedná o trámový příhradový most.\n\nČtyři sloupy mostu jsou na vrcholech zdobeny bronzovými sochami turulů.\n\n16. ledna 1945 byl ustupujícími vojsky Wehrmachtu spolu s ostatními mosty přes Dunaj zničen. Po druhé světové válce byl jako první z budapešťských mostů obnoven - jako jediný v původní podobě. Znovuotevřen byl 20. srpna 1946.\n\n\n"}
{"id": "429074", "url": "https://cs.wikipedia.org/wiki?curid=429074", "title": "Jurij Malenčenko", "text": "Jurij Malenčenko\n\nJurij Ivanovič Malenčenko ( , * 22. prosince 1961 Světlovodsk, Kirovogradská oblast Ukrajinská SSR) byl původně vojenský letec, od října 1987 do července 2009 a znovu od února 2010 do září 2016 sovětský, po rozpadu Sovětského svazu ruský kosmonaut, člen oddílu kosmonautů Střediska přípravy kosmonautů J. A. Gagarina. Absolvoval šest letů do vesmíru. Jeden na stanici Mir a pět na Mezinárodní vesmírnou stanici (ISS). Po svém šestém letu se jeho bilance zastavila na počtu 827 dní strávených v kosmu, což je druhá nejvyšší hodnota. Během kosmických letů uskutečnil šest výstupů do vesmíru o celkové délce 34 hodin a 54 minut. \n\nMalenčenko je také první člověk, který měl svatbu ve vesmíru. Proběhla 10. srpna 2003, když byla jeho manželka v Johnsonovu vesmírném středisku v Texasu, zatímco on v ISS přelétal ve výšce 386 km území Nového Zélandu.\n\nJurij Malenčenko je ukrajinské národnosti, narodil se ve Světlovodsku, městě v Kirovogradské oblasti Ukrajinské SSR. Po ukončení střední školy vystudoval Charkovskou vojenskou vysokou leteckou školu, poté od roku 1983 sloužil v sovětském vojenském letectvu ve 119. stíhací letecké divizi dislokované v Tiraspolu v Moldávii.\n\nV polovině osmdesátých let byl vybrán mezi kandidáty na kosmonauta, prošel nezbytnými lékařskými prohlídkami a 26. března 1987 byl státní meziresortní komisí doporučen ke kosmonautickému výcviku. Dne 6. října 1987 byl rozkazem hlavního velitele letectva zařazen do oddílu kosmonautů Střediska přípravy kosmonautů J. A. Gagarina (CPK). Absolvoval dvouletou všeobecnou kosmickou přípravu a 21. července 1989 mu byla přiznána kvalifikace „zkušební kosmonaut“. Od dubna 1991 se připravoval na let na Mir.\nByl zařazen do skupiny připravující se na let na orbitální stanici Mir. Od ledna 1993 se připravoval jako velitel rezervní (tedy třetí) posádky Expedice 14 (EO-14), s Gennadijem Strekalovem. Od srpna 1993 byl jmenován velitelem záložní (tedy druhé) posádky Expedice 15 (EO-15), s Talgatem Musabajevem a Germanem Arzamasovem. V lednu 1994 byl určen velitelem hlavní posádky Expedice 16 (EO-16). \n\nSojuz TM-19 s posádkou Malenčenko, Musabajev, Jurij Baturin odstartoval z Bajkonuru 1. července 1994. Členové nové základní posádky převzali stanici od stávajícího osazenstva (EO-15), které 9. července odletělo domů. Malenčenko s Musabajevem zůstali na stanici do listopadu téhož roku, věnovali se údržbě stanice a vědecké práci, dvakrát vystoupili do vesmíru, výstupy trvaly 5 hodin a 6 minut a 6 hodin a 1 minutu. Předali stanici 17. základní posádce (EO-17, Viktor Afanasjev, Jurij Usačov) a 4. listopadu 1994 přistáli na Zemi po 125 dnech 22 hodinách a 54 minutách pobytu ve vesmíru.\nOd srpna 1996 do konce roku byl koordinátorem Střediska přípravy kosmonautů v USA. Roku 1997 byl zařazen do skupiny pro lety na ISS. V srpnu 1998 byl zařazen do posádky letu STS-106.\n\nPodruhé odstartoval Malenčenko do vesmíru na palubě raketoplánu Atlantis 8. září 2000. Cílem mise STS-106 byla doprava zásob na ISS a příprava stanice na trvalé osídlení. Během letu na 6 hodin a 14 minut vystoupil do vesmíru. Atlantis přistál 20. září 2000 po 11 dnech a 19 hodinách letu.\n\nOd ledna 2001 se jako velitel Expedice 7 připravoval na další výpravu na ISS. Společně s Edwardem Lu vzlétli v Sojuzu TMA-2 z Bajkonuru 26. dubna 2003, nahradili kolegy z Expedice 6 a na půl roku se zabydleli na stanici. V říjnu je vystřídali členové Expedice 8. Malenčenko s Luem přistáli v Kazachstánu 28. října 2003 po 184 dnech 22 hodinách a 46 minutách letu. \n\nV září 2005 byl jmenován palubním inženýrem záložní posádky Expedice 14 (velitel Peggy Whitsonová), od května 2006 byla posádka Whitsonová, Malenčenko stanovena hlavní pro Expedici 16.\nWhitsonová, Malenčenko a malajsijský kosmonaut Sheikh Muszaphar Shukor odstartovali 10. října 2007 v Sojuzu TMA-11. Po spojení s ISS během týdne přebrali stanici od Expedice 15. Fjodor Jurčichin a Oleg Kotov se s Shukorem vrátili na Zemi a členové Expedice 16 zůstali na stanici. Whitsonová s Malenčenkem přistáli 19. dubna 2008 po standardní půlroční misi trvající 191 dní 19 hodin a 13 minut. \n\nDne 27. července 2009 odešel z armády i (vojenského) oddílu kosmonautů Střediska přípravy kosmonautů (CPK). Koncem roku zažádal o znovupřijetí do (již civilního) oddílu, žádost byla posouzena příznivě a od 9. února 2010 byl opět kosmonautem CPK. Už v lednu se objevila neoficiální informace o jeho zařazení do záložní posádky Expedice 30 na ISS a hlavní posádky Expedice 32 a 33 s předpokládaným startem v květnu 2012.\nDne 15. července 2012 vzlétl k ISS jako velitel kosmické lodě Sojuz TMA-05M společně s Sunitou Williamsovou a Akihiko Hošidem Během letu s Gennadijem Padalkou jednou vystoupil na povrch stanice (na 6 hodin a 55 minut). Dne 18. listopadu 2012 v 22:26:03 UTC se Malenčenko s Williamsovou a Hošidem se Sojuzem TMA-05M odpojili od stanice a druhý den v 01:53:30 UTC přistáli v kazašské stepi severovýchodně od Arkalyku, Malenčenkův pátý let trval 126 dní, 23 hodin, 13 minut a 27 sekund.\n\nV říjnu 2014 ho náčelník Střediska přípravy kosmonautů Jurij Lončakov jmenoval náčelníkem 1. správy střediska při zachování statusu kosmonauta. V nové funkci Malenčenko zodpovídal za přípravu kosmonautů, vědecký výzkum a práce ve vesmíru, hodnocení bezpečnosti kosmických letů. Funkci vykonával do listopadu 2015.\n\nV prosinci 2014 nahradil Sergeje Zaljotina v Expedici 46/47 se startem v listopadu 2015, v létě 2015 odloženým na prosinec. Nosná raketa Sojuz FG se Sojuzem TMA-19M úspěšně odstartovala z Bajkonuru 15. prosince 2015, ke stanici se Sojuz připojil téhož dne po šestihodinovém letu, přitom kvůli problému s automatickým systémem sbližování musel Jurij Malenčenko převzít ruční řízení. Během letu uskutečnil (se Sergejem Volkovem) jeden výstup do vesmíru na povrch stanice. Na ISS žil a pracoval do 18. června 2016, kdy společně s Timothy Koprou a Timothy Peakem přistál v Sojuzu TMA-19M v kazašské stepi. Šestý Malenčenkův let trval 185 dní, 22 hodin, 11 minut a 30 sekund.\n\nBěhem svých šesti letů provedl šest výstupů do otevřeného vesmíru o celkové délce 34 hodin a 50 minut; strávil ve vesmíru dohromady 827 dní, 9 hodin a 23 minut, což je druhý nejdelší čas pobytu člověka ve vesmíru, překonaný pouze Gennadijem Padalkou.\n\nK 2. září 2016 odešel z oddílu kosmonautů a podruhé převzal vedení 1. správy CPK, avšak už 21. října přešel na místo prvního zástupce náčelníka CPK.\n\nJurij Malenčenko je podruhé ženatý, z prvního manželství má syna, druhý sňatek uzavřel 10. srpna 2003, v době kosmického letu; z druhého manželství má dceru.\n\n\n\n"}
{"id": "429075", "url": "https://cs.wikipedia.org/wiki?curid=429075", "title": "Dagmar Andrtová (album)", "text": "Dagmar Andrtová (album)\n\nDagmar Andrtová (1996) je živé album Dagmar Andrtové-Voňkové. Obsahuje osm autorských písniček a píseň \"Makovice\", která má lidový text.\n\nAlbum obsahuje nahrávky z koncertu z festivalu v dánském Skagenu z roku 1987 a je doplněné dvěma skladbami ze singlu z roku 1987 (1, 9). Tyto dvě skladby nahrané ve studiu \"V\" ve Zlíně pod hudební i zvukovou režií Ivo Viktorina vyšly i na CD \"Golden Gate: The Magician of Guitar from Prague I.\" v roce 1995 v Japonsku a na 2CD \"Milí moji\" (2004).\n\nSleeve-note k albu napsal Jiří Černý.\n\n\n"}
{"id": "429083", "url": "https://cs.wikipedia.org/wiki?curid=429083", "title": "Svatopluk Sova", "text": "Svatopluk Sova\n\nSvatopluk Sova (18. ledna 1913, Opatija – 8. srpna 1984, Praha) byl český fotograf. Kromě jiného dokumentoval Pražské povstání v roce 1945. V období válečného protektorátu pracoval pro časopisy Kuratoria pro výchovu mládeže v Čechách a na Moravě.\n\n"}
{"id": "429086", "url": "https://cs.wikipedia.org/wiki?curid=429086", "title": "Matthew W. Tocheri", "text": "Matthew W. Tocheri\n\nMathew W. Tocheri je americký fyzický antropolog zabývající se především studiem kosterních znaků. Svá studia započal na Lakehead University v Kanadě, titul M.Sc. pak získal na americké Arizona State University. Je spoluautorem publikace \"The Osteology of Infants and Children\". Zabývá se metodami určování stáří člověka v době jeho smrti z kosterních pozůstatků a také srovnáváním znaků kostry moderních lidí s ranými formami hominidů. Známá je jeho práce srovnávající zápěstní kůstky \"Homo floresiensis\" s druhem \"Homo erectus\", africkými lidoopy a současným \"Homo sapiens\", která ho dovedla k závěru, že \"H. floresiensis\" je samostatným lidským druhem. Tento závěr však zatím nebyl zcela přijat.\n"}
{"id": "429087", "url": "https://cs.wikipedia.org/wiki?curid=429087", "title": "Florbal MB", "text": "Florbal MB\n\nFlorbal MB (podle sponzora také Technology Florbal MB nebo Technology Florbal Mladá Boleslav, dříve \"BILLY BOY Mladá Boleslav\", \"BILLY BOY FBK Sokol Ml. Boleslav\" a \"FBK Sokol Mladá Boleslav\") je mladoboleslavský florbalový klub založený v roce 1998.\n\nTým hraje Superligu florbalu nepřetržitě od sezóny 2004/05, kdy postoupil z nižší soutěže. V sezóně 2017/18 stal teprve čtvrtým mistrem ČR v historii, a prvním mistrem, který začínal v nižších soutěžích. Mimo to získal tři druhá místa v sezónách 2014/15, 2016/17 a 2018/19. V ročnících 2013, 2014, 2016 a 2019 se tým stal vítězem Poháru Českého florbalu, druhý nejvyšší počet pohárů po týmu Tatran Střešovice.\n\nOd ledna 2015 je hlavním partnerem klubu firma Technology Group, přičemž byl změněn název klubu. Předtím se klub jmenoval po výrobci kondomů BILLY BOY.\n\nZa tým hraje Jiří Curney, který vede v historickém pořadí bodů i gólů v základní části Superligy. Na začátku roku 2019 jako první překonal 600 bodů a později navýšil na 620.\n\nLiga\n\nPohár\n\n"}
{"id": "429089", "url": "https://cs.wikipedia.org/wiki?curid=429089", "title": "Valentinianus III.", "text": "Valentinianus III.\n\nFlavius Placidius Valentinianus (2. července 419 – 16. března 455), známý jako Valentinianus III., byl západořímský císař od roku 425 až do své smrti. Narodil se jako syn Constantia III. a Gally Placidie. Po smrti svého strýce Honoria a krátké uzurpaci Joanna byl s vojenskou pomocí východořímského císaře Theodosia II. dosazen v Římě na trůn. Za nedospělého Valentiniana spravovala státní záležitosti nejprve jeho matka Placidie. Po roce 433 ho zastínil \"patricius\" Aetius, který vzešel vítězně ze střetnutí vojenských velitelů usilujících o politickou hegemonii na Západě.\n\nObdobí Valentinianova panování se vyznačovalo pokračujícím úpadkem a rozkladem západní poloviny římské říše. Vandalové pronikli do severní Afriky a poté, co v roce 439 dobyli Kartágo, si tuto zemi podrobili. Římané pozbyli kontrolu také nad Hispánií, jejíž větší část postupně opanovali Svébové. Rozsáhlé územní ztráty způsobily výrazný pokles daňových příjmů, což vedlo k dalšímu oslabení vojska. Úplnému kolapsu říše bránil Aetius, čelící rozpínavosti Vizigótů, Franků a Burgundů v Galii. Tento generál odvrátil vpád Hunů, vedených Attilou, jehož porazil roku 451 v bitvě na Katalaunských polích. Hunové sice v následujícím roce strašlivě vydrancovali severní Itálii, zanedlouho ale jejich hrozba Attilovou smrtí pominula. V roce 454 Valentinianus zavraždil Aetia, neboť se chtěl sám chopit moci. Již o několik měsíců později padl za oběť atentátu, po němž se vlády domohl senátor Petronius Maximus.\n\nValentinianus se narodil 2. července 419 v Ravenně jako syn generála Flavia Constantia a jeho manželky Gally Placidie. Ze strany své matky Placidie, dcery Theodosia I. a jeho druhé ženy Gally, náležel k theodosiovské dynastii. Jeho otec se během služby v západořímském vojsku vypracoval až do nejvyšší hodnosti \"magister utriusque militiae\" a zhruba od roku 411 fakticky spravoval říši na místo západního císaře Honoria, Valentinianova strýce. V roce 421 Honorius stvrdil Constantiovu dominanci na Západě, když ho učinil svým spolucísařem. Placidie byla současně prohlášena za augustu a Valentinianus obdržel titul \"nobilissimus\". Východořímský císař Theodosius II., Valentinianův bratranec, nicméně odmítl akceptovat jejich povýšení, což vážně narušilo vztahy mezi oběma polovinami říše. Nebezpečí konfliktu odvrátila Constantiova smrt, k níž došlo v témže roce, v němž dosáhl císařské důstojnosti. Intriky na dvoře v Ravenně záhy odcizily Placidii a jejího bratra Honoria, načež se Placidie i s Valentinianem a jeho starší sestrou Honorií odebrala roku 422 do exilu v Konstantinopoli.\n\nBezdětný Honorius nedlouho nato, v srpnu 423, zemřel, čímž se Theodosius II. stal formálně jediným panovníkem celé římské říše. Placidie, pobývající tehdy společně s Valentinianem na Východě, se dožadovala návratu do Ravenny, avšak Theodosius se jí zdráhal vyhovět. Vzniklého politického vakua využil vysoce postavený úředník, \"primicerius notariorum\" Joannes, který se chopil vlády na Západě. Třebaže uzurpátora podpořila značná část tamější armády a byrokracie, místodržitel v severní Africe, \"comes Africae\" Bonifatius, zachoval loajalitu vůči Placidii. Tato skutečnost zřejmě přiměla Theodosia k rozhodnutí neuznat Joanna a prosazovat nárok svého bratrance Valentiniana na západní trůn. Valentinianus byl společně se svojí matkou dopraven do Soluně, kde ho 23. října 424 \"magister officiorum\" Helion prohlásil za caesara. Soudržnost theodosiovské dynastie utužilo Valentinianovo zasnoubení s Theodosiovou dcerou Licinií Eudoxií.\n\nNa jaře 425 se početné námořní a pozemní síly pod velením východořímského vojevůdce Ardabura a jeho syna Aspara vypravily na Západ. Ačkoli Ardabur upadl v průběhu kampaně do zajetí, Asparovi se podařilo vtáhnout do Ravenny a sesadit uzurpátora. Krátce po Joannově popravě dorazil do severní Itálie jeho spojenec Aetius v čele obrovského zástupu Hunů. Aetius svedl s Asparem krvavou a nerozhodnou bitvu, načež se podrobil a výměnou za rozpuštění svého vojska získal velení v Galii. 23. října 425 Helion v Římě slavnostně korunoval šestiletého Valentiniana za augusta Západu.\n\nHistorik Olympiodoros líčením Valentinianovy intronizace symbolicky uzavírá své dílo zachycující dvacetileté období krize a obnovy západořímské říše. Vnitropolitická nestabilita, trvající přinejmenším od okamžiku Constantiova úmrtí, přesto neskončila, nýbrž pouze dospěla do své další fáze. Po roce 425 se sice nevyskytl žádný vážnější pokus o uzurpaci, nicméně Galla Placidie, Valentinianova zkušená a schopná matka vládnoucí jako regentka, musela čelit ambicím velitelů západního vojska, mezi nimiž se snažila zachovat rovnováhu sil. Klíčová role náležela Felikovi, působícímu jako \"magister militum praesentalis\" na císařském dvoře v Itálii, Aetiovi, jenž nahradil Joannova stoupence Castina jako velitel v Galii, a Bonifatiovi, zastávajícímu post comes Africae. Placidiina strategie účinkovala přibližně do roku 427, kdy se mezi špičkami armády rozhořel otevřený boj o to, komu připadne rozhodující vliv na chod říše.\n\nVnitřní otřesy dále prohlubovaly rozklad Západu: Británie definitivně odpadla od říše již kolem roku 410 a separatistickým tendencím podléhala rovněž Armorica na severozápadě Galie. Z pozvolného rozvratu centrální moci na Západě těžili římští nepřátelé. Vizigóti, usazení Constantiem jako \"foederati\" v Akvitánii, v roce 425 oblehli Arelate (dnešní Arles), sídlo římské správy v Galii. Při někdejší rýnské hranici se nacházely potenciálně nebezpečné kmenové svazy Franků, Burgundů a Alamanů. Svébové a Vandalové spojení s Alany, zdržující se v provinciích Gallaecia a Baetica, představovali konstantní hrozbu pro římskou kontrolu Hispánie. Kolem roku 426 Vandalové dobyli Sevillu a Cartagenu a posléze si opatřili loďstvo, s nímž zaútočili na Baleárské ostrovy a zpustošili pobřeží Mauretánie.\n\nAetius, doprovázený v Galii částí svých Hunů, odrazil Vizigóty od Arelate a vedl úspěšné tažení proti Frankům na Rýně, patrně v roce 428. Felix o rok dříve vypudil Huny z Panonie. Pak učinil první krok namířený proti svým konkurentům, když vyzval Bonifatia pro podezření ze spiknutí k návratu do Itálie. Podle dějepisce Prokopia z Kaisareie měla Galla Placidie uvěřit obviněním vzneseným na adresu Bonifatia, v čemž měly sehrát svoji roli Aetiovy intriky. Bonifatius dopřál sluchu Aetiovým radám a odmítl opustit Afriku, čímž potvrdil podezření z neloajálnosti. Felix vyslal proti Bonifatiovi do severní Afriky vojsko, které ale utrpělo porážku. Aetius posílený vítězstvími nad barbary využil Felikova zaváhání v zápase s Bonifatiem a s tím související ztráty přízně Gally Placidie a v roce 429 se odebral do Itálie, kde nahradil Felika v hodnosti magister militum praesentalis. V květnu následujícího roku nechal Felika a jeho manželku zadržet a krátce nato v Ravenně popravit.\n\nFelix i Bonifatius se během svého konfliktu měli údajně ucházet o spojenectví s Vandaly v Hispánii. Vandalové a Alani vedení Geiserichem překročili však zřejmě roku 429 Gibraltarský průliv a poblíž města Tingis (Tanger) vstoupili na půdu severní Afriky. Historikové Prokopios a Jordanes, tvořící svá díla v 6. století, vysvětlují jejich příchod do Afriky Bonifatiovým pozváním. Moderní badatelé nepovažují ovšem jejich tvrzení za věrohodná, neboť žádný soudobý pramen se nezmiňuje o Bonifatiově zradě, navíc Bonifatius se brzy s útočníky tvrdě střetl. Geiserich a jeho lidé se ihned po přistání v Mauretánii vydali východním směrem a o rok později se srazili s Bonifatiovým vojskem na hranicích Numidie. Římané utrpěli v bitvě porážku a stáhli se do města Hippo Regius (Annaba), jež Vandalové v červnu 430 oblehli. Dobývání se protáhlo na čtrnáct měsíců a v jeho průběhu zemřel kromě jiných i místní biskup Augustinus.\n\nZatímco Vandalové plenili severní Afriku, Aetius v letech 430 až 431 porazil alamanské Juthungy a zpacifikoval vzpurné obyvatelstvo Norika. Jeho rostoucí moc po odstranění Felika znepokojovala politické špičky v Ravenně a obavy vůči němu chovali patrně také na konstantinopolském dvoře. Východ proto poslal do Afriky vojenské sbory pod velením generála Aspara, pověřeného bojem s Vandaly na straně Bonifatia. Za Aetiovy nepřítomnosti Galla Placidie povolala roku 432 Bonifatia do Itálie, kde se mu dostalo povýšení do hodnosti magister militum praesentalis. Aetius na to zareagoval tažením do Itálie proti Bonifatiovi, s nímž se utkal v bitvě u Rimini. Bonifatius sice v tomto střetnutí dosáhl vítězství, když donutil Aetiovy síly k úprku, sám ale utržil smrtelné zranění a zanedlouho zemřel. Jeho nástupcem se stal jeho zeť Sebastianus. Aetius se nejprve zdržoval na svých statcích a poté, co přečkal atentát na svoji osobu, se znovu vypravil k Hunům. V roce 433 se společně s hunskými spojenci vrátil do Itálie, a tím přiměl Sebastiana k útěku do Konstantinopole. Aetiovi se postupně podařilo vyřadit oba své úhlavní soupeře a domoci se pozice nejmocnějšího muže na Západě, třebaže vláda formálně náležela Valentinianovi. Jeho dominantní postavení v západořímské říši bylo stvrzeno 5. září 435, kdy přijal titul \"patricius\".\n\nProkopios se zmiňuje o tom, že východní vojevůdce Aspar podlehl Vandalům a ještě před Bonifatiovou smrtí opustil Afriku. Navzdory tomu Aspar prokazatelně pobýval v Kartágu ještě počátkem roku 434 a sváděl s Vandaly opotřebovávací válku, čímž pohnul Geisericha k vyjednávání. Aspar tedy musel spolupracovat s Aetiem, tehdy již zcela ovládajícím západořímskou říši. Východní generál zřejmě sjednal mírovou smlouvu s Geiserichem, uzavřenou 11. února 435, podle níž Vandalům připadly chudší severoafrické provincie v Mauretánii a část Numidie. Většina Numidie a ekonomicky nejvýnosnější provincie Západu Africa Proconsularis a Byzacena setrvaly v rukou Římanů.\n\nZhruba v téže době se Aetius zaměřil na konsolidaci Galie, v čemž mu významně dopomohly hunské pomocné sbory sloužící v římském vojsku. Výměnou za jejich podporu musel Hunům přenechat území při řece Sávě v Panonii. Básník Merobaudes, velebící Aetiovy činy, uvádí ve svých panegyricích, že smlouvy s barbary zajistily hranici na Rýně. Frankové nicméně neustávali v postupu jihozápadním směrem, přičemž zabrali nynější Kolín nad Rýnem a opakovaně vydrancovali Trevír. Burgundové, sídlící v okolí Wormsu, podnikali nájezdy do Belgiky. Aetius je v letech 436 a 437 vystavil několika útokům a zvláště jeho hunští spojenci jim způsobili nezměrné ztráty. Masakr Burgundů se ve středověku stal námětem pro vznik eposu \"Píseň o Nibelunzích\".\n\nPo jejich zdolání se Aetius rozhodl uspořádat poměry v neklidné severozápadní Galii, kde se v roce 435 vzbouřili bagaudové v Armorice pod vedením muže jménem Tibatto. Termín bagaudové pokládají současní historikové za poněkud zavádějící, protože prameny jím často označují lokální vůdce a skupiny, které v 5. století převzaly bez císařského pověření správu teritorií, nad nimiž vláda ztratila kontrolu. Tibatto byl roku 437 zajat a povstání potlačeno. Na jihozápadě Galie vypověděli v roce 436 poslušnost Vizigóti, vedení Theodorichem I., a napadli významná města Narbo (Narbonne) a Arelate, umožňující Římanům pozemní spojení s Hispánií. Římané s vydatným přispěním Hunů odrazili jejich nápor a pod velením Aetiova podřízeného Litoria přivodili v dalších dvou letech Gótům citelné ztráty. V roce 439 s nimi Litorius svedl u Tolosy (Toulouse) bitvu, v níž padl do zajetí a posléze byl popraven. Římané nato sjednali s Vizigóty mír pravděpodobně za totožných podmínek, jaké stanovila smlouva z roku 418. V Hispánii se situace poněkud uklidnila po odchodu Vandalů, ačkoli Svébové soustavně znepokojovali obyvatele Gallaecie. Aetius sice nevyhověl jejich žádostem o přímý vojenský zásah na Pyrenejském poloostrově. Hispanořímský kronikář Hydatius se ale zmiňuje o diplomatickém nátlaku, jímž Aetius pod dojmem římských úspěchů v Galii přinutil Svéby zdržet se nepřátelských akcí. O přetrvávajících kontaktech s Británií svědčí dvě návštěvy biskupa Germana z Auxerre na ostrově.\n\nPo dosažení osmnácti let se Valentinianus vydal po moři do Konstantinopole, kde 28. října 437 pojal za manželku Licinii Eudoxii, dceru svého císařského bratrance Theodosia II. Svatbou s Licinií se Valentinianus symbolicky vymanil z vlivu své matky Placidie, nikoli však z vlivu Aetia. Veškerá důležitá rozhodnutí na místo mladého císaře, postrádajícího jakoukoli reálnou vojenskou a politickou průpravu nezbytnou k řízení říše, nadále činil tento generál, soustavně upevňující svoji nezpochybnitelnou autoritu.\n\nAetius s pomocí Hunů a východních Římanů nastolil ve třicátých letech 5. století vratkou rovnováhu sil, a do určité míry zastavil proces politické fragmentace Západu. Obtížné postavení říše se nicméně zhoršilo vítězstvím Vizigótů nad Litoriem. Snahám o její stabilizaci pak zasadil kritický úder vývoj událostí v severní Africe. Geiserich využil koncentrace západní vlády na záležitosti v Galii a v říjnu 439 podnikl náhlý útok na Kartágo, jehož obsazením si Vandalové zajistili klíčové africké provincie. Tím odřízli Řím od zásobování obilím a především připravili Západ o nejdůležitější zdroj jeho daňových příjmů. Vandalové v Kartágu vzápětí plně rozvinuli své znalosti mořeplavby a stali se hrozbou pro všechny přímořské kraje při Středozemním moři. Již v následujícím roce napadli Sicílii a oblehli tamější přístav Panormus (Palermo).\n\nŘímané nebyli vzhledem k logistickým omezením schopni okamžité reakce na uchvácení Kartága Vandaly. V prvé řadě se proto zaměřili na rekonstrukci opevnění pobřežních měst a zvláště Říma a Konstantinopole před případnými námořními přepady. O rostoucím vandalském nebezpečí svědčí také zákon povolující občanům držení zbraní. Zároveň se začaly konat přípravy k protiútoku: Aetius soustředil na Sicílii koncem roku 440 všechny dostupné vojenské síly Západu, k nimž se připojil východní expediční sbor pod velením generála Areobinda, stažený z dunajské hranice. Desítky tisíc mužů měla do severní Afriky dopravit obrovská flotila čítající 1100 transportních a válečných lodí. Veškeré plány na znovudobytí Kartága ale zmařil mimořádně úspěšný vpád Hunů do balkánských provincií východořímské říše v úvodu roku 441. V důsledku toho se Konstantinopol rozhodla stáhnout svá vojska ze Sicílie k obraně vlastního teritoria.\n\nKartágo zůstalo v moci Vandalů, což formálně stvrdila druhá smlouva s Geiserichem, uzavřená v roce 442. Podle ní si Vandalové ponechali kontrolu nad nejbohatšími africkými kraji, zatímco Římané obdrželi vydrancovanou Mauretánii a západní Numidii. Geiserich se zavázal platit Římu tribut ve formě obilí a svého nejstaršího syna poslal na císařský dvůr jako rukojmí, kde byl zasnouben s Valentinianovou starší dcerou Eudokií. Na dobytém území Geiserich vystupoval jako suverénní král, přičemž zkonfiskoval velkostatky římské nobility a získaný majetek rozdělil svým stoupencům. Příchod Vandalů, vyznávajících ariánství, se dotkl nejen aristokracie, nýbrž postihl také katolické duchovenstvo vystavené perzekucím.\n\nNěkteří moderní badatelé spatřují ve ztrátě Afriky nejzávažnější úder, jaký západořímská říše utrpěla, neboť tak pozbyla svoji hospodářsky nejvitálnější část. To ji připravilo nejen o tamější zásoby obilí, ale hlavně o mimořádně vysoké daňové příjmy plynoucí z této země. Už před rokem 439 se navíc vláda potýkala se zásadním výpadkem příjmů způsobeným obsazením rozlehlých oblastí Galie a Hispánie barbary. Nastalé finanční katastrofě se pokusila čelit sérií fiskálních opatření přijatých ve čtyřicátých letech, jimiž se snažila o maximalizaci finančních výnosů ze zbývajících zdrojů. V důsledku došlo k výraznému zvýšení daňové zátěže. Sotva několik měsíců po pádu Kartága vstoupil v platnost zákon rušící v celé říši všechny daňové úlevy a osvobození od daně. Státní úředníci a velkostatkáři přišli o velkorysá privilegia vyjímající je z povinnosti platit daně. Současně byla zavedena nová daň z prodeje ve výši čtyř procent. Veškerá úsporná opatření přesto nedokázala vykompenzovat vzniklé ztráty a zajistit adekvátní prostředky k pokrytí vojenských výdajů, pohlcujících zřejmě až dvě třetiny všech státních příjmů. Jak připustila sama vláda, zdroje nepostačovaly ani k ošacení a nasycení stávající armády, natož k vytvoření nových vojenských sborů. Pohroma v Africe tedy vedla k dalšímu poklesu početního stavu západořímského vojska, jehož sílu výrazně zredukovaly již porážky na počátku 5. století.\n\nValentinianus pokračoval v přijímání tvrdých nařízení proti jinověrcům postihujícím zvláště Židy a stoupence manicheismu, když těm zakázal vydědit své potomky konvertující ke křesťanství, oněm znemožňoval zdržovat se ve městech a činit jakékoli právní úkony. Ve sporu biskupa z Arelate odmítajícímu podřídit se papeži Lvu I. se císař postavil jednoznačně na stranu Lva a vydal edikt, jímž zdůraznil nadřazenost papeže vůči ostatním biskupům. Pokud se kterýkoli biskup vzepřel papežově autoritě, představitelé civilní administrativy měli být nápomocní při zajištění jeho poslušnosti.\n\nO vývoji v Galii v období po roce 439 se dochovalo relativně málo informací, i přesto je zjevné, že politika úspor se projevila v méně aktivním přístupu k nepřátelům. Vizigóti zachovávali po celé desetiletí klid zbraní a poskytli Římanům vojenskou podporu. Římané sice v těchto letech nemuseli v Galii čelit žádné vážnější výzvě, avšak nadále se potýkali s nepokoji v Armorice. Aby zamezil povstáním v tomto regionu, Aetius usadil v roce 442 nedaleko Aureliana (Orléans) a při řece Seině své alanské spojence. Tamější bagaudi se pod vedením Tibattona, uprchlého ze zajetí, znovu vzbouřili. Aetius nato dovolil Alanům, aby bagaudy napadli. Někdy v téže době přikázal jiné skupině Alanů k obývání území u města Valentia (Valence) a přeživší Burgundy přesídlil roku 443 do oblasti poblíž Ženevského jezera, zvané Sapaudia.\n\nNa rozdíl od relativně stabilní Galie císařská vláda utrpěla řadu nezdarů v Hispánii. Král Svébů Rechila využil Aetiovy zaneprázdněnosti severní Afrikou, vypravil se z Gallaecie na jih a v roce 439 si podrobil lusitánské město Emerita (Mérida). Během tří let opanoval rovněž Sevillu a zmocnil se provincií Baetica a Carthaginensis, čímž pod svoji kontrolu získal většinu Iberského poloostrova. Do Rechilova zajetí při tom padl \"comes\" Censorius, Aetiův velitel a zástupce na poloostrově. Císařskou správu dále podkopala série povstání bagaudů, k nimž došlo především v Tarraconensis, jediné hispánské provincii nepodmaněné Svéby. Podobně jako v periferních oblastech Galie i zde rozklad centrální moci povzbudil lokální činitele k převzetí iniciativy. Po sjednání míru s Vandaly Aetius vyslal na poloostrov několik svých podřízených. První dva z nich, Asturius a Merobaudes, se v letech 442 a 443 soustředili na potlačení bagaudů v Tarraconensis. Dalekosáhlejším úkolem byl pověřen Vitus, jenž v roce 446 vstoupil do Hispánie s poměrně početnými sbory zahrnujícími i gótské foederati. Vitus postupoval Carthaginensis a Baetikou, pak se střetl s Rechilou a drtivě mu podlehl. Svébové následně obnovili svoji kontrolu téměř nad celou Hispánií, přičemž jejich král v doprovodu bagauda jménem Basilius přitáhl až k městu Caesaraugusta (Zaragoza) v údolí Ebra a později navázal spojenectví s vizigótským králem Theodorichem.\n\nAetius těžil dlouhá léta z významné vojenské pomoci Hunů, ovlivňujících tak od dvacátých let 5. století západořímskou politiku. Po porážce Litoria u Tolosy v roce 439 se patricius již nemohl spoléhat na podporu těchto barbarů, s jejichž vládcem Attilou přesto stále udržoval přátelské styky. Svědčí o tom mimo jiné skutečnost, že Attila obdržel velitelskou hodnost \"magister militum\" a společně s tím mu náležel i odpovídající plat a obilí pro vydržování vojska. Hunové, stojící v čele obrovské mnohonárodní říše s centrem ve Velké uherské nížině, vrhli v letech 441 a 442 a opět v roce 447 svoji nezměrnou moc proti východořímské říši a důkladně zdevastovali její provincie na Balkáně. Po posledním z těchto tažení Attila uzavřel s Theodosiem smlouvu, jíž si zabezpečil hranice s východní říší. Naproti tomu dosud mírové vztahy mezi Huny a dvorem v Ravenně se zásadně zhoršily v závěru čtyřicátých let, neboť Attila tehdy pojal úmysl podniknout výpravu proti Západu.\n\nObrat v hunské politice vůči Západu se projevil v sérii drobných incidentů vyvolaných Attilou za účelem rozdmýchání napětí. V úvodu roku 450 hunský král otevřeně prohlásil, že hodlá jako Valentinianův spojenec napadnout Theodorichovy Vizigóty. Takřka v témže momentě mu rozpory v císařské rodině zavdaly další záminku k intervenci. Valentinianova sestra Honorie pojala náklonnost ke správci svého sídla. Po vyzrazení aféry stihl jejího milence trest smrti, zatímco ona sama byla přinucena k zasnoubení s jistým váženým senátorem. Honorie následně Attilovi zaslala dopis, v němž ho žádala o ochranu a na důkaz přiložila svůj prsten. Attila se v reakci na to domáhal Honorie jako své nevěsty a zároveň vznesl nárok na věno v podobě poloviny západořímské říše. Od tohoto nátlaku ho neodradila ani změna na trůnu v Konstantinopoli, kde se po smrti Theodosia II. stal v létě 450 císařem Marcianus. I přes Attilovy výhrůžky válkou Valentinianus odmítl vyhovět jeho požadavku a vydat mu Honorii. Roztržku mezi Huny a Západem dokonal koncem roku 450 spor dvou bratrů o nástupnictví u ripuárských Franků, v němž se každá ze stran přiklonila k jinému z uchazečů.\n\nNa začátku roku 451 se na středním Dunaji shromáždily obrovské zástupy Hunů a jim poddaných národů, jejichž počet údajně činil až půl milionů mužů. Básník Sidonius Apollinaris barvitě líčí složení Attilovy armády a vedle mnoha jiných zmiňuje jména kmenů Rugiů, Gepidů, Skirů, Burgundů, Durynků a Franků, doprovázených rovněž Ostrogóty. Attila vyrazil s tímto mohutným vojskem na severozápad podél levého břehu Dunaje a u nynějšího Koblenze překročil Rýn. V dubnu si podrobil Méty a krátce nato někdejší císařskou rezidenci Trevír. Po jejich vydrancování Hunové vtáhli do nitra Galie, přiblížili se k městu Orléans a oblehli ho. Attila chtěl zřejmě získat na svoji stranu tamější Alany, jejichž věrnost k Římanům začala po příchodu Hunů kolísat. Aetius mezitím navázal spojenectví s Theodorichem a vydal se na sever v čele značně nesourodých vojů, tvořených Římany a kontingenty Vizigótů, Burgundů, Alanů, částí Franků a mimo jiné i Armoričanů.\n\nPostup Aetiových sil Attilu donutil k upuštění od obléhání Orléansu a k ústupu do Champagne. Zde, na rovině v nevelké vzdálenosti od dnešního Troyes, známé jako \"campus Mauriacus\", případně Katalaunská pole, se obě armády srazily v bitvě, odehrávající se pravděpodobně koncem června 451. Z Jordanova popisu vyplývá, že nejurputnější zápas se svedl o kopec uprostřed bojiště, z jehož vrcholu se Hunové snažili po celý den vytlačit nepřátelské síly. Prameny se zmiňují o líté řeži a obrovském krveprolití, v němž padl i vizigótský král Theodorich a které ustalo teprve v pozdních hodinách. Attila se nakonec stáhl pod ochranu vozové hradby a nechal si zřídit pohřební hranici. Aetius však nepokračoval v boji proti Hunům, nýbrž doporučil Theodorichovu nástupci, aby se vypravil do Tolosy hájit své následnictví. Hunové včetně Attily se poté neznepokojováni odebrali z Galie zpět do svých sídel.\n\nNastalou zimu strávil Attila přípravou nové válečné výpravy, jejímž cílem se stala Itálie. Na jaře 452 Hunové překročili alpské průsmyky a zaútočili na významné a houževnatě bráněné venetské město Aquileia. Jeho obléhání provázely obtíže, kvůli nimž Attila uvažoval o přerušení celé kampaně. Město bylo posléze dobyto a zničeno takovým způsobem, že v 6. století bylo stěží možné určit jeho někdejší polohu. Podobně se Hunové zachovali i v ostatních městech severní Itálie, jako bylo Patavium, Mantua, Vicetia, Verona, Brixia a Bergomum, jež srovnali se zemí a obyvatele odvedli do otroctví. Po delším obléhání Attila zpustošil Mediolanum (Milán) a také Ticinum (Pavia). Na řece Mincio se setkal s mírovým poselstvem, mezi jehož členy se nacházel papež Lev I., načež Hunové ukončili tažení a vrátili se za Dunaj. Prosper z Akvitánie z toho vyvozuje, že Lev měl Attilu odradit od útoku na Řím a přesvědčit ho, aby opustil Itálii. Ve skutečnosti ale Huny přiměly k odchodu závažné logistické problémy, zhoršované dále hladem na Apeninském poloostrově a řáděním rozličných nemocí v jejich řadách. Císař Marcianus vyslal v létě téhož roku východořímské vojsko za Dunaj, kde úspěšně napadlo jádro Attilovy říše. Huny navíc v Itálii neustále znepokojoval Aetius, obezřetně se vyhýbající přímému střetu.\n\nPočátkem roku 453 Attila uspořádal jednu ze svých četných svateb, nicméně během svatební noci náhle zemřel. Attilova smrt vedla mezi jeho syny ke konfliktu, jehož využily poddané národy ke vzpouře proti Hunům. Po bitvě u řeky Nedao se Attilova říše rychle rozpadla a Hunové již pro Římany nepředstavovali vážnější hrozbu.\n\nKolaps Hunů měl podstatný dopad na poměry na císařském dvoře v Ravenně, neboť Valentinianus vycítil, že jeho politické přežití nadále nezávisí na Aetiových schopnostech. Vztah mezi těmito dvěma muži se zhoršil už krátce po úmrtí Valentinianova bratrance, císaře Theodosia. Valentinianus se údajně chystal odcestovat do Konstantinopole, aby tam uplatnil svůj dynastický nárok na vládu nad celou římskou říší. Aetius se ovšem postavil proti císařovu záměru. Generálovu pozici pravděpodobně oslabila rovněž skutečnost, že nedokázal zamezit Attilovu vpádu do Itálie. Aetius si patrně uvědomoval svoji zranitelnost a usiloval o upevnění svého postavení prostřednictvím manželského svazku mezi svým synem Gaudentiem a Valentinianovou mladší dcerou Placidií. Protože Valentinianus neměl žádného mužského potomka, Gaudentius se svatbou s jeho dcerou mohl stát jeho potenciálním nástupcem. Valentinianus se stavěl s odporem k Aetiově návrhu a v císařově okolí nadto vzrůstala nelibost vůči generálově dlouhotrvající dominanci. Podporován senátorem Petroniem Maximem a svým komořím Heracliem císař v září 454 v Ravenně Aetia vlastnoručně zavraždil, zatímco mu generál přednášel zprávu o stavu státních financí. Kdosi prý tehdy před Valentinianem podotkl, že neví, zda udělal dobře nebo špatně, když usmrtil Aetia, ale že dobře ví, že se zachoval jako muž, který si levou rukou uťal pravou ruku.\n\nIhned po Aetiově usmrcení nastal masakr jeho stoupenců, z nichž nejvýznamnější byl tehdejší pretoriánský prefekt Boethius, děd stejnojmenného filozofa. Valentinianus vyslal poselstva k barbarským národům, aby je ujistil, že smlouvy uzavřené s Aetiem zůstávají v platnosti. Brzy si proti sobě popudil Maxima, jemuž se za jeho spoluúčast na Aetiově odstranění nedostalo odměny, po níž prahl. Maximus proto zosnoval spiknutí, do něhož zapojil dva gardové důstojníky a někdejší Aetiovy druhy, Optilu a Thraustilu. Podle Priskova podání, když císař 16. března 455 na Martově poli slézal s koně, aby se procvičil v lukostřelbě, udeřil ho Optila do hlavy. Jakmile se Valentinianus ohlédl, aby spatřil toho, kdo ho napadl, Optila ho dorazil druhou ranou, zasazenou do obličeje. Thraustila mezitím zavraždil Heraclia a společně s Optilou dopravili císařský diadém Maximovi, jenž byl druhý den prohlášen za císaře.\n\nValentinianus vystupoval jako povolný a nevýrazný císař, a kráčel tak ve stopách svých strýců a bratrance. Východní vojsko ho sice dosadilo na císařský trůn, ve skutečnosti ale nikdy nedržel otěže vlády ve svých rukou. Tu za něho zpočátku vykonávala jeho matka Galla Placidie, jež měla syna zkazit špatnou výchovou. Po ní převzal řízení říše generál Aetius. Valentinianus vykonával pouze ceremoniální roli, přičemž symbolizoval kontinuitu theodosiovské dynastie a trvající existenci římského státu, těšícího se božské ochraně a přízni. V Ravenně plnil úlohu přisouzenou mu Aetiem, když přijímal generálem navržené zákony, kdežto v Římě se oddával astrologii, požitkům a ženám jiných mužů. Císařův nejzásadnější politický čin, rozhodnutí zbavit se Aetia, strhlo do propasti jeho samotného a zanedlouho i Řím.\n\nV závěru Valentinianovy třicetileté vlády se naskýtal chmurný pohled na doutnající trosky západní říše, která pozbyla celou Británii, většinu Hispánie, nejbohatší provincie severní Afriky a značnou část Galie s výjimkou jihovýchodu této země. Jak stručně poznamenává Prokopios, Valentinianus nezískal nic z toho, co ztratili jeho předchůdci, nýbrž pozbyl i Afriku. To málo, co zbývalo, záhy postihl sled pohrom.\n\n\n\n\n"}
{"id": "429090", "url": "https://cs.wikipedia.org/wiki?curid=429090", "title": "FBC Liberec", "text": "FBC Liberec\n\nFBC Liberec je liberecký florbalový klub založený v roce 1994.\n\nMužský tým hraje Superligu florbalu od sezóny 2016/17, po ročním sestupu do 1. ligy. Dříve hrál extraligu i v sezónách 2003/04–2014/15, 2000/01–2001/02 a 1996/97–1998/99. Největším úspěchem týmu je účast ve čtvrtfinále v sezónách 2007/08–2010/11. V sezóně 2018 se tým probojoval do finále Poháru Českého florbalu.\n\nŽenský tým hraje Extraligu žen pod názvem Crazy girls FBC Liberec. V sezónách 2000/01–2005/06 byl Liberec dominantním týmem ženského florbalu, kdy získal šest mistrovských titulů za sebou. Tým stále drží druhý největší počet titulů, překonaly ho pouze Tigers Jižní Město. V roce 2004 tým také získal Pohár Českého florbalu.\n\nV minulosti byl tým pojmenován po svých sponzorech: GE-TRA Floorball club Liberec, M-COM FBC Liberec a PRESTIGE Management FBC Liberec. Mužský tým se také jmenoval podobně jako ženský: FBC Crazy Boys Liberec, podle hokejbalového týmu \"Crazy Boys\", ze kterého klub vznikl.\n\n\n \n\n\n"}
{"id": "429091", "url": "https://cs.wikipedia.org/wiki?curid=429091", "title": "Florbal Chodov", "text": "Florbal Chodov\n\nFlorbal Chodov (podle sponzora také FAT PIPE FLORBAL CHODOV, dříve \"TJ JM FAT PIPE Chodov\", \"TJ JM Pedro Perez Chodov\" a \"TJ JM Chodov\") je florbalový klub z pražského Chodova založený v roce 1991. Je tak jedním z nejstarších florbalových klubů v Česku.\n\nMužský tým je jedním ze čtyř týmů, které hrají nejvyšší soutěž, Superligu florbalu, nepřetržitě od jejího založení v roce 1993. Po druhém místě v sezóně 2012/13 se v sezónách 2015/16 a 2016/17 stal teprve třetím mistrem ČR v historii. V ročníku 2012 se tým stal vítězem Poháru Českého florbalu.\n\nŽenský tým byl založen v roce 2004. Od sezóny 2005/06 hraje Extraligu žen, ve které zvítězil v sezóně 2014/15. Mimo to čtyřikrát získal druhé místo. V ročnících 2015 a 2019 se tým stal vítězem Poháru Českého florbalu.\n\nOddíl je společně s 1. SC Vítkovice a Tatran Střešovice jedním ze tří, které získaly mistrovský titul v mužské i ženské nejvyšší soutěži.\n\nV hale SH TJ JM Chodov probíhají také tréninky Gymnázia Postupická – tříd se zaměřením na tělesnou výchovu (florbal). Od sezóny 2010/11 hraje A-mužstvo své domácí zápasy v nové aréně SH Jižní Město blízko zastávky metra Háje.\n\nV roce 2015 podepsal klub zatím nejdražší posilu v historii, rodáka z Náchoda Ondřeje Bachtíka.\n\nFlorbal Chodov spolupracuje s oddíly z nižších soutěží, Start98 Praha-Kunratice a Traverza Mukařov, v rámci organizace Floorball Group.\n\nMuži\nŽeny\nJuniorky\n\nJan Barák, Matěj Jendrišák, Martin Pražan, Tom Ondrušek, Patrik Dóža, Ondřej Bachtík\n\n\n"}
{"id": "429092", "url": "https://cs.wikipedia.org/wiki?curid=429092", "title": "TJ Znojmo", "text": "TJ Znojmo\n\nTJ Znojmo (podle sponzora také TJ Znojmo LAUFEN CZ a dříve \"TJ VHS Znojmo\") je florbalový klub ze Znojma založený v roce 1999.\n\nMužský A tým hraje 1. ligu mužů. V sezónách 2008/09–2009/10 a 2017/18–2018/19 hrál Superligu florbalu. Ve všech superligových ročnících tým vždy bojoval v play-down o udržení.\n\n"}
{"id": "429093", "url": "https://cs.wikipedia.org/wiki?curid=429093", "title": "Pavel Smetana (architekt)", "text": "Pavel Smetana (architekt)\n\nPavel Smetana (25. února 1900 Zákupy – 8. června 1986 Praha) byl český architekt.\n\nNarodil se v rodině c. k. revidenta finančních fondů Antonína Smetany (1862—??) a matky Kamily, rozené Rödlingové (1871—??). Byl prostřední ze tří synů. Narodil se v Zákupech, od roku 1911 žila rodina v Praze.\n\nVystudoval architekturu na Uměleckoprůmyslové škole u Pavla Janáka a na Akademii výtvarných umění u Josefa Gočára. V roce 1926 vstoupil do Devětsilu. V letech 1931 – 1949 byl členem SVU Mánes.\n\nV období protektorátu byl členem pražské Plánovací komise pro hlavní město Prahu a okolí. \n\nV letech 1945 – 1970 učil na Vysoké škole uměleckoprůmyslové v Praze. Mezi jeho žáky patřili například scénograf Josef Svoboda nebo architekt Jan Kaplický.\n\n\n\n"}
{"id": "429095", "url": "https://cs.wikipedia.org/wiki?curid=429095", "title": "SK FBC Třinec", "text": "SK FBC Třinec\n\nSK FBC Třinec (podle sponzora také SK FBC ZP AGEL Třinec) byl florbalový klub z Třince.\n\nMužský tým hrál extraligu. První účast v sezóně 2005/06 (poslední sezóna pod názvem 1. liga) si zajistil sloučením s postupujícím týmem Lázně Darkov (1. SC Ostrava). Ale hned v první sezóně vypadl. Po jedné sezóně v 1. lize (bývalé 2. lize) postoupil pro sezónu 2007/08 zpět do extraligy, kde se udržel dva roky. V sezóně 2008/09 tým skončil v základní části na posledním 12. místě. V následujícím play-down podlehl tým i 11. celku TJ VHS Znojmo, a opět sestoupil do 1. ligy.\n\n"}
{"id": "429097", "url": "https://cs.wikipedia.org/wiki?curid=429097", "title": "Rebab", "text": "Rebab\n\nRebab je smyčcový strunný hudební nástroj persko-arabského původu.\n\nRebab, (jinak také rebap, rabab, rebeb, rababah, nebo al-rababa) je typ strunného nástroje pojmenován nejpozději v 8. století a do českých zemí rozšířen především z Islámských obchodních cest převážně ze severní Afriky, středního východu, částí Evropy a dálného východu.\n\nRebab má malé, obvykle kulaté tělo, jehož přední část je potažena membránou z ovčí kůže. Dlouhý úzký krk s kolíčkovou mechanikou nemá pražce. Nástroj mívá jednu, dvě nebo tři struny, na které se hraje smyčcem, více zakřiveným než u houslí. Rebab se drží svisle, může se opírat bodcem o zem. \n\nRebab je ceněný pro svůj zvuk podobný zpěvu. Má však velmi omezené zvukové rozpětí (méně než oktávu) a byl proto postupně nahrazen po celém arabském světě houslemi. Je příbuzný iráckému nástroji djose, který má 4 struny.\n\n"}
{"id": "429101", "url": "https://cs.wikipedia.org/wiki?curid=429101", "title": "Sokol Pardubice", "text": "Sokol Pardubice\n\nSokol Pardubice je pardubický sportovní klub.\n\nDo klubu patří extraligový florbalový oddíl Sokoli Pardubice. Mezi další sporty klubu patří například volejbal, karate, basketbal a gymnastika. Součástí zrekonstruovaného Sokola jsou horolezecká stěnu, venkovní areál, nafukovací hala, volejbalový areál, atletickou hala i tunel.\n\nSokol v Pardubicích byl založen v červnu 1863. Po několika téměř nečinných letech v roce 1867 byla činnost obnovena a prvním starostou se stal Václav Bubeník, který byl zároveň starostou města. První cvičení se konala ve zdarma propůjčené chodbě městské reálky. Pravidelně začalo cvičení žáků a žákyň měšťanských škol. Sokolové pořádali pravidelně výlety a veřejná venkovní cvičení. V roce 1877 zřídila obec letní tělocvičnu na Olšinkách. V zimě se cvičilo v reálce. Sokolové rozvíjeli svoji činnost v různých sportech a také na poli vzdělávacím a společenském. Roky byly tlaky na postavení vlastní tělocvičny, ale z různých důvodů k tomu nedocházelo – první světová válka, vysoký náklad na stavbu apod. Až v roce 1919 se rozhodlo o stavbě sokolovny na Olšinkách a ta byla dokončena v roce 1923. Po postavení sokolovny se úspěšně rozvíjela činnost ve sportech jako volejbal, basketbal, házená, veslování, lyžování, gymnastika, atletika a další. Sokol v Pardubicích se může pyšnit výraznými úspěšnými sportovci a závodníky. Za druhé světové války zabrali sokolovnu Němci, ale cvičení pokračovalo v jiných tělocvičnách. V roce 1941 byla činnost Sokola zastavena. Po skončení války byly sokolovna a hřiště uvedeny do provozu a od září 1945 bylo zahájeno pravidelné sokolské cvičení. V roce 1948 došlo ke sjednocení tělesné výchovy a sportu a to se stalo počátkem likvidace veškerého sokolstva. V nové jednotě nazvané Dynamo zůstali i ti, kteří chtěli předat mladším vše, co jim Sokol dal. Sporty i velká členská základna ZRTV se úspěšně rozvíjely. Nepřestával ani společenský život a bylo pokračováno např. v pořádání velmi oblíbených šibřinek až do roku 1974.\n\nPo roce 1989 došlo k obnovení Sokola, převzetí majetku sokolovny a hřiště. Pod hlavičkou Tělocvičná jednota Sokol Pardubice i nyní funguje oddíl basketbalu, florbalu, jógy, moderního sportovního karate, sokolské všestrannosti, sportovní gymnastiky, turistiky a volejbalu.\n"}
{"id": "429104", "url": "https://cs.wikipedia.org/wiki?curid=429104", "title": "J. Edgar Hoover", "text": "J. Edgar Hoover\n\nJohn Edgar Hoover, (1. ledna 1895 – 2. května 1972), lépe známý jako J. Edgar Hoover, byl prvním a nejdéle sloužícím ředitelem americké agentury FBI. V jejím čele stál od jejího založení až do své smrti. Předtím (od roku 1924) vedl předchůdce FBI – BOI (\"Bureau of Investigation\").\n\nNarodil se 1. ledna 1895 ve městě Washington, D.C. Na střední škole Central High zpíval ve sboru, absolvoval vojenský výcvik u záloh a byl členem debatního kroužku. Poté studoval právo na George Washington University. Tuto školu roku 1916 úspěšně vystudoval a navíc získal titul LL.M.\n\nPo studiích byl zaměstnán na ministerstvu spravedlnosti USA, kde převzal vedení sekce registru potenciálních nepřátel státu. Roku 1919 se stal ředitelem Zpravodajské divize (GID) v nově vzniklé Bureau of Investigation – předchůdce FBI. Úřad se měl vypořádat se zvyšující se mírou násilného bolševismu a anarchie, které vedly k dělnickým nepokojům v letech 1919 a 1920. BOI zatýkala radikály, které poté nechala deportovat ze země.\n\nRoku 1921 povýšil na zástupce ředitele BOI a v roce 1924 se stal jejím ředitelem. Do úřadu ho jmenoval tehdejší prezident Calvin Coolidge. V té době měla BOI 441 agentů. Navíc vytvořil síť spolupracujících lokálních šerifů po celých Spojených státech.\nV 30. letech 20. století i kvůli velké hospodářské krizi se rozšířil počet lupičů, kteří navíc nově využívali samopaly a jejich zločiny byly více organizované. Hooverova BOI dostala za úkol vypořádat se s organizovaným zločinem. První velký úspěch přišel při zastřelení proslulého lupiče Johna Dillingera zvláštním agentem Melvinem Purvisem. Další úspěchy brzy následovaly při dopadení gangsterů, jakými byli Alvin Karpis nebo Machine Gun Kelly. Tyto akce přinesly úřadu nové pravomoci, a také v roce 1935 nový název Federal Bureau of Investigation (FBI).\n\nS novými dotacemi Hoover rozšířil svůj úřad. Najal nové agenty, vytvořil největší registr otisků prstů své doby a založil první policejní vědeckou laboratoř.\n\nPo oslabení organizovaného zločinu se znovu soustředil na politické radikály. Sám opovrhoval podvratnými živly, které by mohly rozvrátit jeho vlast. FBI v té době shromáždila informace o deseti tisících potenciálních radikálů.\n\nRoku 1938 zatkli prvního německého špiona, další následovali hlavně v době druhé světové války. Hoover během války plánoval kontrašpionáž vůči Sovětům.\n\nV roce 1946 byl pověřen generálním prokurátorem Tomem C. Clarkem, aby vytvořil seznam neloajálních Američanů, kteří by mohli být zatčeni díky válečnému výjimečnému stavu. Ten tento seznam dokončil roku 1950 a předložil ho tehdejšímu prezidentovi Harry S. Trumanovi, kterému doporučil pozastavit zákon Habeas corpus a tyto občany zatknout. Ten to však odmítl.\nNejvyšší soud Spojených států amerických roku 1956 rozhodl omezit možnosti ministerstva spravedlnosti vyšetřovat občany pro jejich politické názory, což Hoover nesl velmi nelibě. V té době založil tajný program COINTELPRO. V něm pokračoval v ilegálním vyšetřování podvratných živlů. Původně měl za úkol rozrušit strukturu Komunistické strany USA. V té době Hoover nasadil své agenty na osobnosti, jakými byli Charlie Chaplin nebo Martin Luther King, Malcolm X (1960s), John Lennon (1960s). O jeho existenci se občané dozvěděli až roku 1971, a to díky médiím. COINTELPRO se stal hlavní příčinou kritiky Hoovera a jeho úřadu.\n\nJiž v té době založil tajný archiv kompromitujících informací o význačných osobnostech. Jedním ze zveřejněných případů je očerňující poměr mezi Martinem L. Kingem a herečkou Jean Seberg. Dle Jacqueline Kennedy se snažil Kinga očernit i u prezidenta Johna F. Kennedyho a jeho bratra Roberta F. Kennedyho.\n\nKdyž byl roku 1963 spáchán atentát na Johna Fitzgeralda Kennedyho, Hoover vedl vyšetřovací komisi. Roku 1964 mu prezident Lyndon B. Johnson oficiálně povolil být doživotním ředitelem FBI.\n\nUdržel si silný vliv až do své smrti roku 1972. Zemřel na zástavu srdce v souvislosti s onemocněním kardiovaskulárního systému. Hoover zemřel v 77 letech. Na počest jeho celoživotní práce bylo jeho tělo vystaveno v rotundě Kapitolu a později pohřbeno na hřbitově amerického Kongresu. V čele FBI jej po jeho smrti nahradil L. Patrick Gray.\n\nPřiznává se mu úspěch za vybudování této federální agentury v účinnou zločin-potírající organizaci, s mnoha zavedenými inovacemi v policejní technologii, jako centralizované zpracování otisků prstů či forenzní laboratoře. Během své kariéry se těšil oblibě americké společnosti a získal mnohá ocenění, ale po jeho smrti se stal kontroverzní postavou. Jeho kritici vytýkají, že překračoval pravomoci FBI, používal ji k zastrašování politických aktivistů a disidentů, k nahromadění tajných dokumentů na vedoucí politické figury a používal nezákonné metody pro sběr důkazů.\n\n\nRoku 1977 režisér Larry Cohen natočil film \"The Private Files of J. Edgar Hoover\". V roce 2011 režisér Clint Eastwood natočil životopisný snímek \"J. Edgar\".\n\nJ. Edgar Hoover se nikdy neoženil, byl bezdětný a zemřel jako „starý mládenec“. Přestože se z titulu vedení federálního úřadu stal záhy mediálně známou figurou, nikdy nebyl vídán ve společnosti něžného pohlaví. Od 40. let tak začaly kolovat drby, naznačující, že by Hoover mohl mít homosexuální vztah se svým přímým podřízeným, zástupcem FBI, Clydem Tolsonem, se kterým trávil hodně času jak profesně, tak mimo práci. Ryze profesionální úzký vztah si vybudoval s demokratickým politikem Lyndonem B. Johnsonem, roky před tím, než se Johnson stal prezidentem. Určitou averzi naopak choval vůči Robertu Francisovi a Johnu Fitzgeraldu Kennedyovým. Hoover byl však pravděpodobně asexuálem. \n\nTaké byl Svobodným zednářem. Od roku 1920 v hodnosti mistra ve washingtonské lóži. Roku 1955 dosáhl vrcholného 33. stupně. V řádu strávil 52 let.\n\n\nZa celou svou kariéru sloužil celkem osmi americkým prezidentům:\n\na čelil problémům, které zahrnovaly:\n\nHoover je uváděn jako autor řádky knih a článků. Ale má se za to, že je pravděpodobně vypracovával personál jeho agentury.\n\n"}
{"id": "429107", "url": "https://cs.wikipedia.org/wiki?curid=429107", "title": "Toulovcova rozhledna", "text": "Toulovcova rozhledna\n\nToulovcova rozhledna je název rozhledny postavené mezi vesnicemi Jarošov a Budislav na Svitavsku, na území obce Jarošov poblíž vrcholu kopce Jarošov.\n\nTato rozhledna je jednou ze tří rozhleden, které byly postaveny sdružením obcí mikroregionu Toulovcovy maštale v letech 2003 - 2005. Rozhledna se nachází mezi obcemi Jarošov a Budislav v okrese Svitavy. Nachází se na Jarošovském kopci ve výšce 539 m.\n\nStavba rozhledny na Jarošovském kopci byla zahájena v září roku 2001 a trvala do 16. února 2002, kdy byla zpřístupněna pro veřejnost. Materiálem použitým při stavbě bylo převážně dřevo zpevněné ocelovými prvky. Jen v roce 2002 rozhlednu navštívilo 11 tisíc turistů.\nCelkové náklady na stavbu činily 520 tis. Kč, hlavním investorem byla obec Budislav za finanční pomoci všech obcí sdružení Toulavcovy Maštale s Ministerstva pro místní rozvoj. Projektantem byl Ing. Martin Novák.\n\n\n"}
{"id": "429109", "url": "https://cs.wikipedia.org/wiki?curid=429109", "title": "Oldřiška Marešová", "text": "Oldřiška Marešová\n\nOldřiška Marešová (* 14. října 1986, Litoměřice) je česká atletka, jejíž specializací je skok do výšky. Jejím domovským klubem je PSK Olymp Praha.\n\nS atletikou začínala v oddílu TJ Lovochemie Lovosice pod vedením trenéra Miroslava Pavlíka. Předtím se věnovala basketbalu a běhu. V roce 2003 skončila na mistrovství světa do 17 let v kanadském Sherbrooke těsně pod stupni vítězů, na čtvrtém místě. V témže roce získala bronzovou medaili na evropském olympijském festivalu mládeže v Paříži, když prohrála jen s Ruskou Světlanou Školinovou (stříbro) a Irynou Kovalenkovou z Ukrajiny.\nJejí výkonnostní růst poznamenala série zdravotních problémů v letech 2005 – 2007. V roce 2009 se stala vicemistryní ČR v hale i na dráze. Shodně ji porazila jen její oddílová kolegyně Iva Straková. Na světové letní univerziádě v Bělehradě v témže roce obsadila 6. místo. V roce 2010 i 2011 ovládla domácí šampionáty, jak na dráze tak v hale.\n\nDne 8. května 2012 překonala na mítinku v Olomouci 192 cm, čímž splnila mírnější B limit pro účast na letních olympijských hrách v Londýně.\n\n\nV současnosti studuje vysokou školu v pražském Suchdole, kde na tamější České zemědělské univerzitě studuje na Provozně ekonomické fakultě, obor hospodářská politika a správa v navazujícím magisterském studiu. Předtím na stejné univerzitě získala titul Bc. v oboru podnikání v administrativě.\n\n"}
{"id": "429118", "url": "https://cs.wikipedia.org/wiki?curid=429118", "title": "Stroopova zpráva", "text": "Stroopova zpráva\n\nStroopova zpráva byla oficiální 75stránková zpráva vypracovaná v květnu roku 1943 SS-Gruppenführerem Jürgenem Stroopem, velitelem německých jednotek, které zlikvidovaly Varšavské ghetto. Dokumentuje také Povstání ve varšavském ghettu.\n\nZpráva byla objednána SS-Obergruppenführerem Friedrichem-Wilhelmem Krügerem, vyšším šéfem SS a policie v Krakově, a byla zamýšlena jako památeční album pro Heinricha Himmlera. Šlo o psaný dokument, vázáný v černé oblázkové kůži a bylo v ní přes 50 fotografií s ručně psaným švabachem jako titulkem k fotkám.\n\nSkládá se ze tří částí: Úvod, shrnutí SS operací a sbírka všech vzkazů, které byly poslány SS-Obergruppenführerovi Krügerovi a série přibližně 52 fotografií.\nPůvodně byla zpráva nazvána „Es gibt keinen jüdischen Wohnbezirk in Warschau mehr!“ („Židovská čtvrť Varšavy již nikdy více!“), ale vžilo se označení Stroopova zpráva.\n\nZpráva byla připravena ve třech odlišných verzích jednak pro Heinricha Himmlera, Friedricha-Wilhelma Krügera a pro Jürgena Stroopa a všechny tři kopie byly po válce restaurovány. Zprávy jsou umístěny v národním archivu ve Washington, D.C., v německém federálním archivu v Koblenzi a v institutu národního uvědomění ve Varšavě.\n\nJedna z kopií byla představena jako důkaz u mezinárodního válečného tribunálu v Norimberku. Prvně byla zobrazena šéfem americké státní žaloby Robertem H. Jacksonem pro soudce během procesů.\n\npozn.: neplatné externí odkazy !\n"}
{"id": "429119", "url": "https://cs.wikipedia.org/wiki?curid=429119", "title": "Charakteristika (matematika)", "text": "Charakteristika (matematika)\n\nCharakteristika okruhu formula_1 (občas značena char(\"R\")) je definována jako nejmenší počet sečtení jednotkového prvku (značeného obvykle 1) nutný k získání nulového prvku (obvykle značeného 0). Pokud takový součet nelze nalézt, pak řekneme, že charakteristika okruhu formula_1 je 0 (někdy též formula_3). Jedná se tedy o nejmenší přirozené číslo \"n\" splňující rovnost\n\npřípadně 0, pokud žádné \"n\" splňující tuto rovnost neexistuje.\n\nCharakteristiku okruhu lze také zavést jako exponent aditivní grupy okruhu formula_1, tj. nejmenší pozitivní přirozené číslo \"n\" takové, že splňuje\npro všechny prvky formula_7 (pokud takové číslo existuje, jinak je charakteristika rovna 0). Pokud je okruh definován bez jednotkového prvku (některá literatura tuto definici používá), pak lze výše uvedeným způsobem definovat charakteristiku i v těchto okruzích. Obě uvedené definice charakteristiky jsou ekvivalentní, což plyne z distributivního zákona pro okruhy.\nPříkladem okruhu s charakteristikou \"0\" je obor celých čísel formula_8 nebo těleso reálných čísel formula_9.\n\nPříkladem okruhu s charakteristikou \"n\" je obor zbytkových tříd formula_10.\n"}
{"id": "429121", "url": "https://cs.wikipedia.org/wiki?curid=429121", "title": "Pförring", "text": "Pförring\n\nPförring je obec v německé spolkové zemi Bavorsko, ve vládním obvodu Horní Bavory. Leží na levém břehu Dunaje v okrese Eichstätt, přibližně 25 kilometrů na východ od Ingolstadtu, blízko hranice s vládním obvodem Dolní Bavory.\n\nMísto je zmíněno Písni o Nibelunzích. Už v roce 141 našeho letopočtu zde byl založen římský vojenský tábor \"Castrum Celeusum\", jeden z 80, které zajišťovaly Limes Romanus mezi Dunajem a Rýnem. V roce 787 zmiňuje obec Einhard pod jménem \"Faringa\".\n\nObcí prochází Dunajská cyklostezka.\n\n"}
{"id": "429122", "url": "https://cs.wikipedia.org/wiki?curid=429122", "title": "Mistrovství světa v ledním hokeji 2014", "text": "Mistrovství světa v ledním hokeji 2014\n\nMistrovství světa v ledním hokeji 2014 bylo 78. mistrovstvím, které se konalo od 9. do 25. května v běloruském Minsku. Pořadatel byl zvolen na kongresu IIHF v Bernu 8. května 2009. Šampionát vyhrálo Rusko bez jediné prohry. Druhé místo obsadilo Finsko a třetí Švédsko. Český tým skončil v pořadí čtvrtý.\n\nTurnaje se zúčastnilo celkem 16 týmů (14 nejlepších z minulého mistrovství a 2 postupující z minulého ročníku skupiny A divize 1 - Kazachstán a Itálie).\n\nČeská republika měla v plánu taktéž kandidovat, avšak po zhodnocení svůj názor změnila a úspěšně kandidovala o rok později.\n\nIIHF nominovala na Mistrovství světa 2014 16 hlavních rozhodčích a stejný počet čárových sudích.\n\nMaskotem šampionátu byl zubr, kterého vybrali běloruští organizátoři ze čtyřiceti variant. Zubr je jedním ze symbolů Běloruska. Na základě internetového hlasování obyvatel Běloruska, které se uskutečnilo v dubnu 2013, nesl zubří maskot jméno Volat. Toto slovo pochází ze staré slovanštiny a znamená v překladu „obrovský“. Podle představitelů Běloruské hokejové federace se jméno maskota lehce zapamatuje a je lehce vyslovitelné pro fanoušky z celého světa.\n\nŠestnáct účastníků bylo rozděleno do dvou skupin po 8 týmech. V rámci skupiny se utkal každý s každým. Za vítězství v základní hrací době se udělovaly 3 body, za vítězství po prodloužení či samostatných nájezdech 2 body, za prohru po prodloužení či samostatných nájezdech 1 bod a za prohru v základní hrací době 0 bodů. Z každé skupiny postoupila čtveřice týmů s nejvyšším počtem bodů do čtvrtfinále playoff. Pro týmy na pátých až osmých místech ve skupinách turnaj skončil. Oba týmy z osmých míst automaticky sestoupily do 1. divize (neplatilo pro Česko, pořadatele MS 2015).\n\nPokud po konci základních skupin měli dva týmy stejný počet bodů, rozhodl výsledek jejich vzájemného zápasu. Pokud rovnost nastala mezi třemi nebo více týmy, postupovalo se podle následujících kritérií, dokud nezbyly dva týmy, mezi nimiž rozhodl vzájemný zápas:\n\nV průběhu základních skupin, kdy ještě nebyly sehrány všechny zápasy, rozhodly v případě bodové rovnosti tato kritéria:\n\nČtvrtfinále se nehrálo v rámci skupin, jak tomu bylo zvykem při dvou minulých šampionátech, ale staronově formátem zápasů mezi skupinami (tj. 1. tým ze skupiny A proti 4. týmu ze skupiny B, 2. tým ze skupiny A proti 3. týmu ze skupiny B, 1. tým ze skupiny B proti 4. týmu ze skupiny A a 2. tým ze skupiny B proti 3. týmu ze skupiny A). Pro poražené čtvrtfinalisty turnaj skončil. V semifinále se dvojice utkaly v následujícím vzorci: vítěz utkání mezi 1A - 4B vs vítěz 2B - 3A , vítěz 1B - 4A vs vítěz 2A - 3B. Oba semifinálové zápasy se hrály ve větší Minsk Areně. Vítězní semifinalisté postoupili do finále, kde se rozhodlo o držitelích zlatých a stříbrných medailí, zatímco poražení semifinalisté se střetli v zápase o bronzové medaile.\n\nPořadí na prvních čtyřech místech určil výsledek finálového zápasu a utkání o bronz. O konečném umístění na 5. až 16. místě rozhodovala tato kritéria:\n\n\nPozn. Poražení čtvrtfinalisté zaujmuli automaticky 5. až 8. místo a byli seřazeni podle výsledků v základních skupinách podle kritérií uvedených výše.\n\nTýmy byly do základních skupin rozděleny podle žebříčku IIHF po mistrovství světa v ledním hokeji 2013.\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získává jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40 % hrací doby za svůj tým.\n\n\"Čas = Čas na ledě (minuty:sekundy); OG = Obdržené góly; PGZ = Průměr gólů na zápas; SNB = Střely na branku; Úsp% = Procento úspěšných zásahů; ČK = Čistá konta\"\n\n\n"}
{"id": "429143", "url": "https://cs.wikipedia.org/wiki?curid=429143", "title": "Mödlareuth", "text": "Mödlareuth\n\nMödlareuth je německá vesnice ležící částečně v Bavorsku a částečně v Durynsku. Jižní bavorská část vsi náleží k městu Töpen, severní durynská část k obci Gefell. Mödlareuth byl po druhé světové válce Američany nazýván \"Little Berlin (Malý Berlín)\", neboť ho rozdělovala zeď, podobně jako Berlín rozdělovala Berlínská zeď.\n\nRozdělení vesnice vzniklo za napoleonských válek v roce 1810, kdy se potok Tannbach protékající vsí stal hranicí mezi Bavorským královstvím a Knížectvím Reuß. Po skončení první světové války se pak dvě části vsi staly součástmi německých spolkových zemí Bavorska a Durynska.\n\nSkutečné rozdělení vesnice nastalo po druhé světové válce, kdy se severní část vsi ocitla v sovětské okupační zóně a jižní v americké - hranice okupačních zón totiž respektovaly zemské hranice z roku 1937. V roce 1949 se pak obě části ocitly ve dvou nově vzniklých státech - bavorská část připadla Spolkové republice Německo a durynská Německé demokratické republice.\n\nRada ministrů NDR rozhodla v roce 1952 o zesílení ostrahy své západní hranice. Několik obyvatel Mödlareuthu, bydlících těsně u hranice se SRN, bylo nuceně vysídleno. V roce 1966 pak vesnici rozdělila zeď dlouhá 700 m a vysoká 3,30 m. Zeď se nacházela v těsné blízkosti státní hranice na území NDR. Doprovázel ji 10 m široký bezpečnostní pás, systém plotů a strážních věží, podobně jako po celé délce vnitroněmecké hranice. Ve vsi nebyl žádný hraniční přechod, byl tak přerušen kontakt obyvatel z obou jejích částí. Zatímco východoněmecká část vesnice byla dnem i nocí hlídána, západoněmecká se stala jakýmsi druhem turistické atrakce.\n\nV roce 1983 navštívil Mödlareuth americký viceprezident George H. W. Bush a po vzoru J. F. Kennedyho prohlásil \"\"Ich bin ein Mödlareuther!\"\"\n\nPo pádu Berlínské zdi byl ve vesnici zřízen pěší hraniční přechod, obyvatelé obou částí se tak opět mohli setkat. 17. června 1990 byla zeď stržena. Malá část pak byla ponechána jako památník.\n\nMödlareuth má dnes asi 50 obyvatel. Ze zbylé části zdi a bývalých strážních věží bylo v roce 1994 zřízeno muzeum pod širým nebem. Ve vsi také je \"Německo-německé muzeum\" věnované historii rozdělení země.\n\nVe vesnici stále existuje několik pozůstatků nuceného rozdělení - obě části mají odlišná poštovní směrovací čísla, obyvatelé obou částí volí odděleně a jejich děti dodnes chodí do různých škol.\n\n"}
{"id": "429149", "url": "https://cs.wikipedia.org/wiki?curid=429149", "title": "Žold", "text": "Žold\n\nŽold \"(odvozeno z jazyka latinského a německého)\" je z antických dob označení pro plat, který byl vyplácen za vojenskou službu \"(lat. solidus)\".\n\nVe středověku byl žold vyplácen z pokladny panovníka nebo města podle prospěchu vykonávané služby, zpočátku zpravidla jen po dobu trvání válečného stavu. Po vzniku stálých žoldnéřských armád v 16. století byl vydáván i v dobách míru ze státní pokladny.\n\nČestný žold byl zvláštním platem nebo i penzí vyměřovanou vojákům, kteří projevili zvláštní statečnost v boji. Přiznání čestného žoldu bylo většinou spojeno s udělením určitého vojenského vyznamenání. Čestný žold byl poprvé udělen začátkem 19. století ve francouzské armádě, kde činil 200–600 franků. V Prusku byl žold přidělován seniorům, kteří byli za svoji službu vyznamenáni železným křížem. V Rakouské monarchii pobírali tento žold, v podstatě penzi, nositelé vojenského řádu Marie Terezie a vojáci, kterým byla udělena stříbrná nebo zlatá medaile za statečnost druhého stupně.\n\n\n\n"}
{"id": "429151", "url": "https://cs.wikipedia.org/wiki?curid=429151", "title": "Mauro Maur", "text": "Mauro Maur\n\nMauro Maur (* 8. srpna 1958 Trieste, Itálie) je italský muzikant a skladatel.\n\n\n"}
{"id": "429197", "url": "https://cs.wikipedia.org/wiki?curid=429197", "title": "Jihlávka (řeka)", "text": "Jihlávka (řeka)\n\nJihlávka je říčka v okrese Jihlava v Kraji Vysočina. Je to pravostranný přítok řeky Jihlavy. Délka jejího toku činí 25,7 km. Plocha povodí měří 106,4 km².\n\nŘíčka pramení severovýchodně od Pavlova v blízkosti silnice II/403 mezi Pavlovem a Otínem v nadmořské výšce okolo 645 m. Po celé své délce teče převážně severním směrem. Protéká Stonařovem, Suchou, Vílancem, Čížovem, Rančířovem, Sasovem a Jihlavou, kde se vlévá zprava do řeky Jihlavy na jejím 137,3 říčním kilometru.\n\n\nPrůměrný průtok u ústí činí 0,60 m³/s.\n"}
{"id": "429212", "url": "https://cs.wikipedia.org/wiki?curid=429212", "title": "Vrchol (geometrie)", "text": "Vrchol (geometrie)\n\nVrchol se v geometrii označuje speciální typ bodu úhlu, mnohoúhelníku nebo tělesa. Označuje se tak průsečík ramen (úhel), průsečík dvou sousedních stran (mnohoúhelník), průsečík tří nebo více hran sousedních stěn (mnohostěn) a průsečík všech stran (kužel). V běžné mluvě se vrchol často označuje jako roh.\n\nVrcholy se označují velkými písmeny. Úhel má právě jeden vrchol, který se v jeho popisu uvádí uprostřed formula_1 je tedy úhel s vrcholem v bodě V, body A a B jsou body, ležící na ramenech úhlu.\n\nPři popisu mnohoúhelníků je třeba uvádět vrcholy důsledně ve správném pořadí, protože stejné body mohou tvořit vrcholy různých mnohoúhelníků (viz obrázek). Na každé straně leží právě dva vrcholy.\n\nPři popisu mnohostěnů se zpravidla nejprve uvádějí vrcholy dolní podstavy a potom horní, u složitějších mnohostěnů je třeba vysvětlit pořadí vrcholů. Na každé hraně leží právě dva vrcholy.\n\nformula_2,\n\n\"V - h + s = 2\"\n\nV matematice se užívá také např. pojmů vrchol grafu nebo vrchol křivky. V obecném pojetí se jako vrchol označuje nejvyšší bod hory nebo kopce.\n\n"}
{"id": "429213", "url": "https://cs.wikipedia.org/wiki?curid=429213", "title": "Kraje na Slovensku", "text": "Kraje na Slovensku\n\nKraje na Slovensku jsou v současnosti nejvyšší územněsprávní jednotkou a také jednotkou státní správy na Slovensku.\n\nÚzemí jednotlivých krajů jsou k dnešnímu dni identická s územím samosprávních krajů, což jsou nejvyšší jednotky územní samosprávy na Slovensku.\n\nPrvní kraje na Slovensku vznikly roku 1949. K redukci jejich počtu došlo roku 1960 (na Západoslovenský kraj, Středoslovenský kraj, Východoslovenský kraj a od roku 1968 Bratislava) a roku 1990 byly kraje zcela zrušeny.\n\nKraje byly znovu zavedeny 1. července 1996, odkdy se Slovensko dělí na osm krajů (šest krajů má stejné označení jako v letech 1949-1960 a dva nově zavedené: Trenčianský a Trnavský).\n\nStát spravuje úřady na území kraje prostřednictvím Krajských úřadů.\n\n"}
{"id": "429214", "url": "https://cs.wikipedia.org/wiki?curid=429214", "title": "Seznam krajů na Slovensku", "text": "Seznam krajů na Slovensku\n\nSeznam krajů na Slovensku včetně základních statistických údajů, stav k 31.12.2006.\n\n\n"}
{"id": "429221", "url": "https://cs.wikipedia.org/wiki?curid=429221", "title": "Mistrovství světa v ledním hokeji žen 2007", "text": "Mistrovství světa v ledním hokeji žen 2007\n\nMistrovství světa v ledním hokeji žen 2007 se konalo od 3. dubna do 10. dubna 2007 ve kanadských městech Winnipeg a Selkirk. Mistrem světa se stal výběr hokejistek z Kanady.\n\nDevět účastníků turnaje bylo rozděleno na tři trojčlenné skupiny. Zde týmy sehráli v rámci své skupiny jeden zápas každý s každým. První dva týmy s nejvíce body postoupily dále do skupin D a E, kdežto zbylé týmy hrály o udržení ve skupině F.\n\nPrvní divize se konala od 2. do 8. dubna 2007 v japonském Nikko.\n\nDruhá divize se konala od 17. do 23. března 2007 v severokorejském Pchjongjangu.\n\nTřetí divize se konala od 3. do 10. března 2007 v anglickém Sheffieldu.\n\nČtvrtá divize se konala od 26. března do 1. dubna 2007 v rumunském Miercurea Ciuc.\n"}
{"id": "429227", "url": "https://cs.wikipedia.org/wiki?curid=429227", "title": "Strana (geometrie)", "text": "Strana (geometrie)\n\nStrana je v geometrii úsečka, spojující dva sousední vrcholy mnohoúhelníku. Na každé straně leží právě dva vrcholy. Tělesa nemají strany, úsečka, spojující dva sousední vrcholy mnohostěnu se označuje jako hrana. Výjimkou je kužel, v němž termín strana označuje spojnici vrcholu s obvodem podstavy, každý kužel má tedy nekonečně mnoho stran.\n\nStrany se označují malými písmeny. Délka strany se označuje stejně jako velikost úsečky: \"|AB|\" tedy značí velikost strany \"AB\". Označení souvisejících útvarů je obdobné jako u úsečky – střed strany je bod, který má od obou vrcholů stejnou vzdálenost, osa strany je kolmice, procházející jejím středem.\n\n\nStrany trojúhelníka se zpravidla označují stejným písmenem, jakým je označen protější vrchol (strana \"a\" leží proti vrcholu \"A\"). Nejdelší strana pravoúhlého trojúhelníka se nazývá přepona, zbylé dvě strany jsou odvěsny. Strana trojúhelníka se může označovat také základna, strany přilehlé základně jsou ramena.\nPro délky stran trojúhelníka platí cosinova věta.\nObsah trojúhelníka se rovná polovině součinu libovolné strany s její výškou. \n\nSoučet délek dvou stran trojúhelníka je větší než třetí strana (trojúhelníková nerovnost).\n\n"}
{"id": "429232", "url": "https://cs.wikipedia.org/wiki?curid=429232", "title": "Interfoto", "text": "Interfoto\n\nInterfoto (rusky \"ИнтерФото\") je fotografický festival profesionální novinářské fotografie, který se koná v Moskvě.\n\nFestival byl založen dvěma američany, fotografem \"Washingtonu Post\" a vítězem Pulitzerovy ceny Lucianem Perkinsem a fotografem na volné noze Billem Swerseym (později se k nim přidal Anthony Suau, fotograf z časopisu \"Time\") a během několika let vytvořil vynikající pověst v ruské fotografické obci, v místní, regionální a mezinárodní komunitě fotografů, mezi foto editory, sběrateli a ve fotografickém průmyslu, jak ve výměně názorů, tak i ve vzdělávání a profesním růstu.\n\nInterfoto je rusko-americká nezisková organizace, která byla založena na podporu rozvoje a mezinárodní propagaci ruské fotografie, a to prostřednictvím každoročního mezinárodního festivalu Interfoto pro profesionální fotografy v Moskvě a roční všech-ruské soutěže «PressFotoRossii» (Annual All-ruské soutěže o nejlepší foto).\n\nFestival Interphoto navštívilo mnoho významných mezinárodních fotografů. V Moskvě se přednášek na festivalu zúčastnili: Josef Koudelka, Antonín Kratochvíl, William Klein, Anthony Suau, Douglas Kirkland, Michail Evstafjev, Lauren Greenfield, Donna Ferrato, Martin Parr, Michael Nichols, Steve McCurry, Larry Towell, Pedro Meyer, Gerd Ludwig, Georgij Pinchasov, Micha Bar-Am, Letizia Bettaglia nebo Burt Glinn.\n\nFestival Interphoto slouží jako důležité místo pro setkání ruských fotografů, ale také místem pro vzájemnou komunikaci mezi mezinárodní a ruskou novinářskou fotografií. Festival se stal největším festivalem v Rusku, pobaltských zemích i členů Společenství nezávislých států. \n\nZ významných fotografů ruských a ze zemí SNS na festival Interfoto přišli: Vladimir Syomin, Ljalja Kuzněcovová, Vladimir Velengurin, Andrej Čežin, Vadim Gippenrejter.\n\nTématem festivalu Interphoto 2004 bylo téma \"sdílení a sociální prostor v Rusku, na Ukrajině, Střední Asii, Kavkazu, pobaltských zemích a východní Evropě\".\n\nV posledních deseti letech, kdy se festival konal, získal finanční prostředky od firem Canon, Nikon, Kodak, Fujifilm, Polaroid a dalších společností. Tato organizace také dostala dotace od Soros Foundation, British Council, od mnoha místních organizací a mediálních společností.\n\n"}
{"id": "429234", "url": "https://cs.wikipedia.org/wiki?curid=429234", "title": "Frita", "text": "Frita\n\nFrity jsou tenké skleněné nebo porcelánové trubičky spečené do kruhové desky. Mají různou velikostí pórů. Obvykle bývají zataveny do skleněných filtračních kelímků nebo nálevek, ale dostupné jsou i samostatné kruhové desky, jež se nazývají nuče. Toto chemické sklo slouží k filtraci. Frity se dělí podle velikosti jejich pórů. Velikosti pórů se označují písmenem „S“ a číslem od 1 do 5:\n\n\nFiltrace na fritách probíhá za sníženého tlaku (např. z frity S4 za normálního tlaku voda pouze lehce prosakuje).\n"}
{"id": "429238", "url": "https://cs.wikipedia.org/wiki?curid=429238", "title": "Hrana (geometrie)", "text": "Hrana (geometrie)\n\nHrana je v geometrii úsečka, tvořená průnikem dvou sousedních stěn mnohostěnu. Body, ve kterých se setkávají (nejméně 3) hrany, se nazývají vrcholy. \n\nHrany se označují malými písmeny. Délka hrany se označuje stejně jako velikost úsečky: \"|AB|\" tedy značí velikost strany \"AB\". Označení souvisejících útvarů je obdobné jako u úsečky – střed hrany je bod, který má od obou vrcholů stejnou vzdálenost, osa hrany je kolmice, procházející jejím středem. Každá hrana má nekonečně mnoho os. \n\nPočet hran (\"h\") konvexního mnohostěnu určíme, pokud známe počet jeho vrcholů (\"V\") a stěn (\"s\") pomocí tzv. \"Eulerovy věty\":\n\n\"V - h + s = 2\"\n\nNejméně hran ze všech mnohostěnů má čtyřstěn – 6.\n\nHrana může být také přímka nebo polopřímka – např. pokud mají dvě různoběžné poloroviny společnou hraniční přímku (vytvářejí prostorový klín), označujeme ji jako hranu klínového prostoru.\n\n"}
{"id": "429240", "url": "https://cs.wikipedia.org/wiki?curid=429240", "title": "Síťovka", "text": "Síťovka\n\nSíťovka je síťkovaná taška, vyráběná od 20. let 20. století v Československu a později i v dalších zemích světa. Původně se vyráběla metodou síťkování (necování) z umělé hedvábné příze, později jako materiál přibyla i různá syntetická vlákna a další materiály, přičemž se setkáme i se síťovkami vlněnými. Síťovka je velice lehká, skladná, pružná a zároveň pevná. Přizpůsobí se nesenému obsahu a po jeho vyndání lze zmuchlat do malé kuličky a vložit do kapsy. Její držadlo (lidově zvané „ucho“) je také vytvořené metodou síťkování (necování).\n\nV polovině 20. let 20. století obchodní zástupce firmy Jaro J. Rousek v Zámku Žďáře Vavřín Krčil, majitel obchodní značky SAARENSE (EKV), zahájil výrobu síťkovaných tašek namísto původně vyráběných vlasových sítěk, jejichž odbyt značně poklesl. Síťovky dovedly jeho podnik k nové prosperitě. Ručně vyráběné nákupní tašky byly zhotovovány z umělé hedvábné příze domácími dělnicemi (často i jako přivýdělek či dětská práce), které své výrobky odevzdávaly přímo Vavřinu Krčilovi. Nedůvěru budily u kupujících jen krátce, neboť byly levné, lehké a skladné. Jakmile si je zákazníci oblíbili, objevily se síťovky všech možných druhů: nákupní, vycházkové, loketní, ramenovky, tlumokové, pro sport a hry (na tenis, na fotbalové míče). Vavřín Krčil patrně neměl v roce 1926 peníze k získání mezinárodního patentu na svůj převratný autorský návrh. Po pár letech se tak začaly síťovky vyrábět ve Švýcarsku a v Itálii a za čas doslova zaplavily celý svět. Samotný Krčil je vyvážel mj. do Kanady, Francie, Švýcarska, Německa, Rakouska a do zemí severní Afriky. \n\nSíťovky vnímáme jako jeden ze symbolů éry 1948–1989. Používaly se hojně jako nákupní tašky a většina z nás si je představí naplněné lahvemi s pivem nebo vánočními kapry. Postupně byly vytlačeny igelitovými taškami. O pokračování české tradice ve výrobě síťových tašek se zasadil pan Zdeněk Červinka z Kolína. Dnes se v České republice opět vyrábí jako „Síťovky Kolín, síťové tašky“ v Kolíně firmou SAARIENSE, s.r.o. z polyamidového vlákna z recyklovaných plastů. Název SAARIENSE se jedním písmenem liší od původní Krčilovy značky SAARENSE (EKV) a je odvozen od názvu dnešního Žďáru nad Sázavou (latinsky a německy Saar).\n\nSíťkovaná taška byla původně vyráběna metodou síťkování (nikoliv síťování), tedy ručně a zpravidla v rámci ruční podomácké výroby. Podobné tašky patrně existovaly již před jejím uvedením na trh. Vavřín Krčil je však opatřil síťkovaným uchem a obšitím, díky kterému se její okraj netřepil a netrhal.\n"}
{"id": "429244", "url": "https://cs.wikipedia.org/wiki?curid=429244", "title": "Severní Čechy", "text": "Severní Čechy\n\nPojem severní Čechy ( \"Nordböhmen\") je přibližné geografické označení, které se zhruba shoduje s územím dnešního Ústeckého kraje a Libereckého kraje. Obecně lze říci, že vymezení pojmu severní Čechy odpovídá území Severočeského kraje, existujícího stále jako územní jednotka státu.\n\nSeverní oblasti Českého království se oproti ostatním krajům rozvíjely pomaleji, respektive jejich rozvoj započal později. To bylo způsobeno řidším osídlením lesnatých a horských oblastí. Ve větší míře sem první osadníci začínali pronikat na pozvání přemyslovských panovníků z německých zemí. Němečtí kolonisté zde zřizovali sklářské hutě, rozvíjeli textilní průmysl apod. Z důvodu určité izolace oblastí si severní Čechy zachovaly silně německý ráz.\n\nKraj je spojen zejména se šlechtickými rody Šliků, Lobkoviců…\n\nPo druhé světové válce došlo v převážně německých severních Čechách k takřka kompletní výměně obyvatel, kdy bylo původní německé obyvatelstvo, které zde v mnoha oblastech převládalo už od 13. století vysídleno a nahrazeno nově příchozími Čechy a Moravany z vnitrozemí, Slováky, Romy, Maďary a reemigranty z Rumunska, Bulharska a Ukrajiny.\n\nCharakter kraje je ve své severní části určen horskými pásmy Krušných hor a Krkonoš. Významným prvkem je také lidská činnost těžby hnědého uhlí v okolí města Mostu.\n\nNejvýznamnější města severních Čech jsou:\n\n"}
{"id": "429248", "url": "https://cs.wikipedia.org/wiki?curid=429248", "title": "Stěna (geometrie)", "text": "Stěna (geometrie)\n\nStěna je v geometrii mnohoúhelník, jehož strany jsou sousedními hranami tělesa. Stěna je tedy rovinný útvar, který spolu s ostatními stěnami omezuje objem tělesa. Část prostoru ohraničená stěnami se nazývá vnitřek mnohostěnu a bývá obvykle považována za jeho součást. Spodní a horní stěna tělesa se označují jako základny, pokud jsou rovnoběžné; pokud rovnoběžné nejsou, základna se označuje pouze dolní stěna. Dolní základna se také označuje jako podstava. Jehlan a kužel mají pouze jednu základnu. Stěny sousedící s podstavou hranolu nebo jehlanu se nazývají boky. \n\nKaždý mnohostěn musí mít alespoň čtyři stěny. Mnohostěny jsou označovány podle počtu stěn - máme tak např. čtyřstěn (tetraedr), pětistěn (pentaedr), šestistěn (hexaedr), sedmistěn (heptaedr), osmistěn (oktaedr), dvanáctistěn (dodekaedr), dvacetistěn (ikosaedr) atd. \n\nHranoly a jehlany jsou označovány podle počtu boků - máme tak např. čtyřboký jehlan, pětiboký hranol atd.\n\nPro některé důležité mnohostěny existuje také samostatné označení, např. jehlan, krychle apod.\n\nPočet stěn (\"s\") konvexního mnohostěnu určíme, pokud známe počet jeho hran (\"h\") a vrcholů (\"V\") pomocí tzv. \"Eulerovy věty\":\n\n\"V - h + s = 2\"\n\n"}
{"id": "429249", "url": "https://cs.wikipedia.org/wiki?curid=429249", "title": "Johannes Robert Becher", "text": "Johannes Robert Becher\n\nJohannes Robert Becher (známý jako Johannes R. Becher, 22. května 1891, Mnichov – 11. října 1958, Berlín) byl německý básník a komunistický politik, zprvu příslušející k expresionismu, později k modernismu a ještě později k socialistickému realismu. \n\nByl synem soudce, v roce 1910 se s přítelkyní pokusil spáchat sebevraždu, přičemž přítelkyně zemřela a Becher přežil, ale kvůli zranění byl později uznán neschopným vojenské služby. Od roku 1911 studoval medicínu a filosofii, na studiích ale začal psát (první díla publikoval v roce 1913) a krátce poté universitu opustil. Byl členem mnoha komunistických organisací, ve kterých se velmi angažoval. Jeho díla spadají do expresionistické poetiky, od které se ale později distancoval a přiklonil se k modernismu a později k socialistickému realismu.\n\nV roce 1925 publikoval protiválečný román \"(CHCI=CH)3As (Levisite) oder Der einzig gerechte Krieg\" (česky jako \"Spravedlivá válka\"), který sám označil za \"literární velezradu\" (\"literarischen Hochverrats\"). Po požáru Říšského sněmu se jako komunista stal nepohodlným, v roce 1933 proto uprchl do Československa, žil v Brně a Praze, později v Curychu a Paříži. \n\nNakonec v roce 1935 odjel do Sovětského svazu, kde se stal šéfredaktorem časopisu německé komunistické emigrace \"Internationale Literatur-Deutsche Blätter\". Při stalinských čistkách ve třicátých letech byl pro spojení s Trockým zatčen, bylo mu zakázáno opustit Sovětský svaz. V roce 1941 byl vyhoštěn do Taškentu, několikrát se pokusil o sebevraždu. Studoval literaturu osmnáctého a devatenáctého století. Po válce byl vrácen do NDR. \n\nV roce 1949 napsal text k písni \"Auferstanden aus Ruinen\", která se stala státní hymnou NDR. Byl oceňovaným básníkem, v roce 1953 obdržel Stalinovu cenu, v roce 1955 byl v Lipsku na jeho počest vybudován \"Literární institut Johannesa R. Bechera\". V letech 1954 - 1958 byl ministrem kultury, v roce 1958 zemřel na rakovinu. \n\nBecher patřil k nejplodnějším německým básníkům a nejradikálnějším členům expresionistické generace a zároveň k zakladatelům německé komunistické poesie. V češtině vyšlo několik překladů z Becherovy tvorby: \"Bílý zázrak\" (1973, přeložil J. B. Michl, výbor orientovaný na pacifistické a politické verše), \"Loučení\" (1974, autobiografický román, překlad Věra Saudková), \"Má dobo, čase můj\" (1956, přeložil Ludvík Kundera, výbor z básní, především básně protinacistické a básně z emigrace, oslavující německou přírodu a lid), \"Spravedlivá válka\" (1927, přeložil Stanislav Kostka Neumann, protiválečný román) a jiné. Becherovy expresionistické básně jsou také podstatnou součástí Kunderovy antologie německého expresionismu \"Haló, je tady vichr - vichřice!\" (1969).\n\n"}
{"id": "429256", "url": "https://cs.wikipedia.org/wiki?curid=429256", "title": "Táboření", "text": "Táboření\n\nTáboření je souhrn činností, které umožňují pobyt ve volné přírodě spojený s možností přenocování. V dnešní době je to nejčastěji jedna z forem rekreace. Táboření je obvykle spojeno s jinými aktivitami, např. turistika nebo rybaření.\n\nJedná se především o\n\nV Česku je táboření v lesích mimo vyhrazená místa zakázáno lesním zákonem. Zákon o ochraně přírody a krajiny obecně zakazuje táboření mimo vyhrazená místa v národních parcích (§ 16), v chráněných krajinných oblastech (§ 26) a v národních přírodních rezervacích (§ 29). V ostatních typech zvláště chráněných území stanoví bližší ochranné podmínky orgán ochrany přírody při vyhlášení takových území.\n\nObvykle se přespání „pod širákem“ za táboření nepovažuje. Za znaky táboření se považuje například rozdělávání ohně, aktivity spojené se stavěním přístřešku nebo vícedenní setrvání na jednom místě. Pokud je v některém chráněném území zakázáno i pouhé přespání, obvykle je to uvedeno jako zákaz nocování nebo formou časově omezené přístupnosti daného území, což je účelné například v některých chráněných ptačích oblastech. Ale například národní park České Švýcarsko byl vyhlášen vlastním zákonem, který obsahuje zákaz „nocovat“ ve volné přírodě mimo místa vyhrazená správou NP. Proto je kromě tábořišť možné vyhradit i pouhá nocoviště, série 6 nouzových nocovišť vybavených chemickými záchody byla zřízena například podél hlavní šumavské pěší trasy.\n\nNa podzim 2007, když orgánem kompetentním k vydávání výjimek ze zákona na ochranu přírody a krajiny byla vláda, podal místopředseda Dětí Země Martin Hyťha demonstrativní žádost o výjimku, aby mohl legálně bivakovat v chráněných územích. Vláda žádost usnesením zamítla, Hyťha podal správní žalobu a v létě 2010 soud usnesení vlády zrušil pro nepřezkoumatelnost, protože nebylo nijak odůvodněné. Na podzim 2010, po novele zákona o ochraně přírody a krajiny, ministerstvo postoupilo žádost správám chráněných krajinných oblastí a národních parků a vydalo usnesení, podle kterého spaní pod širákem není tábořením ve smyslu zákona, pro které by bylo potřeba požádat o výjimku.\n\n"}
{"id": "429260", "url": "https://cs.wikipedia.org/wiki?curid=429260", "title": "Čelenka", "text": "Čelenka\n\nČelenka je součást oděvu či módní doplněk, který se nosí na čele či kolem hlavy a často má za úkol zachytit vlasy, aby nepadaly do očí. Také může sloužit jako ozdoba nebo pomůcka pro přichycení jiných předmětů na lidskou hlavu. Může mít podobu buď pásu z pružné látky, který obtáčí celou hlavu nebo se upevňuje svázáním tkanic na svých koncích, anebo podkovy z pevné pružné hmoty, většinou z plastu, která svírá hlavu a je vzadu otevřená. Čelenka je starobylá součást oděvu, je také součástí kroje mnoha indiánských kmenů.\n\nPopularita čelenek vzrostla v době 50. a 60. let 20. století za stylu retro. Nyní se ovšem navrátily mezi hlavní módní doplňky a jsou velmi oblíbené. Existuje mnoho druhů čelenek, látkové, šátkové, plastové nebo ručně vyšívané.\n\n\n"}
{"id": "429265", "url": "https://cs.wikipedia.org/wiki?curid=429265", "title": "Pajzov", "text": "Pajzov\n\nPajzov je vesnice, součást (základní sídelní jednotka) obce Vejvanov v okrese Rokycany, kraj Plzeňský.\n\n"}
{"id": "429281", "url": "https://cs.wikipedia.org/wiki?curid=429281", "title": "Nakladatelství Fraus", "text": "Nakladatelství Fraus\n\nNakladatelství Fraus, s.r.o. je české nakladatelství, které v roce 1991 v Plzni založil Jiří Fraus.\n\nNakladatelství vydává zejména jazykové učebnice a učebnice pro základní školy přičemž u němčiny, francouzštiny, španělštiny a ruštiny firma udává, že má 50% podíl na českém trhu Vyvíjí také interaktivní učebnice. Dále vydává slovníky, dětské encyklopedie CO-JAK-PROČ a rybářskou literaturu. Ročně firma vydává více než 150 novinek a v roce 2008 prodala více než milion publikací. V roce 2008 se v žebříčku SČKN umístila na 11. místě podle pořadí vydaných titulů.\n\nV roce 2010 získala firma Fraus Zvláštní cenu poroty na 61. ročníku mezinárodního knižního veletrhu ve Frankfurtu nad Mohanem učebnice za učebnici Život v našem regionu. Ceny Best European Schoolbook Awards každoročně uděluje Evropská asociace nakladatelství učebnic (European Educational Publishers Group - EEPG) a Frankfurter Buchmesse.\n\nV roce 2009 získala firma Fraus Stříbrnou medaili v kategorii učebnic pro základní a střední školy na 60. ročníku mezinárodního knižního veletrhu ve Frankfurtu nad Mohanem učebnice za Matematiku pro 6. ročník základních škol a Bronzovou medaili za Dějepis pro 6. ročník základních škol. Cenu Best Schoolbook Awards každoročně uděluje Evropská asociace nakladatelství učebnic (European Educational Publishers Group - EEPG) a Frankfurter Buchmesse.\n\nV roce 2009 získala firma Fraus v soutěží České jednoty tlumočníků a překladatelů Slovník roku 2008 hlavní cenu za komplet \"FRAUS VELKÝ EKONOMICKÝ SLOVNÍK NĚMECKO-ČESKÝ ČESKO-NĚMECKÝ\".\n\nV roce 2009 byla kniha Známky z encyklopedické edice CO-JAK-PROČ mezinárodní porotou na evropské výstavě IBRA 2009 ve třídě filatelistické literatury oceněna stříbrnou medailí FEPA.\n\nV roce 2008 získala firma Fraus Zlatou medaili v kategorii učebnic pro základní a střední školy na 60. ročníku mezinárodního knižního veletrhu ve Frankfurtu nad Mohanem učebnice za Chemii pro 8. ročník základních škol. Cenu Best Schoolbook Awards každoročně uděluje Evropská asociace nakladatelství učebnic (European Educational Publishers Group - EEPG).\n\nV roce 2008 získala firma Fraus v soutěží České jednoty tlumočníků a překladatelů Slovník roku 2008 cenu poroty za odborný překladový slovník: za \"FRAUS VELKÝ EKONOMICKÝ SLOVNÍK ANGLICKO-ČESKÝ ČESKO-ANGLICKÝ\".\n\nV roce 2007 získala firma cenu mezinárodního veletrhu informačních a telekomunikačních technologií Invex - Digitex Křišťálový disk, za interaktivní učebnici angličtiny \"Way to Win\" v kategorii Software pro domácnost, zábavu a vzdělávání.\n\nV roce 2007 získalo nakladatelství medaili Ministerstva školství 1. stupně za vydání ucelené řady Čítanek pro 6.-9. ročník základních škol.\n\nV roce 2007 získalo nakladatelství za \"Velký erbovník\" Milana Myslivečka v rámci soutěže Slovník roku 2007 první cenu v kategorii biografický slovník.\n\nV roce 2005 získala firma Fraus Bronzovou medaili v kategorii učebnic pro základní a střední školy a Zvláštní cenu poroty na 57. ročníku mezinárodního knižního veletrhu ve Frankfurtu nad Mohanem učebnice za Fyziku pro 6. ročník základních škol a za FRAUS Ilustrovaný studijní slovník česko-anglický / anglicko-český. Cenu Best Schoolbook Awards každoročně uděluje Evropská asociace nakladatelství učebnic (European Educational Publishers Group - EEPG).Získali 18 titulů.\n\n"}
{"id": "429283", "url": "https://cs.wikipedia.org/wiki?curid=429283", "title": "Vito Maria Amico", "text": "Vito Maria Amico\n\nVito Maria Amico (15. února 1697 Catania – 15. prosince 1762 tamtéž) byl italský historik a literát.\nPocházel ze šlechtické rodiny a v šestnácti letech vstoupil do benediktinského kláštera San Nicolò l'Arena v Katánii. Ve třicetičtyřech letech se stal převorem kláštera a později byl převorem v Messině, Militellu, Castelbuonu a Monrealu. Cestoval po Sicílii a shromažďoval různé historické prameny. Například vzorky lávy z Etny a fosílie z oblasti Militella. Také archeologické nálezy, které vystavil v \"Museo di antichità greco-romane\" zřízeného v knihovně, kterou založil.\n\nPůsobil na katedře historie catánské univerzity a založil první veřejnou knihovnu ve městě.\n\nKarel III. Španělský jej roku 1751 jmenoval \"Regio storiografo\".\n\n"}
{"id": "429293", "url": "https://cs.wikipedia.org/wiki?curid=429293", "title": "El-amarnské dopisy", "text": "El-amarnské dopisy\n\nEl-amarnské dopisy nebo také Achetatonský archiv je rozsáhlý archiv korespondence, který byl nalezen ve starověkém městě Achetaton (dnes známé jako El Amarna) v roce 1887. Obsahuje celkem 382 tabulek korespondence egyptského dvora jak s egyptskými vazaly a správci, tak se vzdálenými zeměmi jako Babylonií, Chetity, Mari a všemožnými kenaánskými státy z 14. století př. n. l.\n\nJejich jazykem je akkadština (tehdy mezinárodní diplomatický jazyk), avšak odlišná od té, kterou známe z Mezopotámie. Zvláště v případě tabulek pocházejících z Kenaánu je značně ovlivněna tamními dialekty. Jelikož je akkadské písmo slabičné, představují v mnoha případech cenný pramen pro studium některých kenaánských jazyků. \n\nPo obsahové stránce ilustrují el-amarnské dopisy složitou situaci na Předním východě, vazalské vztahy, platby tributů, vzpoury, smlouvy a pod. a pomáhají pochopit složitou politickou situaci v dané oblasti. Objevují se tak někdy i kuriózní vztahy mezi vazalskými státy, kdy posílali obviňující dopisy faraonovi proti sobě navzájem a žádali faraonovu pomoc ve sporu, poukazující na nedostatek úcty a věrnosti vůči faraonu a Egyptu toho druhého.\n\nKlasické vydání těchto textů je vydání z roku 1907, o které se zasloužil norský badatel J. A. Knudzton. Toto vydání obsahuje 352 dopisů. Větší část zbývajících textů shromáždil a vydal Anson F. Rainey z Univerzity v Tel-Avivu v roce 1970; druhé vydání pochází z roku 1978. V roce 1987 byly texty zrevidovány a přeloženy do francouzštiny (Moran 1987) a do angličtiny (Moran 1992).\n\n\n"}
{"id": "429305", "url": "https://cs.wikipedia.org/wiki?curid=429305", "title": "Epidurální hematom", "text": "Epidurální hematom\n\nEpidurální neboli extradurální hematom je krevní kolekce mezi tvrdou plenou mozkovou (\"dura mater\") a kostmi lebky (\"kalvou\"). Vzniká nejčastěji na podkladě tepenného krvácení, a to ponejvíce krvácením z arteria meningea media. V oblasti mozečku bývají zdrojem krvácení žilní splavy (\"venózní siny\"). Ve věku nad 60 let se epidurální krvácení vyskytuje spíše vzácně, protože tvrdá plena mozková lpí pevně ke kosti.\n\nEpidurální hematom mívá spíše čočkovitý tvar (na rozdíl od subdurálního hematomu, které má tvar spíše poloměsíčitý), protože tvrdá plena mozková za normálních okolností těsně naléhá na kosti lebky, vznikající hematom odtlačuje tyto dvě struktury od sebe a nejvíce postupuje cestou nejmenšího odporu, tedy utlačuje mozek. Následkem většího epidurálního hematomu může být útlak některé části mozku, který se může projevit například poruchou vědomí, parézou či poruchou řeči, nebo může dojít k posunu některých částí mozku, k tzv. \"herniaci\". Díky přítomnosti hematomu uvnitř lebky narůstá intrakraniální tlak (tlak uvnitř lebky), a tím se zhoršuje prokrvení mozku. \n\nPatří do kategorie tzv. sekundárních poranění mozku – jedná se o poranění, která vznikají jako opožděný následek traumatu. Dochází k němu při 1–3 % poranění hlavy, 15–20 % osob na jeho následky umírá.\n\nMalé epidurální hematomy se nemusejí navenek nijak projevit, jsou tzv. \"asymptomatické\".\n\nVětší hematomy mohou mít různé projevy:\n\nHematom je vidět při CT vyšetření jako bikonvexní hyperdenzní útvar u kostí lebky, často u místa zlomeniny.\n\nNeurochirurgické odstranění hematomu a podvaz krvácející arterie, venózní krvácení lze léčit konzervativně za monitorace CT.\n\n"}
{"id": "429318", "url": "https://cs.wikipedia.org/wiki?curid=429318", "title": "Mnohonožky", "text": "Mnohonožky\n\nMnohonožky (Diplopoda) jsou členovci z podkmene stonožkovců. Ve starší klasifikaci byly mnohonožky řazeny mezi vzdušnicovce.\n\nTělo mnohonožek je na průřezu kruhovité nebo půlkruhovité. Jedinci s tělem zploštělým z břišní strany se zpravidla stáčejí v kuličku, jedinci s tělem v průřezu kruhovitým se stáčejí do spirály. Kutikula je tvořena chitinem a navíc bývá zpevněna vápenatými solemi, zpravidla je prostoupena uhličitanem vápenatým. Tělo se skládá z mnoha segmentů, které vznikly splynutím dvou původních článků, proto se jim říká \"diplosomity\".\n\nTělo je děleno na dvě tagmata: hlavu a trup. Ve starší literatuře je uváděno dělení na tři tagmata: hlavu, čtyřčlánkovou hruď a mnohočlánkový zadeček.\n\nHlava je spíše kulovitá. Horní pysk překrývá kusadla se dvěma páry čelistí, spodní pár je srostlý v \"gnathochilarium\", takže spolu s horním pyskem uzavírá zespodu ústní ústrojí. Na hlavě je umístěn jeden pár tykadel se 7 až 8 články. Mnohonožky mají jednoduché oči – \"ocelli\", ale někteří zástupci jsou slepí.\n\nMezi hlavou a trupem je jeden beznohý, volný krční článek – \"collum\". Další tři články trupu mají po jednom páru nohou. Na třetím ze čtyř uvedených segmentů jsou pohlavní otvory obou pohlaví. Každý další tělní segment má obvykle dva páry nohou, které jsou slabé a umožňují mnohonožkám jen pomalý pohyb. Nohy nikdy nejsou na předposledním preanálním segmentu.\n\nMnohonožky jsou většinou býložravci. Živí se nejčastěji odpadlými částmi rostlin, jako jsou mrtvé listy, nebo jiným rozkládajícím se organickým materiálem.\n\nNěkteré větší druhy mnohonožek jsou masožravé a loví hmyz.\n\nMnohonožky mají rády vlhko, žijí pod kameny, tlejícím listím, pod kůrou a v houbách.\n\nZástupci jsou například mnohonožka lesní, mnohonožka dvoupásá, uzlenka čpavá, mnohonožka zemní nebo svinule lesní – pestře zbarvená mnohonožka, která se při nebezpečí svine do kuličky.\n\n\n"}
{"id": "429353", "url": "https://cs.wikipedia.org/wiki?curid=429353", "title": "Militello in Val di Catania", "text": "Militello in Val di Catania\n\nMilitello in Val di Catania, sicilsky Militeddu ve Val di Catania je italské město na Sicílii, na území metropolitního města Katánie (územně-správní jednotka na Sicílii na úrovni italských provincií). Leží 51 kilometrů jihozápodně od Katánie, na severní straně Monti Iblei.\n\nPatří mezi pozdně barokní města v údolí Val di Noto, která jsou zapsána na seznamu světového dědictví UNESCO.\n\nSídlo vzniklo v byzantské éře. Roku 1693 bylo zničeno zemětřesením a znovu postaveno ve stylu sicilského baroka.\n\n\"Počet obyvatel\"\n\n"}
{"id": "429358", "url": "https://cs.wikipedia.org/wiki?curid=429358", "title": "Ivan Uchov", "text": "Ivan Uchov\n\nIvan Sergejevič Uchov ( , * 4. dubna 1986 v Čeljabinsku) je ruský atlet, výškař. Je olympijským vítězem (2012), halovým mistrem světa (2010), dvojnásobným halovým mistrem Evropy (2009, 2011) a juniorským mistrem Evropy (2005). Dne 25. února 2014 vyrovnal na mítinku Praha Indoor 2014 v pražské O areně výkonem 242 cm halový evropský rekord, který drží od roku 1988 Němec Carlo Thränhardt.\n\nV mládí se krátce věnoval hodu diskem, ale brzy přešel ke skoku do výšky. Během jednoho roku se zlepšil z 210 cm (13. července 2004) až na 230 cm (13. července 2005). Zatímco na MS juniorů 2004 v italské Grossetu neprošel z kvalifikace, o rok později získal zlato na juniorském ME v Kaunasu.\n\nV roce 2011 vyhrál výkonem 232 cm na mítinku Zlatá tretra v Ostravě. Na světovém šampionátu v jihokorejském Tegu v témže roce obsadil 5. místo (232 cm). Na předchozím MS v atletice 2009 v Berlíně skončil na 10. místě (223 cm). Prostředí pod střechou vyhovuje ruskému atletovi mnohem více. 25. února 2009 v řeckém Pireusu překonal 240 cm (národní rekord), čímž se stal šestým výškařem celé historie, kterému se podařilo v hale překonat tuto hranici.\n\nOd halové sezóny 2009 trénuje Ivana Uchova olympijský vítěz ze Sydney Sergej Kljugin, manžel výškařky Viktorie Kljuginové. Je vítězem několika halových mítinků na území Česka. Vítěz novinářské laťky (2008), beskydské laťky (2006, 2009, 2010, 2012) a hustopečského skákání (2008, 2009, 2010, 2011, 2013).\n\nTento 192 cm vysoký Rus se dostal do povědomí nejen atletické veřejnosti v září roku 2008 na mítinku IAAF Super Grand Prix ve švýcarském Lausanne. Po hádce s bývalou přítelkyní se začal opíjet. Během závodu do sebe naléval vodku s energetickým nápojem Red Bull. Ruský výškař měl poté co dělat, aby se udržel na nohou a když se pak rozeběhl ke svému pokusu na základní výšce, těsně před odrazem si doslova ustlal na žíněnce. To vše zachytil na mobilní telefon jeden z diváků a video poté obletělo svět na serveru YouTube. Manažer Pavel Voronkov svého svěřence omlouval tím, že alkoholem řešil osobní problémy.\n\nRozhořčený šéftrenér ruské atletické federace Valentin Maslakov navrhoval pro tehdy dvaadvacetiletého atleta roční distanc, který by byl pro nadějného výškaře velmi tvrdým trestem. Ten však nepadl. Po omluvě a uhrazení nákladů pořadatelům byl vyhozen z domovského klubu. Následně přešel do oddílu v Moskvě, kde se musel ovšem podřídit určitým a velmi tvrdým podmínkám. V klubu dostával výplatu, finančně byl podporován na soustředění i vybavení, musel ale zvítězit na březnovém HME v Turíně 2009. Pokud by nevyhrál, musel by veškeré finance svému klubu vrátit. Ruský výškař ale mistrovství, stejně jako celou halovou sezónu zvládl, když vyhrál osm z deseti závodů.\n\n"}
{"id": "429359", "url": "https://cs.wikipedia.org/wiki?curid=429359", "title": "Boček mladší z Poděbrad", "text": "Boček mladší z Poděbrad\n\nBoček mladší z Poděbrad byl šlechtic z významného rodu pánů z Kunštátu. \n\nJeho otec byl Boček starší z Poděbrad. První písemná zmínka o Bočkovi ml. je z roku 1395. V pramenech se uváděl v prvních letech dost často, a to zejména současně se svým otcem. Spolu se svým bratrem Viktorínem často vystupovali jako žalobci u soudů, přičemž hájili své majetkové zájmy na Moravě. Boček např. roku 1417 neúspěšně sváděl soudní spor o hrad Pyšolec, o rok později se pokusil získat panství Vranová Lhota. Soudil se i se svými vzdálenými příbuznými, např. s Heraltem Puškou či se Smilem z Kunštátu na Bludově. Při soudních procesech na Moravě se Boček uváděl s přídomkem \"\"z Bouzova\".\" Po vypuknutí husitských válek se Boček začíná z listin vytrácet. Uvádí se na prosincovém sněmu v Brně, kde byli moravští šlechtici pod nátlakem nuceni zříci se čtyř artikulů a slíbit poslušnost králi Zikmundovi. Situace se však zanedlouho obrátila a Boček stál na straně husitského tábora. V roce 1422 se účastnil husitského tažení na Moravu, při němž husité obléhali město Kroměříž. Poté, co v bitvě porazili vojsko olomouckého biskupa Jana Železného, byla Kroměříž obsazena. Poté o Bočkovi listiny mlčí až do roku 1427, kdy se uvádí jako pán na Třebové. Zemřel bez potomstva asi roku 1429 nebo 1430.\n\n"}
{"id": "429361", "url": "https://cs.wikipedia.org/wiki?curid=429361", "title": "Alaia", "text": "Alaia\n\nAlaia je ženské křestní jméno. Jméno v baskickém jazyce znamená \"radostná, šťastná\". V arabštině naopak znamená \"božská, nádherná\".\n\n\n"}
{"id": "429366", "url": "https://cs.wikipedia.org/wiki?curid=429366", "title": "Shreya", "text": "Shreya\n\nShreya () je ženské rodné jméno. Jméno znamená \"šťastná, slibná, zdatná\" v sanskrtu.\n\n"}
{"id": "429368", "url": "https://cs.wikipedia.org/wiki?curid=429368", "title": "Cearadactylus", "text": "Cearadactylus\n\nCearadactylus (\"prst z Ceara\") byl rodem poměrně velkého pterodaktyloidního ptakoještěra, který žil v křídovém období (stupeň apt) na území dnešní Brazílie. Rozpětí křídel je u tohoto rodu odhadováno na 4 až 5,5 metru a hmotnost asi na 15 kilogramů. Zářez v čelisti a ostré, do sebe zapadající zuby nasvědčují rybožravosti (adaptace k zachycení kluzké kořisti).\n\nTypovým a dosud jediným popsaným druhem je \"C. atrox\", popsaný v roce 1985. Byl objeven na plošině Araripe v geologickém souvrství Santana (severovýchodní Brazílie). Tento taxon je znám pouze podle jediné objevené lebky.\n\n\"Cearadactylus\" se objevuje v původním Crichtonově románu \"Jurský park\". V knize tito pterosauři napadnou Alana Granta a dvojici dětí v prostoru voliéry. Jako záporný aktér děje je uveden také v animovaném americkém filmu \"The Land Before Time VII\" z roku 2000.\n\n\n\n"}
{"id": "429377", "url": "https://cs.wikipedia.org/wiki?curid=429377", "title": "Amoniti", "text": "Amoniti\n\nAmoniti (Ammonoidea) jsou velmi rozsáhlou skupinou vyhynulých hlavonožců, žijících od siluru až do konce křídy (asi před 425–66 miliony let). „Praví“ amoniti však vznikli až v triasu. Především v období druhohor byli nesmírně četní a jsou proto často využíváni jako indexové fosílie na paleontologických lokalitách.\n\nCharakteristická je pro ně zavinutá schránka z uhličitanu vápenatého ve formě aragonitu. Schránka je rozčleněna přepážkami na komory vyplněné plynem, a slouží i jako hydrostatický orgán. Samotný živočich je usazen v poslední a největší komůrce u ústí. Ústa jsou obklopená věncem ramen. Obvykle dosahovali velikosti v řádu několik centimetrů až několik desítek centimetrů, existovaly však také druhy dosahujících obřích rozměrů, jejichž schránka mohla narůst do velikosti přes 2 metry. Dosud největší nalezený exemplář měří na výšku 2,3 metru, přičemž se předpokládá, že mohly existovat i větší druhy.\n\nAmoniti představovali významnou součást potravních řetězců v druhohorních mořích, jejich predátory byli například někteří mosasauři. Amoniti zřejmě vymřeli spolu s dinosaury na samém konci druhohor, některé objevy však naznačují, že mohli přežít ještě do starších třetihor (tzv. Dead Clade Walking).\n\nBěhem téměř 400 milionů let trvající existence prošli amoniti značným vývojem. Žili už v mořích paleozoika (spodní devon), výrazně je zasáhlo velké permské vymírání. Největší rozvoj potom zaznamenali v druhohorách s dosti omezeným trváním (např.: \"Ceratites\", \"Phylloceras\" aj.), pro než jsou i vůdčími zkamenělinami. V období jury až křídy kolonizovali prakticky všechna mořská a oceánická prostředí (s výjimkou pobřeží) do hloubi 800 m. V křídě se objevily jejich největší druhy, jako byl například \"Parapuzosia seppenradensis\", který podle odhadů dosahoval velikosti schránky až 2,3-2,5 m.\n\nJejich fosilie znali již starověcí učenci nejpozději v 1. století n. l. Sehráli také jistou úlohu v mytologii, kdy některé jejich zkameněliny byly považovány za magické „hadí kameny“, které pomáhaly odvracet od stavení blesky a bránily uhranutí.\n\nI samotný název \"amoniti\" je odvozen od egytpského boha Amona. Ten byl mimo jiné zpodobňován v podobě muže s beraní hlavou a vstupní cesta do jeho chrámu ve starověkém Vesetu byla lemována beraními sfingami (lví těla s beraní hlavou). Fosilie schránek amonitů svým vzhledem přípomínaly zakroucené beraní rohy.\n\nJejich zkameněliny dnes zdobí četné sbírky po celém světě. Mohou být otesané pro zvýraznění vnějšího tvaru schránky, vyleštěné pro odhalení vnitřní struktury, ale nejčastěji je můžeme vidět rozříznuté ve dví a na řezu vyleštěné. Jsou také hojným obchodním artiklem v mnoha muzeích i jinde. Mezi největší naleziště patří Maroko nebo Madagaskar, poměrně běžní jsou však také v České republice.\n\n"}
{"id": "429378", "url": "https://cs.wikipedia.org/wiki?curid=429378", "title": "Freya (jméno)", "text": "Freya (jméno)\n\nFreya (počeštěně Freja) je ženské křestní jméno. Jméno pochází ze staroseverského Freya, což znamená \"dáma, paní\". Freya je bohyně lásky, krásy, plodnosti a úrody z rodů Vanů v norské mytologii. Její jméno se též překládá jako \"milovaná\". Freyino jméno se promítlo do anglického názvu pro pátek, Friday – Freya's day (Frey's day), tedy Freyin den.\n\n\n\n"}
{"id": "429381", "url": "https://cs.wikipedia.org/wiki?curid=429381", "title": "Laurin &amp; Klement E", "text": "Laurin &amp; Klement E\n\nLaurin & Klement E byl osobní automobil vyráběný automobilkou Laurin & Klement. Vůz se začal vyrábět v roce 1906. Byl k dostání jako dvojitý phaéton, limuzína, kupé a landaulet.\n\nVodou chlazený čtyřválec s rozvorem SV uložený vpředu poháněl zadní kola. Objem byl 4526 cm³, výkon 26 kW (35 koní), vrtání 110 mm a zdvih 120 mm. Mohl jet až 85 km/h.\n\nVýroba skončila v roce 1909, vyrobilo se 14 kusů.\n\n"}
{"id": "429389", "url": "https://cs.wikipedia.org/wiki?curid=429389", "title": "Jana Horáková", "text": "Jana Horáková\n\nJana Horáková (* 4. září 1983 Prostějov) je česká cyklistka, závodí v disciplínách BMX a fourcross. V BMX závodí od roku 1991, ve fourcrossu od roku 2003. BMX jezdí za holandský team \"ONE bicycles\" a fourcross za český team \"RB\". Stala se mistryní světa v BMX (2003, kategorie Cruiser 19) i ve fourcrossu (2004), účastnice OH 2008 v Pekingu. V Pekingu se jí však nesplnil medailový sen – při třetí jízdě před ní na trati spadla závodnice, došlo ke kolizi a nezaviněnému pádu, který znamenal 9. místo v konečném olympijském pořadí.\n\nJe vysoká 172 cm, váží 65 kg, je svobodná. V roce 2005 ukončila studium na Pedagogické fakultě MU v Brně (učitelství 1. stupně) a poté absolvovala trenérství na Fakultě sportovních studií MU v Brně. Je zaměstnaná jako sportovní instruktorka.\n\nNa mistrovství světa horských kol v září 2011 ve švýcarském Champéry, kde byla pátá ve fourcrossu, měla pozitivní test na látku clenbuterol. Disciplinární komise Českého svazu cyklistiky ji začátkem roku 2012 omilostnila. Proti tomuto rozhodnutí se však odvolala mezinárodní cyklistická unie UCI. Kvůli zastavené činnosti se v květnu 2012 nemohla zúčastnit Mistrovství světa v bikrosu v Birminghamu. Mezinárodní sportovní arbitrážní soud v Lausanne ji 28. června 2012 udělil dvouletý zákaz sportovní činnosti. Horáková tak přišla o účast na Olympijských hrách v Londýně. Rozhodnutí arbitráže označila za křivdu a za jediný možný způsob, jak se clenbuterol mohl dostat do jejího těla uvedla kontaminovanou stravu.\n\n\n\n"}
{"id": "429390", "url": "https://cs.wikipedia.org/wiki?curid=429390", "title": "Seznam oper Adolpha Adama", "text": "Seznam oper Adolpha Adama\n\nToto je seznam oper francouzského hudebního skladatele Adolpha Adama.\n\n"}
{"id": "429391", "url": "https://cs.wikipedia.org/wiki?curid=429391", "title": "Hynek na Poděbradech", "text": "Hynek na Poděbradech\n\nHynek na Poděbradech byl šlechtic z významného rodu pánů z Kunštátu. \n\nJeho otcem byl Boček starší z Poděbrad. První písemná zmínka o Hynkovi pochází z roku 1420. Na počátku husitských válek stál na straně Zikmunda, ale poté, co mu Zikmundova vojska po neúspěšném tažení poplenila jeho majetky, přidal se na stranu husitů a často vystupoval se svým bratrem Viktorínem. Oba dva se stali spojenci Jana Žižky z Trocnova. Hynek i Viktorín se též účastnili vojenských tažení na Moravu, kde měl rod pánů z Kunštátu své rodové statky. V roce 1424 vyvedly Hynkovy oddíly vojsko Jana Žižky z obklíčení u Kostelce nad Labem. 16. června se Hynek účastnil bitvy u Ústí nad Labem proti křižáckým vojskům. Čtyři měsíce na to měl Hynek rozepři s Prokopem Holým a Kunešem z Bělovic. Ti přivedli vojsko k Poděbradům, které po dobu pěti týdnů neúspěšně obléhali. Když odtáhli a hrozba pominula, vyrazil Hynek se svými vojáky na Nymburk. Při útoku na město však byl 16. října 1426 zabit vystřeleným šípem. Zemřel bez potomků.\n\n"}
{"id": "429392", "url": "https://cs.wikipedia.org/wiki?curid=429392", "title": "Synchronizovaná převodovka", "text": "Synchronizovaná převodovka\n\nSynchronizovaná převodovka je mechanická vícestupňová převodovka s čelními ozubenými koly vybavená synchronizačním zařízením zabezpečujícím zmenšení neshody poměru vstupních a výstupních otáček převodovky s převodovým poměrem zařazovaného převodového stupně na minimum ještě dříve, než dojde k vlastnímu zařazení převodového stupně. Během řazení dochází k přerušení přenosu výkonu. \n\nÚčelem je omezení rázů v převodech a tím zvýšení životnosti převodovky a souvisejících ústrojí, rovněž zkrácení doby přerušení přenosu výkonu během řazení. Z toho dále plyne usnadnění řazení pro obsluhu a dlouhodobě komfortní provoz zařízení. \n\nSynchronizace lze dosáhnout:\n\nV automobilové praxi se běžně užívá manuální převodovka s mechanickou synchronizací. Praktické provedení synchronizačního mechanismu využívá brzdící synchronizační kroužek a zubovou spojku. Převodovka má dva hřídele umístěné vedle sebe (jeden vstupní, druhý výstupní).\nNa vstupním (nejčastěji) hřídeli jsou vedle sebe napevno umístěna hnací kola jednotlivých rychlostních stupňů. Každé hnací kolo zabírá do odpovídajícího hnaného ozubeného kola. Hnaná kola jsou na hnaném hřídeli volně otočná a točí-li se hnací hřídel, hnaná kola se otáčejí různými úhlovými rychlostmi. Evolventní ozubení vůbec nejsou vysouvána ze záběru. Výstupní hřídel má úhlovou rychlost podle hnaného kola, které se k němu připojí zubovou spojkou. Může to být vždy jen jedno kolo a o to je postaráno konstrukcí řadícího mechanismu. Zuby spojek (na každém hnaném kole) jsou ohrožovány rozdíly úhlových rychlostí a právě zde pracují synchronizační kroužky. Zjednodušeně řečeno řadící vidlice tlačí při zařazování na synchronizační kroužek a ten třením o kuželovou plochu na příslušném volně otočném ozubeném kole zbrzďuje nebo urychluje toto kolo na stejnou úhlovou rychlost, jakou má výstupní hřídel. Když tlak vidlice na kroužek přemůže sílu pružiny, kroužek již přestane brzdit a dojde k propojení ozubení zubové spojky. Při násilném řazení nemusí být dost času k vyrovnání úhlových rychlostí a může dojít ke kolizi ozubů spojky. \n\nPraktické konstrukce převodovek sledují různé cíle a proto se setkáváme s opačným umístěním pevného a volně otočného kola třeba i jen u jednoho stupně, nebo je uspořádání kompletně obrácené. Každopádně by ale hnací hřídel měl být konstruován tak, aby měl co nejmenší setrvačnou hmotu, neboť při řazení je tato hmota brzděna či urychlována synchronizačním kroužkem. Protože výstup převodovky je spojen s příliš velkou hmotou prakticky celého vozidla, dojde při vyrovnávání rychlostí k přizpůsobení otáček menší hmoty, kterou je vstupní hřídel převodovky (a hmoty na něm přímo navěšené).\nSynchronizované převodovky nemusí mít všechny rychlosti synchronizované. V dávné minulosti měly převodovky synchronizované třeba jen 2 stupně (třetí a čtvrtý), dnes je běžně nesynchronizován zpětný chod. Zpátečka je realizována ozubeným kolem na vlastní hřídeli a to se zasouvá do příslušných evolventních ozubení kola hnacího a hnaného současně. Kolo zpátečky má pro snazší zasunutí čelní plochu každého zubu ve tvaru klínu.\nSynchronizace i u zpátečky má svůj význam pro rychlé zařazení zpětného chodu z větší dopředné rychlosti. Automobil tak může rychle začít couvat když sotva zastavil. Plně synchronizovaná převodovka má všechny rychlosti, tedy i zpátečku synchronizovanou. \n\nPokrok ve výkonnosti a spolehlivosti elektronických řídících systémů schopných práce v těžkých podmínkách dovolil v nedávné době vzniknout novým konstrukcím mnohastupňových automatických převodovek, které synchronizace dosahují plným elektronickým řízením otáček motoru, spojky a brzdy vstupního hřídele. Mechanická konstrukce postrádá brzdící synchronizační kroužek, zbytek konstrukce zůstává stejný. Uspořený prostor je využit k rozšíření kol s evolventním ozubením. Řídící jednotka dokáže řadit s meziplynem a místo brzdiček na každém převodovém stupni je použita brzda společná pro všechny stupně. Výrobce nákladních automobilů Mercedes nazývá tento systém \"PowerShift\".\n"}
{"id": "429393", "url": "https://cs.wikipedia.org/wiki?curid=429393", "title": "Sovětské raketoplány", "text": "Sovětské raketoplány\n\nSovětské raketoplány, s výjimkou Buranu řada nerealizovaných projektů stavby raketoplánu v Sovětském svazu. Ani Buran sovětské kosmonauty do vesmíru nedopravil. \n\nV letech 1957-1958 pod hlavní konstrukční kanceláří OKB-1, kterou vedl Sergej Koroljov, působilo několik dalších.\nPočátkem roku 1957 konstrukční kancelář OKB-23 Vladimíra Mjasiščeva začala vytvářet projekt okřídlené kosmické kabiny, o rok později však byl zamítnut. Obdobný projekt malého kosmického kluzáku vytvořili v roce 1958 v OKB-256 pod vedením konstruktéra Pavla Cybina. Ten Koroljova zaujal a nechal jej rozpracovat. Pojmenoval jej Lapotok, označení měl VKA-23. Měl to být malý letoun s ocelovými, vyklápějícími křídly, který měla vynést na oběžnou dráhu raketa R-7. Odtud měl klouzavým letem sestoupit během 2r hodin, v atmosféře otevřít svá křídla a přistát na Zemi na dvou ližinách. Křeslo s pilotem mělo mít svůj padák pro případ nehody. Projekt byl v roce 1960 zrušen pro technické problémy. Pavla Cybina si vzal Koroljov k sobě do OKB-1.\n\nTaké Ministerstvo obrany SSSR předložilo plány rozvoje Rudé armády, a součástí plánu byl také projekt Kosmoljotu. Mělo to být vojenské letadlo, schopné letět do výšky 60 km rychlostí 10 M.\n\nV roce 1960 v této oblasti začala pracovat nová, vojenská konstrukční kancelář OKB-52 Vladimira Čelomeje. Jejich projekt byl realizován v podobě makety MP-1.\n\nJednalo se o několikamístnou okřídlenou kosmickou kabinu. Měla být schopná přiblížit se na orbitální dráze k družicím USA a eventuálně je i zlikvidovat. Zkušební let byl odstartován 27. prosince 1961 z kosmodromu Kapustin Jar, maketu vynesla k suborbitálnímu letu raketa R-12. Letěla 1760 km s maximální výškou 406 km. Druhý zkušební let byl proveden v březnu 1963. Pak byly zkonstruovány nové prototypy R-1 a R-2, projekt byl však v roce 1964 zrušen.\n\nV roce 1962 byla pověřena konstrukční kancelář OKB-155 v Tušinu u Moskvy vedená Arťomem Mikojanem vývojem raketoplánu s původním označením 50-50, v roce 1965 přejmenovaným na raketoplán Spiral. Jednalo se o dvoustupňový raketoplán, přičemž prvním stupněm bylo hypersonické letadlo dosahující rychlosti M-4 s použitím leteckého petroleje, či M-6 s kapalným vodíkem. Na jeho hřbetě byl vlastní raketoplán. Byl to raketový kluzák pro 1 osobu s dvoustupňovou urychlovací raketou. Byl určen pro krátký let, jeho hlavním úkolem bylo kontrolovat či ničit americké družice, pomáhat posádkám kosmických lodí a stanic. V roce 1969 byly z kosmodromu Pleseck vypuštěny tři makety raketoplánu s označením BOR-1 a 3. Přistály po 2000 km dlouhém letu na kosmodromu Kapustin Jar. Téhož roku byl projekt z finančních důvodů zastaven. Na rozpracování projektu pokračoval až do své smrti Koroljov. \n\nO tři roky později byl projekt konstruktérem Gluškem upraven, přejmenován na Projekt 105.11 a bylo provedeno jeho osm zkoušek ve vesmíru. V roce 1978 byl projekt ukončen podruhé s ohledem na přípravu velkého raketoplánu Buran.\n\nPo úmrtí Koroljova převzal jeho OKB-1 Valentin Gluško a začal v roce 1974 mj. projektovat nový raketoplán, nazvaný \"Gluškoljot\" či podle vedoucího inženýra projektu Trufanova \"Trufoplán\". Podle projektu měl být stroj ve tvaru kužele, který by po absolvovaném letu přistával s pomocí padáku na lyžích a v poslední fázi pomocí raketových motorků. Projekt byl inspirován plány vysazování lehkých tanků. Dopravu na oběžnou dráhu měla obstarat raketa Proton. I tento projekt byl v květnu roku 1976 pozastaven, protože přednost byla dána projektu raketoplánu Buran.\n\nKonstruktér Čeloměj navrhl na přelomu let 1978/1979 Leonidu Brežněvovi, že zkonstruuje alternativní raketoplán k tehdy připravovanému Buranu. Přestože s návrhem neuspěl, rozhodl se jej v jím řízeném konstrukčním středisku OKB-52 postavit tajně. Využil části jim připravovaných projektů Almaz, MP-1, M12 a za jeden měsíc prototyp v světle zeleném nátěru s rudými hvězdami vyrobil. Ač se ministrovi obrany Dmitroji Ustinovi líbil, konkurenční středisko Gluška (dříve Koroljova) dosáhlo zrušení projektu a Čelomějev byl za nežádoucí aktivitu (utrácení) potrestán důtkou.\n\nPočínaje rokem 1982 došlo k řadě letů Kosmosů, které byly menšími maketami a prototypy pozdějšího raketoplánu Buran. Jednalo se mj. o Kosmos 1374, Kosmos 1445. Kosmos 1517, Kosmos 1914.\n\nVe stejné době byl zkonstruován a odzkoušen další typ raketoplánu pod označením Uragán. Byl veliký jako čtvrtina projektovaného raketoplánu USA. Vyprojektovala jej konstrukční kancelář NPO Molnyja. Měl za úkol ničit americké raketoplány. V roce 1987 byly vypuštěny pod klamným označením Kosmos 1871 a Kosmos 1873 desetitunové makety Uragánu. I tento program byl později zrušen..\n\nV roce 1989 byl na výstavě v Paříži představen obří letoun An-225, který měl do vesmíru vynést raketoplán MAKS na svém hřbetu. I jeho maketa byla součástí výstavy..\n\nZ dlouhé řady projektů byl nejlépe vyřešen a realizován a odzkoušen roku 1989 raketoplán Buran, nicméně po rozpadu Sovětského svazu byl z finančních důvodů zastaven.\n\n"}
{"id": "429394", "url": "https://cs.wikipedia.org/wiki?curid=429394", "title": "Charles André Comeau", "text": "Charles André Comeau\n\nCharles André Comeau (17. září 1979, Montreal, Kanada) je bubeník v punk rockové kapele Simple Plan, kde hraje na bicí a píše texty. Před účastí v kapele pracoval v redakci časopisu.\n"}
{"id": "429399", "url": "https://cs.wikipedia.org/wiki?curid=429399", "title": "Mia (jméno)", "text": "Mia (jméno)\n\nMia je ženské křestní jméno. Podle českého kalendáře slaví jmeniny 12. září (Marie), nebo 10. července (Amálie).\n\nMia je původem domácká podoba jmen Maria, Amelia, Amalia, Emilia, Miriam a Hermiona. Slovo \"mia\" v italštině a \"mía\" španělštině znamená \"moje\".\n\nPodobně znějící japonské jméno Mija (nebo Miya) znamená \"svatyně\", \"stále více krásná\" v japonském přepise.\n\n"}
{"id": "429409", "url": "https://cs.wikipedia.org/wiki?curid=429409", "title": "Alois Zátopek", "text": "Alois Zátopek\n\nAlois Zátopek (30. června 1907 – 22. června 1985) byl český geofyzik, zakladatel moderní české seismologie. Narodil se na Vsetínsku, v obci Zašová v rodině chudého kameníka. Vystudoval Přírodovědeckou fakultu UK. Je nositelem řady ocenění, mimo jiné Eulerovy medaile AV SSSR, Řádu práce, Zlaté medaile UK za zásluhy. Působil ve Státním geofyzikálním ústavu, byl expertem OSN a UNESCO na seismologii a zemětřesení.\n"}
{"id": "429411", "url": "https://cs.wikipedia.org/wiki?curid=429411", "title": "Peggy Whitsonová", "text": "Peggy Whitsonová\n\nPeggy Annette Whitsonová (* 9. února 1960 v Mount Ayr, Iowa, USA) je americká biochemička, od května 1996 astronautka NASA. Má za sebou již tři půlroční lety na Mezinárodní vesmírnou stanici, zatím posledním letem byla Expedice 52, která skončila přistáním 3. září 2017. V kosmu strávila necelých 666 dní, se kterými drží americký rekord.\n\nPeggy Whitsonová drží také rekord jako nejstarší žena, která vystoupila do vesmíru, žena, jež nejvíckrát vystoupila do kosmu (8×) a současně první žena, jež byla dvakrát velitelkou kosmické mise.\n\nPeggy Whitsonová pochází z Mount Ayr v Iowě, studovala biologii a chemii na Iowa Wesleyan College (bakalářský titul, 1981) a biochemii na Rice University v Houstonu (doktorát, 1985). Poté (1986–1988) byla zaměstnancem Národní výzkumné rady přiděleným do Johnsonova vesmírného střediska. Od roku 1988 pracovala pro dodavatele NASA společnost KRUG International. Roku 1989 přešla do oddělení biochemických výzkumů Johnsonova vesmírného střediska a od roku 1993 do oddělení medicíny. Současně od roku 1991 působila na Texaské univerzitě v Galvestonu.\n\nV květnu 1996 byla v 16. náboru NASA vybrána mezi astronauty. Po dvouletém kurzu všeobecné kosmické přípravy získala kvalifikaci letové specialistky. V letech 1998–1999 vedla skupinu podpory posádek v Rusku.\nV červenci 1999 byla zařazena do záložní posádky Expedice 3 a hlavní Expedice 5. Dalšími členy posádky byli Valerij Korzun a Sergej Treščov. Všichni tři 5. června 2002 odstartovali do vesmíru na palubě raketoplánu Endeavour (let STS-111). Nahradili kolegy z Expedice 4 a na půl roku se zabydleli na stanici. V prosinci je vystřídali členové Expedice 6. Korzun, Treščov a Whitsonová přistáli na Floridě 7. prosince 2002 po 184 dnech 22 hodinách a 14 minutách letu.\n\nV červenci 2005 byla zařazena do skupiny astronautů určených pro Expedice 15, 16, 17. V prosinci 2005 byla jmenována velitelkou záložní posádky Expedice 14, v posádce byl ještě palubní inženýr Jurij Malenčenko a od května 2006 Clayton Anderson, od srpna 2006 byla posádka Whitsonová, Malenčenko určena hlavní posádkou pro Expedici 16.\n\nWhitsonová, Malenčenko a malajsijský kosmonaut Sheikh Muszaphar Shukor odstartovali 10. října 2007 v Sojuzu TMA-11. Po spojení s ISS během týdne přebrali stanici od Expedice 15. Fjodor Jurčichin a Oleg Kotov se s Shukorem vrátili na Zemi a členové Expedice 16 zůstali na stanici. Whitsonová s Malenčenkem po obvyklém půlroce pobytu na stanici 19. dubna 2008 přistáli po letu trvajícím 191 dní 19 hodin a 13 minut.\n\nPeggy Whitsonová přistála na Mezinárodní vesmírné stanici 19. listopadu 2016 v rámci Expedice 50, která vystartovala 17. listopadu z kosmodromu Bajkonur v Kazachstánu, jako plánovaná velitelka Expedice 51. Ve svých 56 letech se tak stala nejstarší ženou, která vyletěla do vesmíru. Dne 24. dubna překonala rekord v celkové délce pobytu amerického astronauta ve vesmíru, který dosud držel Jeffrey Williams s celkem 534 dny. V březnu 2017 byla její mise na ISS prodloužena o další 3 měsíce. Dne 3. září.2017 přistála v Kazachstánu v lodi Sojuz MS-04.\n\n289 dnů v kosmu při třetí cestě byl rekord mezi ženami, pokud jde o dobu strávenou nepřetržitě ve vesmíru. Tento rekord byl překonán 28. prosince 2019 americkou kosmonautkou Christinou Kochovou.\n"}
{"id": "429412", "url": "https://cs.wikipedia.org/wiki?curid=429412", "title": "Živý náhled", "text": "Živý náhled\n\nŽivý náhled je technologie umožňující využít displej digitálního fotoaparátu jako hledáček.\nŽivý náhled je používán u všech kompaktních digitálních fotoaparátů a u většiny z nich je z důvodu absence hledáčku jedinou možností kontroly kompozice fotografované scény. První digitální zrcadlovka s živým náhledem byl Olympus E-330, nyní zahrnují tuto funkci všechny nové zrcadlovky. Při promítání náhledu na displej u některých typů fotoaparátů možné zobrazit i histogram aktuální scény.\n\nŽivý náhled se používá, pokud není možné kontrolovat expozici v hledáčku (například při fotografování nad hlavou).\n\n\n"}
{"id": "429418", "url": "https://cs.wikipedia.org/wiki?curid=429418", "title": "Borůvka", "text": "Borůvka\n\nBorůvka je plod brusnice borůvky (\"Vaccinium myrtillus\" L.) a brusnice chocholičnaté (\"Vaccinium corymbosum\" L.). Jsou to malé modré plody s fialovou šťávou. Dozrávají od června do září, ale ve vyšších polohách vždy později. Při podrobnějším zkoumání je možno v nich nalézt mnoho drobných semen. \n\nJe možno je jíst samotné či je naložit nebo z nich udělat dort, knedlíky, buchty, koláč atd. Jsou sladké a silně barví, jsou i kvalitním přírodním barvivem. Senzorickou hodnotou a obsahem cenných živin včetně zdraví prospěšných látek se řadí k nejcennějšímu ovoci. Obsahují třísloviny, antioxidanty, bioflavonoidy, karotenoidy, provitamín A, resveratrol, vitamín C, vitamíny skupiny B, ovocné cukry, malé množství tuků, mikro- a makroprvky (hořčík, draslík, mangan, železo, měď, zinek, chrom). \n"}
{"id": "429425", "url": "https://cs.wikipedia.org/wiki?curid=429425", "title": "Senátní obvod č. 9 – Plzeň-město", "text": "Senátní obvod č. 9 – Plzeň-město\n\nSenátní obvod č. 9 – Plzeň-město je podle zákona č. 247/1995 Sb. tvořen okresem Plzeň-město bez městského obvodu Plzeň 2-Slovany a bez obcí Dýšina, Chrást, Chválenice, Kyšice, Letkov, Lhůta, Losiná, Mokrouše, Nezbavětice, Nezvěstice, Starý Plzenec, Šťáhlavy, Štěnovický Borek a Tymákov, tedy jen zbývajícími 9 plzeňskými městskými obvody.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "429426", "url": "https://cs.wikipedia.org/wiki?curid=429426", "title": "Daewoo Tico", "text": "Daewoo Tico\n\nDaewoo Tico je malý osobní automobil, který byl vyráběný jihokorejsou automobilkou Daewoo mezi lety 1991 a 2001. Vychází z 3 generace Suzuki Alto (z roku 1988). Automobil pohání tříválcový motor S-TEC o objemu 796 cm. Má pětistupňovou manuální nebo třístupňovou automatickou převodovku. Vyvážel se do Evropy pod názvem Daewoo Tico a do Latinské Ameriky pod názvem Daewoo Fino. Později se také začal vyrábět v Polsku. V roce 1998 byl představen nástupce Daewoo Matiz a v roce 2001 byla výroba vozu Tico ukončena.\n\nVozu byla často vytýkáná slabá pasivní bezpečnost a absence airbagů. Ve své době se jednalo o nejlevnější nový vůz na trhu s nízkou spotřebou, slabším komfortem a s již zmiňovanou malou bezpečnosti pro posádku v případě havárie.\n"}
{"id": "429428", "url": "https://cs.wikipedia.org/wiki?curid=429428", "title": "Johana Anglická (1165–1199)", "text": "Johana Anglická (1165–1199)\n\nJohana Anglická (říjen 1165, Angers–4. září 1199, klášter Fontevrault) byla sicilská královna a poté hraběnka z Toulouse. Zúčastnila se třetí křížové výpravy.\n\nJohana se narodila v Anjou jako sedmý potomek Jindřicha Plantageneta a Eleonory Akvitánské.13. února 1177 byla v Palermu po předchozím osmiletém zasnoubení a nebezpečné plavbě provdána za vzdělaného a dvorného sicilského krále Viléma. Téhož dne byla i korunována sicilskou královnou. Roku 1181 se manželům narodil syn Bohemond, který záhy zemřel. Vilém zemřel roku 1189 ve Svaté zemi a dědičkou trůnu se stala Vilémova teta Konstancie Konstancie, manželka Jindřicha VI. Domácí šlechta nechtěla vládu štaufské dynastie a podpořila nelegitimního Tankreda z Lecce. Tankred, současníky označován za \"malého ošklivého bastarda\", který vypadal jako \"opice s korunou na hlavě\" byl korunován v Palermu v lednu 1190 a uvrhl mladou vdovu do vězení.\n\n30. prosince 1189 se v Nonancourtu sešel novopečený anglický král Richard Lví srdce se svým francouzským protějškem Filipem Augustem a dohodli se, že si během plánované křížové výpravy budou navzájem zachovávat věrnost a odjedou 1. dubna 1190. 16. března se k věrnosti přidal i slib o bránění vlastnictví toho druhého a šlechtici obou zemí si slíbili, že se nedopustí vzájemných potyček na cizím území.Odjezd byl stanoven na 1. července. Křižáci se nakonec vydali na výpravu 4. července 1190 z Vézelay a oba proudy směřovaly do sicilské Mesiny, kam Filip dorazil mnohem dříve než Richard. Vilém Sicilský, který oba panovníky pozval, byl již téměř rok po smrti a zemi vládl Tankred. Vilémova vdova Johana byla uvězněna a oloupena o svůj vdovský podíl a Tankred se nechystal ani vyplnit Vilémův odkaz pro Jindřicha II., který měl připadnout po otcově smrti Richardovi. Jednalo se o obrovský zlatý stůl, hedvábný stan a sto galér s výstrojí a proviantem zřejmě pro nadcházející kruciátu.Johana byla po Richardově intervenci propuštěna a dle kronikářů okouzlila nedávno ovdovělého francouzského krále Filipa natolik, že se jí k Richardově nelibosti začal dvořit.\n\nPo několika excesech anglických křižáků došlo v Mesině ke vzpouře. Richardovi se podařilo tajně vniknout do města, zapálit sicilskou flotilu v přístavu a získat rukojmí. Tankred usoudil, že nemá jiného východiska a vyplatil Richardovi 40 000 uncí zlata. Mělo to být odškodnění za dědictví odkázané Vilémem Jindřichovi II. a vdovské zajištění Johanino. Plánoval se také sňatek některé Tankredovy dcery s Richardovým synovcem Arturem. Richard svým vyjednáváním uznal Tankreda za právoplatného panovníka a tím si rozzlobil Jindřicha VI., což se mu o pár let později vymstilo.\n\nCelá výprava strávila zimu na Sicílii a v březnu Eleonora Akvitánská přivezla Richardovi novou nevěstu Berengarii, která zůstala v péči Johany.Richard se rozhodl svatbu kvůli postní době odložit a vyplout vstříc Svaté zemi. O dva dny později byla křižácká flotila zasažena bouří, několik lodí bylo zničeno. Richard bezpečně přistál na Krétě, ale zbylé lodi byly zahnány ke Kypru, kde jich pár ztroskotalo. Samozvaný kyperský despota Izák Komnenos, spojenec Saladina, se snažil obě ženy vylákat na pevninu. Johana s Berengarií nabídce odolaly a vyčkaly Richardova příjezdu. Posléze Richard Kypr dobyl a Izáka i s dcerou zajal. Ještě před konečným dobytím ostrova za pomoci jeruzalémského krále Guye z Lusiganu se prchlivý Plantagenet 12. května 1191 v Limassolu oženil s navarrskou princeznou. Izák byl zavřen ve stříbrných okovech do johanitské pevnosti Margat a jeho dcera se stala společnicí Johany a Berengarie na křížové výpravě.\n\nJohana byla bezesporu Richardovou nejmilejší sestrou. O to překvapivější je, že po kapitulaci Akkonu a bitvě u Arsufu během vyjednávání se Saladinem navrhl, aby se provdala za Saladinova bratra Safadina a vládla společně s ním celé Svaté zemi. Věnem měla být všechna pobřežní města nacházející se tou dobou v křižácké správě a nové království by bylo součástí Saladinových držav. Souhlasil Safadin i Saladin. Jednání překazila rozlícená Johana, která nápad zamítla a byla ochotná změnit názor pouze v případě, že Safadin přestoupí na křesťanskou víru, což zase odmítl potenciální ženich. Bylo by prý pro něj obtížné být dobrým křesťanem.\n\n29. září 1192 odplula Johana společně s Berengarií a dcerou kyperského císaře Izáka ze Svaté země, přistály v Brindisi a odtamtud pokračovaly do Říma. Richarda čekalo ztroskotání a poté zajetí v Rakousích.\n\nV říjnu 1196 se Johana v Rouenu znovu provdala. Vyvoleným se stal toulouský hrabě Raimond VI. Jako věno dostala Quercy a Agenais, sňatkem měl být zažehnán téměř čtyřicet let trvající konflikt mezí Raimundovci a vládci Akvitánie. V druhém manželství byla Johana nešťastná. Hrabě Raimund ji týral, stejně jako své předchozí manželky.\n\nPoté, co se pokoušela v době manželovy nepřítomnosti zakročit proti vzbouřencům a zradili ji vojáci, chtěla jet za bratrem Richardem. Když obdržela zprávu o jeho smrti, přijela k matce, která ji přiměla k pobytu v klášteře Fontevraud, kde konečně nalezla klid. Utrápená Johana zemřela i s dítětem při porodu v Rouenu a na smrtelném loži byla díky arcibiskupskému povolení bez ohledu na trvající manželství zahalena závojem jeptišky. Byla pohřbena ve Fontevrault společně se svou rodinou, náhrobek se nedochoval.\n\n\n"}
{"id": "429429", "url": "https://cs.wikipedia.org/wiki?curid=429429", "title": "Procek z Kunštátu a Opatovic", "text": "Procek z Kunštátu a Opatovic\n\nProcek z Kunštátu a Opatovic byl významný moravský šlechtic z líšnické větve rodu pánů z Kunštátu. \n\nPrvní písemná zmínka o Prockovi pochází z roku 1434, kdy zdědil statky po svém právě zemřelém otci Bočkovi z Kunštátu a Opatovic. Jeho rodovým sídlem byly Velké Opatovice. Procek byl spojencem rakouského vévody Albrechta a bojoval na jeho straně i proti svým vzdáleným příbuzným z kunštátského rodu. Roku 1446 získal Procek hrad Boskovice, po kterém se též psal. Pohyboval se ve vysoké politice a stal se přívržencem Jiřího z Poděbrad a Ladislava Pohrobka. Roku 1453 se Procek stal hejtmanem slezského města Lehnice, kde se však roku 1454 situace vyhrotila a Procek se při vzpouře zachránil útěkem. V říjnu roku 1454 obdržel od krále Ladislava Pohrobka za dobré služby dům v Praze na Starém Městě. V darovacích listinách je uveden jako královský komorník a rada. Zároveň mu král doživotně zastavil Jevíčko a dovolil mu v držených královských městech Litovli a Jevíčku postavit hrady. Procek též získal lukrativní titul olomouckého komorníka. Roku 1460 získal městečko Blansko s pustým hradem a několika vesnicemi. Roku 1464 mu král vložil dědictví po Heraltovi z Kunštátu a Líšnice – Líšnici, Kunštát a díl Bolelouce. Rozhodnutím zemského soudu získal i polovinu panství Světlov. Procek tak soustředil do svých rukou značnou část moravských statků rodu Kunštátů. Poté však zprávy o něm chybí, což byl zřejmě důsledek probíhajících česko-uherských válek. Teprve roku 1475 se připomíná jako účastník obnoveného zasedání zemského soudu v Brně. \n\nProtože byl bezdětný, vzal roku 1476 v pravý spolek svého bratrance Jana Heralta na většinu svých statků, což umožňovalo vyhnout se tak odúmrti. Práva na další část svého majetku převedl na bratry Beneše a Ludvíka z Vejtmile. Poslední zmínka o Prockovi je z března 1478. Zemřel někdy v roce 1478 či 1479. \n\nMiroslav Plaček, Peter Futák. \"Páni z Kunštátu. Rod erbu vrchních pruhů na cestě k trůnu\". Nakladatelství Lidové noviny, 2006, ISBN 80-7106-683-4\n"}
{"id": "429430", "url": "https://cs.wikipedia.org/wiki?curid=429430", "title": "Rollcage", "text": "Rollcage\n\nRollcage je arkádová závodní počítačová hra pro Windows a PlayStation. Vydavatelem je firma Psygnosis.\nByla vydaná 24. března 1999. Hra se dá hrát i ve více hráčích (maximálně však čtyři). Její pokračování, Rollcage Stage II, vyšlo v roce 2000.\nHra se ze začátku dá hrát na obtížnosti lehká, kde lze hrát za šest řidičů se šesti auty. Jmenují se Tony, Lothar, Ria, Jet, Leon a Lenny. Když hráč vyhraje obtížnost lehká, přidá se k autům řidič Yuri, který je policistou. A zároveň se odkryje obtížnost těžká, která byla dosud skryta. Když hráč vyhraje i obtížnost těžká, může hrát hru v obtížnosti expertní, která je zároveň poslední dosažitelnou úrovní. Při každé těžší úrovni hrají počítačem ovládaní hráči lépe. Hru lze také hrát v následujících módech:\n\nVe hře jsou čtyři typy tratí. Jsou to: Neoto City, Harpoon Islands, Saphire Springs a Outworld mining colony.\n\nVšechna auta spolu s jiným světem \"přezouvají\" kola.\n\nV závodech se dá navolit maximálně 50 kol.\n\nBonusy se nemohou vybírat. Každý hráč vždy dostane náhodný bonus.\n\nZa jedno projetí trati v určitém časovém limitu se objeví tabulka perfect lap, která v překladu zní perfektní kolo a hráč do prázdného slotu dostane náhodný bonus.\n\nPo skončení závodu si hráč může závod opakovaně přehrát a podívat se na něj.\n\nMaximální rychlost je 800 km/h.\n\nVe hře existují prostředky se kterými si hráč pomáhá k vítězství.\n\nKaždý hráč má dva sloty, do kterých si zbraně dává.\n\nBonusy jsou následující:\nŠtít pomáhá také proti všem typům bomb. Štít po chvíli zmizí.\n"}
{"id": "429439", "url": "https://cs.wikipedia.org/wiki?curid=429439", "title": "STS-51-D", "text": "STS-51-D\n\nSTS-51-D byla mise raketoplánu Discovery. Celkem se jednalo o 16. misi raketoplánu do vesmíru a 4. pro Discovery. Cílem letu byla doprava dvou satelitů na oběžnou dráhu (TELESAT-I a SYNCOM IV-3).\n\n\n"}
{"id": "429440", "url": "https://cs.wikipedia.org/wiki?curid=429440", "title": "STS-51-G", "text": "STS-51-G\n\nSTS-51-G byla mise raketoplánu Discovery. Celkem se jednalo o 18. misi raketoplánu do vesmíru a 5. pro Discovery. Cílem letu byla doprava tří satelitů na oběžnou dráhu (ARABSAT-A, MORE LOS-A a TELSTAR-3D). Sultan Al-Saud prvním Arabem ve vesmíru.\n\n"}
{"id": "429441", "url": "https://cs.wikipedia.org/wiki?curid=429441", "title": "STS-51-I", "text": "STS-51-I\n\nSTS-51-I byla mise raketoplánu Discovery. Celkem se jednalo o 20. misi raketoplánu do vesmíru a 6. pro Discovery. Cílem letu byla doprava tří satelitů na oběžnou dráhu (AUSSAT-I, ASC-I a SYNCOM IV-4). Zároveň oprava satelitu SYNCOM IV-3, který byl vynesen misí STS-51-D v dubnu téhož roku.\n\n\n\n"}
{"id": "429442", "url": "https://cs.wikipedia.org/wiki?curid=429442", "title": "Michael Gottlieb Hansch", "text": "Michael Gottlieb Hansch\n\nMichael Gottlieb Hansch (22. září 1683 Müggenhahl (dnes \"Rokitnica\") - 1749 Vídeň) byl německý filozof, teolog a matematik.\n\nHansch promoval roku 1703 na univerzitě v Lipsku a roku 1709 na rostocké univerzitě získal doktorát z teologie. Až do konce svého života se snažil šířit filozofii Wilhelma Leibnize a vydal Keplerovo dílo a korenspodenci.\n\n"}
{"id": "429443", "url": "https://cs.wikipedia.org/wiki?curid=429443", "title": "Turnerova chata", "text": "Turnerova chata\n\nTurnerova chata ( ) je jediná veřejně přístupná chata v I. zóně Národního parku Šumava. Stojí na pravém břehu řeky Vydry u ústí Zhůřského potoka mezi Antýglem a Čeňkovou pilou, uprostřed naučné stezky Povydří.\n\nČesky též Turnerská či Turnéřská chata. Původní dřevěná stavba, nazvaná zprvu Thurnerhütte podle cestářského mistra Thurnera, který v letech 1864–1867 k usnadnění svozu těženého dřeva postavil silnici Povydřím od Čeňkovy Pily směrem na Antýgl. Podle knižního průvodce Šumavou z roku 1888 tu cestář se ženou v „menším srubu“ hostil kolemjdoucí: \"„Tento domek, zvaný také „Thurnerhütte“, má neobyčejně romantickou polohu, pročež musíme být zmíněnému muži zavázáni díkem, že týž právě zde zřídil pár stolů a lavic k oddechu turistům.“\"\nPozději dalo město Kašperské Hory, jemuž od středověku patřily okolní lesy, na místě cestářova přístřešku postavit hájovnu, která zároveň poskytovala občerstvení a nocleh, a tak se stala oblíbeným cílem turistů. Její kapacita s rozvojem turistiky přestávala stačit, proto už v roce 1914 stál na jejím místě roubený hostinec s ubytováním, který patřil k nejnavštěvovanějším místům na Šumavě.\n\nTato typická šumavská stavba však v roce 1932 vyhořela. Chata byla obnovena v letech 1938–1939 ve stejném stylu, nicméně rozšířena o přístavby. V roce 1940 chata podle dostupných pramenů \"znovu padla za oběť plamenům\". Hostinec byl údajně během druhé světové války uzavřen. Po skončení války byl provoz chaty obnoven. Chata je dodnes jedním z nejvyhledávanějších výletních míst Šumavy.\n\n\n"}
{"id": "429448", "url": "https://cs.wikipedia.org/wiki?curid=429448", "title": "Skořicový alkohol", "text": "Skořicový alkohol\n\nSkořicový alkohol (též cinnamylalkohol nebo fenylalylalkohol, systematický název \"(2E)-3-fenylprop-2-en-1-ol\", sumární vzorec CHO) je organická sloučenina obsažená v esterifikované formě ve storaxu, peruánském balzámu a listech skořice. Jako čistá látka tvoří bílé krystaly, mírně znečištěný mívá podobu žlutého oleje. Lze ho vyrábět hydrolýzou storaxu.\n\nSkořicový alkohol má vůni hyacintu a používá se do parfémů a deodorantů.\n\nSkořicovému alkoholu by se měli vyhnout lidé s alergií na parfémy.\n\n"}
{"id": "429453", "url": "https://cs.wikipedia.org/wiki?curid=429453", "title": "Ötztal", "text": "Ötztal\n\nÖtztal je 67 kilometrů dlouhé alpské údolí v rakouské spolkové zemi Tyrolsko. Údolí se nachází na rozhraní Stubaiských a Ötztalských Alp a je obklopeno téměř 250 třítisícovými vrcholy, včetně Wildspitze - druhé nejvyšší hory Rakouska. Údolím protéká Ötztaler Ache, na jejíchž přítocích jsou četné vodopády včetně Stuibenfallu, nejvyššího vodopádu Tyrolska.\n\nÖtztal se nachází v okrese Imst. Administrativně se člení na území šesti obcí:\n\nTuristé mohou v Ötztalu navštívit mondénní sportovní střediska i odlehlé vesničky v tradičním tyrolském stylu. K největším lákadlům patří \"Aqua Dome\" v Längenfeldu, největší lázeňský komplex v Tyrolsku, četné lanovky k vrcholům a ledovcům Ötztalských Alp, muzeum ve věži Ötz, historický skanzen Ötzi-Dorf a Ötztalské vlastivědné muzeum. Je zde mnoho příležitostí pro jízdu na horském kole, horolezectví, rafting, jízdu na kajaku, canyoning v hlubokých roklích a na výlety po chatách vysoko v horách. A v neposlední řadě Ötztal představuje jeden z nejrozsáhlejších a také nejvýše položených lyžařských regionů v Rakousku. Jsou zde tři hlavní lyžařské areály: Ötz, Ötztal Arena v Söldenu a Obergurgl. Nejvýznamnější je Ötztal Arena se středisky Sölden, Hochsölden, Zwieselstein, s ledovci Rettenbach a Tiefenbach a poněkud stranou položeným střediskem Vent. Sölden patří mezi přepychová střediska s rušným společenským životem a vysokou úrovní služeb srovnatelná například s Lechem či Kitzbühelem.\n\n"}
{"id": "429461", "url": "https://cs.wikipedia.org/wiki?curid=429461", "title": "Maté", "text": "Maté\n\nMaté (někdy také yerba maté, z původního ([ˈmate], [ˈmatʃi])) je pravděpodobně nejoblíbenější jihoamerický nápoj, připravovaný z lístků cesmíny paraguayské, což je stálezelený, asi 15 m vysoký strom. Pěstuje se hlavně na území Argentiny, Brazílie, Chile, Uruguaye a Paraguaye.\n\nMaté je známé především svými výraznými povzbujícími účinky. Obsahuje alkaloid kofein (v souvislosti s maté se označuje jako \"matein\"), minerální látky (hořčík, vápník, draslík, železo, křemík, fosfor aj.), vitamíny A, B, C, E, betakaroten a antioxidanty. Maté podporuje funkci ledvin, zlepšuje látkovou výměnu, normalizuje hladinu cukru v krvi a posiluje imunitní systém. Obyvatelé Jižní Ameriky také pitím maté tlumí pocit hladu, což jim pomáhalo přežít v dobách nouze. V dnešní době se tato vlastnost využívá při různých redukčních dietách.\n\nMaté by se mělo podle tradičního způsobu podávat v nádobě z vydlabané tykve s úzkým hrdlem, které se říká buď maté nebo \"kalabasa\". Nápoj se usrkává bambusovým brčkem nebo kovovou slámkou – \"bombillou\", která je na dolním konci proděravělá a funguje tak jako slámka a sítko zároveň. Jihoameričané pijí maté s limonádou, džusem nebo například pražené. Maté popíjejí v kteroukoliv denní nebo večerní dobu. Kalabasa pro osobní použití je relativně malá, přibližně o obsahu 1–2 dl. Větší kalabasy jsou vhodné pro skupinové pití. To je dáno především vysokým obsahem kofeinu v nápoji.\n\nKalabasa se naplní sypkým maté asi do poloviny, případně do tří čtvrtin. Poté se otvor nádoby zakryje rukou, převrátí se a protřepe se. Na dlani vám ulpí část prachové složky maté (pokud vám maté prach vadí při pití, lze koupit prosáté maté bez prachové složky; někdo naopak maté prach schválně přidává). Toto můžete udělat několikrát a na závěr obrátíte kalabasu na stranu, tak aby se maté shromáždilo na jedné straně nádoby. Následně nádobu postavíte a maté by mělo vytvořit kopeček, svažující se (pod úhlem cca 45°) od vrcholu nádoby na jedné straně až na dno. V tuto chvíli se maté zalije trochou studené vody. Tím zajistíte, že maté po zalití horkou vodou \"nespálíte\". Po několika minutách do kalabasy zasunete bombillu tak, že ji zastrčíte do svahu, který tvoří maté, a od té chvíle už ji nevytahujete. Pak se vše zalije horkou, ale ne vařící vodou (cca 80 °C) tak, aby se nezbořil svážek a nad hladinou zůstal malý ostrůvek suchého maté. Maté se neslévá a lístky se ponechávají v nádobě po celou dobu pití (z toho důvodu se používá pro pití bombilla). Ortodoxní příznivci pijí maté bez příchuti, ale lze jej ochutit karamelem, cukrem, sirupem, medem nebo citronem.\n\nPití maté je nejrozšířenější a nejoblíbenější v Uruguayi a Argentině. Přesto ho na nápojovém lístku téměř nikde nenajdete. Materiál, tvar i zpracování kalabasy a bombilly jsou předmětem osobní preference a vztahu. Každá restaurace či čerpací stanice zato nabízí horkou vodu na zalití maté ve vlastní kalabase.\n\n\n"}
{"id": "429466", "url": "https://cs.wikipedia.org/wiki?curid=429466", "title": "T-33", "text": "T-33\n\nT-33 může znamenat:\n"}
{"id": "429467", "url": "https://cs.wikipedia.org/wiki?curid=429467", "title": "Petr Charvát", "text": "Petr Charvát\n\nPetr Charvát (* 12. ledna 1949 Praha) je český archeolog a historik. Zabývá se archeologií a dějinami Orientu, a také staršími českými dějinami.\n\nNarozen roku 1949 v Praze. V letech 1968–1973 absolvoval Filosofickou fakultu Univerzity Karlovy, obor klínopis – archeologie. Diplomní práce na oboru klínopis v roce 1973. Titul doktora filosofie (PhDr.) udělen 1975. Účast na archeologickém výzkumu v Egyptě (hrobka velmože Ptahšepsese v Abusíru u Sakkáry, 25. století př. n. l.) v roce 1974. Poté (1975–1990) působil v Archeologickém ústavu ČSAV. Roku 1980 udělen titul kandidáta historických věd (CSc. = Ph.D.) na základě disertační práce z oboru středověké archeologie. Archeologické výzkumy v zahraničí (1982–1984 buddhistický klášter z 1. tisíciletí n.l. Abajagiri Vihára v Anurádhapuře, Srí Lanka, společný projekt vlády Srí Lanky a UNESCO; 1989 Džemdet Nasr u Bagdádu, v řadách Britské archeologické expedice v Iráku). V letech 1990–2005 pracoval v Orientálním ústavu Akademie věd ČR v Praze.\n\nOd roku 2006 vyučuje na Filozofické fakultě Západočeské univerzity v Plzni. Kromě toho přednáší historii na Pedagogické fakultě Univerzity Karlovy.\n\nSpecializace: klínopis a archeologie pravěké a starověké jihozápadní Asie, vznik prvotní státnosti a písma užívající civilizace na přelomu pravěku a starověku této oblasti. Dále vznik přemyslovského státu v raně středověkých Čechách, dálkové styky českých zemí ve středověku se zvláštním zřetelem k oblastem neevropským.\n\nStudijní pobyty: Berlín 1992, Paříž (krátkodobé cesty) 1995–2001 a 2006–2008. Od roku 1996 člen Španělské archeologické mise v Turecku. Titul doktora historických věd (DrSc.) získal roku 1995 na základě monografie Ancient Mesopotamia – Humankind’s Long Journey into Civilization (Praha: The Oriental Institute 1993).\n\nRoku 1995 se habilitoval v oboru slovanské archeologie na Masarykově universitě v Brně na základě práce On Slavs, silk and the early state: The town of Čáslav in the pristine Middle Ages (Památky archeologické 85/1, 1994, 108–153).\n\nDne 24. června 2011 jej prezident Václav Klaus jmenoval profesorem.\n\nAkademický rok 2003-2004 strávil ve Filadelfii (USA) na stipendiu Nadace Johna Williama Fulbrighta (studium archeologického materiálu starověkého Předního Východu v tamním Museum of Archaeology and Anthropology, University of Pennsylvania). Roku 2008 byl pozván k přednáškám o dálkových stycích českých zemí s Orientem a o české státnosti v raném středověku na École Pratique des Hautes Études, a to na její Section des sciences historiques et philologiques, v Paříži. Název kursu: Les voies du commerce avec l’Orient, les trouvailles de monnaies islamiques et la naissance de l’étatisme chez les Slaves occidentaux au Haut Moyen Âge. Dále působil ve letech 2011–2012 na univerzitě v Kolíně nad Rýnem jako Fellow (člen) mezinárodního kolegie MORPHOMATA jako řešitel projektu „History from bits of clay: The Sumerian early state of Ur at the beginning of third millennium B. C“.\n\nPublikace M. Bárty a J. Kováře „Kolaps a regenerace: cesty civilizací a kultur (Praha: Academia 2011)“, na níž se autorsky podílel, získala cenu rektora Univerzity Karlovy v Praze za tvůrčí počin roku. V roce 2012 pak obdržel za knihu „Zrození státu (Praha, Karolinum 2011)“ Cenu Josefa Hlávky za nejlepší česky psanou vědeckou publikaci roku 2011.\n\nV České televizi vystupuje v pořadu \"Dvaasedmdesát jmen české historie\".\n\nJe ženatý s historičkou Kateřinou Charvátovou. Má dva syny.\n\n\n"}
{"id": "429468", "url": "https://cs.wikipedia.org/wiki?curid=429468", "title": "Australopithecus afarensis", "text": "Australopithecus afarensis\n\nAustralopithecus afarensis (česky též Australopiték afarský) je druh vyhynulého hominida, žijící v mladším pliocénu, před 3,8 - 2,9 miliony let ve východní Africe, na území dnešní Etiopie, Keni a Tanzanie. Není nejstarším ani nejdéle známým australopitékem, přesto se jedná o jednoho z nejznámějších zástupců tohoto rodu. Je také jedním z australopitéků, který mohl být přímým předkem rodu \"Homo\".\n\n\"Australopithecus afarensis\" byl velmi úspěšným druhem, který obýval rozsáhlé prostory východní Afriky téměř po milion let. Tomu odpovídá i relativně velké množství kosterních ostatků, které bylo dosud objeveno. Představuje je na 500 vzorků z více než 100 jedinců, včetně tří částečně dochovaných koster (samce, samice i mláděte). I díky tomu se jedná o relativně poznaného australopitéka a dobře známá je také jeho vnitrodruhová variabilita. I v případě takto hojně zastoupeného druhu ovšem – stejně jako u jiných vyhynulých homininů – převažují nálezy izolovaných zubů a zlomků čelistí.\n\nNejvýznamnější informace o afarských australopitécích poskytují četné lokality v Etiopii, přičemž na 90% celkového množství nálezů pochází z oblasti Hadar. Druhou nejbohatší oblastí je Laetoli v Tanzanii.\n\nPrvní nález – spodní levý špičák – zachytil právě v Laetoli Louis Leakey, a to již v listopadu roku 1935. Tento zub představuje nejstarší nález rodu Australopithecus ve východní Africe, správně byl ovšem určen téměř až po padesáti letech, v roce 1981.\nČlenové německé expedice, kterou vedl Ludwig Kohl-Larsen spolu se svou ženou Margrethe, zachytili další ostatky v Garusi (část Laetoli) v únoru roku 1939. Tentokrát se jednalo o větší část horní čelisti a dále o izolovanou horní stoličku. Nalezeny byly patrně i další zlomky, které se ale později ztratily, aniž by se zachovala jejich dokumentace. Také tyto ostatky nebylo možné až do závěru 20.  století správně určit. Většina odborníků je považovala za doklad přítomnosti jihoafrického druhu \"Australopithecus africanus\" ve východní Africe, někteří v nich ale spatřovali odlišné tvory. Tak bylo pro vzorky z Garusi v roce 1950 navrženo pojmenování \"Meganthropus africanus\" podle podobnosti s druhem \"Meganthropus\", nalézaným v té době na Jávě a v roce 1955 označení \"Praeanthropus africanus\".\n\nKe správnému určení zmíněných nálezů mohlo dojít až po roce 1973, kdy výzkumy etiopské oblasti Hadar začaly vydávat bohaté soubory kostí a zubů časných homininů. Vůbec první vzorky zde byly zachyceny 30. října 1973. Již tyto počáteční objevy byly pozoruhodné, protože představovaly kosti kolenního kloubu, utvářené podobně jako u moderních lidí. Šlo o první nález kolene vyhynulých homininů vůbec, který navíc potvrzoval domněnku, že pliocénní homininé chodili po dvou.\nPřesto ještě zajímavější se ukázal nález z 24. listopadu 1974, který se stal jedním z nejznámějších paleoantropologických objevů vůbec. Tom Gray a Donald Johanson toho dne zachytili téměř z poloviny zachovanou kostru samice, která dostala kódové označení \"AL 288-1\" a přezdívku Lucy. Její význam spočíval v tom, že nezvykle dobré dochování umožnilo poměrně přesně rekonstruovat celkový vzhled i způsob života časných homininů. I přesto, že později podobných nálezů částečných koster přibylo, Lucy je stále vnímána jako vzorový zástupce australopitéků a hojně užívána k mnoha srovnávacím analýzám.\n\nVe druhé polovině 70. let pak souběžně probíhaly práce v Hadaru i v Laetoli a na obou místech vydaly ještě velké množství nálezů. V Hadaru mezi ně patří i unikátně komplexní soubor ostatků nejméně třinácti jedinců, nalezených společně na jednom místě a označených přezdívkou První rodina (kódové označení \"AL 333\"). Donald Johanson a Tim White po srovnání veškerých nálezů z Etiopie i Tanzanie došli k závěru, že kosti jsou si velmi podobné a že i přes velkou geografickou vzdálenost patří jedinému druhu homininů. Přitom se ale nápadně odlišují od jihoafrických ostatků druhu \"Australopithecus africanus\". Své výsledky poprvé publikovali v roce 1978, kdy tvora pojmenovali \"Australopithecus afarensis\", protože Hadar se nachází v etiopském Afarsku. I přes počáteční výhrady některých odborníků byl nový druh rychle přijat, ve své době jako nejstarší známý australopiték a pravděpodobný předek všech mladších homininů včetně člověka. Objevům v Hadaru, jejich podrobnému popisu a zhodnocení bylo dokonce v roce 1982 věnováno celé číslo časopisu American Journal of Physical Anthropology.\n\nKe všem těmto významným nálezům se navíc v roce 1978 přidružilo zcela ojedinělé zjištění z Laetoli, kde byly na několika místech odhaleny vrstvy sopečného popela staré zhruba 3,5 milionu let a nesoucí početné otisky nohou pliocénních ptáků i savců. Mezi nimi byly objeveny také stopy dvounohých tvorů, patrně jedinců druhu \"Australopithecus afarensis\". Tento objev definitivně potvrdil existenci bipedních homininů v době před 3,5 miliony let.\n\nV 80. a 90. letech 20. století bylo zachyceno poměrně málo kosterních ostatků, patřících druhu \"Australopithecus afarensis\", ačkoliv byly objeveny některé nové lokality, vyplňující časovou i geografickou mezeru mezi hlavními nalezišti Hadar a Laetoli. Patří k nim nálezy v etiopské oblasti Middle Awash (lokality Maka a Belohdelie) i zjištění z jihoetiopských nalezišť Omo a Fejej. Zjištěna byla také přítomnost afarských australopitéků v Keni, na spojnici Etiopie a Tanzanie. Celkově jsou ale objevy v této zemi vzácné, zlomkovité a obtížně určitelné. Koncentrují se přitom v okolí jezera Turkana, a to jak na jeho západním, tak i východním břehu (lokality Koobi Fora nebo South Turkwel). Výjimkou jsou nepočetné zlomky z lokality Kantis, ležící při jihozápadní hranici Nairobi.\n\nPokračující odkryvy v Hadaru také přinesly první téměř kompletní lebku afarských australopitéků. Morfologie tváře a mozkovny přitom byla do té doby poznána jen velmi málo.\n\nDalší pozoruhodné objevy byly oznámeny na počátku 21. století. Od roku 2004 probíhá výzkum v oblasti Woranso-Mile, odkud pochází ostatky staré 3,6 – 3,8 milionu let. Blíží se tak již době výskytu druhu \"Australopithecus anamensis\". Většinu nálezů tvoří jako vždy jednotlivé zuby a zlomky čelistí, v roce 2005 však byla zachycena i částečně dochovaná kostra samce, přezdívaného Kadanuumuu (kód \"KSD-VP-1/1\").\nVelký význam mají také zjištění z lokality Dikika, nacházející se v těsném jižním sousedství oblasti Hadar. Zde byla v roce 2000 kromě zlomku spodní čelisti odhalena i velmi dobře dochovaná kostra zhruba tříletého mláděte, odhalující množství detailů o ontogenezi australopitéků. Vedle katalogového kódu \"DIK-1-1\" získala přezdívku Selam. Táž lokalita vydala další unikátní nález ještě v roce 2009. Ve vrstvách starých zhruba 3,4 miliony let zde byly zachyceny dvě nevelké zvířecí kosti, nesoucí několik zářezů. Tyto rýhy mohly být vytvořeny při snaze o rozbití kostí kameny, což by naznačovalo nejen zájem australopitéků o masitou potravu (morek), ale i schopnost využívat k jejímu získávání kamenné nástroje.\n\nDíky tomu, že ve východní Africe probíhala v pliocénu aktivní sopečná činnost, doprovázená ukládáním četných vrstev sopečného popela, lze mnohé z nalezených ostatků poměrně přesně datovat, a to především pomocí radiometrických metod.\n\nUkazuje se tak, že \"Australopithecus afarensis\" obýval východní Afriku téměř po jeden milion let. Nejstarší zástupce tohoto druhu v současnosti představují nálezy z Woranso-Mile (stáří 3,6 - 3,8 milionu let), zatímco nejmladší ostatky, staré jen 2,9 milionu let jsou získávány v jihoetiopské oblasti Omo. Laetoli se stářím nejméně 3,6  milionu let přitom patří ke starším lokalitám, zatímco jedinci z Hadaru a Dikiky žili zhruba před 3,4 - 2,9 miliony let. Keňské nálezy z okolí jezera Turkana jsou datovány zhruba do doby před 3,3 miliony let.\n\nNálezy druhu \"Australopithecus afarensis\" jsou typické výrazným rozpětím ve velikosti i značnou variablitou morfologických znaků, kterou potvrzuje prakticky každý nový nález. Udávané odhady hmotnosti i výšky se proto různí, nejčastěji se hodnoty pohybují v rozpětí 30 – 50 kg při výšce 100 – 160 cm.\n\nVšeobecně se předpokládá, že pro tyto homininy byl typický značný pohlavní dimorfismus, kdy samci mohli být i o polovinu větší než samice, podobně jako u goril nebo orangutanů. Někteří badatelé ale s myšlenkou výrazných rozdílů ve velikosti samců a samic nesouhlasí a předpokládají minimální odlišnosti, snad jen o málo větší než u moderních lidí. Ve skutečnosti podle nich může být dojem velkého pohlavního dimorfismu důsledkem srovnávání nálezů z širokého geografického i časového rozpětí.\n\nO celkovém vzhledu lze obecně říci, že hlava se blížila spíše lidoopům, zatímco tělo již neslo početné znaky lidské. Na rozdíl od moderních lidí však měli afarští australopitékové krátké dolní končetiny v porovnání s délkou paží. Tento nepoměr se ale objevuje i u některých mladších homininů (\"Australopithecus africanus\", \"Homo habilis\"), kde může být dokonce ještě výraznější.\n\nDélka a průběh ontogeneze se u druhu \"Australopithecus afarensis \"patrně příliš nelišila od současných lidoopů. Téměř shodná je totiž velikost mozku i postup prořezávání zubů.\n\nZnaky mozkovny:\n\nZnaky obličeje:\n\nZnaky na zubech:\n\n\n\n\n\nPočetné, mnohdy velmi dobře prozkoumané lokality umožňují detailní náhled na prostředí, které afarští australopitékové obývali. Veškeré analýzy ukazují zejména na značnou ekologickou toleranci druhu. Ostatky australopitéků jsou nalézány v místech, na nichž jsou pro období pliocénu rekonstruovány velmi rozdílné biotopy, od sušší, otevřené travnaté krajiny s ostrůvky křovin až po prosvětlené či hustší lesy, spojované nejčastěji se záplavovým územím řek a jezer. Obvykle se předpokládá život v pestré, mozaikovité krajině, poskytující různé zdroje potravy i dostatek úkrytů. Sledované odlišnosti ale mohou odrážet také drobné lokální změny krajiny v čase.\n\nI přesto, že se afarští australopitéci patrně neomezovali na jediný, úzce vymezený biotop, zdá se, že přednost dávali spíše zalesněnému prostředí s dostatečným množstvím vláhy. Ani okolní otevřenější krajině ve větší vzdálenosti od vody se však zřejmě nevyhýbali a dokázali ji s úspěchem využívat. Častějšímu pohybu ve více či méně uzavřeném lesním prostředí by mohl nasvědčovat i poměrně malý vzrůst.\n\nObecně se předpokládá, že zástupci druhu \"Australopithecus afarensis\" byli převážně býložraví, ale nepříliš specializovaní. Upřednostňování rostlinné stravy podporuje i vcelku mohutný hrudník a trup, poskytující dostatek prostoru pro objemný trávicí trakt. Lze se domnívat, že ani konzumace drobných živočichů, hmyzu nebo vajec nebyla afarským australopitékům cizí, ačkoliv základ jídelníčku patrně netvořila. Na tendence k využívání živočišné potravy a postupný přechod ke všežravosti by mohly ukazovat nálezy pořezaných zvířecích kostí z oblasti Dikika.\nStejně jako u ostatních australopitéků se i u tohoto druhu projevují typická zesílení žvýkacího aparátu – masivnější dolní čelist, velké žvýkací svaly, velké stoličky a silnější zubní sklovina. Tyto znaky se většinou pokládají za známku častější konzumace tuhé nebo tvrdé a abrazivní potravy (ořechy, semena, kořínky, hlízy), což může souviset s klimatickými změnami, ústupem lesů i s postupným vysušováním a rostoucí sezónností prostředí. Důvodem mohlo být i hledání nových potravních zdrojů a rozšiřování spektra využitelných biotopů.\n\nZvýšený příjem výrazně tvrdé potravy ovšem příliš nepodporují analýzy mikroskopických stop opotřebení skloviny. Povrch studovaných zubů je pokrytý především jemnými rýhami podobně jako u moderních goril, což ukazuje spíše na častou konzumaci listů a bylin. Objevují se ale i drobné odštěpky či důlky jako na zubech dnešních paviánů, živících se ovocem, semeny a hlízami. Analýza izotopů uhlíku ze zubní skloviny již ukazuje na zvýšenou konzumaci zdrojů z otevřených plání (traviny, jejich semena i zásobní orgány) v porovnání se starším druhem \"Australopithecus anamensis\", který se více orientoval na potravu z lesních porostů.\n\nNení tedy snadné určit převažující složky potravy a spíše je pravděpodobné, že afarští australopitékové byli schopní využívat široké spektrum potravních zdrojů, což mohlo být v měnícím se prostředí výhodné. K rozvoji robustního žvýkacího aparátu mohla spíše než denní rutina přispět jen krátkodobá, ale kriticky významná konzumace méně oblíbených zdrojů. Tužší hlízy, kořínky a semena mohly být důležitými záložními zdroji, využívanými v méně příznivých částech roku, kdy nebyl dostatek měkčí, na zpracování méně náročné potravy. Tomu by mohlo odpovídat i množství škrábanců na nalezených zubech, které je kromě konzumace listů vysvětlováno i možnou přítomností jemných abrazivních složek na povrchu konzumovaného jídla, nikoliv přímo v něm. Mohlo by se jednat například o zbytky zeminy na podzemních hlízách a oddencích.\n\nZajímavé je, že stopy opotřebení zubů se v průběhu dlouhého výskytu druhu \"Australopithecus afarensis\" prakticky nemění a výrazně se v tomto ohledu neliší ani nálezy z různých lokalit. To znamená, že přijímaná potrava byla na rozsáhlém území, v různých typech prostředí a v různém čase stále přibližně stejná. Na nalezených ostatcích není patrný postupný přesun k tvrdší, mechanicky náročnější potravě, který by měl souviset s vysušováním klimatu a s ústupem stromů a keřů s měkkými plody. V čase či prostoru se neměnil ani podíl obživy z otevřených savan vůči potravě z lesních porostů. Afarští australopitékové tak v jakémkoliv prostředí vyhledávali stále stejné zdroje a patrně od počátku získávali obživu ve větším množství biotopů.\n\nTéměř žádný z odborníků nepochybuje o tom, že se \"Australopithecus afarensis\" pohyboval vzpřímenou dvojnohou chůzí. Pro běžně užívanou bipedii svědčí početné morfologické znaky kostry, především téměř lidské utváření pánve, stehenní kosti, kyčelního, kolenního i hlezenního kloubu, obdobné rozložení svalů a vazů v oblasti hýždí a stehen nebo palec na noze s omezenou hybností.\nPředmětem neustávajících diskusí je ovšem způsob a efektivita chůze. Většina badatelů nepochybuje o plně bipedním pohybu lidského typu, nejvýše s několika málo specifickými znaky. Přesto část autorů uvažuje o málo dokonalé chůzi s neúplně protaženými koleny a kyčlemi. Ojediněle se však objevují i málo podporované názory, které například na základě utváření obratlů předpokládají pohyb převážně po všech čtyřech končetinách.\n\nZpůsob chůze mohl ovlivnit už jen odlišný poměr končetin v porovnání s moderními lidmi, tedy krátké nohy a dlouhé ruce. Odlišnosti ve způsobu stabilizace nohou i trupu mohly navíc způsobovat mírné kolébání nebo větší rotaci v pánvi a v ramenou během chůze, pohyb tak mohl připomínat nedokonalou bipedii malých dětí ve věku dvou až tří let. Někteří odborníci předpokládají, že chůze byla energeticky náročnější a že ji australopitékové nedokázali využívat pro přesuny na velké vzdálenosti a nebo ve velké rychlosti. Na druhou stranu měl afarský australopiték některé přednosti, které mu mohly pohyb usnadňovat a zčásti vyvažovat nevýhody. Například nápadně široká pánev se zdá být pro bipedii dokonce výhodnější než pánev moderních lidí, u nichž zřejmě muselo dojít ke kompromisu mezi efektivní bipedií a potřebou rozšíření porodního kanálu pro novorozence se zvětšujícím se objemem mozku. \"Australopithecus afarensis\" tak není pouhým přechodem mezi lidoopi a lidmi, ale zcela svébytným tvorem, plně přizpůsobeným daným podmínkám, který byl ve svém prostředí schopný žít poměrně dlouho a úspěšně.\nStejně tak nebylo dosud dosaženo jednoty v otázce, zda a nakolik ještě afarský australopiték využíval pohyb v korunách stromů, protože jeho kostra nese znaky, typické pro stromové nebo částečně stromové primáty. Jedná se například o robustní, dobře osvalenou pažní kost, delší předloktí, pohyblivá ramena i zápěstí, dlouhé prohnuté prsty schopné pevného úchopu nebo částečně odtažitelný palec na noze. Další vhodné adaptace už ale schází. Odborníci se tudíž nemohou shodnout, zda jsou pozorované znaky skutečně odrazem částečně stromového života a nebo zda se jedná jen o nepoužívané pozůstatky, které ještě nestihly zcela vymizet.\n\nV každém případě již šplhání ve větvích ztratilo oproti starším hominidům na významu a některé znaky, výhodné pro život v korunách stromů byly obětovány ve prospěch bipední chůze. \"Australopithecus afarensis\" se tak ve větvích musel pohybovat svébytným způsobem, jinak než lidoopi, ale i lidé.\n\nJe pozoruhodné, že znaky pohybu ve větvích jsou mnohem zřetelnější na ostatcích menších jedinců, kteří jsou pokládáni za samice. To by znamenalo, že samci mohli v korunách stromů trávit mnohem méně času a že více než samice využívali pozemní chůze. Důvodem může být pouze jejich větší vzrůst a váha, podobně jako je tomu u současných goril. Rozdíly mohly být dány i věkem – zatímco kostra tříleté samičky \"Selam\" se utvářením lopatky blíží víc gorilám než lidem a ukazuje na časté využití stromů, ramenní pletenec dospělých jedinců a zvláště samce \"Kadanuumuu\" vykazuje jen málo patrné znaky pohybu ve větvích. Zdá se, že alespoň dospělí samci mohli stromové patro využívat jen výjimečně, při hledání obživy, ale i jako úkryt před predátory nebo bezpečný prostor k přespání.\nAdaptace k bipedii mimo jiné ovlivnily i možnosti rozmnožování. Platypeloidní tvar pánve je u moderních lidí velmi nevhodný pro porod, který v tom případě bývá značně komplikovaný až nemožný. Pro samice australopitéků mohl být relativně bezproblémový díky malému objemu mozku, a tudíž i malé hlavičce novorozenců. Přesto již plod zřejmě nemohl procházet porodními cestami přímo jako u šimpanzů, ale byl donucen k částečné rotaci. Zároveň se ovšem nemohl v předozadně zploštělé pánvi otáčet jako u lidí a hlavička tak nejspíše procházela pánví příčně, čelně orientována k jednomu z kyčelních kloubů. Komplexnější, „lidský“ porod s plnou rotací plodu se patrně vyvinul až během pleistocénu, souběžně se zvyšováním lebeční kapacity rodu \"Homo\", stal se však jedním z nejsložitějších ve zvířecí říši.\n\nObecně se předpokládá, že afarští australopitékové již mohli využívat jednoduché nástroje – větve, klacíky nebo neupravené valouny. Otázkou ovšem zůstává četnost takové činnosti a také její význam ve vývoji směrem k člověku. Nástroje totiž poměrně často využívají nejen dnešní šimpanzi, gorily a orangutani, ale i jiné druhy zvířat (vydry, makakové). Nejstarší známé kamenné nástroje, které jsou záměrně upravené štípáním, však pocházejí až z doby před 2,6 miliony let, kdy již zástupci druhu \"Australopithecus afarensis\" vyhynuli.\n\nO to významnější je nález dvou zvířecích kostí z oblasti \"Dikika\", nesoucích na povrchu drobné zářezy jako první možný doklad používání nástrojů. Tvar těchto stop vylučuje jinou možnost jejich vzniku (náhodné poškození působením vodního toku nebo přechodem zvířat, otisky zubů, aj.). Důležitý je také fakt, že se jedná o první známé doklady, spojené se snahou o přístup k živočišné potravě. Přesto se neuvažuje o aktivním lovu velkých zvířat, ale spíše o využívání kořisti jiných masožravců, tedy o oškrábání posledních zbytků masa nebo rozbití kosti za účelem získání morku. Nelze však určit, zda byl k tomuto účelu použit předevem připravený, záměrně vyrobený nástroj nebo jen vhodný neopracovaný kámen, nesoucí nejvýše přirozeně zaostřenou hranu.\n\nTaké není zcela jasné, zda byla ruka afarských australopitéků již dostatečně přizpůsobena jemné manipulaci, kterou výroba nástrojů vyžaduje. Kostra ruky sice bývá často popisována jako podivuhodně moderní a blízká lidem (především proto, že prsty nejsou v porovnání s palcem tak dlouhé jako u goril nebo u šimpanzů), články prstů jsou ovšem stále poměrně zakřivené a také úpony svalů svědčí spíše o hrubších manipulačních schopnostech. Chybí masité, silně inervované a citlivé konce prstů. Zatímco někteří odborníci již nepochybují o schopnosti tzv. \"precizního gripu\", kdy je možné pevně spojit ukazovák a palec bříšky k sobě, většina možnost jemné přesné práce rukou odmítá. Poukazuje přitom na některé adaptace na pohyb ve větvích, které dosud bránily plnému rozvoji lidských manipulačních schopností.\n\nVzhledem k chybějícím analogiím lze jen obtížně rekonstruovat společenskou organizaci. Kvůli nápadnému pohlavnímu dimorfismu se nepředpokládá, že by afarští australopitékové tvořili monogamní páry. Spíše žili ve větších skupinách podobně jako moderní afričtí lidoopi. I přes velké rozdíly v tělesných rozměrech však již není mezi samci a samicemi velký rozdíl v délce špičáků. To znamená, že tyto zuby již oproti lidoopům neměly význam v bojích o samice nebo teritorium.\n\nStruktura hltanu a hrtanu zůstávala podle utváření spodiny lebeční obdobná jako u moderních lidoopů, bez možnosti rozvoje artikulované řeči. Komunikace tak mohla probíhat zhruba na úrovni goril nebo šimpanzů.\n\n\"Australopithecus afarensis\" v době prvních objevů zaujal pevné místo v nástinech lidské evoluce a zčásti tak zatlačil do pozadí jihoafrický druh \"Australopithecus africanus\". V 70. a 80. letech 20. století byl nejstarším známým představitelem svého rodu a zároveň velmi pravděpodobným předchůdcem moderního člověka. Přesto jeho postavení v současnosti není zcela vyjasněno, a to i díky početným mladším objevům.\n\nVětšina odborníků předpokládá, že \"A. afarensis\" přímo navázal na starší druh \"Australopithecus anamensis\" a že se jedná o jedinou anagenetickou linii. Pojítkem jsou především nové nálezy z Woranso-Mile, které stojí časově i morfologicky na pomezí obou druhů. Hlavní rozdíly obou taxonů jsou patrné na drobných detailech v utváření chrupu a čelistí, zatímco postkraniální kostra se příliš neliší. Nelze však zcela vyloučit, že se jedná o dvě oddělené linie.\n\nNejasné jsou vztahy k mladším homininům. \"A. afarensis\" je velmi často považován za společného předka rodu \"Homo\" a robustních australopitéků. Problematický je ale vztah k druhu \"Australopithecus africanus\", který je dalším kandidátem na předchůdce lidí. \"A. afarensis\" může být jeho předkem nebo vzdálenějším příbuzným, ovšem možná je i ta varianta, že do vývoje člověka nezasáhl ani jeden ze jmenovaných druhů.\n\nNeshody v taxonomickém určení od počátku vyvolávala značná variabilita nalézaných ostatků. Ty byly některými autory vzhledem k velkým rozdílům ve velikosti i morfologii často pokládány za pozůstatky různých druhů hominidů. Část z nich byla řazena i do rodu \"Homo\" (\"Homo antiquus\") nebo vnímána jako poddruhy již známého \"A. africanus\" (\"A. africanus aethiopicus\", \"A. africanus tanzaniensis\", \"A. africanus miodentatus\"). Ačkoliv v současnosti drtivá většina odborníků nepochybuje o jednotě nálezů, někteří stále uvažují o možném smíšení nejméně dvou soudobých homininů do jednoho celku.\n\nČást autorů rovněž vyčleňuje nálezy \"A. afarensis\" do samostatného rodu \"Praeanthropus\" (jako \"P. afarensis\" nebo méně často \"P. africanus\"), navrženého již v letech 1948 a 1955, protože vnímají rod \"Australopithecus\" jako parafyletický a snaží se jej rozdělit na menší skupiny. Naopak jiní badatelé do druhu \"A. afarensis\" řadí i málo poznané soubory ostatků, pro něž byla navržena označení \"Australopithecus bahrelghazali\" a \"Kenyanthropus platyops\".\n\nPravá část horní čelisti se zachovanými premoláry (třenovými zuby), zachycená v únoru roku 1939 v oblasti Laetoli v údolí řeky Garusi.\n\nTypová fosilie druhu \"Australopithecus afarensis\", nalezená v roce 1974 v oblasti Laetoli. Dobře dochovaná, nezdeformovaná dolní čelist dospělého jedince je stará zhruba 3,6 milionu let. Má zachovány všechny stoličky, třenové zuby i špičák, ale přední zuby i ramena čelisti chybí.\n\nZlomky stehenní a holenní kosti tvořící kompletní kolenní kloub, zachycené v listopadu rodu 1973 Donaldem C. Johansonem v oblasti Hadar jako jeden z prvních nálezů druhu \"A. afarensis\". Kosti, které jsou svým utvářením velmi blízké moderním lidem, se staly prvním přímým dokladem toho, že pliocénní hominini běžně používali plně vzpřímenou bipední chůzi. Stáří nálezu je zhruba 3,4 miliony let.\nDobře dochovaná horní čelist se všemi zuby, nalezená v říjnu roku 1974 v oblasti Hadar. Na zlomku, starém zhruba 3 – 3,2 miliony let jsou mimo jiné dobře patrné diastemy (mezery) mezi řezáky a špičáky.\n\nJeden z nejznámějších nálezů vyhynulých hominidů, téměř z poloviny dochovaná kostra samice, nalezená 24. listopadu 1974 v oblasti Hadar. Přezdívka „Lucy“ začala být spontánně používána při večerní oslavě nezvyklého nálezu, když v přehrávači opakovaně zněla píseň „Lucy in the Sky with Diamonds“ od skupiny Beatles. V Etiopii je kostra známá též jako \"Dinkinesh\", což v amharštině znamená „jsi překrásná“.\n\nI přesto, že se objevily názory, které kvůli zvláštní modelaci pánve připisovaly ostatky samci, drtivá většina odborníků předpokládá, že Lucy je samice. Žila zhruba před 3,1 – 3,2 miliony let, dosahovala výšky asi 105 cm a váhy okolo 29 kg. Jedná se tedy o jednoho z nejmenších zástupců svého druhu, který měl v porovnání s jinými nálezy téměř trpasličí vzrůst.\n\nVýznam kostry tkví v tom, že se dochovalo asi 40% všech částí těla, a to včetně tak důležitých partií, jako jsou pánev, obratle a žebra nebo stehenní kost. Přestože chybí většina tváře i mozkovny, umožnil tento výjimečný nález poprvé dobře prostudovat vzhled a způsob života, pohybu i rozmnožování australopitéků. Část života strávila lezením po stromech a zemřela na následky pádu ze stromu. Ostatky byly použity ve většině srovnávacích analýz a v tomto směru stále neztrácejí na významu.\n\nJedna z lokalit v oblasti Hadar, která po objevu v roce 1975 vydala nezvykle velké množství nálezů. Celkem 240 vzorků z doby asi před 3,25 miliony let představuje ostatky nejméně 17 jedinců různého věku, a proto je pro ně používáno označení „První rodina“. Zlomky kostí, nalézané v jednom místě a v témže sedimentu ukazují, že dotčení jedinci zemřeli ve stejné době, možná i v jediném okamžiku. Tato unikátní situace umožňuje mimo jiné zkoumat vnitrodruhovou variabilitu, pohlavní dimorfismus i průběh růstu a dospívání.\nSpekuluje se však o důvodech, které vedly k výskytu tak velkého množství ostatků na jednom místě. První studie kvůli uložení kostí v povodňových sedimentech předpokládaly, že došlo k hromadnému utonutí celé skupiny při záplavách. Pozdější výzkumy ale prokázaly, že sedimenty vznikly spíše v důsledku pomalých a nevelkých sezónních povodní, při nichž bylo postupně zaplňováno opuštěné slepé říční rameno. Je tedy pravděpodobnější, že homininé zemřeli jinde a jejich ostatky byly na místo pozdějšího nálezu postupně spláchnuty. V současnosti však nelze říci, zda jedinci zahynuli přirozenou smrtí. Často se uvažuje i o epidemii nebo o tom, že se stali kořistí masožravců, ani jedna z variant však zatím nebyla spolehlivě prokázána.\n\nTéměř kompletní lebka samce včetně spodní čelisti, objevená roku 1992 v Hadaru. V době nálezu se jednalo o první úplnější lebku druhu \"A. afarensis\", která významně upřesnila znalosti morfologie mozkovny i obličeje, do té doby známých jen z malých a deformovaných zlomků.\nNeobvykle dobře dochovaná kostra asi tříleté samičky, zachycená 10. prosince 2000 v oblasti Dikika. Ostatky, staré 3,31 – 3,35 milionů let musely být více než pět let opatrně preparovány z pískovce, v němž byly uchovány. Zahrnují téměř kompletní lebku včetně přirozeného výlitku mozku a značnou část kostí trupu i končetin (klíční kosti i obě lopatky, obratle a žebra, dolní končetiny včetně čéšky i fragmenty chodidla). Zachycena byla i jazylka, která je (podobně jako lopatky) u vyhynulých hominidů mimořádně vzácným nálezem. Zdá se, že mládě bylo po smrti velmi rychle překryto sedimenty (snad v důsledku povodní), a proto se kosti dochovaly pohromadě, v původní pozici a nebyly zachyceny roztroušené na větší ploše, jak je obvyklé u mnoha jiných nálezů.\nKostra byla oficiálně nazvána \"Selam\", což v amharštině i v jiných jazycích Etiopie znamená „mír“. Objevuje se ale i přezdívka \"Dikika baby\" („dítě z Dikiky“) nebo \"Lucy′s baby\" („Luciino dítě“).\n\nNález přispěl především k upřesnění poznatků o ontogenezi australopitéků a potvrdil, že se blížila spíše moderním šimpanzům než lidem. Naproti tomu diskuse o pohybových schopnostech zůstává stále otevřená. Utváření kostí dolních končetin vykazuje jasné znaky běžně užívané bipedie, ale lopatka se značně podobá současným gorilám. Na rozdíl od nálezu samce \"Kadanuumuu\" tak podle objevitelů svědčí o aktivním pohybu ve větvích, čemuž odpovídají i zakřivené prsty a morfologie vnitřního ucha blízká šimpanzům. Jazylka je utvářena stejně jako u moderních lidoopů a ukazuje na přítomnost vzdušných vaků, které u lidí vymizely. K dorozumívání proto nemohla být používána artikulovaná řeč.\n\nČástečná kostra samce, který žil v oblasti Woranso-Mile zhruba před 3,58 miliony let. Jeho ostatky byly na lokalitě \"Korsi Dora\" nalezeny 10. února 2005. Přezdívka v překladu z afarštiny znamená „Velký muž“. Vztahuje se ke skutečnosti, že nalezený jedinec mohl měřit asi 150 – 170 cm a byl tedy mnohem větší a těžší než známá \"Lucy\".\n\nI přes chybějící lebku nález pomohl upřesnit mnohé aspekty života druhu \"Australopithecus afarensis\", a to i díky značné odlišnosti od kostry \"Lucy\". \"Kadanuumuu\" nese mnohem zřetelnější adaptace k plně bipední chůzi a naopak výjimečně dobře dochovaná lopatka postrádá výraznější stopy pohybu ve větvích. Nepolámaná žebra také naznačují, že hrudník nebyl tak trychtýřovitý, jak se původně soudilo na základě poškozených žeber \"Lucy\" a tvaru hrudníku moderních lidoopů.\n\n\nEvoluce člověka\nBipedie\nAustralopithecus\nAustralopithecus bahrelghazali\nKenyanthropus platyops\n\n"}
{"id": "429469", "url": "https://cs.wikipedia.org/wiki?curid=429469", "title": "William L. Jungers", "text": "William L. Jungers\n\nWilliam L. Jungers, (* 17. listopadu 1948) je americký antropolog a vedoucí oddělení anatomických věd State University of New York at Stony Brook na Long Islandu v New Yorku. Známá je především jeho práce v oboru biomechaniky pohybu primátů po dvou nohou, mezi jinými i studie 3,4 milionu let staré kostry Lucy (druh \"Australopithecus afarensis\"), nebo 6,1–5,8 milionů let starý Millenium Man (\"Orrorin tugenensis\"). Velkou část své kariéry věnoval také studiu lemurů na ostrově Madagaskar, zejména pozůstatkům vyhynulých obřích forem jako byl Megaladapis. Velkou pozornost si získaly jeho analýzy pozůstatků hominida Homo floresiensis, o nichž na základě studia kostí ramene, zápěsti, a chodidel usoudil, že se jedná o nový objevený druh hominida.\n\nJungers se narodil ve městě Palacios v Texasu, a v tomto kraji také strávil část svého dětství. Po střední škole studoval na Oberlin College, kde se zabýval především liberální politickou a společenskou kulturou 60. let 20. století. Roku 1976 získal titul PhD v oboru antropologie na Michiganské univerzitě. Krátce nato získal místo v oddělení anatomických věd State University of New York at Stony Brook.\n\nJungers je odborníkem v oboru biomechaniky a evoluce primátů. Studoval částečně fosilizované kostry vyhynulých lemurů, zejména dopady jejich izolace na ostrově Madagaskar, kde neměli žádné přirozené nepřátele, a jejich další vývoj vedoucí k neobvyklé různorodosti v jejich morfologii i chování. Také se zajímal o pohyb hominidů po dvou nohou a jejich svalová i kosterní omezení a o působení jevu zvaného ostrovní nanismus na jedince uvažovaného druhu Homo floresiensis. Je autorem více než sta odborných článků publikovaných v recenzovaných časopisech na téma vztahu mezi formou a funkcí u mnoha druhů primátů, současných i vyhynulých.\n\nWilliam Jungers je rozvedený a jeho dvě dospělé děti žijí na Long Islandu v New Yorku.\n\n"}
{"id": "429471", "url": "https://cs.wikipedia.org/wiki?curid=429471", "title": "Cementování", "text": "Cementování\n\nCementování nebo cementace je v metalurgii označení pro proces povrchového zušlechťování oceli tím, že se v povrchové vrstvě výrobku zvyšuje obsah uhlíku (do 0,25 %) resp. martenzitu, což pak umožňuje povrchové kalení. Nauhličená vrstva bývá cca 0,8 mm silná, hotový výrobek zůstává uvnitř houževnatý a na povrchu je tvrdý. Cementování už běžně používali staří Římané. Objev je však starší, uvádí se, že technologie byla známa na Kavkaze už v 10. - 9. stol. př. n. l. Oceli k cementování: uhlíkové, slitinové s přísadou Cr, Mn, Ni, atp., nízko a středně legované třídy 14 – 16.\n\nK dodávání uhlíku lze použít:\n\n\n\n\n"}
{"id": "429472", "url": "https://cs.wikipedia.org/wiki?curid=429472", "title": "Wesley Moodie", "text": "Wesley Moodie\n\nWesley Moodie (* 14. února 1979 v Durbanu, Jihoafrická republika) je současný jihoafrický profesionální tenista.Ve své dosavadní kariéře vyhrál 1 turnaj ATP World Tour ve dvouhře a 6 turnajů ve čtyřhře.\n\nWesley Moodie se zúčastnil 13 zápasů v Davisově poháru za tým Jihoafrické republiky s bilancí 14-5 ve dvouhře a 3-1 ve čtyřhře.\n\n\n"}
{"id": "429482", "url": "https://cs.wikipedia.org/wiki?curid=429482", "title": "Michail Jevstafjev", "text": "Michail Jevstafjev\n\nMichail Jevstafjev (rusky: Михаил Александрович Евстафьев) (* 1963, Moskva) je současný ruský novinářský fotograf, malíř a spisovatel.\n\nS malováním a fotografováním začal v raném věku. Jeho matka, babička i pradědeček byli sochaři, což velmi ovlivnilo jeho rozvoj.\n\nV osmdesátých letech sloužil v Afghánistánu a je autorem románu s názvem Dva kroky od ráje (В двух шагах от рая), který se ve válce v Afghánistánu (1979–1989) odehrává.\nVálkám a ozbrojeným konfliktům se věnuje i v současnosti. Dokumentuje události v Čečensku, Bosně, Černobylu, Jižní Osetii, Gruzii, Náhorním Karabachu, Podněstří a Tádžikistánu.\n\nDíla Michael Evstafieva byly prezentovány na výstavách v Evropě, Číně, Rusku a USA. Jeho obrazy a fotografie jsou součástí sbírky Moskevského domu fotografie, v galerii Leica a v soukromých sbírkách v Rakousku, Spojeném království, Rusku, Spojených státech a Francii. Navštěvuje také moskevský festival profesionální dokumentární fotografie Interfoto.\n\nJeho práce byly publikovány v časopisech a novinách na světě a v různých knihách.\n\n"}
{"id": "429488", "url": "https://cs.wikipedia.org/wiki?curid=429488", "title": "Moskevský dům fotografie", "text": "Moskevský dům fotografie\n\nMoskevský dům fotografie (rusky: Московский дом фотографии, МДФ) je ruský muzejní a výstavní komplex a první ruské muzeum, specializované na fotografii. Vlastní rozsáhlou sbírku starých a současných ruských a světových mistrů a organizuje festivaly a rozsáhlé projekty.\n\nZaložila jej v roce 1996 Olga Sviblová, která je současně ředitelem MDF. V posledních letech tato organizace uspořádala více než 1500 výstav ruských i zahraničních fotografů v Moskvě, regionech Ruska a cizích zemích. Sbírka muzea MDF dnes obsahuje více než 80 tisíc originálních fotografií a negativů.\n\nMuzejní sbírky sestavuje z předních umělců fotografie a umění, včetně děl Alexandra Grinberga, Maxe Pensona, Alexandra Rodčenka, Dmitrije Baltermance, Georgije Petrusova, Jurije Jeremina, Ivana Šagina, Vadima Guščina, Anatolije Jegorova, Vsevolodi Taraseviče, Helmuta Newtona, Henri Cartier-Bressona, Brassaïe, Nobuyoshi Arakiho, Annie Leibovitzové, Nan Goldinové a mnohých dalších.\nZe současných ruských autorů je součástí sbírek muzea také díla fotožurnalisty Michaila Jevstafjeva.\n\nDům fotografie aktivně podporuje moderní ruské fotografy a umělce.\n\nKaždé dva roky pořádá MDF měsíc fotografie v Moskvě nazvaný Fotobienále (Фотобиеннале) a festival Móda a styl ve fotografii.\n\nMDF také pravidelně pořádá každoroční soutěž o nejlepší fotografickou esej Moskva s názvem Stříbrná kamera (Серебряная камера). Soutěž se koná pod záštitou primátora hlavního města Moskvy Jurije Lužkova a odboru kultury.\n\nSoutěž se koná ve třech kategoriích:\n\nSoutěž je otevřená, zúčastnit se může profesionál i amatérský fotograf. Udělují se v každé kategorii tři ceny a také speciální ceny od partnerů a sponzorů soutěže. Celková výše odměn je k dnešnímu dni asi 50 tisíc dolarů.\n\n\n"}
{"id": "429489", "url": "https://cs.wikipedia.org/wiki?curid=429489", "title": "Cities XL", "text": "Cities XL\n\nCities XL je počítačová hra ve vývoji ve studiu Monte Cristo, autorů, například, hry City Life . Jedná se městskou budovatelskou strategii, která by měla zaplnit prázdné místo v tomto žánru po sérii SimCity. Hra vyšla 8. října roku 2009, v Severní Americe o den později. Hra obsahuje klasickou singleplayerovou hru, ale, nově ve svém žánru, nabídne i perzistentní online svět.\n\nCities XL využívá základních herních principů v tomto žánru, ale také přidává zcela nové možnosti.\n\nHráč má k dispozici čtyři typy zón rezidenční, obchodní, průmyslovou a volnočasovou. Všechny tyto zóny opět mají tři druhy možností hustoty zástavby. Hra nabízí mnohem více volnosti, například si můžete dovolit specializovat své město na nějakou oblast a zbytek potřebných věci dovážet a nakupovat od sousedů.\n\nDoprava v Cities XL doznala značného posunu vpřed. Můžete stavět silnice, dálnice, železnice, mosty, tunely, atd. Nyní ve hře už nejste omezeni na čtverečky, můžete stavět komunikace i \"zakřivené\". Také je možnost si silnice plně nadefinovat a určit, jak bude široký chodník, kolik pruhů silnice bude mít, můžete i určit, jakým směrem se po jakém pruhu pojede. Jednotlivé dopravní pruhy budete moci i specializovat jen pro autobusy,tramvaje,trolejbusy nebo pro cyklisty jako cyklostezky.\n\nHra je plně ve 3D se značnými detaily. Ve hře si můžete vytvořit svého avatara a můžete se po svém městě procházet a prohlížet si jej z pohledu obyvatel, a to nejen po svém městě ...\n\nAutoři také dbají na co nejrealističtější provedení krajiny. Každému typu krajiny hory, pobřeží, poušť odpovídá i příslušné podnebí. Je také možné libovolně měnit denní dobu.\n\nGEM (Game Enhancement Modules) je přídavek do hry, který vám dá možnost ovládat i konkrétní podniky ve stylu Tycoonu se svým vlastním mikro-managementem. Plánovanými jsou například Ski areál, pláže a letiště.\n\nHra kromě singleplayeru obsahuje i možnost připojit se do perzistentního online světa. Bude se jednat o planety, schopné hostovat až tisíce měst. Oproti singlepayeru budete moci obchodovat a uzavírat smlouvy s jinými hráči, spolupracovat na společných projektech nebo využívat svých specializacích měst. Své město budete moci kontrolovat, i když nebudete doma, ale ve škole či práci, přes web Cities XL.\n\n"}
{"id": "429499", "url": "https://cs.wikipedia.org/wiki?curid=429499", "title": "OCaml", "text": "OCaml\n\nOCaml je v informatice implementace programovacího jazyka Caml, která byla rozšířena o objektově orientované konstrukce. OCaml je sada nástrojů obsahující interpret, překladač do bytecode i překladač do strojového kódu, který provádí optimalizace. Obsahuje rozsáhlou knihovnu funkcí, což v něm umožňuje dělat aplikace takové jako v Pythonu nebo Perlu.\n\nJazyk vytvořili v roce 1996 Xavier Leroy, Jérôme Vouillon, Damien Doligez, Didier Rémy a další jako open source projekt, který je dále spravován institucí INRIA.\n\nProgramovací jazyky odvozené od ML jsou známé pro své staticky orientované typové systémy a typy odvozující kompilátory. OCaml sjednocuje pod ML typově orientované systémy funkcionální, imperativní a objektově orientované programování.\n\nOCaml, jakožto jazyk se statickým typovým systémem, eliminuje velké množství programátorských chyb, které se jinak mohou objevovat až při běhu programu. Nutí programátora brát ohled na omezení typově orientovaného systému. Kompilátor s typovým odvozováním značně redukuje potřebu deklarace datového typu (obvykle není potřeba deklarace proměnných jako je to u jiných programovacích jazyků, například v jazyce Java).\n\nOCaml je možná nejvýznamnější z vedlejších programovacích jazyků vzniklých na akademické půdě, s ohledem na výkonnost. Díky tomu, že je to staticky orientovaný typový systém, není možný výskyt typových chyb za běhu. Další výhodou je, že zabraňuje typování za běhu programu, které snižuje výkonnost dynamických jazyků, přičemž je stále zaručen (pouze) typově bezpečný chod programu.\n\nOCaml distribuce obsahuje:\n\nKompilátor nativního kódu je dostupný pro mnohé platformy, včetně Unix, Microsoft Windows a  Apple Mac OS X.\n\nOCaml bytecode a nativní kód programu může být napsán ve vláknech. Nicméně garbage kolektor není navržen pro běh ve vláknech, symetrický multiprocessing není podporován.\n\nZákladní příkaz ocaml vypíše verzi programu:\n\nKód může být zapsán na # řádku. Například pro výpočet 1 + 2 * 3:\n\nOCaml odvozuje datový typ z výrazu jako int (integer) a vrací výsledek „7“.\n\nNásledující program „bonjour.ml“:\n\nmůže být zkompilován do bytecodu:\n\na spuštěn:\n\nSeznam je jeden z nejzákladnějších datových typů v OCaml. Následující příklad sčítá seznam integerů.\n\nOCaml má výstižné výrazy rekurzivních algoritmů. Následující příklad implementuje quicksort algoritmus pro třídění seznamu vzestupně.\n"}
{"id": "429504", "url": "https://cs.wikipedia.org/wiki?curid=429504", "title": "Prostaglandin", "text": "Prostaglandin\n\nProstaglandiny (zkr. PG) je skupina hormonům podobných látek odvozených od kyseliny arachidonové. Mohou vznikat prakticky ve všech orgánech těla (prostata, plíce, cévy, ledviny, mozek aj.). Na rozdíl od hormonů je netvoří specializované buňky (žlázy) a nepřenášejí se krví, nýbrž účinkují místně. Mají mnoho účinků, které se různí podle typu orgánu. Ovlivňují prokrvení, tvorbu řady látek včetně hormonů a trávicích šťáv, srážení krve, účastní se imunitních a zánětlivých procesů, zvyšují stahy děložní svaloviny atd.\n\nJejich nadměrná činnost je tlumena některými léky, např. nesteroidními antiflogistiky, třeba ibuprofenem, kde je protizánětlivý účinek léku dán inhibicí biosyntézy prostaglandinů (snížením jejich tvorby).\n\n"}
{"id": "429531", "url": "https://cs.wikipedia.org/wiki?curid=429531", "title": "Hahnova–Banachova věta", "text": "Hahnova–Banachova věta\n\nHahnova-Banachova věta je věta z funkcionální analýzy, která tvrdí, že za jistých podmínek lze lineární funkcionál definovaný na nějakém podprostoru rozšířit na celý prostor tak, že se přitom nezmění jeho norma. Větu uveřejnili Hans Hahn a Stefan Banach koncem 20. let 20. století.\n\nExistuje celá řada vzájemně více či méně ekvivalentních formulací této věty či jejích blízkých důsledků, které se často označují rovněž jako Hahnova-Banachova věta. Zde uvádíme formulaci, kterou použil Walter Rudin v knize \"Analýza v reálném a komplexním oboru\":\n\nNechť formula_1 je podprostor normovaného lineárního prostoru formula_2 a formula_3 je omezený lineární funkcionál na formula_1. Potom existuje omezený lineární funkcionál formula_5 na prostoru formula_2, který je rozšířením formula_3 a platí formula_8.\n\nSlovo \"rozšíření\" zde znamená, že formula_1 patří do definičního oboru funkcionálu formula_5 a oba funkcionály se na tomto podprostoru rovnají. Norma funkcionálu formula_11 se definuje jako supremum podílu formula_12 přes všechny nenulové body formula_13 definičního oboru. Hahnova-Banachova věta v této formulaci nevyžaduje, aby podprostor formula_1 byl uzavřený, a platí bez ohledu na to, zda použité skaláry jsou reálná čísla či komplexní čísla.\n\n"}
{"id": "429543", "url": "https://cs.wikipedia.org/wiki?curid=429543", "title": "Manuální převodovka", "text": "Manuální převodovka\n\nManuální převodovka je antonymum k automatické převodovce, tedy vícestupňová převodovka, u které o volbě konkrétního převodového stupně rozhoduje obsluha. Nezáleží přitom na tom, zda je k zařazení užita pouze síla lidské ruky, nebo posilovač či servomotor.\n\nNa obrázku je zjednodušený příklad funkce vícestupňové převodovky. Převodovka má možnost řazení tří rychlostních stupňů v jednom směru a možnot zařazení jednoho zpětného chodu.Převody pro řazení tří rychlostních stupňů jsou označeny zeleně, modře a fialově. Animací je znázorněno, jak se dostávají do záběru jednotlivá přenosová kola a tím se mění otáčky (rychlost) a výkon na výstupní hřídeli. Zpětný chod (reverzace) je značen červeně. Vstupní hřídel je značena žlutě, výstupní hřídel mění barvu podle zařazeného převodu. V obrázku jsou doplněny stavy převodu; rychlosti V1, V2, V3; zpětný chod R; neutrál N. \nAnimace pro zjednodušení neřeší potřebnou synchronizaci a mechanizmus přestavění přenosových kol.\n\n\n"}
{"id": "429551", "url": "https://cs.wikipedia.org/wiki?curid=429551", "title": "Milan Guštar", "text": "Milan Guštar\n\nMilan Guštar (* 18. srpna 1963) je organolog, skladatel, konstruktér elektronických a elektroakustických zařízení a programátor. Zabývá se interdisciplinárním výzkumem na pomezí vědy, techniky a umění, především matematickými principy v hudbě, teorií tónových soustav, elektronikou, informatikou, aplikovanou matematikou, modelováním a simulací. Matematické principy, mikrotonalita, algoritmické postupy a sonifikaci využívá také při vytváření svých hudebních kompozic a zvukových a multimediálních instalací.\n\nVěnuje se návrhu, vývoji a zakázkové výrobě elektronických a elektroakustických zařízení a hudebních nástrojů, multimediálních a interaktivních systémů, záznamu a zpracování zvuku a tvorbě počítačových programů . Specializuje se na spolupráci s výtvarníky v oblasti nových médií.\n\nJeho skladby jsou ovlivněny minimalismem, často využívají matematické principy a algoritmické postupy, mnohé z nich jsou mikrotonální. (Abacus CD:2002, BG 01-06-04 CD: 2007, RG 02-07-04 CD:2007, Flex Nr.1 & Nr.2 CD:2007, Flex Nr.98 & Nr.99 CD:2008). V 80. a 90. letech tvořil skladby pro svou hudební skupinu Flao YG, ve které působil jako hráč na klávesové nástroje (Špendlíky CD:2006, Dvandva CD:2007, Forgotten Works CD:2012). V 80. letech komponoval, hrál a nahrával hudbu pro Divadlo Zavadilka. Vytvořil hudební a zvukovou složku filmů filmové skupiny Bulšitfilm (Narozeniny v parku, Sestry Bílkovy jedou na výlet, Vychovatel ke strachu, Mrtvý les). Vytvořil také znělku a zvukový doprovod filmového festivalu Zlatý voči (v klubu Delta, 1988).\n\nKromě hudebních kompozic tvoří též zvukové a multimediální instalace (Hnus 87 -1987, Prázdnota - 1995 , Neviditelná fontána - 1996, Tisíc a jedna vlna - 2007, Abacus - 2008 (s Janem Mucskou)). V letech 1994-1998 se účastnil činnosti umělecké skupiny Silver (Sireny - 1992, Resident - 1995). V roce 2013 proběhla retrospektivní výstava jeho prací v galerii DOX.\n\nJedná se o autora dvousvazkové knihy \"Elektrofony\" , ve které se z pohledu všeobecné organologie v širších souvislostech zabývá vývojem, principy a konstrukcí elektromechanických a elektronických hudebních nástrojů. Kniha shrnuje vývoj elektrotechniky a elektroniky, podává přehled o přístrojích pro záznam, zpracování, přenos a reprodukci zvuku a hudby. Věnuje se systematickému třídění elektrofonů a chronologicky mapuje historii jednotlivých nástrojových skupin. V textu lze najít základní životopisné údaje důležitých vynálezců, konstruktérů a tvůrců hudebních nástrojů, stručnou historii hlavních firem věnujících se výrobě elektronických a elektromechanických hudebních nástrojů i schémata, dobové fotografie a reprodukce originálních patentů.\n\nJeho články věnované elektronickým a elektromechanickým nástrojům vycházely v časopise Muzikus (Můžete si sami natočit CD? - 2005, Varhany Pastorale - 2007, Fender-Rhodes - 2007, Leslie - 2007, Elektrofony - 2007-2009). Nyní publikuje v časopise HIS voice.\n\nOd počátku 80. let spolupracuje s výtvarníky a dalšími umělci na realizaci multimediálních, interaktivních a kinetických děl. Účastnil se např. na realizaci následujících děl:\n\n\nPodílel se na restaurování a rekonstrukci výtvarných děl a technickém zajištění výstav Jitro kouzelníků (Národní galerie - Veletržní palác Praha, kurátor: Jaroslav Anděl - 1996), Zdeněk Pešánek (Národní galerie, Veletržní palác Praha, kurátor: Jiří Zemánek 21.11.1996-16.2.1997), Frank Malina – Bod-linie-vesmír (Museum Kampa, kurátor: Vít Havránek 7.11.2007-7.1.2008).\n\nNahrál a zvukově zpracoval hudbu Jana Matáska pro divadlo Rubín – Šílená lokomotiva (2000) a Psí srdce (2001), zpracoval nahrávky pro CD ke knize Beatnici v Praze pro nakladatelství Argo (2001), zpracoval zvuk k digitálnímu video-filmu Markéty Baňkové Smysly života (2002). Podílel se na nahrávání a zvukovém zpracování CD Hynka Čápa - Studánka (1983, 2002), Rybopták (1987,1992) a Z křovisek (1998-1999).\n\n\n"}
{"id": "429561", "url": "https://cs.wikipedia.org/wiki?curid=429561", "title": "Genderová socializace", "text": "Genderová socializace\n\nGenderová socializace je sociologický název pro proces, při němž se člověk stává součástí společnosti a postupně si osvojuje její pravidla, zákony, hodnoty i normy chování. Jedná se o neustálý proces, který začíná narozením. Prostřednictvím socializace dochází zároveň i k přenosu stereotypů, které jsou s jednotlivými rolemi člověka ve společnosti spjaty.\n\nSocializace je proces, kdy se jedinec stává součástí společnosti. Prostřednictvím socializace se učíme hodnoty společnosti, ve které žijeme. Bývá nazývána \"„druhým, sociokulturním narozením“\".\n\nVelmi výrazně stereotypizovanou oblastí je gender. Ten nám je vpisován především prostřednictvím tří oblastí vlivu:\n\nJiž od dětství se maskulinita a femininita utvářejí ve vzájemné opozici. U chlapců se v daleko vyšší míře tolerují agresivní projevy, jsou vedeni a podporováni k soutěživosti. U dívek je naopak oceňována/podporována emocionalita a empatie. Směrování jedinců do jejich rolí probíhá už od velmi raného věku. \n\nDalším příkladem genderové socializace v rodině je striktní rozdělení hraček na \"mužská autíčka\" a \"ženské panenky\" i vyprávění pohádek, které nejsou genderově korektní. V průběhu genderové socializace dochází k vědomému formování dítěte, kdy se rodina, vrstevníci, vyučující, zkrátka všechny osoby vyskytující se v okolí dítěte, snaží předat informaci, jak se chová \"správný chlapec\" a jak \"správná dívka\". Způsob formování osobnosti objasňují Renzetti a Curran tak, že \"genderová socializace má někdy podobu vědomého úsilí, které posiluje genderová očekávání explicitními odměnami či tresty\". Chlapci jsou častěji sankciováni za chování, které neodpovídá jejich genderu: \"„To vydržíš, jsi přece velký kluk,“\" nebo \"„Nebreč, nejsi přece holka,“\". \n\nTo všechno osobnost už od počátku vtahuje do role, kterou společnost stereotypně očekává. Tato role se v menších odchylkách mění, v obecné rovině ale platí, že žena má být pasivní, závislá a muž je aktivní a dominantní. \"„Jste-li například žena, nikoho asi nepřekvapí, uvidí-li vás oblečenou v kalhotách. Přesto by někdo možná čekal, že vás uvidí v dámských šatech, a někoho by u vás taková volba oblečení dokonce potěšila. Podobně bude většina lidí očekávat, že budete povahově spíše pasivní, závislá a citově založená a že se rozpláčete snadněji než muž. Budou o vás předpokládat pečovatelský přístup, smysl pro romantiku, starost o vlastní zevnějšek a nepříliš velkou technickou zdatnost.“\" Podle Renzetti a Curana naopak od mužů očekáváme nezávislost, tendenci prosazovat se a ovládat své city.\n\nS touto binární opozicí počítá i Sandra Harding, která v koncepci genderovaného univerza zdůrazňuje tři oblasti, kde se žena a muž konstruují jako pojmová dvojice. Jednou z těchto oblastí je také oblast dělby práce, která je zářným příkladem genderové socializace především v době dospívání a dospělosti. Podle této teorie je ženám přiřazena sféra přirozené reprodukce a mužům výše ceněná sféra materiální reprodukce. S tímto „kýženým stavem“ pracuje socializace už od mala a tak jsou jedinci vychováváni tak, že z žen mají jednou být matky v domácnosti a z mužů aktivní účastníci veřejného života. Tímto se reprodukuje hierarchicky uspořádaná genderová struktura společnosti. \n\n\n"}
{"id": "429578", "url": "https://cs.wikipedia.org/wiki?curid=429578", "title": "Rozcestí", "text": "Rozcestí\n\nRozcestí je konkrétní místo, kde se sbíhají, rozbíhají nebo kříží různé cesty. V případě křížení lesních nebo polních cest mívá takového rozcestí pouze omezený lokální význam pro malé množství místních uživatelů. U turisticky značených cest obvykle dochází ke křížení nebo souběhu několika turistických značek různé barvy, z praktických důvodů bývá turistické rozcestí opatřeno turistickým rozcestníkem.\n\nV případě silnic, dálnic a dalších pozemních veřejných komunikací je v dnešní době více využíván odborný termín křižovatka, termín rozcestí se v tomto kontextu obvykle užívá pouze pro křížení místních komunikací nebo silnic nižších tříd, které může být (ale nutně nemusí) označeno silničním rozcestníkem nebo směrníky.\n\nSlovo má i svůj přenesený význam všude tam, kde používáme v přeneseném významu slovo \"cesta\", \"dráha\", \"pouť\" apod. Rozcestí, kde se kříží dobré a špatné cesty se objevuje i v některých pohádkách a příbězích pocházejících z oblasti lidové slovesnosti.\n\n"}
{"id": "429582", "url": "https://cs.wikipedia.org/wiki?curid=429582", "title": "Volvo RM12", "text": "Volvo RM12\n\nVolvo RM12 je švédský turbodmychadlový letecký motor s nízkým obtokovým poměrem vyvinutý pro víceúčelový letoun Saab JAS-39 Gripen. Jde o variantu amerického typu General Electric F404, vyráběnou společností Volvo Aero (nyní GKN Aerospace Engine Systems).\n\nTyp byl vyvinut z motoru GE F404-400 a produkovaný společností Volvo Aero. Změny proti standardnímu F404 zahrnovaly zvětšení spolehlivosti pro provoz na jednomotorových proudových letounech (včetně zesílení odolnosti pro případ střetu s ptactvem), zvýšení tahu a instalaci plně digitálního systému řízení chodu motoru (FADEC). Několik součástí a subsystémů byla překonstruováno tak aby byla snížena náročnost na údržbu. Vstupní ústrojí motoru bylo navrženo s cílem minimalizovat radarový odraz kompresoru, což přispělo k celkovému zmenšení radarového průřezu letounu. Analogová řídící jednotka motoru F404 byla nahrazena digitální, vyvinutou ve spolupráci společností GE Aviation a Volvo Aero, která komunikuje s kokpitem prostřednictvím datalinek, při ponechání jednoduchého mechanického systému řízení spotřeby paliva jako záložní varianty ovládání. Tento mechanický záložní systém zůstavá zachován i po implementaci nového digitálního systému kontroly motoru FADEC, vyvíjeného Volvem od roku 1996. Polovina motoru je vyráběna společností General Electric, ale komponenty jako dmychadla, kompresory a systém přídavného spalování jsou vyráběny ve Švédsku, kde také probíhá finální montáž.\n\n\n\n"}
{"id": "429585", "url": "https://cs.wikipedia.org/wiki?curid=429585", "title": "Vilém III. Nizozemský", "text": "Vilém III. Nizozemský\n\nVilém III. Nizozemský, (\"Willem Alexander Paul Frederik Lodewijk\", 19. února 1817 v Bruselu – 23. listopadu 1890 v Het Loo) z dynastie Oranje-Nassau byl v letech 1849 až 1890 nizozemský král, lucemburský velkovévoda a v letech 1849 až 1866 vévoda limburský. Jako následník nizozemského trůnu nesl v letech 1840–1849 titul princ Oranžský.\n\nVilém III. byl synem Viléma II. a jeho ženy Anny Pavlovny, sestry ruského cara Alexandra I.\n\n18. července 1839 se ve Stuttgartu oženil s Žofií Württemberskou. Královský pár sídlil v paláci Noordeinde. Manželství nelze nazvat šťastným, především pro velký rozdíl povah obou partnerů. Žofie byla žena liberálně a intelektuálně založená, Vilém byl spíš jednoduchý člověk, konzervativec vychovaný v armádě, a líbil se mu vojenský způsob života. Uprostřed rodinných hádek zakázal intelektuální výchovu ve svém domě, za což ho královna Viktorie, udržující korespondenci s Žofií, nazvala \"nevychovaným hulvátem\"; na druhé straně stály jeho mimomanželské avantýry. Dalším důvodem napětí v manželství byla jeho náladovost: jeden den se s někým nepohodl do krajnosti, druhý se k němu choval maximálně vstřícně a vychovaně. Později se k neshodám mezi manželi přidaly i neshody se syny.\n\nZ manželství vzešly tři děti:\n\nŽofie v roce 1877 zemřela a Vilém se rozhodl znovu se oženit. Kandidátkami byly mezi jinými i princezna Paulina Waldeck-Pyrmont z malého německého knížectví a princezna Thyra Dánská. Nakonec se Vilém oženil s mladší sestrou Pauliny, Emmou. Jeho rozhodnutí vyvolalo námitky, neboť nevěsta byla o 41 let mladší, nakonec však se volba ukázala šťastnou, Emma se projevila jako žena srdečná a poddajná, zmizelo napětí jak v rodině, tak mezi parlamentem a králem. Měla dobrý vliv na nestálou a náladovou osobnost královu a manželství bylo mimořádně šťastné. Poslední desetiletí Vilémovy vlády bylo bezpochyby nejlepší.\n\nPár měl jediného potomka, dceru Vilemínu, narozenou 31. srpna 1880.\n\nZe čtyř Vilémových dětí z obou manželství se dospělosti dožily tři – synové Vilém a Alexandr z prvního manželství a dcera Vilemína z manželství druhého. Oba dva synové však zemřeli ještě za Vilémova života – starší Vilém v roce 1879, mladší Alexandr v roce 1884. Dědičkou trůnu se tak naprosto neočekávaně stala ve svých čtyřech letech nejmladší Vilemína, v době otcovy smrti o šest let později (1890) v roce desetileté dítě.\n\nVilém nesouhlasil s ústavními změnami, se kterými započal v roce 1848 jeho otec, král Vilém II. a jeho první ministr Johan Rudolph Thorbecke. Vilém II. a jeho snacha Žofie považovali tyto změny za nezbytné pro záchranu monarchie, zatímco princ Vilém je bral jako nepotřebné omezení královské moci a přál si vládnout jako jeho děd Vilém I. Za předpokladu, že by měl vládnout konstituční monarchii, se dokonce rozhodl přenechat svá práva na trůn svému mladšímu bratrovi, princi Jindřichovi, jeho matka ho však od tohoto kroku odvrátila. O rok později se Vilém po smrti svého otce stal králem Nizozemska. Vilém poté, co jeho nejstarší syn dosáhl věku 18 let, opakovaně zvažoval možnost abdikace, nakonec se však vždy rozhodl na trůně setrvat.\n\nPrvním činem jeho vlády byla inaugurace kabinetu premiéra Thorbecka, liberálního architekta nizozemské ústavy z roku 1848, který monarcha zdědil.\nV roce 1867 přistoupil na návrh Napoleona III. na \"odkup\" Lucemburského velkovévodství, ale jeho návrh málem vyvolal válku mezi Francií a Pruskem; tento nepopulární krok nakonec vedl k tomu, že Lucembursko se stalo nezávislou zemí.\n\nPřes všechny neshody s parlamentem byl Vilém III. velmi populární mezi svými Holanďany, k nimž se choval vždy velmi srdečně a otevřeně.\n\nKrál v roce 1887 vážně onemocněl a v roce 1890 zemřel. Vilemína byla ještě útlého věku (10 let), královna Emma se tedy stala regentkou své dcery do jejích 18. narozenin v roce 1898. Protože Lucemburské velkovévodství podle svých zákonů mohlo být děděno pouze v mužské linii, získal jeho trůn velkokníže Adolf Lucemburský, dříve vévoda z Nassau.\n\nVilém byl pochován v královské hrobce v Nieuwe Kerk v Delftu, místě posledního odpočinku nizozemské panovnické rodiny.\n"}
{"id": "429617", "url": "https://cs.wikipedia.org/wiki?curid=429617", "title": "Jana Drápalová", "text": "Jana Drápalová\n\nJana Drápalová, rozená Zapletalová, (* 25. listopadu 1962 Chrudim) je česká politička a ekoložka, od roku 2014 první místopředsedkyně a následně v letech 2015 až 2016 předsedkyně Strany zelených, od roku 2002 starostka Městské části Brno–Nový Lískovec, bývalá dlouholetá zastupitelka města Brna, od roku 2016 zastupitelka Jihomoravského kraje.\n\nVystudovala Agronomickou fakultu Mendelovy zemědělské a lesnické univerzity v Brně (tehdejší Vysoká škola zemědělská v Brně), obor zootechnický, který zakončila v roce 1987. Po absolvování školy pracovala v letech 1987–1990 jako zootechnička v JZD Veveří-Říčany. V roce 1990 zahájila profesionální spolupráci se ZO ČSOP Veronica (součástí Českého svazu ochránců přírody), kde pracovala do roku 2002 jako koordinátorka projektů.\n\nČlenkou Strany zelených je od roku 2003. V roce 2002 se stala starostkou městské části Brno-Nový Lískovec. Tuto funkci obhájila i po komunálních volbách v letech 2006, 2010 a 2014.\n\nUž v roce 1994 byla poprvé zvolena do brněnského zastupitelstva jako nezávislá na kandidátce Strany zelených. V letech 2006–2010 byla i členkou Rady města Brna.\n\nV letech 2004–2008 byla zastupitelkou Jihomoravského kraje.\n\nVe volbách do Poslanecké sněmovny v roce 2010 kandidovala na 1. místě jihomoravské kandidátky za SZ.\n\nNa sjezdu Strany zelených v Praze v lednu 2014 byla zvolena 1. místopředsedkyní strany, když získala ve veřejné volbě v plénu 150 hlasů. Po rezignaci Ondřeje Lišky vykonávala od 8. června 2014 pravomoci předsedy Strany zelených. Na následujícím sjezdu strany byla 24. ledna 2015 zvolena předsedkyní strany. V prvním kole volby získala 115 ze 198 hlasů. Stala se historicky první ženou předsedající Straně zelených. Funkci předsedkyně vykonávala do ledna 2016, kdy ji v čele strany vystřídal Matěj Stropnický.\n\nVe volbách do Evropského parlamentu v roce 2009 kandidovala za SZ na 15. místě jejich kandidátky.\n\nV komunálních volbách v roce 2014 do Zastupitelstva města Brna vedla kandidátku Strany zelených a byla již po šesté zvolena zastupitelkou města. Po páté byla také zvolena zastupitelkou Městské části Brno-Nový Lískovec (jako členka SZ za sdružení nezávislých kandidátů \"Tři oříšky pro Lískovec\") a následně i starostkou městské části (již po čtvrté).\n\nV krajských volbách v roce 2016 byla z pozice členky Strany zelených zvolena na společné kandidátce SZ a Pirátů zastupitelkou Jihomoravského kraje. V komunálních volbách v roce 2018 znovu kandidovala za Zelené do Zastupitelstva města Brna (na 9. místě kandidátky), ale mandát zastupitelky města se jí tentokrát obhájit nepodařilo. Nicméně byla opět zvolena zastupitelkou městské části Brno-Nový Lískovec, když z pozice členky Zelených vedla kandidátku subjektu \"\"Tři oříšky pro Lískovec\"\" (tj. Zelení a nezávislí kandidáti). V polovině listopadu 2018 se stala již po páté starostkou městské části Brno-Nový Lískovec.\n\nJana Drápalová vedla Regionální sdružení Českého svazu ochránců přírody, podílela se na zmapování a ochraně studánek v Brně a okolí, sledování kácení stromů ve městě, ve spolupráci s tehdejší brněnskou radnicí (koalice ODS a KDU-ČSL) utvořila manuál Strategie pro Brno, který se zabýval tím, jak plánovat rozvoj města při zapojení veřejnosti.\n\nSpolu s Martinem Anderem a Svatoplukem Bartíkem byla hlavní tváří občanské koalice Nádraží v Centru, která navzdory brněnské radnici iniciovala v roce 2004 konání městského referenda o budoucí poloze brněnského nádraží. Při účasti 24,9 % oprávněných voličů se 86 % z nich vyslovilo pro modernizaci a zachování nádraží v centru. Protože zákon o obecním referendu požaduje pro platnost referenda účast 50 % voličů, nebyly výsledky referenda závazné a brněnská koalice (ODS a KDU-ČSL) neuznala ani v politické rovině výsledky referenda za relevantní pro rozhodování o největší veřejné investici v novodobých dějinách jižní Moravy a nadále setrvávala v postoji nádraží odsunout kilometr od centra.\n\nV komunálních volbách 2006 dosáhly strany podporující zachování nádraží v centru (SZ a Brno 2006, Tým Jiřího Zlatušky) značného úspěchu (dohromady 20,83 %), takže utvořily spolu s KDU-ČSL a ČSSD povolební koalici. Jana Drápalová a Martin Ander se stali členy Rady města Brna. Město nechalo v roce 2007 vypracovat Multikriteriální analýzu porovnávající obě varianty nádraží, z níž z hlediska cestujících a urbanismu vyšla jednoznačně lépe varianta občanské koalice Nádraží v Centru.\n\nV roce 2008 Jana Drápalová podepsala Prohlášení Rady města Brna, kterým souhlasila, společně s ostatními koaličními partnery, s odsunem nádraží.\n\nNejvětším dosavadním úspěchem Jany Drápalové je regenerace několika panelových domů v Novém Lískovci na nízkoenergetický standard v letech 2001–2006. Zdejší panelové domy jsou doposud [psáno v roce 2009] nejlépe zateplenými, tedy energeticky nejšetrnějšími panelovými domy v Česku.\n\n\n"}
{"id": "429620", "url": "https://cs.wikipedia.org/wiki?curid=429620", "title": "Bída", "text": "Bída\n\nBída může být:\n"}
{"id": "429625", "url": "https://cs.wikipedia.org/wiki?curid=429625", "title": "Van Helsing", "text": "Van Helsing\n\nVan Helsing je americko-český fantasy film z roku 2004. Ve filmu se objevují postavy a prvky klasické hororové literatury. Název filmu je odvozen od vedlejší, ale velmi důležité postavy Abrahama van Helsinga z epistolárního románu \"Dracula\" od Brama Stokera, z téhož románu se ve filmu objevuje též hrabě Dracula a jeho nevěsty. Další postavy jsou: Frankensteinovo monstrum (od Mary Shelleyové), Dr. Jekyll a pan Hyde (od Roberta Louise Stevensona) a Vlkodlak. Jedná se o poctu klasickým hororům studia Universal ze 30. až 50. let.\n\nKdesi v Karpatech se nachází bájná Transylvánie, kde po staletí žije a vládne temný hrabě Dracula, kterému pomáhá ještě mnoho dalších nestvůr (vlkodlaci atd.)\n\nVan Helsing (Hugh Jackman) pracuje pro přísně tajný spolek sídlící ve Vatikánu snažící se vyhladit ze světa nestvůry.\n\nNa pokyn onoho tajného spolku přijíždí do Karpat. Hned po příjezdu je však napaden Dráculovými nevěstami. Jednu z nich zabije. Setká se s Annou Valeriovou, která je posledním potomkem rodu a na kterou mají upírovy nevěsty největší zálusk. Snaží se dostat do Dráculova hradu, to se jim povede až na třetí pokus, kdy objeví v rodovém sídle průchod. Drácula je nakonec zničen Van Helsingem proměněným ve vlkodlaka, Anna umírá.\n"}
{"id": "429628", "url": "https://cs.wikipedia.org/wiki?curid=429628", "title": "Aloha From Hell", "text": "Aloha From Hell\n\nAloha From Hell byla německá pop rocková skupina, skládající se z pěti členů - Vivien, Moritz, Andreas, Felix a Max. Jejich prvním album nese název \"No More Days To Waste\". Album obsahuje 36 rockových písniček. V roce 2007 vyhrála kapela BRAVO Bandnewcomer 2007 a dostali smlouvu na natočení desky se Sony BMG. Jejich prvním živým vystoupením před velmi početně zaplněnou halou, bylo BRAVO Supershow 2008, kde představili svůj hit \"Don't Gimme That\", který mimo jiné dosáhl jedenáctého místa v rakouském žebříčku jednotlivců. Za nedlouho se objevily první fankluby, jako např. ve Španělsku, Francii a samozřejmě v Německu. Jejich druhý singl \"Walk Away\" vyšel 14. listopadu 2008 a dosáhl šestadvacátého místa v německém žebříčku jednotlivců. Jejich písničky můžete slyšet také na MTV. Ačkoliv jsou němci, všechny písničky zpívají v angličtině. Zazpívali si také na německé pemiéře filmu New Moon.\n"}
{"id": "429629", "url": "https://cs.wikipedia.org/wiki?curid=429629", "title": "Revoluční rok 1848", "text": "Revoluční rok 1848\n\nRevoluční rok 1848 může znamenat:\n\n\n"}
{"id": "429633", "url": "https://cs.wikipedia.org/wiki?curid=429633", "title": "Baletní piškoty", "text": "Baletní piškoty\n\nPiškoty jsou základní druh baletní obuvi, na rozdíl od baletních špiček nemají vyztuženou špičku, a nejsou tudíž určeny k tanci na špičkách neboli \"en pointe\".\n\nPiškoty bývají často přirovnávány k \"jarmilám\", jen nemají tvrdé ohraničení. Piškoty jsou přiléhavé, měkké a přizpůsobivé. Jsou k mání v mnoha barvách a tvarech. Pokud jsou piškoty volné vůči noze, baletky a tanečníci si k nim přišívají gumu, aby piškoty byly na svém místě; někdy si také baletky místo gumy přišívají k piškotům bavlněné (ale i saténové) stuhy (tkalouny), v tomto případě se snadno dokáží zaměnit s baletními špičkami. V dnešní době se piškoty vyrábějí z mnoha materiálů – nejčastěji však z plátna, kůže, saténu a někdy i z bavlny. \n\n"}
{"id": "429635", "url": "https://cs.wikipedia.org/wiki?curid=429635", "title": "Albert Viktor", "text": "Albert Viktor\n\nAlbert Victor, vévoda Clarence a Avondale (8. ledna 1864 – 14. ledna 1892) byl člen britské královské rodiny, syn prince waleského Eduarda a dánské princezny Alexandry. Jeho otec – syn královny Viktorie – nosil v historii Anglie nejdéle titul následníka trůnu; princ Albert jako jeho nejstarší syn byl druhý v linii nástupnictví koruny.\n\nAlbert Victor se narodil jako nedonošený, což bývá považováno za příčinu jeho nevalných intelektuálních schopností. Začal studovat v Cambridgi, studia však pro slabé studijní výsledky přerušil a nastoupil službu v armádě. Vedl velmi volný způsob života, byl zapleten do řady skandálů; existuje dokonce teorie spojující prince s neodhaleným sériovým vrahem Jackem Rozparovačem, která přetrvala v několika filmových adaptacích, třebaže historikové prokázali, že v době londýnských vražd princ pobýval ve Skotsku.\n\nZasnoubil se s princeznou Marií z Tecku; k manželství však již nedošlo, princ zemřel na zápal plic v roce 1892. Princezna Mary se pak provdala za jeho mladšího bratra, budoucího krále Jiřího V.\n\nAni smrt prince nezůstala bez komentářů a různých teorií. Jedna z nich hovořila o syfilidě, jiná o předávkování morfiem, objevila se i hypotéza, že princ se dožil 20. let 20. století v izolaci na ostrově Wight a že jeho smrt byla mystifikací, která jej měla eliminovat z jeho nástupnictví na trůn.\n"}
{"id": "429638", "url": "https://cs.wikipedia.org/wiki?curid=429638", "title": "Georgij Pinchasov", "text": "Georgij Pinchasov\n\nGeorgij Pinchasov (rusky: Георгий Пинхасов nebo Гарик Пинхасов) (* 1952, Moskva) je současný ruský novinářský fotograf, držitel mezinárodních ocenění a také člen legendární fotografické agentury Magnum Photos\n\nNarodil se v roce 1952 v Moskvě. O fotografování se začal zajímat již ve škole. Po univerzitě Pinchasov nejdříve vstoupil do Moskevského institutu kinematografie a zároveň fotografoval pro studio Mosfilm. Později pracoval jako nezávislý fotograf. V roce 1978 vstoupil do Moskevské Unie grafického Umění (fotografování) a stal se nezávislým umělcem. Jeho fotografie se proslavily také díky významnému ruskému filmovému režisérovi Andreji Tarkovskému, který požádal Georgije Pinchasova, aby dokumentoval jeho film \"Stalker\" (1979). \n\nV roce 1985 se přestěhoval do Paříže, o tři roky později vstoupil do agentury Magnum Photos, kterou založil legendární Henri Cartier-Bresson. Pracuje pravidelně pro mezinárodní tisk, zejména pro Geo, Actuel a magazín New York Times.\n\nVe své knize s názvem Sightwalk rozmýšlí a medituje nad nejmenšími detaily, sleduje specifické druhy světla, a často se blíží abstrakci.\n\n\n\n\n\n\n"}
{"id": "429649", "url": "https://cs.wikipedia.org/wiki?curid=429649", "title": "Aleš Křetínský", "text": "Aleš Křetínský\n\nAleš Křetínský (* 12. prosince 1974, Brno) je český hokejový obránce. Svou kariéru začal v Kometě Brno. Mezi jeho další působiště patřily zejména HC Znojemští Orli a Dukla Trenčín.Nyní však působí v týmu HK 36 Skalica.\n\nCelkem v Extralize: 160 zápasů (ke konci sezony 2008/2009).\n\n"}
{"id": "429650", "url": "https://cs.wikipedia.org/wiki?curid=429650", "title": "Hugh Jackman", "text": "Hugh Jackman\n\nHugh Jackman, celým jménem Hugh Michael Jackman (* 12. října 1968 v Sydney, Nový Jižní Wales, Austrálie) je australský herec, producent, zpěvák a tanečník.\n\nZískal mezinárodní uznání za své významné role, zejména v akčních, historických a romantických filmech. Proslul svojí rolí Wolverina v sérii \"X-Men\", stejně dobře jako svými hlavními rolemi ve filmech \"Kate a Leopold\", \"Van Helsing\", \"Dokonalý trik\", \"Austrálie\" a filmem \"Ocelová pěst\". Své skvělé pěvecké schopnosti předvedl například ve filmu \"Největší showman\".\n\nJiž třikrát moderoval předávání cen Tony a 22. února 2009 také moderoval předávání Oscarů.\n\nNarodil se v Sydney, v Novém Jižním Walesu jako nejmladší z pěti dětí Angličanů Chrise Jackmana a Grace Watsonové. Narozený v Austrálii byl jako druhý. Má ještě mladší polorodou sestru z matčina druhého manželství. Jeden z jeho praprarodičů z otcovy strany byl řeckého původu. Jeho rodiče se rozvedli, když mu bylo 8 let. Zůstal s otcem a a sourozenci v Austrálii, zatímco jeho matka se vrátila zpátky do Anglie.\n\nJako dítě rád pobýval venku, trávil hodně času na pláži, s otcem a sourozenci často kempovali a jezdili na dovolenou po celé Austrálii. Chtěl procestovat celý svět, při jednom rozhovoru řekl: \"Trávil jsem celé noci pozorováním atlasů. Rozhodl jsem se, že chci být šéfkuchařem v letadle. Letadlem jsem už tehdy totiž letěl a na palubě jídlo měli, tak jsem předpokládal, že tam musí být i šéfkuchař a že by to byla ideální práce.\"\n\nChodil na základní školu \"Pymble Public School\" a poté na střední chlapecké gymnázium \"Knox Grammar School\", kde roku 1985 zazářil ve školním zpracování muzikálu \"My Fair Lady\". Po odmaturování pracoval rok na škole Uppingham School v Anglii. Když se vrátil zpátky do Sydney, kde studoval Technologickou univerzitu, a roku 1991 získal titul bakaláře z komunikací. V posledním ročníku na univerzitě se zapojil do kurzu herectví. Zahrál si tam hlavní roli ve hře \"Vyrozumění\" Václava Havla. Později poznamenal, že \"se v tom týdnu cítil mezi těmito lidmi lépe, než za celé tři roky na univerzitě.\"\n\n11. dubna 1996 si vzal australskou herečku Deborru-Lee Furnes. Seznámili se při natáčení australského TV seriálu \"Corelli\". On sám pro ni osobně navrhl snubní prsten, na kterém je napsáno v sanskrtu \"Om paramar mainamar\", což v překladu do češtiny znamená \"zasvěcujeme náš svazek manželský většímu zdroji\".\n\nDeborra-Lee prodělala dva potraty, načež si adoptovali dvě děti, Oscara Maximilliana (* 15. května 2000) a Avu Eliot (* 10. července 2005).\n\n\n\n\n\n"}
{"id": "429651", "url": "https://cs.wikipedia.org/wiki?curid=429651", "title": "Jaroslav Koma", "text": "Jaroslav Koma\n\nJaroslav Koma (* 19. ledna 1985, Prešov) je slovenský hokejový obránce. Svou extraligovou kariéru začal v HC Moelleru Pardubice. Nyní působí v Olomouci.\n\n\n"}
{"id": "429652", "url": "https://cs.wikipedia.org/wiki?curid=429652", "title": "Canon EOS 40D", "text": "Canon EOS 40D\n\nCanon EOS 40D je 10,1 megapixelová digitální zrcadlovka (dále DSLR) oznámená společností Canon 20. srpna 2007. Canon 40D patří stejně jako jeho předchůdce Canon EOS 30D mezi střední třídu DSLR určených zkušeným amatérům nebo profesionálním fotografům. Nástupcem tohoto modelu je fotoaparát Canon EOS 50D.\n\n"}
{"id": "429653", "url": "https://cs.wikipedia.org/wiki?curid=429653", "title": "Státní znak Jižní Koreje", "text": "Státní znak Jižní Koreje\n\nStátní znak Jižní Koreje, zvaný \"Naramunjang\" nebo také \"Gukjang\", je tvořen symbolem t'aeguk (který je i na vlajce), obklopený pěti zlatými okvětními lístky korejské národní květiny ibišku syrského, korejsky zvaným \"Mugunghwa\" (). Emblém je asi ze dvou třetin obklopen stříbrnou, dvakrát přeloženou stuhou s konci ve tvaru vlaštovčího ocasu. Prostřední část stuhy v dolní části je modrá, se stříbrným nápisem v korejském písmu. Nápis je Tehan minguk (대한민국) (). Prezidentskou vyhláškou z roku 2013 byly stanoveny barvy emblému: v systému Pantone je červená barva 186c a modrá 294c.\n\nKvětem ibišku se v Koreji vítají hosté. Na znaku symbolizuje přání brzkého sjednocení obou korejských států.\n\nRoku 1392 vystřídala posledního krále Korja dynastie Čoson (Ri) a roku 1393 vznikl Velký čosonský stát. Tato dynastie užívala na vlajkách starý žluto-bílý symbol kosmu um-yang (čínsky yin-yang). Tento symbol kosmu vyjadřoval dualismus vesmíru, dokonalou harmonií, rovnováhu mezi protiklady a neustálý pohyb ve sféře nekonečna (není obrázek).\n\nV roce 1882 byla schválena první korejská vlajka, jejímž ústředním motivem byl kruhový, červeno-modrý piktogram. Státní znak císařství Velký Han nebyl zaveden, jeho funkci plnil právě tento emblém. Piktogram symbolizoval základní krédo buddhismu, vycházející z jednoty protikladů. Uzavřený kruh (t‘aeguk) představoval absolutno, červená (yang) a modrá (um) část představovala filozofické kategorie: duch-hmota, dobro-zlo, den-noc, muž-žena nebo klad-zápor.\n\nNěkdy kolem roku 1900 se statní emblém zjednodušil. Symbol ve tvaru obráceného písmene \"S\" (podobný symbolu Jin a jang) byl svisle dělený, vlevo červený, vpravo modrý. Od roku 1905 byla Korea japonským protektorátem.\n\nV roce 1948, po vyhlášení Korejské republiky v jižní části Korejského poloostrova, začaly být vyvěšovány (kromě již zmíněných) i varianty vlajek se symbolem t'aeguk s horizontálním dělením (horní část červená, dolní modrá). Emblém s horizontálním dělením byl na vlajce schválen v roce 1949. Protože nebyl zaveden žádný státní znak, plnil jeho funkci již od roku 1946 tento emblém, lemovaný bílým mezikružím a obklopený čtyřmi černými trigramy. Na obrázku jsou (oproti zdroji) místo krátkých čar trigramů dlouhé, do kruhových oblouků.\n\n10. prosince 1963 byl zaveden první státní znak (v korejštině \"Národní emblém\"), zvaný Naramunjang nebo také Gukjang, který platí dodnes.\n\nV \"Nařízení o národním emblému\" z roku 1963 je v článku č. 3 popsáno použití znaku:\n\n"}
{"id": "429657", "url": "https://cs.wikipedia.org/wiki?curid=429657", "title": "Superliga Española de Hockey Hielo 2002/2003", "text": "Superliga Española de Hockey Hielo 2002/2003\n\nSezóna 2002/2003 byla 29. sezonou Španělské ligy ledního hokeje. Vítězem se stal CH Jaca.\n"}
{"id": "429660", "url": "https://cs.wikipedia.org/wiki?curid=429660", "title": "Jiří Berkovec", "text": "Jiří Berkovec\n\nJiří Berkovec (22. července 1922, Plzeň – 11. listopadu 2008, Praha), hudební skladatel a publicista, spisovatel, učitel.\n\nPo základní a střední škole absolvoval studium Filozofické fakulty Karlovy univerzity, obor hudební vědy, filozofie a psychologie.\n\nV roce 1948 ukončil v Praze úspěšně další studium hudby na konzervatoři. V letech 1949 až 1965 byl zaměstnán v Československém rozhlasu. V letech 1952 – 1957 přednášel na Katedře hudebních věd UK, zčásti souběžně se svým zaměstnáním u rozhlasu. V letech 1965 až 1976 byl zaměstnán u hudebního nakladatelství Supraphon. O roku 1976 do roku 1982 byl zaměstnanec Divadelního ústavu v Praze. Byl také čestným členem \"Společnosti Jana Jakuba Ryby\" v Rožmitále. Pohřeb měl v Praze na Olšanech.\n\nBěhem své práce se věnoval skladatelské a psaní odborných prací, zejména z české hudební historie. Je autorem prací o hudebních osobnostech našich dějin, např. o Antonínu Dvořákovi. Mimo to napsal i několik sci-fi povídek v sbírce Akce Lyra, z nichž jedna (Autosonido) byla zfilmována Československou televizí. Akce Lyra byla vydána i na Ukrajině. Sám autor tyto povídky považuje jako okrajovou záležitost své tvorby, jejíž těžiště je v oblasti hudby.\n\n\n\n"}
{"id": "429661", "url": "https://cs.wikipedia.org/wiki?curid=429661", "title": "Severská literatura", "text": "Severská literatura\n\nSeverská literatura (někdy též úžeji Skandinávská literatura) je souhrnné označení pro literatury zemí severní Evropy, předně Dánska, Finska, Islandu, Norska, Švédska. Patří sem též literatury území Ålandských a Faerských ostrovů, i literatura sámské populace, žijící na severu Skandinávského poloostrova.\n\nJednotné označení se používá z několika důvodů. Vedle historické a kulturní spřízněnosti, která je částečně podmíněna geografickou blízkostí (neplatí však v případě Islandu), je to též spřízněnost jazyková (což ovšem neplatí v případě finsky a sámsky psané literatury). Někdy se k severským literaturám počítá též literatura psaná nizozemsky.\n\nAčkoliv se pojem používá i pro literaturu staroseverskou, nejčastěji se jím charakterizuje období počínaje poslední třetinou 19. století, kdy se severská literatura významně prosadila na světové scéně svou odrůdou realismu a naturalismu, zastoupenou ideově Dánem Georgem Brandesem a literárně například spisovateli Norem Henrikem Ibsenem či Švédem Augustem Strindbergem.\n\nZa nejlepší dílo severských literatur je každoročně je udílena Literární cena Severské rady.\n\n"}
{"id": "429663", "url": "https://cs.wikipedia.org/wiki?curid=429663", "title": "Poslední hradní pán", "text": "Poslední hradní pán\n\nPoslední hradní pán (v originále Beszterce ostroma – tzn. Obležení Bystřice) je román od maďarského spisovatele Kálmána Mikszátha vydaný v roce 1895 (česky 1955, překlad Karel Letenský). Inspiruje se skutečnými událostmi z 19. století, sám autor o tomto díle prohlásil, že všechno v něm nepravděpodobné je pravda. Román byl dvakrát zfilmován, poprvé roku 1948, druhé zpracování – televizní seriál – je z roku 1976. Podle románu napsal operu \"Obléhání Bystrice\" slovenský skladatel Ján Cikker (premiéra roku 1983).\n\nPříběh se odehrává na autorově rodném Slovensku někdy v 19. století. Hlavní postavou je hrabě Štěpán Pongrácz, který je poněkud podivínský. Svůj zámek má zařízený jako ve středověku, sluhové musí mít dobové oblečení, zbroj i chování. Hrabě se nedokáže smířit, že žije v moderní době a tak si vytváří svůj svět. Nechce se oženit, ale přesto podlehne radám svých známých, aby na hrad přivedl hradní paní. Pongrácz uposlechne a z jakéhosi cirkusu vykoupí akrobatku Estellu, aby mohl říci, že má jeho hrad hradní paní. Jiný účel v tom není. Estella se však snaží dostat do Pongráczovy přízně, myslí si, že by si ji mohl vzít a ona by pak po něm dědila. To se však mýlí. Nakonec tedy uteče s Pongráczovo synovcem, baronem Karlem Behenczym do Banské Bystrice. Hrabě do tohoto města pošle žádost, aby mu Estellu vydali, že je jeho majetkem, ale úředníci na radnici se mu vysmějí. Rozhodne se tedy, že město dobyde.\nDruhá dějová linie vypráví příběh dvou bratrů Trnowských ze Žiliny, kteří se střídavě starají o Apolku, dceru jejich třetího, zemřelého bratra. Apolka však nakonec uteče a ujme se jí starosta. Tou dobou táhne přes Žilinu „vojsko“ Štěpána Pongrácze. Starosta spolu s Pongráczovým příbuzným chce zamezit, aby se hrabě do Bystřice dostal, to by byla jeho vstupenka do blázince. Proto se rozhodnou – coby delegace z Bystřice – předat mu Apolku do zástavy místo Estelly. Vědí, že u hraběte jí bude dobře. Ten je spokojen a vrací se domů. O Apolku se stará jako o vlastní dceru a léta klidně plynou dál, dokud na hrad nepřijede Miroslav, Apolčin snoubenec. Pongrácz ho dá vsadit do šatlavy, což pochopitelně nesmí. O chování pološíleného hraběte se dozvídají úřady. Miroslavovi se podaří uniknout a vydá se hledat Estellu, aby ji mohl vyměnit za svou snoubenku. Najde ji a při zpáteční cestě na hrad potkávají četníky, kteří jedou hraběte zatknout. Když dorazí na zámek, zjistí, že se hrabě Štěpán Pongrácz právě otrávil.\n"}
{"id": "429665", "url": "https://cs.wikipedia.org/wiki?curid=429665", "title": "Posilovač", "text": "Posilovač\n\nPosilovač je servomechanismus (mechanismus se zápornou zpětnou vazbou) sloužící k podpoření lidské síly při ovládání těžkých zařízení motorickou silou. Člověk pohybuje řídícím členem a servomotor pohybuje zařízením ve smyslu minimalizace odchylky polohy ovládaného zařízení od polohy určené řídícím členem. Kromě toho zůstává zachován mechanismus ručního řízení se svými mechanickými převody na ovládané zařízení (kola, brzdy).\n\nNepatrná vůle v řízení způsobuje, že po vychýlení ovladače (volantu, pedálu) dojde k rozdílu v poloze řídícího členu spojeného s ovladačem a polohou ovládaného zařízení. Rozdíl je vyhodnocen způsobem závislým na typu použitého servomotoru. U hydraulického, nebo pneumatického systému např. dojde k odkrytí či zakrytí štěrbiny přivádějící tlakové médium do resp. z pracovního válce. \n\nPosilovače se nejvíce uplatňují v řízení těžkých dopravních prostředků jako jsou letadla, stavební stroje, nákladní automobily, autobusy i osobní automobily. Běžně se používá posilovač brzd a posilovač řízení.\n\nDůležitou vlastností ovládání s posilovačem je to, že i při výpadku servomotoru lze zařízení ovládat ručně přes stávající prosté mechanické převody, ač s vynaložením většího úsilí. To je velmi důležité z hlediska bezpečnosti vzhledem k oblasti použití posilovačů. Nemá-li mechanismus tuto vlastnost, nejedná se již o posilovač. Takové řešení se užívá u velmi hmotných strojů např. u velkých letadel (řízení typu \"fly-by-wire\"), kde je nad lidské síly pohnout zařízením bez podpory servomotoru. Též v situacích, kdy je řízení prostými mechanickými převody obtížně realizovatelné, se posilovač neuplatní. Samozřejmě při poruše je systém dále neřiditelný a dochází ke katastrofě. Možností, jak udržet bezpečnost provozu takového zařízení na přijatelné úrovni je zdvojování systémů, pedantická kontrola, údržba a preventivní výměna. To je možné zajistit u odborných provozovatelů, nikoli u běžného občana využívajícího svůj automobil do krajnosti. V čem je rozdíl? Pravděpodobnost poruchy složitého choulostivého zařízení je vyšší než u jednoduchého mechanického převodu z kvalitní oceli.\n\nAby i v případě výpadku posilovače mohlo být zařízení zvládnutelné lidskou silou, zůstávají tu proporční rozdíly kupříkladu mezi průměrem volantu osobního a těžkého nákladního automobilu.\n\n"}
{"id": "429680", "url": "https://cs.wikipedia.org/wiki?curid=429680", "title": "Vilém III. Holandský", "text": "Vilém III. Holandský\n\nVilém III. Holandský, zvaný Dobrý (okolo roku 1286 - 7. června 1337) byl hrabě holandský a zeelandský a henegavský. Náležel k rodu Avesnes.\n\nByl synem henegavského hraběte Jana II. a jeho choti Filipy Lucemburské. Po vymření Gerulfovské dynastie v roce 1299 se jeho otec jako vnuk holandského hraběte Florise IV. stal také hrabětem holandským. V roce 1305 se Vilém III. oženil s dcerou Karla I. z Valois, Johanou. Zemřel v létě 1337 a byl pohřben ve františkánském kostele ve Valenciennes.\n\n"}
{"id": "429683", "url": "https://cs.wikipedia.org/wiki?curid=429683", "title": "Fezzán", "text": "Fezzán\n\nFezzán (berbersky ⴼⴻⵣⵣⴰⵏ, arabsky فزان‎‎ Fizzān, turecky Fizan, latinsky Phasania) je historický region v jihozápadní Libyi. Do revoluce v roce 1969 to byl jeden z jejích správních celků a do roku 1963 i jeden ze tří částí federace tvořící Libyi.\n\nV berberském jazyce slovo „fezzan“ (nebo „ifezzan“) znamená „drsné skály“. Pojmenování může být také odvozeno od latinského Phasania nebo Phazania, což znamená „země bažantů“ nebo být společné s biblickým slovem Phut.\n\nVe starověku byla oblast Fezzán centrem městské civilizace Garamantes, v roce 19 př. n. l. se pak stala součástí Římské říše pod názvem Phazania. Většina obyvatelstva tehdy konvertoval ke křesťanství. Po nájezdech Vandalů do severní Afriky v 5. století získal Fezzán nezávislost.\n\nV roce 666, ale oblast ovládly arabské kmeny a pod Arabskou říší zůstal Fezzán až do 10. století, kdy se znovu osamostatnil. V následujících stoletích se oblast střídavě dostávala pod cizí nadvládu a získávala nezávislost, například ve 13. století by Fezzán připojen k říši Kanem. V období od 16. do počátku 19. století bylo toto území pod nadvládou dynastie Bani Muhammad, původem z Maroka. Až v roce 1842 byl anektován Osmanskou říší.\n\nV letech 1913-1915 byla tato převážně pouštní oblast obsazena italskými jednotkami a po 1. světové válce se stala součástí kolonie Italská Libye. Od roku 1938 v rámci provincie Libyjská Sahara. Během 2. světové války byla oblast obsazena francouzskými vojsky. Pod francouzskou správou zůstal Fezzán až do roku 1951, kdy se stal spolu s Kyrenaikou a Tripolskem součástí samostatné Libye. V roce 1963 bylo zrušeno federativní uspořádání.\n\nPopulace je převážně arabského původu, najdeme zde ale také berberské a černošské obyvatelstvo. Většina z necelých 200 000 obyvatel Fezzánu je soustředěna v pouštních oázách v centrální oblasti a na jihu, zvláště ve městech Marzuq a Sabha.\n\nPro tuto oblast je typické extrémní klima. Velmi horká léta zde střídají mrazivé zimy. Srážky jsou vzácné a nepravidelné.\n\nMezi největší města patří saharské oázy Marzuq, Sabha, Brak, a Zawilah.\n\nOblast Fezzán je známá pro pěstování datlovníku, jehož miliony stromů pokrývají několik stovek hektarů v jednotlivých oázách. Pěstuje se zde mnoho různých druhů datlových palem. Jen v oáze Murzuk najdeme více než 30 odrůd. Mezi nejvyhlášenější patří Tillis, Tuati a Auregh. Produkci datlí doplňují obiloviny, ovoce a zelenina.\nNajdeme zde také velké ropné ložisko v oblasti Marzūq.\n\n"}
{"id": "429686", "url": "https://cs.wikipedia.org/wiki?curid=429686", "title": "Nasavští", "text": "Nasavští\n\nDynastie Nasavských (německy: \"Haus Nassau\") nebo jen Nasavští (někdy \"Nassavští\") je dynastie, která v průběhu staletí vládla v Nasavsku, v knížectví Orange v jižní Francii, Nizozemsku a Lucembursku.\n\nV letech 1815–1890 byli nizozemští králové z Oranžsko-nasavské dynastie i lucemburskými velkovévody; Nizozemsko a Lucembursko byly tehdy spojeny personální unií. Od roku 1890 vládne Lucembursku vedlejší linie rodu, a to konkrétně větev Nasavsko-Weilburská (Nassau-Weilburg). Tento rod je původem z německého Nasavska a města Weilburg, podle kterého nese druhou část jména. V Nasavsku nejprve vládli příslušníci původního rodu Nasavských jako hrabata, později jako vévodové. Rod se rozdělil syny nasavského hraběte Jindřicha II. na Walramskou a Ottonskou linii, z nichž později vznikly větve jako Nassau-Weilburg, Nassau-Dillenburg, Nassau-Siegen a další. Historicky nejvýznamnější a jedna ze dvou dosud existujících větví rodu je dnešní nizozemská dynastie Oranje-Nassau, která se nazývá podle bývalého knížectví Orange v jižní Francii. Původní dynastie Orange-Nassau však po meči vymřela.\n\nNejslavnější členové rodu jsou vůdce holandského povstání za nezávislost proti španělským Habsburkům Vilém I. Oranžský, jeho pravnuk Vilém III. Oranžský, který se stal na přelomu 17. a 18. století anglickým králem, první nizozemský král Vilém I. Nizozemský a bývalá nizozemská královna, dnes princezna Beatrix. Po genealogické stránce je dynastie Nasavských v hlavních liniích vymřelá, ale nizozemská resp. lucemburská ústava označují rod \"Oranje-Nassau\" (francouzsky \"Orange-Nassau\") resp. \"de Nassau\" jako vládnoucí.\n\nZakladatele rodu je považován laurenburský hrabě Dudo-Oldřich Laurenburský, který sídlil na hradě Laurenburg, nacházejícím se několik kilometrů od Nassau na horním toku řeky Lahn. Jeho syn Robert I. nechal postavit v Nassau kolem roku 1125 hrad a nazýval se hrabětem z Nassau. Titul nasavského hraběte byl rodu potvrzen až roku 1159, tj. pět let po smrti Roberta I. V tomto roce se hrad Nassau také stal sídlem vládnoucího hraběcího rodu. Robertův syn Robert syn Walram I. (1154–1198) byl první panovník, který se již poprávu nazýval „hrabětem z Nassau“.\n\nBěhem 12. století získal rod území Herborner Mark, Kalenberger Zent, Heimau (Löhnberg) a \"Panství Westerwald\". Na konci 12. století získali Nasavští rovněž území kolem dnešního města Wiesbaden.\n\n\n\nHrabě Jindřich II. získal Weilburg. Po jeho smrti v roce 1255 si jeho synové rozdělili území takže, starší Walram II. získal především hrabství Nassau-Weilburg, zatímco mladší Otto I. získal hrabství Nassau-Siegen a Nassau-Dillenburg (od 1328). Walram se stal zakladatelem starší linie a Otto naopak mladší linie.\n\nWalramská linie byla založena jako starší linie rodu hrabětem Walramem II., který získal hrabství Nassau-Weilburg, při dělení rodového území. Jeho syn (také hrabě nasavský) Adolf se stal v roce 1292 římsko-německým králem, i když do té doby byl prakticky bezvýznamným říšským „knížetem“. Walramská linie obdržela vládu nad hrabstvím Merenberským v roce 1328 a Saarbrückenským v roce 1353.\n\nWalramská linie zahrnuje tyto větve:\n\n\n\nVětev Nassavsko-Weilburská (Nassau-Weilburg)\n\n\nVětev Nassavsko-Weilburská (Nassau-Weilburg)\n\n\nVětev Nassavsko-Weilburská (Nassau-Weilburg)\n\nV roce 1806 (přesněji 17. července) se zbylá nasavská hrabství Nasavsko-Usingen a Nasavsko-Weilburg připojila k Rýnskému spolku. Pod tlakem od Napoleona byly následně 30. srpna 1806 obě hrabství sloučena do jednotného Nasavského vévodství. Po dohodě bývalých hrabat resp. vévody Fridricha Augusta Nasavsko-Usingenského a jeho bratrance prince Fridricha Viléma Nasavsko-Weilburského, bylo ustanoveno že Fridrich August se stane vévodou a jelikož neměl dědice tak vévodství získá právě Fridrich Vilém, ten ale náhle zemřel 9. ledna 1816 při pádu ze schodů jen dva týdny před jeho bratrancem. Nasavské vévodství tak v roce 1816 zdědil jeho syn Vilém a po dlouhé době bylo opět jednotné a podstatně rozšířené.\n\nV roce 1815 vstoupilo Nasavsko jako ostatní německé státy do Německého spolku.\n\n\nV roce 1866 bylo Nassavské vévodství jako spojenec Rakouského císařství anektováno Pruskema, protože prusko-rakouskou válku probíhající roku 1866 Rakousko prohrálo. Vévoda Adolf byl zbaven trůnu a vévodství se stalo součástí Pruska resp. pruského království jako provincie Hesensko-Nasavsko. Vévoda Adolf sice přišel o faktickou vládu v Nasavsku (titul mu ale zůstal) a roce získal (či zdědil) velkovévodství Lucemburské.\n\nVětev Nassavsko-Weilburská (Nassau-Weilburg)\n\nLucembursko bylo v roce 1815 na Vídeňském kongresu povýšeno na velkovévodství a stalo se nezávislou zemí v personální unii s Nizozemským královstvím a členem Německého spolku. Od roku 1867 bylo Lucembursko plně nezávislou a neutrální zemí v personální unii s Nizozemským královstvím. Po smrti nizozemského krále (a lucemburského velkovévody) Viléma III. v roce 1890, nastoupila v Nizozemsku jako královna jeho jediná dcera Vilemína. Lucemburská ústava a rodinný pakt dynastie Nasavských však nepřipouštěla vládu ženám, pokud žili další mužští členové rodu schopní vlády a to podle polo-salického práva. A tak se v roce 1890, v rámci ústavy, dynastické dohody a také přičiněním vládnoucích kruhů (s vidinou obohacení), stal lucemburským velkovévodou Adolf, bývalý Nasavský vévoda a synovec krále Viléma III. Velkovévoda Adolf vládl Lucembursku až do své smrti roku 1905. Jeho potomci vládnou Lucembursku dodnes.\n\nPo jeho smrti se stal velkovévodou jeho syn Vilém IV., který vládl v letech 1905–1912, jelikož neměl syna a jediným dalším mužským dědicem v dynastii byl Georg, hrabě Merenberský, jeho bratranec. Ten byl ale z morganatického manželství a tak velkovévoda Vilém v roce 1907 prohlásil hrabata Merenberské jako morganatické potomky jeho strýce jako nedynastické a tudíž nemohli zdědit vládu v zemi. Dědicem trůnu se tak stala Vilémova nejstarší dcera Marie-Adéla, které po něm v roce 1912 nastoupila na trůn a stala se tak první lucemburskou panovnicí. V roce 1919 byla donucena abdikovat kvůli svému příznivému postoji k Německu a na trůn nastoupila její sestra Šarlota.\n\nI když i větev \"Nassavsko-Weilburská\" v mužské linii vymřela (r. 1912) a v současnosti vládne de facto dynastie Bourbon-Parma, je stále v Lucembursku de jure vládnoucí dynastie Nassau-Weilburg resp. Nassau.\n\n\n\n\"Dědic:\"\n\n\nVětev Nasavsko-Weilbursko-Wiesbadensko-Idsteinská (Nassau-Wiesbaden-Idstein)\n\n\nVětev Nasavsko-Weilbursko-Saarbrückenská (Nassau-Saarbrücken)\n\n\nVětev Nassavsko-Usingenská (Nassau-Usingen)\n\nLinie vymřela roku 1816 hrabětem (a zároveň nasavským vévodou) Fridrichem Augustem.\n\n\nOttonská linie byla založena jako mladší linie rodu hrabětem Ottou I., který získal hrabství Nassau-Siegen a Nassau-Dillenburg, při dělení rodového území.\n\nOttonská linie zahrnuje tyto větve:\n\n\nVětev Oranžsko-Nassavská (Oranje-Nassau)\n\nV roce 1581 po Nizozemské revoluci vznikla nezávislá Republika spojených nizozemských provincií, kdy se 7 severních nizozemských provincií spojilo a prohlásilo republikou, nezávislou na Španělsku. V jejím čele povětšinou stály místodržitelé (stathouder). Většinou právě z dynastie Oranžsko-Nasavské, která se stala postupně vládnoucí (funkce zpočátku nebyla dědičná).\nVilém I. Oranžský jeden z vůdců nizozemské revoluce se stal prvním generálním místodržitelem republiky spojených provincií nizozemských. Pocházel z rodu hrabat nasavských resp. větve Nassau-dilenburg, roku 1544 zdědil Oranžské knížectví v jižní Francii (princ oranžský). Byl důvěrník Karla V., od roku 1555 člen státní rady v Bruselu. V roce 1564 se postavil do čela opozice nizozemských stavů proti politice španělského krále Filipa II. V roce 1567 přestoupil k protestantské víře a stal se vůdcem vojenského odboje nizozemských stavů proti Španělsku. Vytrvalým bojem proti Španělům si získal značnou popularitu. V 70. letech 16. století ovládl postupně velkou část Nizozemí, v roce 1572 byl zvolen místodržícím v Hollandu a Zeelandu, v roce 1577 Brabantu. Roku 1579 se zcela rozešel se Španělskem, byl iniciátorem vytvoření utrechtské unie a od roku 1581 faktickým vládcem Spojených provincií nizozemských.\n\nHolandský místodržitel Vilém III. Oranžský se v roce 1689 spolu se svou ženou Marií Stuartovnou anglický, skotským a irským králem.\n\n\nVětev Oranžsko-Nassavsko-Dietzská (Oranje-Nassau-Dietz)\n\n\nV roce 1795 bylo území obsazeno Francií a místodržitel odešel se svým synem do exilu. A právě syn posledního místodržícího, Vilém se stal roku 1815 dědičným nizozemským králem.\n\nVětev Oranžsko-Nassavsko-Dietzská (Oranje-Nassau-Dietz)\n\nPo napoleonských válkách bylo vytvořeno na Vídeňském kongresu v roce 1815 Spojené království Nizozemské. Vzniklo spojením bývalého Rakouského Nizozemí (území Jižního Nizozemí, dnešní Belgie) a bývalých Spojených nizozemských provincií (území Severního Nizozemí, dnešní Nizozemsko). Jeho králem se stal Vilém I. z dynastie Oranžsko-nasavské, syn posledního holandského místodržícího Viléma V. Oranžského. Nizozemské království bylo v personální unii s Lucemburským velkovévodstvím.\n\nV roce 1830 se ale odrhly jižní provincie a vytvořily Belgii. Personální unie Nizozemska a Lucemburska skončila v roce 1890, kdy zemřel král Vilém III. a Lucembursko zdědil nasavský vévoda Adolf zatímco nizozemskou královnou se stala Vilémova dcera Vilemína.\n\nPo abdikaci královny Vilemíny nastoupila na trůn její jediná dcera Juliána z dynastie Meklenburských a po abdikaci královny Juliány nastoupila její dcera Beatrix z dynastie Lippe, ale během jejich vlády se název rodu nezměnil a oficiálně vládne Nizozemsku stále dynastie Oranžsko-Nasavská.\n\n\n\"Dědic:\"\n\n\nVětev Oranžsko-Nassavsko-Dietzská (Oranje-Nassau-Dietz)\n\nLucembursko bylo v roce 1815 na Vídeňském kongresu povýšeno na velkovévodství a stalo se nezávislou zemí v personální unii s Nizozemským královstvím. Po smrti nizozemského krále (a lucemburského velkovévody) Viléma III. v roce 1890, nastoupila v nizozemsku jako královna jeho jediná dcera Vilemína. Lucemburská ústava a rodinný pakt dynastie Nasavských však nepřipouštěla vládu ženám, pokud žili další mužství členové rodu schopní vlády a to podle polo-salického práva. A tak se v roce 1890, v rámci ústavy, dynastické dohody a také přičiněním vládnoucích kruhů (s vidinou obohacení), stal lucemburským vévodou Adolf bývalý Nasavský vévoda a synovec krále Viléma III.\n\n\n\n\n\n"}
{"id": "429688", "url": "https://cs.wikipedia.org/wiki?curid=429688", "title": "Malgaši", "text": "Malgaši\n\nMalgaši jsou etnická skupina obyvatel, kteří žijí na ostrově Madagaskar. Podle genetických výzkumů mají předky jak z afrických, tak i asijských populací – původní obyvatelé se zřejmě mísili s přistěhovalci z Indonésie, především z Bornea, kteří začali na ostrov přijíždět již kolem třetího století před naším letopočtem. Noví obyvatelé vyspělých námořních civilizací začali v horách pěstovat rýži, kterou si s sebou přivezli na svých vahadlových člunech. Pěstování rýže a ovocných plodin je, spolu s chovem dobytka, dosud hlavním zdrojem obživy Malgašů Kultura Malgašů byla do jisté míry ovlivněna kulturou arabskou a především východoafrickými Bantuy. První státní útavry zde vznikaly během 14. století, postupem času si vůdčí postavení vydobilo vnitrozemské království Imerina, které v 19. století ostrov politicky sjednotilo. Většina Malgašů dosud praktikuje tradiční náboženství, která se prolínají s křesťanstvím (45%) a islámem (10-15%).\n\nMalgašové se dělí do mnoha etnických podskupin (malgašsky foko), nejčastěji se udává 18-21 subetnik. Nejpočetnějším subetnikem jsou Merinové, kteří spolu s příbuznými Sihanaky a Betsiley žijí na náhorních plošinách v širším okolí hlavního města Antananariva. Na východě ostrova žijí Betsimisarakové a jim blízce příbuzná pralesní etnika. Západní část ostrova obývají subetnika Sakalava, Vezo, Bara a několik dalších, francouzsky se souhrnně označují jako Côtiers (lidé z pobřeží) ačkoli Barové žijí spíše ve vnitrozemí na jihozápadě ostrova. Horské a pralesní skupiny mají zřetelné mongoloidní rysy a světlejší barvu pleti, zatímco Côtiers jsou silně promísení s později příchozími Afričany a mají proto již typicky černošské rysy. Nejpočetnější etnickou skupinou jsou Merinové, kteří také sehráli v historii zásadní úlohu při formování madagaskarského státu Imerina.\n\nMezi horskými a pobřežními etniky se často vyskytují etnické třenice.\n\n\n\nPřevážná část Malgašů jsou animisté a vyznávají tedy tradiční náboženství. Nejvyšší bůh je nazýván Zanahary nebo Andriananahary, vládne hromem a bleskem a je pokládán za stvořitele. Velice významný je kult předků, spojený s budováním nákladných hrobek, které jsou především u kmenů Antanosy a Mahafala na jihozápadě ostrova zdobeny dřevěnými sloupovitými skulpturami \"aloalo\". Mrtví bývají, obvykle při výročí svého úmrtí, vyjímání z hrobu, převlečeni do nového rubáše a opětovně pobřbeni. Tento rituál se nazývá \"famadihana\" a má charakter veselé slavnosti, při níž pozůstalí oslavují setkání se zemřelými. Jednotlivá subetnika mají různé návyky, liší se například různými \"fady\". což jsou místní tabu, týkající se hlavně uctívání předků, ale i některých zvířat. Systém fady omezuje životy Malgašů a jejich chování. V některých oblastech je například zakázáno lovit všudypřítomné lemury, protože jejich zabití přináší smůlu. Uctívaný je zejména největší druh lemura - indri. Uctívaným zvířetem je i skot zebu, přestože tradiční náboženství nezapovídá jeho zabíjení. Býci zebu bývají často obětováni při pohřbech nebo náboženských slavnostech. Tradiční léčitelé a věštci dosud hrají významnou roli zejména na venkově.\n\nZbylých 45% Malgašů jsou křesťané, převážně protestanté, méně katolíci. Menšina dosahující asi 10%, zahrnující především subetnikum Antankarana ze severu ostrova, jsou muslimové. Křesťanství a do jisté míry islám však jsou ovlivněny místními zvyky, kultem předků a dodržováním tabu.\n\nJazykem Malgašů je malgaština. Navzdory etnické různorodosti mluví většina obyvatel stejným jazykem a místní nářečí se od sebe příliš neliší. Malgaština patří do malajsko-polynéské jazykové rodiny. Dříve se zapisovala písmem sorabe, což je derivát arabského písma, od 19. století se však zapisuje latinkou. Patří k baritským jazykům původem z jižního Bornea, odkud také zřejmě pocházela hlavní vlna osadníků směřující na Madagaskar.\n\nHolandský námořník a obchodník Frederick de Houtman publikoval roku 1603 slovník „Spraek ende woordboek, in de Maleysche en Madagaskarsche talen“, v němž položil vedle sebe malajské a malgašské výrazy a jasně tak ukázal jejich podobnost a příbuznost. Již od první poloviny 17. století se srovnávací studie malajštiny a malgaštiny stávaly stále přesnější a propracovanější. Roku 1708 publikoval jiný Holanďan Hadrian Reland jasná a systematická srovnání. Od té doby se příbuznost obou jazyků považuje za všeobecně prokázanou. Zhruba o 130 let později řadí W. V. Humboldt malgaštinu do indonéské větve malajskopolynézské jazykové rodiny (zvané někdy také austronéská).\nZásadním krokem kupředu pak byla až práce Otto Christiana Dahla Malgache et Maanjan (1951). Dahl zjistil dosud nebývalou podobnost jazyka Maanjanců z Bornea s malgaštinou jak ve fonologii a syntaxi tak ve slovní zásobě.\n"}
{"id": "429689", "url": "https://cs.wikipedia.org/wiki?curid=429689", "title": "SAO katalog", "text": "SAO katalog\n\nSAO-Katalog (\"Smithsonian Astrophysical Observatory Star Catalog\") je astrometrický hvězdný katalog Smithsonian Astrophysical Observatory. Byl vytvořen v roce 1966 pro astrometrická měření fotografických desek. Obsahuje 258 997 hvězd. \n\n"}
{"id": "429697", "url": "https://cs.wikipedia.org/wiki?curid=429697", "title": "Hastings", "text": "Hastings\n\nHastings je město, které se nachází na pobřeží jižní Anglie v hrabství Východní Sussex. Žije v něm asi 90 300 obyvatel (2011).\n\nPrvní písemná zmínka o vesnici Hastings pochází z 8. století. Město je známé především významnou bitvou o Anglii, která se udála v roce 1066 v jeho blízkosti (přesněji u obce Battle) a známá je jako bitva u Hastingsu.\n\n\n"}
{"id": "429698", "url": "https://cs.wikipedia.org/wiki?curid=429698", "title": "Motorový vůz M 130.4", "text": "Motorový vůz M 130.4\n\nMotorové vozy řady M 130.4 vyráběla v letech 1938 až 1942 Tatra Kopřivnice pro Československé státní dráhy (později Českomoravské dráhy). Jednalo se o lehké vozy klasické konstrukce určené pro regionální tratě. Řada M 130.4 byla podobná později vyráběným vozům řady M 131.1, tzv. „hurvínkům“.\n\nVozy řady M 130.4 byly dvounápravové s jednou hnací nápravou. Pohon zajišťoval benzínový šestiválcový motor, přenos výkonu na nápravu byl mechanický. Kostra vozové skříně byla dřevěná a vyztužená ocelovými úhelníky, z vnější strany byla pokryta plechem. Interiér vozu byl rozdělen na krajní nástupní prostory (v jednom byla umístěna kabina WC), které sloužily rovněž jak stanoviště strojvedoucího, a velkoprostorový oddíl pro cestující. Čela vozu byla průchozí.\n\nVozy řady M 130.4 byly vyráběny ve třech sériích. První zahrnovala 12 vozů (M 130.401 až 412) a dokončena byla v roce 1938. V rámci druhé série bylo vyrobeno 10 vozů řady M 130.4, které byly dodány v následujícím roce. Posledních 6 kusů vzniklo až za války, v roce 1942.\n\nŘada M 130.4 v provozu vydržela do roku 1956, vozy byly vyřazovány především v souvislosti s dodávkami modernějších vozů řady M 131.1. Některé však byly přestavěny na přípojné osobní vozy řady Blm a na místních drahách jezdily dál.\n\n"}
{"id": "429700", "url": "https://cs.wikipedia.org/wiki?curid=429700", "title": "Penelope", "text": "Penelope\n\nPenelope je ženské křestní jméno. Jméno je řeckého původu, vytvořené ze základu pené, znamenající \"nit, vřeteno\". Proto se vykládá jako \"tkadlena\". Podle řeckých legend byla Penelopé manželka hrdiny Odyssea.\n\n\n"}
{"id": "429701", "url": "https://cs.wikipedia.org/wiki?curid=429701", "title": "Lewes", "text": "Lewes\n\nLewes je hlavní město Anglického hrabství Sussex Lewes má velmi bohatou historii, která se píše už od časů starověkého Říma. Blízko tohoto města se také odehrála bitva u Lewes. V tomto městě se také hodně slaví noc Guye Fawkese.\n\n\n"}
{"id": "429706", "url": "https://cs.wikipedia.org/wiki?curid=429706", "title": "Repenomamus", "text": "Repenomamus\n\nRepenomamus byl rodem jednoho z největších známých druhohorních savců. Žil asi před 130 miliony let (období spodní křídy) na území dnešní Číny (provincie Liao-ning). Dnes známe jen dva druhy tohoto rodu, \"R. robustus\" (popsaný v roce 2000) a \"R. giganticus\", popsaný v roce 2005. Druhý popsaný druh dosahoval délky až přes 1 metr a hmotnosti asi 14-16 kg. Byl tedy mnohonásobně větší než drtivá většina ostatních druhohorních savců. Ze současných živočichů připomínal vzhledem, a snad i způsobem života, nejvíce ďábla medvědovitého. Oba druhy patří do čeledi Repenomamidae, která je součástí vyhynulé skupiny savců, zvané Triconodonta.\n\nVelmi zajímavým objevem z roku 2005 bylo zjištění, že \"R. robustus\" požíral také mláďata malého ptakopánvého dinosaura rodu \"Psittacosaurus\". Fosílie tohoto druhu byly totiž objeveny v břišní dutině dávného savce. Není ovšem jisté, zda šlo o požírání živého uloveného jedince, nebo pouze jeho mršiny. Díky tomuto nálezu byl také vyobrazen v cyklu \"Ve stínu dinosaurů\".\n\n"}
{"id": "429709", "url": "https://cs.wikipedia.org/wiki?curid=429709", "title": "Vilém II. Nizozemský", "text": "Vilém II. Nizozemský\n\nVilém II. Nizozemský, (\"Willem Frederik George Lodewijk van Oranje-Nassau\"), z dynastie Oranje-Nassau (6. prosinec 1792 v Haagu – 17. březen 1849 v Tilburgu) byl mezi léty 1840–1849 král Nizozemska, lucemburský velkovévoda a limburský vévoda. Jako následník nizozemského trůnu nesl v letech 1815–1840 titul kníže oranžský.\n\nJeho rodiči byli král Vilém I. a jeho manželka Vilemína. Jeho mladší sestrou pak princezna Marianna Oranžská, bratrem princ Frederik Nizozemský. Jeho starší sestra Pauline zemřela jako šestiletá v roce 1806, další dva bratři se narodili mrtví.\n"}
{"id": "429712", "url": "https://cs.wikipedia.org/wiki?curid=429712", "title": "Jan Cina", "text": "Jan Cina\n\nJan Cina (* 20. března 1988 Praha) je český herec. Dětskou roli si zahrál už ve filmu \"Smradi\" z roku 2002, jednu z hlavních pak v \"Místech\" o 9 let později. Účinkoval v televizních pořadech a seriálech, na divadelních prknech i v dabingu. Působí i jako moderátor.\n\nV roce 2007 maturoval na hudebně dramatickém oddělení Pražské konzervatoře a v roce 2009 zde zakončil studium. Poté absolvoval studium na katedře alternativního a loutkového divadla na DAMU. Ještě před začátkem studia na konzervatoři ale hrál ve filmu \"Smradi\" (2002) Zdeňka Tyce, když si ho asistentka režie všimla na představení školního souboru.\n\nHrál v představeních Divadla Konzervatoře, dále v inscenacích jiných divadel a také v muzikálu \"Krysy\", který nastudoval se spolužáky pod režijním vedením Marie Doležalové. Přes léto 2009 hrál ve \"Veselých paničkách windsorských\" v režii Jiřího Menzela na Letních Shakespearových slavnostech. Účinkuje na festiválcích pantomimy, pohybu a improvizace Jsem spokojenej v kině Aero či na Barování Sandry Novákové. Hraje také ve hře \"Café Chyba\".\n\nJednu z hlavních rolí ztvárnil také v televizní pohádce \"O dívce, která šlápla na chléb\" (2007). Hraje i v televizním seriálu TV Nova \"První krok\". S Marií Doležalovou také uváděl televizní pořad \"Planeta YÓ\" (2011). V září 2016 vyhrál druhou řadu soutěžního televizního pořadu \"Tvoje tvář má známý hlas\", kde ztvárnil \"Madonnu, LMFAO, André 3000, Johny Legend, Naďu Urbánkovou, Green Day atd.\" Šek na 150 000 Kč předal Mobilnímu hospici Ondrášek.\n\nPracuje také v dabingu. Namluvil například postavu Joffreye Baratheona v seriálu \"Hra o trůny\" nebo Axela v \"Průměrňákových\".\n\nJe členem hudební skupiny Olats otesoc. Spolu se skupinou se podílel na krátkém animovaném filmu \"Až po uši v mechu\" (2015). V roce 2013 hostoval v písni \"Duet nemilostný\" na albu Bereniky Kohoutové \"Berenika Meets Jazz\".\n\nV září 2016 média psala o jeho již desetiletém partnerském vztahu s asi o tři roky starším hercem Petrem Vančurou. Předtím navazoval vztahy se ženami a ještě v roce 2011 svou orientaci tajil.\n\nPo otci je romského původu, ale romsky neumí; bratrancem jeho otce byl Emil Cina (1947–2013), romský spisovatel a redaktor.\n\n\n\n\n\n\n\n\n\n\n\n\n\n\n\n"}
{"id": "429713", "url": "https://cs.wikipedia.org/wiki?curid=429713", "title": "Karel Fabián", "text": "Karel Fabián\n\nKarel Fabián, vlastním jménem Eduard Kirchberger (21. června 1912, Praha – 11. listopadu 1983, tamtéž), byl český spisovatel. Užíval též pseudonymy E. Kágé, F. Navrátil, Kg. z Lgb.. Psal detektivky, dobrodružné romány, knihy s protifašistickou tematikou a také sci-fi literaturu a knížky pro děti. Některé jeho práce se dočkaly filmového zpracování, podílel se na psaní jejich scénářů.\n\nByl jediný syn úředního sluhy Zemědělské rady v Praze Františka Kirchbergera (1886–??) a jeho manželky Marie, rozené Císařové (1889–??).\nPo maturitě na reálném gymnáziu v Křemencové ulici v Praze 2 studoval v letech 1933 – 1934 tři semestry na Právnické fakultě Karlovy univerzity, studium nedokončil. Narukoval dobrovolně na vojnu, absolvoval školu pro důstojníky v Nitře a sloužil u cyklistického pluku na Slovensku, v Levicích. Pak se vrátil do Prahy, v roce 1937 získal úřednické místo u pojišťovny Slavie.\n\nV únoru 1942 byl za rozšiřování ilegálního časopisu zatčen a odsouzen na osm let vězení; do konce války byl vězněn v káznici Straubing.\n\nPo osvobození Československa se odstěhoval do Liberce, kde pracoval v Legiobance jako úředník, roku 1946 zde byl zástupcem ředitele. Od roku 1947 byl vyšetřován, v dubnu 1948 dokonce obžalován pro chování ve vyšetřovací vazbě gestapa za německé okupace. V dubnu 1948 bylo obžalování zrušeno. Z Legiobanky byl propuštěn 28. února 1948, poté, co byl nalezen jeho dopis s antikomunistickými výroky. Následně mu byl oznámen zákaz publicistické činnosti. Dne 10. června 1948 ilegálně opustil Československo a odešel do Německa. V Německu se Karlu Fabiánovi nepodařilo vycestovat do Anglie a využil toho, že tehdejší president Klement Gottwald vyhlásil 19. června 1948 amnestii; 12. srpna 1948 se vrátil do Československa.\n\nPo návratu z emigrace nabídnul Karel Fabián své zkušenosti k propagandistickým účelům. Tak se dostal do styku se zpravodajským důstojníkem Bedřichem Pokorným, zástupcem velitele Státní bezpečnosti. Své zážitky z emigrace zpracoval v propagandistických dílech \"Cesta na západ\" (časopisecky v časopise Květen, pseudonym \"F. Navrátil\") a \"Uprchlík\" (vydala Práce, 1950).\n\nV roce 1948 se přestěhoval do Prahy, kde se stal, s pomocí Bedřicha Pokorného, od září 1948 do konce roku 1949 redaktorem časopisu Květen. Fabián napsal pro Pokorného román \"Poslali mě střílet\" (dnes nezvěstný), kterým oslavil práci STB popisem právě probíhajícího případu. Též Pokorného upozornil na připravovaný pokus o emigraci Žofie Veselíkové, bývalé manželky kabaretiéra Jiřího Červeného. \n\nJeho texty v časopise Květen, které podporovaly pětiletku, se ÚV KSČ zdály příliš seznzační a z časopisu byl propuštěn. Krátce se živil jako dělník, pak jako vedoucí textového oddělení v podniku \"Propag\". Když byl Bedřich Pokorný v roce 1951 zatčen, byl zatčen a vyšetřován i Karel Fabián. V té době se nabídl jako tajný spolupracovník Státní bezpečnosti a byl využíván do roku 1952 a poté 1972–1977. O své činnosti ale hovořil s dalšími osobami a proto byl 17. září 1951 znovu zatčen a pro ohrožení státního tajemství odsouzen na šest let. Po podmínečném propuštění v roce 1954 pracoval jako horník a jako slévač. \n\nPo sedmileté přestávce začaly knihy Karla Fabiána pravidelně vycházet od roku 1957. V letech 1963–1965 byl dramaturgem pořadů pro děti a mládež v Československé televizi, v letech 1969–1977 byl redaktorem časopisu Květy.\n\nV období normalizace podpořil (v listopadu 1969, s mnoha jinými) prohlášení tehdejšího ministra kultury, zaměřené proti existenci opozičních uměleckých svazů.\n\nZemřel v 71 letech po delší nemoci v Praze.\n\n\nOd roku 1936 publikoval pravidelně v Národních listech pod vlastním jménem, též \"Eda Kirchberger\". V začátcích zveřejňoval převážně příspěvky z vojenského prostředí. V \"Národních listech\" také vydal na pokračování špionážní romány na pokračování špionážní romány \"Než zazní děla\" (1937), \"Cesta přes mrtvé\" (1937), \"Pátá poprava\" (1938) a dobrodružné romány \"Malokaj – ostrov malomocenství\" (1938) a \"Pašerák Silverio\" (1940–1941).\n\nNěkterá z děl Karla Fabiána byla přeložena do slovenštiny, ukrajinštiny, rumunštiny a němčiny, níže jsou uvedena pouze česká vydání:\n\n"}
{"id": "429718", "url": "https://cs.wikipedia.org/wiki?curid=429718", "title": "Minerva (dívčí gymnázium)", "text": "Minerva (dívčí gymnázium)\n\nMinerva (od roku 1915 \"Městské dívčí reálné gymnázium Minerva\") bylo první dívčí gymnázium ve střední Evropě. \n\nVzniklo zásluhou spisovatelky Elišky Krásnohorské, která založila Spolek pro ženské studium Minerva roku 1890. Název nese po Minervě, etruské a italské bohyni, jež byla záhy ztotožněna s Athénou, bohyní moudrosti a lovu. Nejprve sídlilo v Pštrossově ulici u kostela svatého Vojtěcha na Praze 1, kde mělo k dispozici jen dvě místnosti (v tamní učebně se v prvním roce muselo směstnat všech 53 žákyň). Několikrát se stěhovalo - do provizorních pavilonů v zahradě u Vily Amerika (šk. r. 1897/1898), do školy u sv. Štěpána ve Štěpánské ulici (1898–1907), zpět do Pštrossvy ulice (1907-1934), do ulice M. D. Rettigové – dnes budova Pedagogické fakulty (1934–1948) a do Školské a částečně do Vodičkovy ulice (1948–1953). \nVznik dívčího gymnázia měl velký význam pro rozvoj emancipace žen a feministické hnutí, bylo totiž ženám teoreticky umožněno po absolvování gymnázia studovat na univerzitě, což bylo novum. První absolventky Minervy byly promovány na Univerzitě Karlově roku 1901 (první doktorka filozofie Marie Baborová (později Baborová-Čiháková, 1877–1937)) a 1902 (lékařka Anna Honzáková (1875–1940).\n\nDruhé dívčí gymnázium založil řád školských sester svatého Františka roku 1905 na Královských Vinohradech v Korunní ulici. Nacházelo se ve staré nízké budově původní zástavby. Moderní budova, jejíž zajímavostí je astronomická observatoř umístěná ve střešní kupoli (dnes sídlo Arcibiskupského gymnázia), byla postavena až ve 20. letech 20. století. Mezi oběma ústavy panovala určitá rivalita.\n\nSoukromé gymnázium Minerva, které přešlo v roce 2008 do úpadku, nemělo s dívčím gymnáziem Minerva nic společného. Naopak, jako pokračovatel tohoto gymnázia se hlásí dnešní Gymnázium Elišky Krásnohorské v Ohradní ulici v Praze 4.\n\n\n"}
{"id": "429719", "url": "https://cs.wikipedia.org/wiki?curid=429719", "title": "Hugh Hefner", "text": "Hugh Hefner\n\nHugh Marston Hefner (9. dubna 1926 Chicago – 27. září 2017 Los Angeles), občas přezdívaný Hef, byl zakladatel a vydavatel časopisu Playboy.\n\nHefner se oženil 25. června 1949 s Mildred Williamsovou. Měli spolu dvě děti, Christie a Davida. Christie je předseda Playboy Enterprises. Mildred se mu před svatbou svěřila, že mu byla nevěrná v době, kdy byl v armádě, což označil za „nejvíce devastující moment v mém životě“. Mildred mu povolila spát s jinými ženami z pocitu viny a v naději, že to zachrání jejich manželství. Rozvedli se po deseti letech.\n\nProslavil se jako promiskuitní bonviván.\n\nV 1989 se oženil s Kimberley Conradovou, Playmate roku, se kterou měl dva syny: Marstona a Coopera. Pár se rozvedl v roce 2010 a o dva roky později se oženil potřetí. Jeho manželkou se stala modelka Crystal Harris, s níž byl ženatý až do své smrti.\n\nPlayboy Mansion byla nabídnuta k prodeji za 200 miliónů dolarů v roce 2016. Tato rezidence byla prodána sousedovi Hefnera Deanu Metropoulosovi, za podmínky, že zde Hefner bude moci nadále bydlet a žít až do své smrti. Metropoulos po dohodě s Hefnerem za splnění podmínek odkoupil rezidenci za poloviční cenu, tedy 100 miliónů dolarů. Nyní má Metropoulos po smrti Hefnera v plánu propojit rezidenci se sousedním domem, který koupil v roce 2009.\n\n"}
{"id": "429720", "url": "https://cs.wikipedia.org/wiki?curid=429720", "title": "Caulkicephalus", "text": "Caulkicephalus\n\nCaulkicephalus („Caulkova hlava“ podle názvu pro obyvatele ostrova Wight) byl rodem ornitocheiridního pterodaktyloidního ptakoještěra, který žil v období spodní křídy na území dnešního ostrova Wight u jižního pobřeží Velké Británie.\n\nZachovala se pouze neúplná kostra a lebka s několika zuby. Druhový název \"trimicrodon\" přímo znamená „tři malé zuby“. Srovnáním s dalšími ornitocheiridy i přímým pozorováním fosílií odhadli paleontologové rozpětí křídel tohoto velkého pterosaura zhruba na 5 metrů.\n\n\n"}
{"id": "429722", "url": "https://cs.wikipedia.org/wiki?curid=429722", "title": "Sidonia", "text": "Sidonia\n\nSidonia či Sidonie je ženské křestní jméno. Podle českého kalendáře slaví jmeniny 6. června a 23. června.\n\nJméno je latinského původu, znamenající \"Sidoňanka\", \"pocházející ze Sidonu\" (starověké fénické obchodní město v dnešním Libanonu, jeho současný název je Saida). Někdy se spojuje i s řeckým sindon, to znamená \"jemná tkanina, prádlo\".\n\nSidonie je také název osady města Brumov-Bylnice ležící na česko-slovenském pomezí.\n\nSid, Siddy, Sida, Sidonka, Dona, Donia\n\n\n\n"}
{"id": "429723", "url": "https://cs.wikipedia.org/wiki?curid=429723", "title": "Thomas Reiter", "text": "Thomas Reiter\n\nThomas Arthur Reiter (* 23. května 1958 v Frankfurtu nad Mohanem, Hesensko, Německo) byl původně vojenský letec, od května 1992 je astronautem oddílu ESA. Na přelomu let 1995/96 absolvoval půlroční kosmický let v 20. základní posádce (EO-20) stanice Mir, roku 2006 strávil opět půl roku na Mezinárodní vesmírné stanici (ISS) jako člen Expedice 13/Expedice 14. S 350 dny v kosmu drží evropský rekord v délce pobytu ve vesmíru.\n\nThomas Reiter pochází z Frankfurtu nad Mohanem, po gymnáziu nastoupil na vojenskou Univerzitu v Neubibergu, roku 1982 získal titul magistra v oboru aerokosmických technologií. Poté sloužil ve vojenském letectvu jako pilot.\n\nV květnu 1992 byl v 2. náboru ESA zařazen do oddílu astronautů ESA. V květnu 1993 byl s Christerem Fuglesangem vybrán k letu na ruskou stanici Mir v rámci programu Euromir. Od srpna téhož roku ve Středisku přípravy kosmonautů (CPK) v Hvězdném městečku procházel kurzem všeobecné kosmické přípravy, od července 1994 přípravou ve skupině, v březnu 1995 byly určeny posádky programu Euromir. Reiter byl zařazen do hlavní posádky (s Jurijem Gidzenkem a Sergejem Avdějevem.\n\nGidzenko, Avdějev a Reiter odstartovali 3. září 1995 do vesmíru na palubě Sojuzu TM-22. Převzali stanici od předešlé 19. základní posádky (Anatolij Solovjov, Nikolaj Budarin) a na půl roku osídlili stanici. V listopadu přijali návštěvu raketoplánu Atlantis (let STS-74). V únoru 1996 je vystřídali členové 21. základní posádky. Gidzenko, Avdějev a Reiter přistáli v Kazachstánu 29. února 1996 po 179 dnech, 1 hodině a 42 minutách letu.\n\nOd 1996 v CPK procházel doplňkovým výcvikem a v červenci 1997 získal kvalifikaci velitele přistávacího modulu Sojuzu TM. Od srpna 1997 do března 1999 se vrátil do Bundeswehru a velel operativní letecké skupině. V červnu – říjnu 1999 absolvoval stáž v CPK, v průběhu které se seznámil s ruským segmentem ISS, v lednu – únoru 2003 si v další stáži osvojil velení přistávacímu modulu Sojuzu TMA.\n\nV dubnu 2005 byla mezi Roskosmosem a ESA podepsána dohoda o letu astronauta ESA (Reitera) na ISS, původně měl startovat v září 2005 (let STS-121) a vrátit se v březnu 2006 (let STS-116). Po odkladech nakonec raketoplán Discovery (STS-121) odstartoval až 4. července 2006. Reiter pracoval na ISS v rámci Expedice 13, od září 2006 Expedice 14. Vrátil se raketoplánem Discovery (let STS-116), přistál 22. prosince 2006 po 171 dnech, 3 hodinách a 54 minutách letu.\n\nZ oddílu astronautů ESA odešel v létě 2007, současně s odchodem byl jmenován členem rady ředitelů německé kosmické agentury DLR (Deutsches Zentrum fur Luft- und Raumfahrt).\n"}
{"id": "429724", "url": "https://cs.wikipedia.org/wiki?curid=429724", "title": "Michael Fincke", "text": "Michael Fincke\n\nEdward Michael Fincke (* 14. března 1967 Pittsburgh, Pensylvánie, USA) je bývalý americký voják, od května 1996 astronaut NASA. Má za sebou dva půlroční lety na Mezinárodní vesmírnou stanici (ISS). \n\nMichael Fincke pochází z Pensylvánie, roku 1989 získal dva tituly bakaláře na MIT (v oboru aeronautiky a astronautiky a v oboru věd o Zemi, atmosféře a planetách. Léto 1989 strávil na stáži v Moskevském leteckém institutu Serga Ordžonikidzeho. O rok později se na Stanfordově univerzitě stal magistrem. Druhý magisterský titul (z planetární geologie) získal na \"University of Houston–Clear Lake\" roku 2001. Od roku 1990 sloužil u vojenského letectva jako inženýr pro testování kosmických systémů, roku 1994 absolvoval školu zkušebních pilotů, od ledna 1996 sloužil v Japonsku ve funkci koordinátor prací na japonsko-americkém projektu stíhačky XF-2. Nalétal 825 hodin na 30 typech letadel.\n\nV květnu 1996 byl v 16. náboru NASA vybrán mezi astronauty. Po dvouletém kurzu všeobecné kosmické přípravy získal kvalifikaci letový specialista.\n\nV červenci 1999 byl zařazen do záložní posádky Expedice 4. Dalšími členy posádky byli Gennadij Padalka a Stephen Robinson. Expedice 4 startovala v prosinci 2001.\n\nV březnu 2002 byl určen do hlavní posádky Expedice 9 s Gennadijem Padalkou a Olegem Kononěnkem. Současně byl v dubnu – prosinci 2002 členem záložní posádky Expedice 6. Po havárii Columbie byly plány letů a složení expedic několikrát změněny, nakonec byla posádka Padalka, Fincke koncem ledna 2004 stanovena hlavní pro Expedici 9.\n\nOba kosmonauti ještě s nizozemským astronautem ESA André Kuipersem odstartovali do vesmíru 19. dubna 2004 na palubě Sojuzu TMA-4. Nahradili kolegy z Expedice 8 a na půl roku se zabydleli na stanici. V říjnu je vystřídali členové Expedice 10. Padalka s Finckem (a Jurij Šargin přiletivší s Expedicí 10) přistáli v Kazachstánu 24. října 2004 po 187 dnech, 21 hodinách a 16 minutách letu.\n\nV říjnu 2005 nahradil Johna Grunsfelda v záložní posádce Expedice 13, v ní se připravoval do března 2006.\n\nOd srpna 2006 do října 2007 byl velitelem záložní posádky Expedice 16 (s Saližanem Šaripovem). V únoru 2007 byla posádka Fincke, Šaripov jmenována hlavní posádkou Expedice 18. V květnu 2008 Šaripova, odvolaného ze zdravotních důvodů, nahradil Jurij Lončakov.\n\nFincke, Lončakov a americký vesmírný turista Richard Garriott odstartovali 12. října 2008 v Sojuzu TMA-13. Po spojení s ISS během týdne přebrali stanici od Expedice 17. Její členové Sergej Volkov a Oleg Kononěnko se s Garriottem vrátili na Zemi a kosmonauti Expedice 18 (včetně Gregory Chamitoffa, který přešel z Expedice 17) zůstali na stanici. Fincke s Lončakovem po obvyklém půlroce pobytu na stanici přistáli 8. dubna 2009 po letu trvajícím 178 dní a 14 minut.\n\nSpolečně s dalším astronautem Terrym Virtsem obdržel drobnou cameo roli v epizodě „Toto jsou cesty…“ (2005), posledním díle sci-fi seriálu \"\".\n"}
{"id": "429728", "url": "https://cs.wikipedia.org/wiki?curid=429728", "title": "Vilém I. Nizozemský", "text": "Vilém I. Nizozemský\n\nVilém I. Nizozemský, (\"Willem Frederik Prins van Oranje-Nassau\"), z dynastie Oranžsko-Nassavských (24. srpen 1772 Haag – 12. prosinec 1843 Berlín) byl mezi léty 1815–1840 král Nizozemska, lucemburský velkovévoda a limburský vévoda, v letech 1806–1815 to byl nizozemský místodržící v exilu. Král Vilém I. byl synem nizozemského místodržícího Viléma V. Oranžského. Jako princ oranžský a nizozemský místodržící byl nazýván Vilém VI. Oranžský.\n\nKdyž se v roce 1795 nizozemských provincií zmocnila francouzská vojska, tak se spolu se svým otcem místodržícím Vilémem V. Oranžským postavil na stranu protinapoleonské koalice. Francouzi na tomto území vyhlásili Batávskou republiku a později Holandské království, které bylo v letech 1810 až 1814 připojeno přímo k Francii. Na Vídeňském kongresu v roce 1815 bylo vyhlášeno Spojené království Nizozemské, ke kterému patřila do roku 1830 také Belgie (resp. do 1839, kdy Nizozemí její nezávislost definitivně uznalo) a Lucembursko. Po odtržení Belgie vzniklo Nizozemské království spojené až do roku 1890 personální unií s Lucemburským velkovévodstvím.\n\nVilém se pokoušel Belgii znovu získat, ale bez úspěchu a tak v roce 1839 Nizozemí její nezávislost definitivně uznalo. V roce 1840 abdikoval ve prospěch svého syna Viléma II. a zbytek života strávil v Berlíně, kde také v roce 1843 zemřel.\n"}
{"id": "429731", "url": "https://cs.wikipedia.org/wiki?curid=429731", "title": "STS-96", "text": "STS-96\n\nSTS-96 byla mise amerického programu raketoplánů, konkrétně stroje Discovery v květnu a červnu 1999. Byl to 94. start raketoplánu a 26. let stroje Discovery. Hlavním cílem letu bylo zásobení Mezinárodní vesmírné stanice, v nákladovém prostoru raketoplánu byl také modul Spacehab. Uskutečnil se jeden výstup do otevřeného vesmíru.\n\n\n\n"}
{"id": "429732", "url": "https://cs.wikipedia.org/wiki?curid=429732", "title": "STS-92", "text": "STS-92\n\nSTS-92 byla mise amerického programu raketoplánů, konkrétně stroje Discovery v říjnu 2000. Byl to 100. start raketoplánu a 28. let stroje Discovery. Hlavním cílem letu byla doprava základní části příhradového nosníku Z1 k Mezinárodní vesmírné stanici. Uskutečnily se 4 výstupy do otevřeného vesmíru.\n\n\n\n\n\n\n"}
{"id": "429735", "url": "https://cs.wikipedia.org/wiki?curid=429735", "title": "Andrea Černá", "text": "Andrea Černá\n\nAndrea Černá (* 13. ledna 1977 Karlovy Vary) je česká herečka. \n\nVystudovala herectví na Pražské konzervatoři (1996). Po ukončení školy byla v angažmá v plzeňském Divadle J. K. Tyla, spolupracuje s filmem, televizí a rozhlasem. Od roku 2015 je v angažmá v Divadle na Vinohradech. \n\n\n\n\n\n\n\n\n\n"}
{"id": "429736", "url": "https://cs.wikipedia.org/wiki?curid=429736", "title": "Stop motion", "text": "Stop motion\n\nStop motion, pookénková nebo fázová animace je technika animace, při níž je reálný objekt mezi jednotlivými snímky ručně upravován a posouván o malé úseky tak, aby po spojení vyvolala animace dojem spojitosti. Hlavní výhodou této techniky je, že dovoluje animovat téměř cokoli. Nevýhodou je velká časová náročnost. Například celovečerní snímek \"\" natočený technikou stop motion se točil celých pět let.\n\nKe známým animovaným filmům natočených kompletně pookénkovou animací patří \"Ukradené Vánoce\", \"Mrtvá nevěsta Tima Burtona\",\" Fantastický pan Lišák\" již zmíněný \"Wallace a Gromit\" a nebo seriál \"Ovečka Shaun\". Mezi známé české režiséry točící technikou stop motion patří Jiří Trnka, Břetislav Pojar, Jan Švankmajer, Hermína Týrlová, Karel Zeman nebo Jiří Barta.\n\n"}
{"id": "429737", "url": "https://cs.wikipedia.org/wiki?curid=429737", "title": "Václav Riedlbauch", "text": "Václav Riedlbauch\n\nVáclav Riedlbauch (1. dubna 1947 Dýšina – 3. listopadu 2017 Praha) byl český hudební skladatel, pedagog a manažer. V letech 2009–2010 zastával funkci ministra kultury ve Fischerově vládě.\n\nV letech 1962–1968 studoval hru na akordeon u dr. Josefa Smetany a skladbu u Zdeňka Hůly na Pražské konzervatoři. Poté pokračoval ve studiu kompozice na Akademii múzických umění v Praze ve třídě Václava Dobiáše, u něhož absolvoval roku 1973. Účastnil se mistrovských skladatelských kurzů Accademia Chigiana v Sieně (Franco Donatoni) a v polské Toruni (Witold Lutosławski, Tomasz Sikorski).\n\nOd roku 1987 byl uměleckým šéfem opery Národního divadla. Podle dobových dokumentů a pamětníků se v listopadových dnech jednoznačně postavil na stranu hroutící se komunistické moci. Vyhrožoval z titulu své funkce stávkujícím umělcům finančními postihy, vyhazovy i vězením. Ještě v listopadu 1989 z divadla odešel.\n\nPoté byl programovým ředitelem Paláce kultury (1990–1993), šéfproducentem a následně ředitelem hudebního vydavatelství Panton (1993–1996) a od 1. ledna 2001 generálním ředitelem České filharmonie. Na tomto postu ho po skončení funkčního období a neshodách s některými členy orchestru vystřídal v červenci 2009 Vladimír Darjanin.\n\nV letech 1992–1997 byl členem výboru Ochranného svazu autorského; v jeho orgánech působil i později, v roce 2007 byl členem rozúčtovací komise.\n\nV letech 2006–2009 z jeho iniciativy probíhal v Rudolfinu festival \"Pražské premiéry\", nejvýznamnější český festival na poli soudobé vážné hudby po Sametové revoluci. Festival byl unikátní širokospektrou dramaturgií. Významné též bylo jeho programové směřování na symfonickou hudbu. Většina světově významných skladatelů prezentovaných na festivalu byla v Praze prezentována vůbec poprvé. Pro festival též vznikla řada českých kompozic autorů všech generací.\n\nV dubnu 2009 byl navržen do tzv. překlenovací vlády Jana Fischera jako ministr kultury. Dne 8. května 2009 ho prezident Václav Klaus jmenoval ministrem kultury.\n\nK jeho důležitým krokům z pozice ministra patří převedení Galerie Rudolfinum pod Uměleckoprůmyslové muzeum v říjnu 2009, čímž vyřešil spor mezi vedoucím Galerie Petrem Nedomou a generálním ředitelem České filharmonie (kam Galerie Rudolfinum spadala) Vladimírem Darjaninem. Převedl také Laternu magiku pod Národní divadlo a začal mluvit o možném odvolání šéfa Národní galerie Milana Knížáka. Z evropských i českých fondů získal peníze na opravu klášterů Teplá, Plasy a Velehrad či památkově chráněných vítkovických hutí. Na rozdíl od svého předchůdce Václava Jehličky značně podporoval živou kulturu.\n\nV letech 1971–2016 působil jako pedagog na katedře skladby Hudební fakulty Akademie múzických umění v Praze, v letech 1990–2004 byl vedoucím katedry. Docentem byl jmenován roku 1985, profesorem je od roku 2000. Zároveň od roku 2010 přednášel Arts management na Vysoké škole ekonomické v Praze. Mezi lety 1970–1978 vyučoval na Pražské konzervatoři.\n\nJako člen Stálé komise Concertino Praga se podílel na přípravě této rozhlasové soutěže. Od prosince 2006 do června 2009 působil ve správní radě obecně prospěšné společnosti České doteky hudby, pořádající tři festivaly a řadu dalších akcí. Dlouhodobě působil jako ředitel Nadace Bohuslava Martinů.\n\nZemřel v Praze dne 3. listopadu 2017 po dlouhé těžké nemoci. Byl pohřben ve Strakonicích.\n\nByl autorem 12 orchestrálních skladeb (\"Smrtelná ronda pro orchestr\"), varhanního koncertu, dalších komorních a vokálních skladeb včetně skladeb pro děti, pedagogické literatury. Jeho celovečerní balet \"Macbeth\" se na Nové scéně Národního divadla hrál od roku 1984 šest sezon.\n\nByl držitelem několika ocenění od institucí a mnoha z domácích soutěží; v roce 2000 mu Evropská unie umění udělila Evropskou cenu Gustava Mahlera za vynikající výsledky v oboru hudby.\n\nDětství prožíval ve Strakonicích. Z jeho pěti sourozenců se tři stali profesionálními hudebníky; Jan Riedlbauch (* 1948) je flétnista,  básník a profesor Pražské konzervatoře, Josef houslista a Rudolf (* 1944) je malíř a výtvarný pedagog. Sestry Anna a Marie se profesionálnímu umění nevěnovaly.\n\n"}
{"id": "429740", "url": "https://cs.wikipedia.org/wiki?curid=429740", "title": "Seznam měst v Indonésii", "text": "Seznam měst v Indonésii\n\nToto je seznam měst v Indonésii.\n\nV následující tabulce jsou uvedena města nad 100 000 obyvatel, výsledky sčítání obyvatelstva z 30. října 1990 a 30. června 2000, odhady počtu obyvatel k 1. lednu 2007 a správní jednotky (provincie, zvláštní oblasti a distrikt hlavního města), do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "429743", "url": "https://cs.wikipedia.org/wiki?curid=429743", "title": "Terrestrial Planet Finder", "text": "Terrestrial Planet Finder\n\nTerrestrial Planet Finder (TPF) byl plán observatoře NASA, která s pomocí několika dalekohledů ve vesmíru měla hledat po roce 2020 planety pozemského typu v jiných planetárních systémech naší galaxie. Projekt byl několikrát odložen a nakonec v roce 2011 úplně zrušen.\n"}
{"id": "429746", "url": "https://cs.wikipedia.org/wiki?curid=429746", "title": "Seznam měst v Malajsii", "text": "Seznam měst v Malajsii\n\nToto je seznam měst v Malajsii.\n\nZdaleka největší aglomerací v Malajsii je Kuala Lumpur, kde 1. ledna 2006 žilo 6 527 057 obyvatel, což představuje asi čtvrtinu obyvatelstva celé země.\n\nV následující tabulce jsou uvedena města nad 100 000 obyvatel, výsledky sčítání obyvatelstva z 14. srpna 1991 a 5. července 2000, odhady počtu obyvatel k 1. lednu 2006 a správní jednotky (spolkové státy), do nichž města náleží. Města Kuala Lumpur (hlavní město), Putrajaya (sídlo vlády, 41 070 obyvatel) a Labuan (73 664 obyvatel) představují samostatná federální teritoria a nepatří do žádného státu. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "429747", "url": "https://cs.wikipedia.org/wiki?curid=429747", "title": "Jan Heralt z Kunštátu a Líšnice", "text": "Jan Heralt z Kunštátu a Líšnice\n\nJan Heralt z Kunštátu a Líšnice (snad 1441–1490) byl moravský šlechtic z líšnické větve rodu pánů z Kunštátu. \n\nPrvní písemná zmínka o Janu Heraltovi pochází z roku 1444, kdy byl popraven jeho otec Heralt z Kunštátu a Líšnice. Jan Heralt byl v té době ještě malé dítě, pravděpodobně mu byly tři roky. Jeho sestra Kateřina brzy zemřela a Jan se stal jediným dědicem majetku.Kvůli jeho nízkému věku však majetek spravoval poručník a ochránce, kterým se stal Jiří z Poděbrad z české větve pánů z Kunštátu. Roku 1466 se Jan Heralt oženil s Johankou, jednou ze čtyř dcer Jiřího z Kravař a Strážnice, posledního mužského zástupce rodu pánů z Kravař. Vyženil tak hrad Plumlov s panstvím, město Prostějov a další vesnice a podíly na majetku. V tomtéž roce mu král Jiří zastavil hrady Žebrák a Točník, pravděpodobně se jednalo o kompenzaci za zkonfiskované majetky Janova problematického otce. Koncem roku 1473 se Jan Heralt účastnil v Brně zemského sněmu. V roce 1476 ho na pravý spolek přijal jeho značně starší bratranec Procek z Kunštátu a Opatovic, který neměl žádných potomků a chtěl se vyhnout odúmrti a převodu rodového majetku na krále. Jan Heralt tak získal panství Líšnici, Kunštát a Lysice. V roce 1477 získal zápis v hodnotě 7000 zlatých na panství Kojetín. Po smrti Procka z Opatovic se stal jediným a posledním příslušníkem líšnické větve pánů z Kunštátu. V roce 1479 se Jan Heralt účastnil v Brně setkání uherského a českého krále, kterým měly být ukončeny česko-uherské války. V březnu 1483 král Vladislav II. navýšil Janu Heraltovi o 1000 zlatých zástavní sumu na Kojetíně. Od roku 1486 zastával Jan Heralt úřad nejvyššího komorníka cúdy olomoucké, který zastával až do své smrti roku 1490. \n\nZemřel bez mužských potomků a zanechal velké dluhy, na jejichž umoření padla velká část jeho majetku. Vdově Johance z Kravař tak zůstal nakonec jen Plumlov s panstvím, na které se dluhy nevztahovaly. \n\nMiroslav Plaček, Peter Futák: \"Páni z Kunštátu. Rod erbu vrchních pruhů na cestě k trůnu\", Nakladatelství Lidové noviny, 2006, ISBN 80-7106-683-4\n"}
{"id": "429749", "url": "https://cs.wikipedia.org/wiki?curid=429749", "title": "Kenneth Walker", "text": "Kenneth Walker\n\nKenneth Walker (4. února 1980) je americký profesionální basketbalista ,který hraje za Mlékárna Miltra Nový Jičín. Hraje na pozici vyššího křídla nebo pivota. Patří mezi největší hvězdy naší soutěže. Je vysoký 208 cm a váží 109 kilogramů. \n\nKenneth (Kenny) hrál basketbal v mnoha zemích. Je velký cestovatel. V dosavadní kariéře hrál v USA,v Koreji, v Polsku, Turecku, Francii, Švédsku, Kosovu, Dominikánské republice a Novém Zélandu. Během těchto angažná získal několik individuálních ocěnění. Stal se nejlepším blokařem polské a novozélandské ligy, má stříbro ze švédské a české ligy a v Kosovu se stal mistrem ligy. Ve švédské lize v týmu Uppsala si zahrál i All Star Game švédské ligy.\n\nKenneth přišel v roce 2007 do Geofinu z polského týmu Polonia Varšava. Okamžitě se prosadil do základní sestavy. Dnes je jedním z nejlepších blokařů a doskakovačů Mattoni NBL. U diváků je velmi oblíben zejména svými smečemi. Je pravidelným účastníkem All Star Game. V letošní sezóně získal za základní část trofej pro nejužitečnějšího hráče. \n\nKenneth je svobodný a nemá děti.\n"}
{"id": "429750", "url": "https://cs.wikipedia.org/wiki?curid=429750", "title": "Přemysl Rut", "text": "Přemysl Rut\n\nPřemysl Rut (* 10. března 1954 Kutná Hora) je český klavírista, zpěvák, divadelní režisér, herec, spisovatel-esejista, básník, dramatik, redaktor-publicista a divadelní pedagog.\n\nBěhem svých studii na pražské DAMU spolupracoval s Nedivadlem Ivana Vyskočila, kde působil nejprve jakožto zpěvák a klavírista, později i jako autor. Po studiích činoherní režie na pražské DAMU, kde absolvoval v roce 1979 , působil během své vojenské služby v Uherském Hradišti ve Slováckém divadle jakožto režisér a umělecký vedoucí zdejší Malé scény. V letech od roku 1984 do roku 1990 učil na Pražské konzervatoři a současně vedl poloamatérský divadelní soubor Malé české divadlo, kde uváděl inscenace svých her a scénická čtení her, které tehdejší režim nepovoloval inscenovat. Zároveň s tím také pomáhal vydávat samizdatový časopis \"O divadle\".\n\nPo sametové revoluci krátce pracoval jako redaktor \"Literárních novin\". Od roku 1993 působil jakožto umělec ve svobodném povolání. Od roku 1999 spolupracuje jako pedagog na pražské DAMU, od roku 2003 zde působí jako vedoucí katedry autorské tvorby, roku 2008 byl jmenován profesorem.\n\nDlouhodobě spolupracuje s Českým rozhlasem. Před sametovou revolucí mohl v médiu připravit jen lekce poetiky pro děti (jako kocour Pentlochňap z Alenky v kraji divů). V roce 1991 měla premiéru jeho první rozhlasová hra \"Polygoné\", v roce 1993 pak dostal nabídku od dramaturga Dušana Všelichy, aby připravil autorský pořad. Piannissimo mělo 69 dílů a jak sám říká, bylo pro něho iniciační. V jeho rámci realizoval cyklus \"Čtení ze špatné literatury,\" cyklus svých prvních apokryfních pohádek i cyklus portrétů písničkářů, který byl zárodkem jeho \"pozdějších projektů rozhlasových, pódiových i edičních, jimiž se pokouším(e) připomínat českou autorskou píseň v celém jejím časovém rozpětí\". Později moderoval odpoledne Rádia Mama a stal se tradičním autorem rozhlasových her i teoretikem rozhlasu.\n\nPřemysl Rut ale vystupuje i v České televizi, působí i jakožto nakladatelský redaktor a editor.\n\n\n\n\n\n\n\n"}
{"id": "429753", "url": "https://cs.wikipedia.org/wiki?curid=429753", "title": "Cyril Vasiľ", "text": "Cyril Vasiľ\n\nMons. Cyril Vasiľ (* 10. dubna 1965, Košice) je slovenský řeckokatolický duchovní, arcibiskup, jezuita, skaut a emeritní sekretář Kongregace pro východní církve.\n\nNarodil se 10. dubna 1965 v Košicích v rodině řeckokatolického kněze. Jeho bratr Michal je též knězem. Roku 1982 začal studovat na Římskokatolické cyrilometodějské bohoslovecké fakultě Univerzity Komenského v Bratislavě, které ukončil roku 1987. Dne 14. června 1987 byl biskupem Slavomirem Miklovšem vysvěcen na kněze. V srpnu roku 1987 emigroval do Itálie. Odešel do Říma kde studoval na Papežském východním institutu, zde roku 1989 získal licenciát z kanonického práva.\n\nDne 15. října 1990 vstoupil do Tovaryšstva Ježíšova a roku 2001 složil své věčné sliby. Roku 1994 získal na Papežském východním institutu doktorát z východního kanonického práva. V roce 1997 se habilitoval na CMTF UP v Olomouci. Roku 2002 byl zvolen na Papežském východním institutu děkanem a prorektorem Fakulty východního kanonického práva. Roku 2003 byl jmenován duchovním rádcem Mezinárodní unie evropských skautů.\n\nPůsobil jako poradce Kongregace pro východní církve, Kongregace pro nauku víry a Papežské rady pro pastoraci migrantů a lidí mimo domov. Roku 2005 byl jmenován adjunktem Biskupské synody. Působil také jako profesor Papežské univerzity Gregoriana, Římskokatolické cyrilometodějské bohoslovecké fakulty Univerzity Komenského v Bratislavě a na Trnavské univerzitě v Trnavě. V květnu roku 2007 se stal rektorem Papežského východního institutu.\n\nDne 7. května 2009 jej papež Benedikt XVI. jmenoval sekretářem Kongregace pro východní církve a titulárním arcibiskupem z Ptolemais v Lybii. Biskupské svěcení přijal 14. června 2009 z rukou biskupa Slavomira Miklovše a spolusvětiteli byli arcibiskup Ján Babjak a biskup Milan Chautur.\n\nDne 20. ledna 2020 jej papež František jmenoval apoštolským administrátorem \"sede plena\" košické eparchie.\n\nOvládá slovenštinu, latinu, italštinu, angličtinu, ruštinu, ukrajinštinu, francouzštinu, němčinu, španělštinu, řečtinu a staroslověnštinu.\n\n"}
{"id": "429764", "url": "https://cs.wikipedia.org/wiki?curid=429764", "title": "Vadim Gippenrejter", "text": "Vadim Gippenrejter\n\nVadim Jevgeňjevič Gippenrejter (: Вадим Евгеньевич Гиппенрейтер, (22. dubna 1917 Moskva - 16. července 2016 Moskva) byl ruský novinářský a krajinářský fotograf.\n\nV roce 1948 dokončil sochařské studium na Moskevském uměleckém ústavu, po jejímž absolvování se začal věnovat fotografii. Účastní se mezinárodního festivalu Interfoto v Moskvě.\n\nStal se také mistrem SSSR ve sjezdovém lyžování.\n\n\n"}
{"id": "429765", "url": "https://cs.wikipedia.org/wiki?curid=429765", "title": "Naxos", "text": "Naxos\n\nNaxos může znamenat:\n\n\n"}
{"id": "429770", "url": "https://cs.wikipedia.org/wiki?curid=429770", "title": "27. symfonie (Haydn)", "text": "27. symfonie (Haydn)\n\n27. symfonie G-dur Josefa Haydna vznikla mezi lety 1757 a 1760, v době, kdy Haydn pracoval pro hraběte Morzina. V Hobokenově seznamu Haydnova díla (zkratka Hob.) má označení I/27.\n\nSymfonie sestává ze tří vět v tradičním schématu – rychle, pomalu, rychle.\n\n"}
{"id": "429771", "url": "https://cs.wikipedia.org/wiki?curid=429771", "title": "Martin Blažíček", "text": "Martin Blažíček\n\nMartin Blažíček (* 1976) je český filmař, audiovizuální performer a pedagog. Patří mezi nejaktivnější organizátory dění kolem experimentálního filmu v ČR, je jedním z kurátorů prostoru NoD v Praze a občasně publikuje v časopisu Cinepur. V současné době je doktorandem Centra audiovizuálních studií (CAS) Filmové a televizní fakulty Akademie múzických umění FAMU v Praze v oboru audiovizuální performance a působí také jako lektor na Institutu intermédií při ČVUT v Praze.\n\n\n\n\nFilmová tvorba Martina Blažíčka se opírá o řadu experimentálních technik filmové animace, mj. přímou malbu, kresbu a objektovou manipulaci a chemické zpracování povrchu filmu. Od roku 2003 se věnuje převážně živé a site-specific performanci, během které různými způsoby ovlivňuje podobu projekce během představení.\n\n\n\n\n\n"}
{"id": "429772", "url": "https://cs.wikipedia.org/wiki?curid=429772", "title": "Lokatorzy", "text": "Lokatorzy\n\nLokatorzy je polský komediální televizní seriál produkovaný televizí TVP Gdańsk. Seriál se soustřeďuje na čtveřici přátel a jejich domácího ve Varšavě. Scénář vznikl na základě amerických seriálů \"Man About the House\", \"George and Mildred\" nebo \"Three's Company\". V Polsku byl vysílán v letech 2000–2005, měl šest sérií o 226 pětadvacetiminutových dílech, v ČR zatím seriál nebyl vysílán. Volným pokračováním je seriál \"Sąsiedzi\" (Sousedi), vysílaný v letech (2003–2008). \n\n\nVe filmu měla cameo celá řada polských celebrit.\n\n"}
{"id": "429773", "url": "https://cs.wikipedia.org/wiki?curid=429773", "title": "Naxos (ostrov)", "text": "Naxos (ostrov)\n\nNaxos (druhý pád \"Naxu\", ) je ostrov v Egejském moři. Je součástí Řecka a největším ostrovem souostroví Kyklady. Leží mezi ostrovy Mýkonos a Ios, západně od něj se nachází ostrov Páros a jihovýchodně ostrov Amorgos.\n\nMá rozlohu 428 km². Jeho správní středisko a největší sídlo má stejnojmenný název - Naxos (Chora). Je poměrně hornatý. Nejvyšší bod, Zeus, který je rovněž nejvyšším v celých Kykladách, dosahuje výšky 1 001 m n. m. Hlavním zdrojem příjmů jeho obyvatel je cestovní ruch, vinohradnictví a pěstování zeleniny.\nHlavní město Naxos (Chora) leží na severozápadě ostrova a nachází se zde přístav. Jeho dominantou jsou hrad v centru a portál nedostavěného Apollónova chrámu na výběžku pevniny do moře nazývaný též Portara.\n\nPodle archeologických nálezů byl ostrov osídlen již před 200 tisíci lety.\n\n"}
{"id": "429774", "url": "https://cs.wikipedia.org/wiki?curid=429774", "title": "Otýlie Beníšková", "text": "Otýlie Beníšková\n\nOtýlie Beníšková, rozená Otýlie Jelínková (25. října 1882 Rakovník – 22. srpna 1967 Praha), byla česká herečka.\n\nPocházela ze starého divadelnického rodu Jelínků, všichni její příbuzní, rodiče i všechny tři sestry (Terezie Brzková, Marie Spurná a Hana Vojtová), její synovec a neteř jakož i její vlastní syn byli herci a herečky. Její otec Vilém Karel Jelínek byl principálem vlastní herecké společnosti. Svoji hereckou kariéru začala koncem 19. století právě v divadelní společnosti svého otce. Poté vystřídala několik angažmá, mimo jiné také v Bratislavě (6 let), v Národním divadle v Brně a ve Vinohradském divadle. Nejdéle však hrála v Plzni (v letech 1906–1907 a 1907–1932). Během okupace působila v Československém rozhlase v Divadle Uranie. Po válce prakticky až do své smrti vystupovala v Divadle D 34, pozdějším Divadle E. F. Buriana.\n\nV českém filmu se uplatnila až ve zralém věku, mezi její nejlepší role patří výkon ve snímku \"Až se vrátíš…\" z roku 1947 nebo \"Chceme žít\" z roku 1949. V roce 1952 byla jmenována národní umělkyní.\n\n\n"}
{"id": "429775", "url": "https://cs.wikipedia.org/wiki?curid=429775", "title": "Offenbach", "text": "Offenbach\n\nOffenbach může být:\n\n\n\n\n\n\n\n"}
{"id": "429779", "url": "https://cs.wikipedia.org/wiki?curid=429779", "title": "Until It Sleeps", "text": "Until It Sleeps\n\n„Until It Sleeps“ je singl a zároveň čtvrtá píseň americké kapely Metallica na albu \"Load\" z roku 1996. Text písně napsali James Hetfield a Lars Ulrich. Text reflektuje osud Hetfieldových rodičů, kteří oba zemřeli na rakovinu a byli členy náboženského hnutí Křesťanská věda. První demoverze před vymyšlením současného jména měla pracovní název „F. O. B. D.“, protože členům kapely připomínala píseň „Fall on Black Days“ od kapely Soundgarden.\n\nPíseň získala ohlas a stala se první a zatím poslední písní od Metallicy, která obsadila místo v první desítce žebříčku Hot 100 sestavovaného americkým magazínem \"Billboard\".\n\nPozději se píseň hrála na koncertech a živá nahrávka písně se symfonickým orchestrem z roku 1999 se dostala na album \"S&M\". V roce 2000 vydala finská kapela Apocalyptica cover verzi písně na violoncellech na albu \"Cult\".\n\nK singlu byl též natočen videoklip, režírovaný Samuelem Bayerem. Natáčen byl v květnu roku 1996 v okolí Los Angeles. Video surrealisticky zachycuje pád člověka, za tímto účelem byly použity četné odkazy na dílo nizozemského mistra Hieronyma Bosche. Krom obecných motivů z Boschova díla byly inscenovány celé výjevy z některých jeho obrazů, jako pád Adama a Evy z triptychu \"Fůra sena\", démona pojídajícího lidi ze \"Zahrady pozemských rozkoší\" nebo předvádění Krista z \"Ecce homo\".\n\nKlip měl premiéru na MTV 23. května 1996 a získal MTV Video Music Awards za nejlepší rockový videoklip.\n\n"}
{"id": "429780", "url": "https://cs.wikipedia.org/wiki?curid=429780", "title": "Le Marais", "text": "Le Marais\n\nLe Marais (z francouzského \"le marais\" = bažina, močál) je historická městská čtvrť v Paříži na pravém, severním břehu řeky Seiny. Rozkládá se na území dnešního 3. a 4. obvodu. Čtvrť ohraničují dnešní ulice \"Rue du Renard\" a \"Rue Beaubourg\" na západě, které ji oddělují od historické čtvrti Beaubourg, na severu tvoří zhruba hranici \"Rue Réaumur\" a \"Rue de Bretagne\", na východě \"Boulevard Beaumarchais\" a \"Place de la Bastille\" a na jihovýchodě \"Boulevard Henri-IV\". Jižní hranici tvoří řeka Seina. Podélnou osou čtvrti je \"Rue Saint-Antoine\".\n\nDnešní centrální čtvrť byla původně bažinatá oblast za městem, během 13. století zčásti vysušená a opevněná. V 17. století se stala módní čtvrtí šlechty, která si zde stavěla městské paláce, z nichž se mnohé dochovaly do dnešních dnů. Od poloviny 18. století se však pařížská elita postupně přesouvala odtud do předměstí Saint-Honoré a Saint-Germain, které nabízely více prostoru. Po Velké francouzské revoluci byla čtvrť obydlena převážně řemeslníky, obchodníky a staré paláce byly přeměňovány na dílny a byty. V 19. století čtvrť bez výrazných zásahů přestála modernizaci Paříže vedenou prefektem Haussmannem, čímž si ponechala svůj původní architektonický vzhled, takže čtvrť tvoří převážně menší ulice. V roce 1969 byl zahájen program obnovy a revitalizace městských částí a čtvrť prošla od té doby rozsáhlou rekonstrukcí. Dnešní Marais se vyznačuje vysokou koncentrací muzeí, soukromých galerií a městských paláců, přesto se zde i nadále udrželo mnoho dílen a menších podniků. Nejvýznamnější zdejší institucí je Francouzský národní archiv, který sídlí v srdci čtvrtě v komplexu několika paláců vzájemně propojených novostavbou z 80.let 20.století. Marais je rovněž místem pařížské židovské, čínské a homosexuální komunity.\nJeště dlouhou dobu po vzniku města Paříže zůstával pravý břeh neobydlen kvůli močálům, které se zde vytvářely po povodních na Seině. Osídlení se koncentrovalo na ostrově Cité a na jižním, levém břehu Seiny v oblasti dnešní Latinské čtvrti. Již od 9. století se místo využívalo jako pastviny, ale osídlení mělo dlouho jen venkovský charakter. Oblastí procházela na místě dnešní \"Rue Saint-Antoine\" stará obchodní cesta do města Melun. Teprve ve 12. století se zde usídlily některé náboženské řády, z nichž nejvýznamnější byli templáři, kteří se po odchodu z Kypru přesunuli do Paříže a na pozemcích darovaných francouzským králem Ludvíkem VII. vybudovali své hlavní sídlo. Právě tento řád se zasloužil o vysušení bažin během 13. století. V roce 1240 bylo postaveno převorství templářů obklopené vlastními hradbami, neboť se nacházelo mimo městské hradby, které nechal na levém břehu vybudovat král Filip II. August. Opevněné převorství přilákalo řemeslníky a obchodníky, kteří byli osvobozeni od placení daní králi a městu, tak vzniklo předměstí Ville-Neuve du Temple. V následujícím století zde byly založeny i další kláštery (\"Blancs-Manteaux\", \"Sainte-Coix-de-la-Bretonnerie\" a později \"Billettes\").\n\nV polovině 13. století Karel z Anjou, král neapolský a sicilský a bratr krále Ludvíka IX. nechal vystavět svou rezidenci na místě dnešního domu č. 7 v \"Rue de Sévigné\". V roce 1361 francouzský král Karel V. nechal vybudovat komplex budov zvaný jako Hôtel Saint-Pol, kam se uchýlil z Louvru, neboť měl po povstání Étienna Marcela v roce 1358 nedůvěru vůči Pařížanům. Tento panovník a jeho nástupce Karel VI. nechali rozšířit městské hradby, jejichž součástí byla i pevnost Bastila a předměstí Saint-Antoine s odvodňovacém kanálem, hradby obepínaly celou oblast Marais. Tím se stala čtvrť plně integrovanou městskou částí.\nOd počátku 16. století si zde převážně šlechta začala budovat své městské paláce, které se nazývají \"hôtel\" (pro odlišení od \"palais\", což bylo označení paláce příslušníků královského rodu). Impulsem pro tento rozvoj se stalo založení dnešního \"Place des Vosges\" (tehdy \"Place Royale\" – Královského náměstí) králem Jindřichem IV. roku 1605. Roku 1610 zde byl král na ulici zavražděn. Místo označuje pamětní deska na průchodním domě do náměstí Vosges. Oblast se následně stala módní čtvrtí horních vrstev – aristokracie, církevních představitelů i bohatých měšťanů. Toto vrcholné období rozvoje probíhalo během 17. a po větší část 18. století.\n\nPo přesídlení královského dvora do Versailles nastal pozvolný úpadek čtvrti. Šlechta se přesouvala za panovníkem a některé zdejší paláce byly postupně rozprodány měšťanům, kteří je přestavovali na byty. Šlechtici si staví nové pařížské rezidence na předměstí Saint-Honoré poblíž rozvíjející se Avenue des Champs-Élysées a na levém břehu Seiny v předměstí Saint-Germain. Francouzská revoluce znamenala radikální a definitivní ukončení vzestupu. Ze čtvrti byli vyhnáni i zbývající obyvatelé šlechtického původu, mnozí emigrovali, jiní skončili pod gilotinou a jejich nemovitosti byly zkonfiskovány, čímž postupný architektonický úpadek pokračoval. Mnoho paláců bylo rozprodáno řemeslníkům a obchodníkům a budovy byly přeměněny na dílny, sklady, obchody a byty či se zde usídlily úřady. Následné 19. století se projevilo především na vnitřních, často velmi nešetrných přestavbách paláců.\n\nNaopak architektonické proměny Paříže za prefekta Haussmanna během Druhého císařství se, na rozdíl od jiných pařížských čtvrtí, nedotkly Marais příliš radikálně. Část středověkých staveb zmizela a některé části se proměnily, což je nejlépe vidět v ulicích Turbigo či Réaumur, ale jinak přes čtvrť nebyl proražen žádný nový bulvár. Jedinou ulicí tohoto typu tedy zůstává \"Rue de Rivoli\" postavená však již v letech 1797-1811 a otevřená za Napoleona a na ní navazující \"Rue Saint-Antoine\", která je ještě starší.\n\nV roce 1969 André Malraux, ministr kultury ve vládě Charlese de Gaulla vytvořil plán na rozvoj a ochranu městských čtvrtí a Marais se stala první chráněnou oblastí tohoto programu, který počítá s architektonickou obnovou, návratem stálých obyvatel, budováním muzeí apod. Bylo opraveno mnoho paláců a přeměněno v muzea a sídla dalších kulturních institucí. V posledních letech se ve čtvrti objevuje i mnoho uměleckých galerií.\nJelikož je čtvrť situovaná v samém centru Paříže, je zde automobilová doprava problematická. Většina ulic ve čtvrti je příliš úzká, takže jsou jednosměrné, aby bylo umožněno parkování. Ovšem i širší ulice jako \"Rue de Rivoli\" nebo nábřeží jsou koncipované rovněž jako víceproudé jednosměrky, které pravidelně v ranní a odpolední špičce zažívají dopravní zácpy. V Marais bylo vybudováno několik velkokapacitních podzemních parkovišť. Největší jsou u Centre Pompidou a u pařížské radnice Hôtel de Ville. Autobusové linky vedou převážně širšími ulicemi \"Rue Saint-Antoine\" a \"Rue de Rivoli\" od východu na západ (č. 69, 67, 75, 76), po nábřeží opačným směrem (96) a po okrajových bulvárech v severojižním směru (38, 20, 47, 65). Přímo přes čtvrť vedou linky 29, 75 a 96. Stanice metra jsou rozmístěny převážně na bulvárech lemujících čtvrť. V jižní části se nacházejí stanice Hôtel de Ville (linky 1 a 11), Pont Marie a Sully – Morland (obě linka 7), na jihovýchodě pak stanice Bastille (linky 1, 5 a 8). Na východním okraji Marais jsou stanice Chemin Vert a Saint-Sébastien – Froissart (obě linka 8). Na severu se nacházejí stanice Rambuteau (linka 11) a stanice Arts et Métiers (linky 3 a 11). Nejcentrálnější stanicí je Saint-Paul (linka 1). Jižní část Marais protínají v podzemí linky RER A a RER D, ovšem ty zde stanici nemají. Čtvrť je spojena přes Seinu několika mosty. Z ostrova Cité vede Pont d'Arcole a Ostrov sv. Ludvíka spojují s Marais Pont Louis-Philippe, Pont Marie a Pont de Sully.\n\n\nVe čtvrti se dochovala bezmála stovka městských paláců (\"hôtels\") šlechty i královských úředníků. Dnes jich je jen menší část využívána k luxusnímu bydlení. Převážně slouží nejrůznějším kulturním účelům jako muzea, školy či knihovny, nebo v nich sídlí úřady. Kromě níže uvedených staveb se mezi \"hôtels\" počítá ještě dalších 36 domů obklopujících \"Place des Vosges\".\n\n\n\n\n\n\n\n\n\n\n\nMarais je známé jako centrum několika komunit, které se během doby na jeho území vytvořily.\n\nMarais je historické centrum židovského života v Paříži. Židé ve čtvrti v malém počtu sídlili už na počátku 19. století. Ale teprve na přelomu 19. a 20. století se zde vytvořila silná židovská společnost. Marais se stalo novým domovem mnoha aškenázských židů z východní Evropy (především Ruska a Polska), kteří nacházeli ve čtvrti nízké nájemné a posílili tak charakteristiku Marais jako židovské čtvrti. Tato doba rozvoje židovské komunity trvala však relativně krátce. Po roce 1940, kdy nacistické Německo ovládlo Francii, se židovská populace stala obětí holokaustu. Mnohé pamětní desky u vchodů veřejných budov připomínají neblahý osud jejich obyvatel.\n\nDnešní oblast obývaná židovskou komunitou je mnohem menší, než před druhou světovou válkou. Nazývá se \"Pletzl\" (v jidiš „náměstíčko“ jako opak k velkému \"Place des Vosges\") a soustřeďuje se především kolem \"Rue des Rosiers\", \"Rue des Écouffes\" a \"Rue Ferdinand-Duval\". Ve čtvrti má sídlo televizní kanál pro židovskou komunitu ve Francii (\"Télévision française juive\").\n\nSeverní část Marais spolu se sousední čtvrtí Belleville je také domovem nejstarší čínské komunity v Paříži. Obyvatelé čínského původu se koncentrují kolem \"Rue du Temple\" a nedaleko \"Place de la République\".\n\nPrvní vlna čínské imigrace spadá do období první světové války, kdy Francie požádala Čínu o pracovní výpomoc namísto Francouzů, kteří byli mobilizováni. Čína pak do Francie vyslala na práci více než 150 000 svých státních příslušníků za podmínky, že nebudou nasazeni do bojů. Po válce jich ve Francii přibližně 3000 zůstalo a místní se usídlili kolem \"Rue au Maire\". Dneska jsou jejich obchodní činností v mnoha případech klenotnictví a kožená galanterie. Nová vlna přistěhovalectví z Číny a Vietnamu proběhla v letech 1955-1975 z politických i ekonomických důvodů. Noví přistěhovalci vytvořili druhou, mnohem rozsáhlejší asijskou čtvrť na jihovýchodě Paříže nedaleko Porte de Choisy ve 13. obvodu.\n\nPaříž je městem s činorodou homosexuální komunitou. V červnu se každoročně koná Gay Pride, kterou v roce 2008 navštívilo kolem půl miliónu lidí. Ve Francii je od roku 1999 uzákoněno registrované partnerství pod názvem Občanský pakt solidarity (Pacte civil de solidarité), které lze uzavřít bez ohledu na pohlaví a od roku 2013 mohou homosexuálové uzavírat manželství. Také pařížský starosta Bertrand Delanoë se ještě před svým zvolením do funkce v roce 2001 otevřeně přihlásil ke své stejnopohlavní náklonnosti. V roce 2002 začala ve Francii vysílat kabelová televize pro homosexuály \"Pink TV\".\n\nNa počátku 80. let 20. století ve čtvrti začaly vznikat podniky pro gaye, které se do té doby ojediněle vyskytovaly na levém břehu Seiny. V roce 1983 se do čtvrti přestěhovalo knihkupectví \"Les Mots à la Bouche\", které se během let stalo kulturním centrem zdejší komunity. První podniky se etablovaly především kolem \"Rue Sainte-Croix-de-la-Bretonnerie\", druhou ústřední ulicí je paralelní \"Rue de la Verrerie\". Původní převážně noční život v klubech a barech se na konci 80. let (i přes epidemii nemoce AIDS v komunitě) rozšířil, takže dnes život komunity pokračuje přes celý den. Přespěly k tomu i další nabídky služeb jako restaurace, butiky, hotel, realitní kancelář, cestovní kancelář, posilovny, sauny, parfumérie, holičství nebo cukrárny. Ve čtvrti sídlila redakce společenského LGBT magazínu \"Têtu\" než přesídlila do 14. obvodu. Do čtvrti se rovněž sestěhovala řada gayů, kteří si zde mohli dovolit koupit či pronajmout nemovitost.\n\nJako nomen omen může vzhledem k tomuto charakteru čtvrti Marais dnes působit jméno ulice \"Rue des Mauvais-Garçons\" (\"ulice Zlých (Ostrých) hochů\"). Tento název ovšem pochází už ze středověku a měl odkazovat na ulici, ve které bydlelo nepřizpůsobivé obyvatelstvo.\n\nSe čtvrtí Marais je spojeno mnoho významných historických i současných osobností, které ve čtvrti žily a působily, nebo jsou s ní jejich osudy jinak svázány.\n\n\n\nHôtel de Rohan-Guéménée se objevil v komedii z roku 1973 \"Muž z Acapulca\" s Jeanem Paulem Belmondem a Jacqueline Bisset.\n\nHôtel de Beauvais byl kulisou v několika francouzských filmech, např. \"Bankéřka\" z roku 1980 s Romy Schneider nebo v životopisném filmu \"Camille Claudel\" z roku 1988, kde sochařku Claudelovou hraje Isabelle Adjaniová a Gérard Depardieu představuje sochaře Augusta Rodina.\n\nVe filmu \"Paříži, miluji tě\" z roku 2006 je této čtvrti věnována třetí povídka \"Le Marais\" (režie Gus Van Sant) o zvláštním vztahu dvou mladíků.\n\n\n"}
{"id": "429782", "url": "https://cs.wikipedia.org/wiki?curid=429782", "title": "Kryminalni", "text": "Kryminalni\n\nKryminalni je polský televizní seriál režírovaný Ryszardem Zatorskim a Piotrem Wereśniakem a natočený společností MTL Maxfilm. Na teleizní stanici TVN byl vysílán od 18. září 2004 do 24. května 2008. Tvoří jej 8 řad a 101 epizod.\n\n\"Seriál obdržel ceny:\"\n\n\n"}
{"id": "429788", "url": "https://cs.wikipedia.org/wiki?curid=429788", "title": "Záviš Černý z Garbowa", "text": "Záviš Černý z Garbowa\n\nZáviš Černý z Garbowa (asi 1370 – 1428) byl polský rytíř žijící na přelomu 14. a 15. století.\n\nZáviš Černý z Garbowa byl nejslavnější polský rytíř žijící na přelomu 14. a 15. století. Dlouhá léta působil ve službách Zikmunda Lucemburského. Zúčastnil se mimo jiné na polské straně Bitvy u Grunwaldu. Padl roku 1428 v Srbsku na křížovém tažení proti Turkům.\n\n"}
{"id": "429790", "url": "https://cs.wikipedia.org/wiki?curid=429790", "title": "Růžodol", "text": "Růžodol\n\nNázev Růžodol může mít více míst:\n\n\n…nebo jako součást názvu:\n\n"}
{"id": "429791", "url": "https://cs.wikipedia.org/wiki?curid=429791", "title": "Růžodol (Litvínov)", "text": "Růžodol (Litvínov)\n\nRůžodol () je název zaniklé osady v okrese Most v Ústeckém kraji. Nacházela se asi 4,5 km severně od starého města Mostu na březích Bílého potoka. Osada zanikla kvůli těžbě uhlí v letech 1956–1959.\n\nPrvní písemná zpráva o Růžodole pochází z roku 1333, kdy byl součástí panství hradu Kostomlaty. V roce 1492 vlastnil Růžodol Jindřich Krynes z Červeného Dvora, který jej v roce 1509 postoupil svému synovi Dominikovi. V majetku tohoto rodu zůstala ves až do roku 1563, kdy ji bratři Štěpán a Hanuš prodali spolu s nedalekým dvorem zvaným \"Stoppelhof\" městu Mostu. Město ves začlenilo do svého panství Kopisty, ve kterém zůstala až do roku 1848. Poté se Růžodol stal na následujících 100 let osadou obce Kopisty. V roce 1949 byla osada připojena k Dolnímu Litvínovu a stala se součástí spojeného Litvínova.\n\nObyvatelstvo se živilo zemědělství a rybníkářstvím. Mezi Růžodolem a Kopisty bylo vybudováno několik rybníků. V roce 1713 byl u Růžodolu na Bílém potoce mlýn se stoupou a valchou. Z poloviny 18. století jsou známy dva mlýny.\nVe druhé polovině 19. století vzniklo v okolí několik dolů (1880 důl Viktoria, 1890 důl Habsburg přejmenovaný roku 1919 na Minerva), což znamenalo změnu obživy obyvatel a rychlý nárůst jejich počtu.\n\nV roce 1833 byla v Růžodole postavena kaple Nejsvětější Trojice.\n\nRůžodol byl zbořen kvůli těžbě uhlí v letech 1956–1959.\n\nAreál bývalého dolu \"Julius III\" dnes slouží jako Podkrušnohorské technické muzeum.\n\n\n"}
{"id": "429808", "url": "https://cs.wikipedia.org/wiki?curid=429808", "title": "Smedley Butler", "text": "Smedley Butler\n\nSmedley Darlington Butler (* 30. července 1881, West Chester, Pensylvánie, USA – 21. června 1940, Philadelphia, USA) byl americký generálmajor námořní pěchoty a ve své době nejvíce dekorovaný mariňák v historii Spojených států.\n\nV armádě sloužil od roku 1898 do roku 1931, bojoval v šesti významných konfliktech Spojených států první třetiny 20. století, z čehož své vůdcovské schopnosti zúročil ve třech významných bitvách (u Tientsin, San Tan Pating v Boxerském povstání a u Veracruz v Mexické revoluci).\n\nBěhem 34 let své služby u amerického námořnictva byl vyznamenán mnoha metály za hrdinství, včetně \"Marine Corps Brevet Medal\" (nejvyšší metál námořnictva své doby pro důstojníky) a medailí cti (\"Medal of Honor\") a to hned dvakrát. Pouze 19 lidí tuto medaili získalo dvakrát, pouze tři získali oba typy těchto dvou ocenění a pouze Butler je získal za dvě rozdílné akce.\n\nNavíc ke své vojenské kariéře vstoupil do povědomí svými protiintervencionistickými postoji a jeho knihou \"War is a Racket\", která jako jedna z prvních popisovala tzv. vojensko-průmyslový komplex. Po odchodu z armády se stal populárním řečníkem na setkáních organizovaných veterány, pacifisty a náboženskými skupinami 30. let 20. století.\n\nV roce 1934 dosvědčil Kongresu Spojených států, že skupina bohatých průmyslníků plánovala vojenský převrat (tzv. Business Plot) s cílem svrhnout vládu prezidenta Franklina D. Roosevelta.\n\nO zhodnocení své vojenské kariéry řekl v roce 1935 následující:\n\n\n\n"}
{"id": "429827", "url": "https://cs.wikipedia.org/wiki?curid=429827", "title": "Jiří Novotný", "text": "Jiří Novotný\n\nJméno Jiří Novotný nosí nebo v minulosti nosilo více osob:\n\n"}
{"id": "429832", "url": "https://cs.wikipedia.org/wiki?curid=429832", "title": "Teuku Jacob", "text": "Teuku Jacob\n\nTeuku Jacob (6. prosince 1929 Peureulak, Ačeh, Indonésie – 17. října 2007 Yogyakarta, Indonésie) byl indonéský paleontolog.\n\nPo druhé světové válce se aktivně zapojil do boje za nezávislost Indonésie na Nizozemsku, především jako autor nacionalistického rozhlasového vysílání.\n\nRoku 1956 ukončil Gadjah Mada University v Yogyakartě na ostrově Jáva, s níž pak byla spojena i většina jeho další vědecké kariéry. V letech 1973–1975 zastával funkci tajemníka na lékařské fakultě univerzity, v letech 1975–1979 byl jejím děkanem a v letech 1981–1986 rektorem univerzity. V letech 1982–1987 byl také členem indonéského Lidového poradního shromáždění. Jeho manželka se jmenuje Nuraini Jacob a dcera Nila Nurilani Jacob. Teuku Jacob zemřel 17. října 2007 v Dr. Sardjito Hospital v Yogyakartě, kde byl krátce před tím hospitalizován kvůli problémům s játry.\n\nTeuku Jacob významně pomohl rozvoji paleontologie a paleoantropologie v Indonésii. Nalezl mnoho významných fosílií, zejména druhu \"Homo erectus\". Za svou kariéru posbíral řadu ocenění a médii byl někdy označován za krále indonéské paleontologie. Mimo Indonésii vstoupil do širšího povědomí především jako odpůrce teorie, že fosílie hominidů nalezené roku 2004 na ostrově Flores a označované jako \"Homo floresiensis\" mají být považovány za pozůstatky samostatného druhu, který se vyvinul nezávisle na \"Homo sapiens\". Nalezené kosti označoval jako poddruh \"Homo sapiens\" patřící k australomelanéské rase. Nalezená malá lebka podle něj patřila mentálně retardovanému modernímu člověku nějaké pygmejské formy, který trpěl genetickou poruchou mikrocefalie. Spor nabral na intenzitě zvláště poté, co Jacob na začátku prosince 2004 bez povolení odvezl kosti z Národního archeologického výzkumného centra v Jakartě do své vlastní laboratoře ve 443 km vzdálené Yogyakartě. Když je nakonec po několika měsících vrátil, byly mnohé z nich nenapravitelně poškozené. Rovněž úřední zákaz dalšího vstupu badatelů do floreské jeskyně s nálezy, platný v letech 2005–2007, byl přisuzován jeho vlivu.\n"}
{"id": "429835", "url": "https://cs.wikipedia.org/wiki?curid=429835", "title": "TED", "text": "TED\n\nTED (zkratka ze slov „Technology, Entertainment, Design“ nověji vykládaná jako „Thinkers, Enablers, Doers“) je každoroční konference a platforma postavená kolem hesla „myšlenky hodné šíření“ (\"ideas worth spreading\"). Jádrem a nejznámějším výstupem TEDu jsou tzv. TED Talks, záznamy z vystoupení, ke kterým jsou zváni hosté z různorodých oblastí vědy, techniky, umění, designu, politiky, vzdělání, kultury, byznysu, ale i občanští aktivisté a lidé, jejichž životní příběh může ostatní inspirovat. Mezi přednášející dosud byli i laureáti Nobelovy ceny, osobnosti z korporátního světa, ale i politiky jako Bill Clinton nebo Al Gore. Někteří vystupující se naopak stali známými po svém vystoupení na konferenci TED, jako například spisovatelka Susan Cainová nebo socioložka Brené Brownová.\n\nTED byl založen Richardem Saulem Wurmanem a Harrym Marksem v roce 1984 a od roku 1990 se pořádá bez přestávky každoročně.\n\nV roce 2001 převzal původně uzavřenou platformu TED od jejího zakladatele Richarda Wurmana její kurátor, mediální podnikatel Chris Anderson. Díky němu se z akce stala veřejná nezisková platforma s mnoha dalšími přesahy. Nejprve bylo 27. června 2006 na internetu zveřejněno prvních šest vystoupení. Do září téhož roku je vidělo přes milion lidí. Následně popularita TEDu rostla, zejména díky dceřiným iniciativám, jako je projekt překladů do národních jazyků a TEDx. Nejsledovanější videa dosahovala několika desítek milionů zhlédnutí.\n\nFormát vystoupení na TEDu se stal sám o sobě fenoménem. Jeho podstatou je neformálnost, časový limit (maximálně 18 minut, většinou méně), důraz na přitažlivé podání i na srozumitelnost pro posluchače z jiných oborů. Jednotlivá vystoupení následují v těsném sledu po sobě v jednotlivých blocích, diskuse probíhá neformálně v kuloárech. Program konference je pravidelně doplňován o další kulturní složky.\n\nKonference TED se do roku 2008 pořádala v kalifornském Monterey, ale od 2009 se pro velký počet návštěvníků musela přestěhovat do Long Beach. Po dalším rozvoji aktivit se koná mimo jiné i v kanadském Vancouveru.\n\nKromě vlajkové konference TED jsou organizována další paralelní setkání: TED Global, TED Summit, TED Fest, konající se na různých místech celého světa. Své samostatné místo mezi nimi zaujímá lékařská konference TEDMED. V listopadu 2009 se v indickém Maisúru uskutečnila konference nazvaná TEDIndia.\n\nPortál ted.com obsahoval k lednu 2017 záznamy více než 2 300 vystoupení z konferencí TED a TEDx, které bylo možno prohlížet online i stahovat. Od roku 2009 začala být videla doplněnována o titulky v původním jazyce s překlady dobrovolníků projektu TED Translators. Českými titulky bylo opatřeno několik set videí. Vystoupení Jen Brea z TED Summit 2016 o vzácných autoimunitních chorobách bylo jako první ze všech jazyků přeloženo právě do češtiny. \n\nOd roku 2009 je možné bezplatně získat licenci a uspořádat vlastní lokální konferenci v duchu a podle principů TED, takzvaný TEDx (viz samostatné heslo). Základní zkratka TEDx je doplněna o místo konání (TEDxPrague, TEDxBrussels, atd.), během prvních tří let proběhlo více než 5000 setkání po celém světě. Ve světě se konalo v průměru pět akcí TEDx denně, v České republice i na Slovensku několik do roka.\n\nSpeciální část programu TEDx tvoří samostatné konference TEDxWomen a Youth@TEDx, které se v jeden den po celém světě virtuálně propojují, aby se důkladněji dotkly témat žen, mládeže a studentů.\n\nV roce 2005 přibyla do nového, otevřeného portfolia cena TED (\"TED Prize\"), kterou nejprve získávali tři přednášející TEDu spolu s peněžní částkou 100 tisíc dolarů. Od roku 2013 začal cenu ve výši 1 milion dolarů získávat jeden subjekt na realizaci svého projektu, kterým by mohl změnit svět k lepšímu. Laureáti svou vizi pravidelně přednášejí publiku konference TED.\n\n\n"}
{"id": "429838", "url": "https://cs.wikipedia.org/wiki?curid=429838", "title": "Węgliniec", "text": "Węgliniec\n\nWęgliniec [vengliněc] (do roku 1945 , poté krátce \"Kaławsk\") je město v Polsku. Leží uprostřed rozlehlých borových lesů v okrese Zgorzelec v Dolnoslezském vojvodství, historicky náleží k Horní Lužici. V roce 2009 zde žilo 3212 obyvatel.\n\nPůvodně německá osada byla založena patrně v 16. století. Za rozvoj vděčí Węgliniec především železnici, která sem dorazila již roku 1846 (tedy např. jen o rok později než do Prahy), a těžbě černého uhlí. S výstavbou železničního uzlu zde vzniklo městečko se školou a kostelem (původně evangelickým, dnes katolickým). Roku 1945 se stal součástí poválečného Polska, byl nově osídlen a získal současný název; městem je od roku 1967.\n\nWęgliniec leží na hlavní dvoukolejné trati Vratislav – Zhořelec – Drážďany. Další dvoukolejná trať přes Bieławu do Německa je využívána pro nákladní dopravu. Dále tudy vede trať Jelenia Góra – Węgliniec – Zielona Góra, kde byla v nedávné době obnovena, resp. posílena osobní doprava.\n\n"}
{"id": "429841", "url": "https://cs.wikipedia.org/wiki?curid=429841", "title": "Jekatěrina Makarovová", "text": "Jekatěrina Makarovová\n\nJekatěrina Makarovová, , (* 7. června 1988 Moskva) je ruská profesionální tenistka hrající levou rukou. V létě 2018 byla pět týdnů světovou jedničkou ve čtyřhře žen, kterou se s Jelenou Vesninovou staly společně jako druhá a třetí Ruska po Anně Kurnikovové, respektive třicátá sedmá a třicátá osmá hráčka od zavedení klasifikace v roce 1975. V deblovém žebříčku tak vytvořily 13. dvojici na vrcholu pořadí. Na Riodejaneirské olympiádě 2016 společně získaly zlatou medaili v ženské čtyřhře.\n\nVe své dosavadní kariéře vyhrála na okruhu WTA Tour tři turnaje ve dvouhře a patnáct ve čtyřhře. V rámci okruhu ITF si připsala tři tituly ve dvouhře a devět ve čtyřhře.\n\nNa žebříčku WTA byla ve dvouhře nejvýše klasifikována v dubnu 2015 na 8. místě a ve čtyřhře pak v červnu 2018 na 1. místě. Od roku 2012 ji trénuje bývalá ruská tenistka a Anastasija Myskinová, k níž se v sezóně přidal Nigel Sears. Mezi lety 2007–2017 se na koučování podílela také Ruska Jevgenia Maňjukovová.\n\nNa nejvyšší grandslamové úrovni dobyla tři tituly. Po boku krajanky Vesninové vyhrála ženskou čtyřhru na French Open 2013, US Open 2014 a Wimbledonu 2017. S Brazilcem Brunem Soaresem získala titul ve smíšené čtyřhře na US Open 2012. S Vesninovou odešla jako poražená finalistka ze čtyřhry Australian Open 2014 a 2018, Wimbledonu 2015, French Open 2016 i istanbulského Turnaje Mistryň 2013. V roce 2016 získaly titul ve čtyřhře Turnaje mistryň, když ve finále zdolaly pár Bethanie Matteková-Sandsová a Lucie Šafářová.\n\nS Vesninovou tvořila stabilní pár v letech 2012–2018 až do květnového Madrid Open 2018. Dvojice vyhrála dvanáct turnajů, včetně tří grandslamů, olympijských her a Turnaje mistryň. V době rozchodu oběma patřilo druhé místo na deblovém žebříčku a na světovou jedničku Chanovou ztrácely jen 5 bodů. Na French Open 2018 se novou partnerkou stala krajanka Anna Kalinská, s níž opustila soutěž v úvodním kole.\n\nVe ruském fedcupovém týmu debutovala v roce 2008 finálovým utkáním Světové skupiny na madridské antuce proti Španělsku, v němž s Jelenou Vesninovou vyhrála čtyřhru. Po ruské výhře 4:0 na zápasy se stala vítězkou Fed Cupu. Do dubna 2019 v soutěži nastoupila k devíti mezistátním utkáním s bilancí 6–5 ve dvouhře a 5–0 ve čtyřhře.\n\nRusko reprezentovala na londýnských Letních olympijských hrách 2012, na nichž se tenisový turnaj odehrál v All England Clubu. Do ženské čtyřhry s Vesninovou vstupovaly jako šesté nasazené. Po dvou výhrách vypadly ve čtvrtfinále s americkými světovými jedničkami Liezel Huberovou a Lisou Raymondovou ve dvou setech. Na Riodejaneirské olympiádě 2016 vyhrála s Vesninovou zlatou medaili v ženské čtyřhře, když ve finále zdolaly za 1:39 hodin švýcarské turnajové pětky Timeu Bacsinszkou s Martinou Hingisovou po dvousetovém průběhu. V singlové soutěži vypadla ve třetím kole s Petrou Kvitovou.\n\nNa Letní univerziádě 2009 v Bělehradu získala s Vitalijí Ďjačenkovou zlatou medaili ve čtyřhře a také zlatý kov v soutěži družstev.\n\nNarodila se roku 1988 v Moskvě, tehdy stále ještě metropoli Sovětského svazu, do rodiny bankéře Valerije a ženy v domácnosti Olgy Makarovových. Má bratra Alexandra. S tenisem začala v šesti letech, když ji na doporučení přátel rodiče přivedli do olympijského komplexu v Lužnikách.\n\nPrvní singlový titul na okruhu WTA Tour si připsala z červnového AEGON International 2010, hraného na eastbournské trávě. Do hlavní soutěže postoupila z kvalifikace. V celém průběhu neztratila žádný set. Na úvod přehrála nasazenou italskou šestku Flavii Pennettaovou. Poté deklasovala zkušenější krajanku Naděždu Petrovovou, které dovolila uhrát jen dva gamy. Po vyřazení další ruské hráčky Světlany Kuzněcovové, ji v semifinále nezastavila ani turnajová trojka Samantha Stosurová. Dobrou formu zužitkovala posledním vítězným zápasem proti Bělorusce Viktorii Azarenkové.\n\nNa druhou singlovou trofej čekala téměř čtyři roky. V únoru ji dobyla na thajském PTT Pattaya Open 2014. Mezi poslední čtyřku tenistek postoupila přes japonskou veteránku Kimiko Dateovou Krummovou ve třech setech. Přestože ji v semifinále Andrea Hlaváčková uštědřila „kanára“, zbylé dvě sady dokázala vyhrát. Jako čtvrtá nasazená vstupovala do boje o titul proti nenasazené Češce Karolíně Plíškové v roli favoritky. Tu potvrdila dvousetovou výhrou.\n\nV grandslamové dvouhře se nejdále probojovala do semifinále US Open 2014, kam přijížděla v pozici turnajové sedmnáctky. Na první nasazenou hráčku narazila ve čtvrtém kole, kde zdolala sedmičku Eugenii Bouchardovou po dvousetovém průběhu. Také čtvrtfinálový duel proti Azarenkové zvládla a stopku ji vystavila, až v dalším kole, světová jednička a pozdější šampiónka Serena Williamsová, které dokázala odebrat pouze čtyři hry. Již na předcházejícím Wimbledonu 2014 dosáhla čtvrtfinálové účasti. Ve čtvrtém kole lehce porazila světovou čtyřku Agnieszku Radwańskou. Mezi poslední osmičkou ji však bez zaváhání zastavila 23. nasazená Lucie Šafářová ve dvou setech.\n\nV sezóně 2013 vyhrála s Jelenou Vesninovou čtyřhru na březnovém BNP Paribas Open, kde ve finále zdolaly Petrovovou se Srebotnikovou. Premiérový grandslamový triumf si připsaly na antukovém French Open a také semifinálová účast na Australian Open jim zajistila start ve deblové soutěži istanbulského Tunraje mistryň 2013. Kvalifikovaly se do něj jako poslední čtvrtý pár. V semifinále přesto vyřadily světové jedničky Erraniovou s Vinciovou, aby je ve finále zastavila čínsko-tchajwanská dvojice Pcheng Šuaj a Sie Su-wej.\n\nZ pozice deblových světových dvojek získaly s Jelenou Vesninovou první trofej roku 2018 ve čtyřhře Mutua Madrid Open 2018, když ve finále zdolaly maďarsko-francouzské turnajové trojky Tímeu Babosovou s Kristinou Mladenovicovou až v rozhodujícím supertiebreaku. Vybojovaly tak šestou společnou trofej v kategorii Premier Mandatory. Proti témuž páru odehrály v předchozí části sezóny dvě utkání. Z finále Australian Open 2018 odešly Rusky poraženy a naopak zvítězily v semifinále BNP Paribas Open 2018. S Vesninovou navázaly na finále z Madrid Open 2012, kde vůbec poprvé postoupily jako pár do závěrečného boje o titul. Přiblížily se také k pozici deblových světových jedniček, když na první Latischu Chanovou ztrácely 14. května 2018 jen 230 bodů. Jednalo se o jejich poslední turnaj před ukončením šestileté spolupráce v sezónách 2012–2018. V době rozchodu oběma patřilo druhé místo na deblovém žebříčku. Na prvním následném turnaji, French Open 2018, se její novou partnerkou stala krajanka Anna Kalinská, s níž vypadla v úvodním kole. Přesto po skončení pařížského grandslamu s Vesninovou vystřídala první v pořadí Chanovou a obě se tak poprvé staly světovými jedničkami ve čtyřhře, až po rozpadu dvojice.\n\n"}
{"id": "429843", "url": "https://cs.wikipedia.org/wiki?curid=429843", "title": "Jiří Štorek", "text": "Jiří Štorek\n\nMgr. Jiří Petr Štorek (11. července 1941 Polička – 28. června 2003, Praha) byl evangelický farář. Během svého života působil ve sborech v Kaplici (což je tzv. kazatelská stanice sboru v Českých Budějovicích), Českém Brodě a od 1. ledna 1986 ve sboru v Praze–Kobylisích. Administroval též sbory na Kladně (v letech 1995–1998), v Libni a v Horních Počernicích.\n\nJiří Štorek pochází z široké rodiny; měl čtyři sourozence (tři bratry a sestru). Jeho bratr Jaroslav Štorek byl starostou Hlinska. S manželkou měl Jiří Štorek tři děti (dvě dcery a syna). Syn Jakub Štorek je hercem a hudebníkem.\n\nSoučasně s prací v kobyliském sboru působil Jiří Štorek též v Psychiatrické léčebně v Praze–Bohnicích, v Nadaci Divoké husy (byl zakladatelem její české části), v Diakonii, v Jeronymově jednotě či v seniorátním výboru Pražského seniorátu Českobratrské církve evangelické. Byl i synodálem na Synodech.\n\nV prostorách sborového domu umožnil setkávání skupiny homosexuálních křesťanů Logos Praha, přestože z některých sborů přicházely odmítavé postoje, a tato setkání duchovně vedl. Za jeho činnost v této oblasti mu byla roku 2014 in memoriam udělena cena bePROUD za rok 2013 v kategorii Celoživotní přínos.\n\nRoku 1999 přivedl ke spolupráci kobyliský sbor s korejskými křesťany (především z Jižní Koreje), které pracovní, diplomatické či studijní povinnosti přivedly do České republiky. Zahájil společné ekumenické slavení bohoslužeb, které trvá doposavad.\n\nZa jeho působení došlo k přestavbě sborového domu v Praze–Kobylisích, který dostal pojmenování Kostel U Jákobova žebříku, včetně výstavby zvonice se dvěma zvony z dílny Rudolfa Manouška. Došlo též k výstavbě nových píšťalových varhan.\n\nJiří Štorek též několikrát vystoupil v rozhlasových či televizních pořadech zaměřených především na náboženskou nebo homosexuální tematiku.\n\n\n"}
{"id": "429859", "url": "https://cs.wikipedia.org/wiki?curid=429859", "title": "Ljalja Kuzněcovová", "text": "Ljalja Kuzněcovová\n\nLjalja Kuzněcovová (rusky: Ляля Кузнецова) (* 4. srpna 1946, Oral, Kazachstán) je současná ruská novinářská fotografka, držitelka mezinárodních ocenění a členka fotografického sdružení Tasma.\nNarodila se v roce 1946 ve městě Oral v Kazachstánu. Vystudovala Tupolovovu Kazaňskou Státní technickou univerzitu, obor letectví. Pracovala jako inženýrka a na konci sedmdesátých se začala věnovat fotografii. Od roku 1978 pracovala jako fotografka pro státní muzeum umění v Kazani.\n\nPodílí se na setkání fotografů v Litvě a na konci sedmdesátých let vstoupila do Svazu litevských fotografů. Na začátku let osmdesátých začala pracovat v novinách \"Večerní Kazaň\" a řešila problémy současné módy. Od té doby se považuje za fotografku na volné noze, pracuje například na zakázkách pro Dům módy v Tartarii.\n\nJe členkou legendárního fotografického sdružení „Tasma“.\n\nOd poloviny 80. let byly její práce vystavovány a publikovány v Evropě a ve Spojených státech, včetně Galerie umění The Corcoran ve Washingtonu.\n\nV roce 1996 se zúčastnila festivalu Interfoto v Moskvě.\n\nNa konci sedmdesátých let Kuzněcovová fotografovala poslední cikánské tábory v SSSR (v Turkmenistánu), později Cikánská série pokračovala ve stepích Oděsy:\n\n\n\n"}
{"id": "429860", "url": "https://cs.wikipedia.org/wiki?curid=429860", "title": "Istiodactylus", "text": "Istiodactylus\n\nIstiodactylus (\"hřebenovitý prst\") byl rod poměrně velkého pterodaktyloidního ptakoještěra, který žil v období spodní křídy na území dnešního Isle of Wight u jižního pobřeží Velké Británie (druh \"I. latidens\") a také na území dnešní Číny (\"I. sinensis\").\n\nLebka tohoto pterosaura měřila na délku kolem 60 cm a rozpětí křídel je odhadováno až na 5 metrů. Vzhledem ke svému plochému a zaoblenému zobáku je tento létající plaz někdy nazýván \"kachnozobým ptakoještěrem\". Na rozdíl od vrubozobých ptáků však ústní dutina tohoto tvora obsahovala četné ostré zuby, které mu nejspíš sloužily k požírání ryb nebo mrtvých živočichů.\n\nRoku 1887 byla popsána fosilie z Isle of Wight jako pozůstatky pterosaura a tento nový druh byl Harry Govier Seeleym pojmenován jako \"Ornithodesmus cluniculus\". Roku 1913 Reginald Walter Hooley popsal další pterosauří fosilii, kterou přiřadil k témuž rodu a pojmenoval ji jako \"Ornithodesmus latidens\". V osmdesátých letech 20. století však bylo zjištěno, že \"Ornithodesmus\" je ve skutečnosti dromeosauridní teropod (dravý dinosaurus) a nikoliv pterosaur, jak se původně předpokládalo. \"Ornithodesmus cluniculus\" byl pod tímto jménem popsán jako první a podle pravidel mu tedy tento název právem náleží. Pro všechny skutečně pterosauří fosilie původně řazené do rodu \"Ornithodesmus\" muselo být vytvořeno rodové jméno nové, a vznikl \"Istiodactylus\".\n\n\"Istiodactylus\" spadal do čeledi Istiodactylidae v rámci kladu Istiodactyliformes. Blízce příbuznými rody byly například menší čínské taxony \"Nurhachius\" a \"Liaoxipterus\" a geologicky mladší libanonský \"Mimodactylus\".\n\n\n"}
{"id": "429861", "url": "https://cs.wikipedia.org/wiki?curid=429861", "title": "Peter Pucher", "text": "Peter Pucher\n\nPeter Pucher (* 12. srpna 1974, Prešov) je slovenský hokejový útočník, který obvykle hraje na pozici centra. Svou kariéru začínal v Prešově. Většinu kariéry (8 sezon) však strávil v dresu Znojemských Orlů. Po angažmá v Pardubicích, Kometě Brno a slovenském Zvoleně se v roce 2011 vrátil do Znojma, které zrovna přešlo do EBEL ligy a zůstal tam dalších 6 let. Se Znojmem v sezóně 2015/2016 vyhrál stříbrné medaile v EBEL po finálové porážce s týmem EC Red Bull Salzburg. Po té nastupoval za druholigový český tým HC Moravské Budějovice 2005 a v současnosti hájí barvy HC Vajgar Jindřichův Hradec.\n\nStatistiky reprezentace na Mistrovstvích světa a Olympijských hrách:\n\n"}
{"id": "429863", "url": "https://cs.wikipedia.org/wiki?curid=429863", "title": "Francis George", "text": "Francis George\n\nFrancis Eugene kardinál George (16. ledna 1937 Chicago – 17. dubna 2015 tamtéž) byl americký katolický duchovní a řeholník z řad oblátů, kardinál.\n\nV srpnu 1957 vstoupil do řádu oblátů. Studoval na vysokých školách v USA, Kanadě a v Římě, kněžské svěcení přijal 21. prosince 1963. Přednášel na univerzitě v Omaze, zastával funkce v řádu (v letech 1973 až 1974 byl provinciálem západního regionu USA, dalších dvanáct let vykonával funkci generálního vikáře řádu v Římě).\n\nDne 10. července 1990 byl jmenován biskupem diecéze Yakima, biskupské svěcení přijal 21. září téhož roku. V dubnu 1996 byl jmenován arcibiskupem Portlandu, o rok později se stal arcibiskupem Chicaga. Při konzistoři 21. února 1998 ho papež Jan Pavel II. jmenoval kardinálem. V listopadu 2004 byl zvolen místopředsedou Konference biskupů USA, o tři roky později byl zvolen jejím předsedou na následující tříleté období.\n\nDne 20. září 2014, papež František přijal jeho rezignaci na post metropolitního arcibiskupa Chicaga. Arcidiecézi vedl až do 18. listopadu 2014, kdy byl intronizován jeho nástupce, arcibiskup Blase Joseph Cupich. Kardinál George podlehl 17. dubna 2015 rakovině jater.\n\n\n"}
{"id": "429864", "url": "https://cs.wikipedia.org/wiki?curid=429864", "title": "Memento strakonických Židů", "text": "Memento strakonických Židů\n\nMemento strakonických Židů je památník obětem holocaustu v jihočeském městě Strakonice. Zobrazuje židovský sedmiramenný svícen menoru, která má uprostřed zasazen kámen vyzvednutý z řeky Otavy. Památník byl vytvořen podle návrhu architektky Laury Jablonské na popud strakonického gymnázia v rámci dvouletého projektu Zmizelí sousedé, při němž dochází k pátrání po Židech, kteří během druhé světové války z města zmizeli. Nad výstavbou převzalo záštitu Strakonické gymnázium, jeho nadační fond i samotné město Strakonice. Spolufinancován byl z grantů Evropské unie a soukromých sbírek.\n\nBěhem projektu Zmizelí sousedé pátral učitel Mgr. Pavel Sekyrka společně se svými patnácti studenty po zmínkách a pozůstatcích po Židech žijících v minulosti ve Strakonicích. V lednu 2009 vyšla za pomoci nadačního fondu Gymnázia Strakonice kniha \"Zmizelí a nalezení\", kterou vytvořil Mgr. Pavel Sekyrka a kolektiv, a k níž sepsal předmluvu spisovatel Arnošt Lustig.\n\nK odhalení památníku došlo ve čtvrtek 7. května 2009 u Měšťanského pivovaru (poblíž stavby nové lávky přes řeku Otavu). Kromě studentů gymnázia a jeho učitelského sboru, se slavnostního odhalení zúčastnili představitelé města Strakonice v čele se starostou Ing. Pavlem Vondrysem, radní Jihočeského kraje Josef Kalbáč (poradce prezidenta České republiky), poslankyně Evropského parlamentu Jana Hybášková, Colchester and District Jewish Community ze Spojeného království, velvyslanec Státu Izrael Jaakov Levy, hosté z Izraele, Roman Škoda z Hudebního divadla Karlín a pěvecký sbor Gymnázia Strakonice. Kromě výše jmenovaných přišli též zástupci dalších škol i veřejnost.\n\nV roce 2007 byl vybudován a odhalen pomník Židů - ve tvaru Davidovy hvězdy - v místech, kde stála synagoga, dnes u Labutě. \n\n"}
{"id": "429865", "url": "https://cs.wikipedia.org/wiki?curid=429865", "title": "Robert Morrison", "text": "Robert Morrison\n\nRobert Morrison (5. ledna 1782 v Bullers Green – 1. srpna 1834 v Kantonu) byl prvním protestantským misionářem v Číně.\n\nV Číně působil od roku 1807 do své smrti; svou misijní činnost přerušil v letech 1824–1826, kdy se vrátil do Velké Británie. Během svého života pokřtil pouze 10 Číňanů. Přeložil však do čínštiny celou Bibli a vydal gramatiku a slovník čínského jazyka. Tím prokázal neocenitelnou službu dalším generacím misionářů v Číně.\n\nMorrison je pohřben na protestantském hřbitově v Macau. Na náhrobku je nápis:\n\n"}
{"id": "429869", "url": "https://cs.wikipedia.org/wiki?curid=429869", "title": "Kolowrat (hudební skupina)", "text": "Kolowrat (hudební skupina)\n\nKolowrat je slovenská rocková skupina založená v roce 1999 v Košicích. Svá tři studiová alba vydala u vydavatelství Slnko records, které se orientuje na slovenskou alternativní scénu.\n\n\n\n"}
{"id": "429872", "url": "https://cs.wikipedia.org/wiki?curid=429872", "title": "HabCat", "text": "HabCat\n\nCatalog of Nearby Habitable Systems (HabCat) je seznam hvězdných systémů, které by teoreticky mohly mít planety v zóně života. Seznam byl vytvořen vědeckými pracovníky Jill Tarterovou a Margaret Turnbullovou pod projektem Projekt Phoenix, jedním z projektů SETI.\n\nKatalog vycházi z katalogu Hipparcos, který obsahuje 118 218 hvězd. Vytříděním katalogu Hipparcos je v současné době v katalogu HabCat 17 129 hvězd.\n\n"}
{"id": "429884", "url": "https://cs.wikipedia.org/wiki?curid=429884", "title": "Retro", "text": "Retro\n\nRetro je obecné označení pro něco minulého, zaniklého, bývalého, může se jednat o označení pro cokoliv zpět v čase. Může se jednat jak o předponu k jinému slovu tak i o samostatné slovo.\n\nV současné době se slovo retro používá často ne zcela vhodně pouze jakožto označení pro dobu vztahující se k 50. 60. a 70. letům 20. století.\n\n"}
{"id": "429885", "url": "https://cs.wikipedia.org/wiki?curid=429885", "title": "STS-29", "text": "STS-29\n\nSTS-29 byla mise amerického programu raketoplánů, konkrétně stroje Discovery v březnu 1989. Byl to 28. start raketoplánu a 8. let stroje Discovery. Hlavním cílem letu bylo vynesení satelitu TDRS-4.\n\n\n"}
{"id": "429886", "url": "https://cs.wikipedia.org/wiki?curid=429886", "title": "STS-33", "text": "STS-33\n\nSTS-33 byla mise amerického programu raketoplánů, konkrétně stroje Discovery v listopadu 1989. Byl to 32. start raketoplánu a 9. let stroje Discovery. Hlavním cílem letu bylo vynesení satelitu (ELINT) pro ministerstvo obrany.\n\n\n\n"}
{"id": "429894", "url": "https://cs.wikipedia.org/wiki?curid=429894", "title": "Společenská regulace", "text": "Společenská regulace\n\nSpolečenská regulace je řídící, usměrňující nebo kontrolní činnost, která se týká celé společnosti nebo jen určitého sektoru lidské činnosti a je prováděna státem nebo pověřeným regulátorem (například Centrální banka). Podle T. Parsonse má bránit tomu, aby soukromé a dílčí zájmy příliš nepoškozovaly zájem veřejný. Jejím cílem může být dosažení či udržení žádoucího stavu (například cenové stability), nebo omezování společensky nežádoucích či nebezpečných jevů (například kontrola léčiv a potravin). Na rozdíl od centrálního plánování, které se snaží trh nahradit, je společenská regulace i v hospodářství slučitelná s tržním hospodářstvím, které určité formy společenské regulace (například ochranu majetku) přímo vyžaduje. \n\nPokud se společenská regulace chápe v širším slova smyslu, takže zahrnuje i právní regulaci společenských a občanských vztahů (občanské právo, trestní právo atd.), je jednou ze základních funkcí státu. Politické spory se mohou vést pouze o různé důrazy a preference. V užším smyslu však pod společenskou regulací rozumíme spíše aktivní a často cílené zásahy státu, typicky motivované například ideály spravedlnosti a rovnosti, což je oblast vysloveně politická a tedy také předmět politických sporů. \n\nSpolečenská regulace může být velmi silný a účinný nástroj, proto vždycky hrozí i jeho zneužití. Moderním společnostem také hrozí přemíra regulací, jak na to upozorňuje kritika intervencionismu. Vzhledem k setrvačnosti státních institucí se může stát, že důvody, které k zavedení určité regulace původně vedly, už pominuly, a přesto se regulace dále provádí. Postup k jejímu omezení se nazývá deregulace.\n\nProstředky regulace mohou být:\n\nSpolečenská regulace, zejména v širším smyslu, se tedy týká všech oblastí společenského života i sociální péče. Cílené programy a politiky se obracejí hlavně do hospodářského života a týkají se měnové politiky, zaměstnanosti, podpory exportu nebo konkurenceschopnosti. Výhledem na hospodářský prospěch se často zdůvodňuje i podpora dopravy a výzkumu. Řada státních zásahů chce napravovat tzv. „selhání trhu“, například právě v reakcích na výkyvy hospodářského růstu a omezování hospodářských cyklů, proti poškozování prostředí nebo na podporu dlouhodobých cílů proti krátkodobému prospěchu. Také regulace cen „přirozených monopolů“ patří do této skupiny.\n\n\n"}
{"id": "429896", "url": "https://cs.wikipedia.org/wiki?curid=429896", "title": "Julie de Lespinasse", "text": "Julie de Lespinasse\n\nJeanne Julie Éléonore de Lespinasse (9. listopad 1732, Lyon – 23. květen 1776, Paříž) byla francouzská spisovatelka.\n\nJulie de Lespinasse byla nemanželskou dcerou hraběte Gasparda de Vichy a hraběnky d'Albon a byla dána na vychování do rodiny Clauda Lespinasse. Když v šestnácti letech ukončila klášterní školu, byla přijata jako guvernantka do domu své nevlastní sestry Madame de Vichy. Zde ji poznala Marie Anne de Vichy-Chamrond, markýza du Deffand, která byla sestrou Juliina otce. Slečna de Lespinasse vynikala nejen krásou, ale i vzděláním a duchaplností. Markýza du Deffand rozpoznala její mimořádné nadání a přijala ji roku 1754 do svého pařížského domu jako předčitatelku a společnici. V salonu Madame du Deffand v ulici Rue Saint-Dominique se tehdy scházeli přední spisovatelé, politici, filosofové a šlechtici.\n\nKdyž Madame du Deffand zjistila, že návštěvníci dávají přednost společnosti slečny de Lespinasse před její vlastní, vykázala ji v roce 1763 z domu. Ta na přímluvu svých příznivců obdržela královskou rentu a otevřela si v roce 1764 vlastní salon v ulici Rue de Bellechasse. Ten se záhy stal salonem filosofů a spisovatelů, pozdějších encyklopedistů a členů francouzské akademie. Salon byl nazýván \"Laboratoří Encyklopedie\". Mezi nejpřednější osobnosti salonu patřili: filosof a kněz Étienne Bonnot de Condillac, filosof, matematik a politik Nicolas de Condorcet, ekonom a politik Turgot a především fyzik a filosof Jean le Rond d'Alembert, který u slečny de Lespinasse určitý čas i bydlel.\n\nAsi v roce 1768 se slečna de Lespinasse zamilovala do markýze de Mora, bohatého a krásného syna španělského velvyslance v Paříži. De Mora se ale musel vrátit ze zdravotních důvodů do Španělska, což nesla velmi bolestivě. De Bora zemřel v roce 1774 v Bordeaux cestou zpět do Paříže, když chtěl dostát vzájemným slibům, které si se slečnou de Lespinasse vyměnili.\n\nSlečna de Lespinasse se záhy zamilovala do hraběte de Guibert (Jacques Antoine Hippolyte de Guibert), který byl o jedenáct let mladší. Byla to slepá, vášnivá a osudová láska, jejíž obraz je zachován v dopisech od roku 1773. Když se hrabě de Guibert chystal oženit, zcela se psychicky i fyzicky zhroutila. Na smrtelné posteli odmítla de Guibertovu návštěvu a zemřela roku 1776 ve věku 43 let v péči svého věrného přítele d'Alemberta.\n\nSlečna de Lespinasse je autorkou množství dopisů. Nejznámější je její milostná korespondence s hrabětem de Guibert. Mimo to byly vydány i její dopisy Nicolasu de Condorcet, Jeanu le Rond d'Alembert, Jeanu-Françoisovi Marmontel nebo hraběti de Crillon.\n\n\n\n\n"}
{"id": "429908", "url": "https://cs.wikipedia.org/wiki?curid=429908", "title": "Miodrag Bulatović", "text": "Miodrag Bulatović\n\nMiodrag Bulatović (v srbské cyrilici Миодраг Булаговић, Oklada, Bijelo Polje, 20. února 1930 – 15. března 1991, Igalo) byl srbský romanopisec a dramatik. Pocházel z Černé Hory. Jeho díla se snažila prozkoumat temnou stranu člověka, násilí, sex a úpadek. Bulatović za svoji tvorbu získal několik ocenění.\n\nJako mladý se Bulatović nejprve vzdělával sám. Až později teprve nastoupil na gymnázium a později studoval i na Bělehradské univerzitě, kde se věnoval psychologii a literatuře. Pracoval dlouhou dobu jako novinář, například ve známých jugoslávských denících Borba, Pobjeda, Omladina nebo Politika. Na přelomu 80. a 90. let bránil politiku Slobodana Miloševiće, byl vysoce postaveným členem Srbské socialistické strany a stoupencem srbského nacionalismu. Díky tomu se zařadil mezi mnohé kontroverzní osobnosti moderního Srbska.\n\nJeho díla patřila k velmi často překládaným, a to jak do češtiny či slovenštiny, tak i do jiných jazyků - světových a západoevropských. Mezi hlavní díla Miodraga Bulatoviće patří například sbírka povídek \"Djavoli dolaze\" (Ďáblové z mansardy), nebo Crveni petao leti prema nebu (Červený kohout letí k nebi). Druhá z těchto knih se věnuje životu v oblasti severní Černé Hory (bývalém Sandžaku). Obě díla patří k dřívější tvorbě autora, kterou přerušil protest proti vměšování se do jeho práce, ke kterému v Jugoslávii údajně docházelo. Další díla Bulatoviće proto vycházela v zahraničí (Bulatović strávil několik let v Paříži, Římě a Mnichově) a v Jugoslávii až se zpožděním. I přesto však byla dobře hodnocena. V polovině šedesátých let se objevil také román Heroj na magarcu (Hrdina na oslu), kde Bulatović rozebíral téma italské okupace na území dnešní Černé Hory. Na známou hru Čekání na Godota reagoval volným pokračováním s názvem Godot je došao (Godot přišel). V sedmdesátých letech spatřilo světlo světa dílo Ljudi sa četiri prsta (Lidé se čtyřmi prsty) a jeho pokračování Peti prst (Pátý prst), které následovalo o dva roky později. Za druhé uvedené dílo získal Bulatović prestižní cenu časopisu NIN.\n"}
{"id": "429909", "url": "https://cs.wikipedia.org/wiki?curid=429909", "title": "Rod Evans", "text": "Rod Evans\n\nRoderick Evans (* 19. ledna 1947 Slough, Berkshire) je bývalý anglický zpěvák a zakládající člen skupiny Deep Purple (1968). Zpíval na prvních třech albech skupiny a hitovém singlu \"Hush\". V roce 1969 byl nahrazen Ianem Gillanem.\n\nJeště před působením ve skupině Deep Purple, hrál Evans společně s Ianem Paicem v The Maze, dříve MI5. V 60. letech hrál ve skupině zvané The Horizons. Byl zakládajícím členem Deep Purple, když se formovali v Hertfordshire v roce 1968. Nejvíce je Evans znám z nahrávky singlu \"Hush\".\n\nPo nahrání tří alb se skupinou Deep Purple byl v roce 1969 propuštěn a nahrazen Ianem Gillanem. Po jeho odchodu se Deep Purple stali rockovější oproti progresivně a popově zaměřenému soundu dosahovanému s Evansem.\n\nPoté co opustil Deep Purple, Rod založil formaci Captain Beyond, společně s bývalým bubeníkem Johnnyho Wintera Bobby Caldwellem, bývalým basistou skupiny Iron Butterfly Lee Dormanem a kytaristou přezdívaným Rhino - Larry Reinhardtem, který také v minulosti působil v Iron Butterfly. Tato skupina byla velmi vlivná na rockové scéně, ale prodej alb nikdy neodrážel jejich hudební umění. Nedostatek komerčního úspěchu způsobil ukončení činnosti skupiny po třech albech.\n\nEvans opustil skupinu Captain Beyond a hudební byznys po jejich prvních dvou albech. Stal se pak ředitelem oddělení dýchací terapie v nemocnici West American hospital, kde působil do roku 1980.\n\nV roce 1980 byl požádán manažerem společnosti, která se specializovala na reformaci známých skupin, které přerušily svou činnost, aby se zúčastnil turné skupiny Deep Purple, sestavené z neznámých příležitostných hudebníků. Sestava byla Rod Evans (zpěv), Tony Flynn (kytara), Tom de Rivera (baskytara), Geoff Emery (klávesy) a Dick Jurgens (bicí).\n\nPo několika vystoupeních, končících málem výtržnostmi, byl Evans zažalován manažery skutečných Deep Purple, kteří požadovali úhradu 672 000 USD jako náhradu za neoprávněné používání jména. Výsledkem rozsudku bylo, že Evans ztratil nárok na tantiémy z prvních tří alb skupiny.\n\n"}
{"id": "429923", "url": "https://cs.wikipedia.org/wiki?curid=429923", "title": "Nové Irsko", "text": "Nové Irsko\n\nNové Irsko je ostrov v Bismarckově souostroví, který patří Papui-Nové Guineji.\nNachází se severovýchodně od ostrova Nová Británie, od kterého ho odděluje Kanál svatého Jiří, a je součástí stejnojmenné provincie Nové Irsko. Rozkládá se na ploše zhruba 8,650 km². Největším městem je Kavieng, nacházející se v severní části ostrova. V prosinci roku 2016 zasáhlo tento ostrov silné zemětřesení o síle 7,9 M.\n"}
{"id": "429926", "url": "https://cs.wikipedia.org/wiki?curid=429926", "title": "Válka trpaslíků a skřetů", "text": "Válka trpaslíků a skřetů\n\nVálka mezi trpaslíky a skřety je konflikt mezi rasami trpaslíků a skřetů ve světě J. R. R. Tolkiena. Válka, kterou rozpoutalo potupné usmrcení Durinova dědice Thróra, proběhla v letech 2793 - 2799 třetího věku. Po těžkých bojích toto střetnutí vyvrcholilo bitvou v Azanulbizaru. Trpaslíci zde dosáhli konečného vítězství, které však vykoupili velice těžkými ztrátami. Ve velké bitvě před branami Morie se tehdy proslavil mladý Thorin Pavéza.\n\nVálka je Tolkienem nejpodrobněji pospána v dodatcích \"Pána prstenů\", avšak zmínky o ní najdeme i v \"Hobitovi\".\n\nNepřátelství mezi trpaslíky a skřety sahá až hluboko do dob před prvním věkem. Nejstarší trpasličí rod Dlouhovousáčů, který se podle svého praotce nazýval Durinův lid, obýval od probuzení trpaslíků po tisíce let nejslavnější trpasličí sídlo Khazad-dûm. Po probuzení balroga v roce 1980 třetího věku však byli trpaslíci z města vyhnáni, Khazad-dûm zpustl a brzy ho obsadili skřeti. Většina přeživších trpaslíků uprchla na severovýchod, kde Dlouhovousáči založili nové kolonie v Šedých a Železných horách a také v hoře Osamělé hoře Erebor. Skřeti stejně jako trpaslíci obývali především horské sloje a jeskyně, a proto i zde velice často docházelo ke krvavým bojům mezi oběma rasami. Další velká pohroma pak na Durinův lid dolehla v roce 2770, kdy drak Šmak přepadnul Erebor a vypudil odtamtud krále Thróra. Durinův dědic byl donucen uprchnout, načež se pouze s malou družinou potuloval Středozemí.\n\nPo dvaceti letech v exilu opustil zestárlý a zchudlý Thrór svého syna Thráina, načež se pouze se svým věrným druhem Nárem odebral k východní bráně Morie. Thrór pravděpodobně ztratil rozum a chtěl se sám vrátit do slavného sídliště svých předků. Avšak poté, co sám sestoupil branou do dolů, byl usmrcen skřety. Ti Thrórovi usekli hlavu a na čelo mu trpasličími runami vyryli jméno svého vůdce Azoga. Thrórovo tělo rozsekali na kusy a naházeli je vranám. Skřeti poté přikázali Nárovi, aby donesl tuto výstrahu ostatním trpaslíkům. Nár přišel s touto strašnou zvěstí k Thrórovu synu Thráinovi. Ten se nad smrtí a pohanou svého otce strašlivě rozezlil, načež rozeslal posly s prosbou o pomoc na všechny světové strany.\n\nTrvalo tři roky než trpaslíci shromáždili všechny své síly. Poté bojovníci Durinova lidu, ke kterým se přidaly také oddíly ostatních trpasličích čeledí, postupovali k Mlžným horám. Boje mezi naugrim a skřety hořely šest let od roku 2793 do roku 2799. Trpaslíčí vojsko postupovalo od hory Gundabad na severu směrem na jih a nemilosrdně plenilo veškerá skřetí doupata. Trpaslíci vítězili díky síle svého hněvu a svým jedinečným zbraním. Skřeti ze severu prchali k Morii, kde se jich kolem svého vůdce Azoga shromáždila velká síla.\nPronásledujícímu trpasličímu vojsku se skřeti postavili v zimě roku 2799 třetího věku před východní bránou Morie v údolí Azanulbizaru, které elfové nazývali Nanduhirionem. V krvavé bitvě u jezera Kheled-zâram nakonec zvítězili trpaslíci. Thrórova vraha Azoga v bitvě usmrtil mladičký Dáin, který tak zároveň pomstil svého usmrceného otce a krále Náina.\n\nAčkoliv se trpaslíkům podařilo v rozhodující bitvě zvítězit a pomstít tak Thrórovu pohanu, neodvážili se přes Thráinovo naléhání vstoupit do Morie, kde se nadále skrýval balrog. Přeživší naugrim po bitvě spálili těla svých mrtvých a rozešli se zpět do svých sídlišť. Mlžné hory byly na dlouhou dobu očištěny od skřetů, kteří byli buď zabiti nebo uprchli na jih, avšak v bitvě v Azanulbizaru padla nejméně polovina všech trpasličích bojovníků. Válka se skřety tak pro trpaslíky znamenala tvrdou demografickou ránu, ze které se tato pomalu ale jistě vymírající rasa jen velice obtížně vzpamatovávala.\n\n\nVe filmu režiséra Petera Jacksona \"\" je vyvrcholení války trpaslíků se skřety částečně zachyceno. V jednom z flashbacků se zde objevuje bitva v Azanulbizaru. Na rozdíl od knižní předlohy se v Jacksonově filmu Azog po usmrcení krále Náina nepostaví jeho synu Dáinovi, nýbrž svede souboj s mladým Thorinem. Ten se Azogovi ubrání pomocí dubové větve a podaří se mu utnout skřetovu levou paží. Azog navíc v boji nezemře, nýbrž je pouze zraněný odnesen několika skřety zpět do hlubin Morie.\n\n\n"}
{"id": "429927", "url": "https://cs.wikipedia.org/wiki?curid=429927", "title": "Senátní obvod č. 10 – Český Krumlov", "text": "Senátní obvod č. 10 – Český Krumlov\n\nSenátní obvod č. 10 – Český Krumlov je podle zákona č. 247/1995 Sb. tvořen celým okresem Český Krumlov, východní částí okresu Prachatice ohraničenou na západě obcemi Stožec, Volary, Záblatí, Kratušín, Drslavice, Zábrdí, Prachatice, Žernovice, Nebahovy, Lhenice, Netolice, Malovice a západní částí okresu České Budějovice ohraničenou na východě obcemi Týn nad Vltavou, Horní Kněžeklady, Modrá Hůrka, Hluboká nad Vltavou, Dasný, Čejkovice, Branišov, Litvínovice, Planá, Boršov nad Vltavou, Včelná, Roudné, Staré Hodějovice, Nová Ves, Strážkovice, Ostrolovský Újezd, Trhové Sviny, Olešnice, Nové Hrady a Hranice.\n\nSoučasným senátorem je od roku 2004 občanskodemokratický starosta Hluboké nad Vltavou Tomáš Jirsa.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "429929", "url": "https://cs.wikipedia.org/wiki?curid=429929", "title": "Eduard Janota", "text": "Eduard Janota\n\nEduard Janota (13. března 1952 Opava – 20. května 2011 Radovesice) byl český ekonom, od 8. května 2009 do 13. července 2010 zastával funkci ministra financí ve Fischerově vládě. Od srpna 2010 byl členem pracovního a poradního orgánu vlády NERV a také místopředseda dozorčí rady ČEZu.\n\n28. října 2015 ho prezident Miloš Zeman in memoriam vyznamenal Medailí Za zásluhy.\n\nOd roku 1970 studoval Fakultu výrobně-ekonomickou Vysoké školy ekonomické v Praze, studium zakončil v roce 1975 titulem inženýr (Ing.), v letech 1976–1979 na škole pokračoval v postgraduálním studiu pojišťovnictví a bankovnictví. V letech 1975–1979 též pracoval jako odborný referent Generálního ředitelství České státní pojišťovny. V roce 1979 nastoupil na ministerstvu financí do odboru státního rozpočtu, v roce 1990 se stal zástupcem ředitele, v roce 1992 pak ředitelem. V letech 1984 až 1989 byl členem Komunistické strany Československa.\n\nOd srpna 1999 byl náměstkem ministra financí ČR, z této funkce byl odvolán ministrem financí Vlastimilem Tlustým, avšak Miroslav Kalousek jej do funkce znovu jmenoval. Od dubna 2003 do ledna 2006 byl také předsedou dozorčí rady Českých aerolinií.\n\nV květnu 2009 se stal ministrem financí v překlenovací vládě premiéra Jana Fischera. V této funkci připravil státní rozpočet na rok 2010 se schodkem 165,9 miliard Kč, což byl druhý nejvyšší deficit v dějinách České republiky.\n\nJanota byl také ženatý a měl dva syny.\n\nEduard Janota zemřel náhle 20. května 2011 na infarkt myokardu, když hrál tenis. Pohřební mši svatou sloužil 27. května v chrámu svatého Víta arcibiskup pražský Dominik Duka.\n\nDne 28. října 2015 ho prezident Miloš Zeman in memoriam vyznamenal Medailí Za zásluhy.\n\n"}
{"id": "429934", "url": "https://cs.wikipedia.org/wiki?curid=429934", "title": "Templář", "text": "Templář\n\nPojem T/templář může znamenat:\n\n\n"}
{"id": "429945", "url": "https://cs.wikipedia.org/wiki?curid=429945", "title": "Saúdové", "text": "Saúdové\n\nDynastie Saúdů (arabsky: آل سعود, ál-Saʿúd) také Saúdové je vládnoucí dynastie v Saúdské Arábii. Vzestup moci Saúdů se datuje od roku 1744, tehdy vznikl První Saúdský stát v oblasti Rijádu. Nejvíce se o novodobou historii rodu zasloužil v první polovině 20. století ʿAbd al-ʿAzíz ibn Saúd nazývaný Ibn Saʿúd, který dobyl a sjednotil pod svou vládu velkou část Arabského poloostrova, která v té době nepatřila žádné koloniální mocnosti (vyjma Osmanské říše) a vytvořil nový stát sultanát Nadžd, ke kterému připojil roku 1925 království Hidžáz a spojil je do království Hidžázu a Nadždu, ke kterému roku 1932 připojil další území a prohlásil ho Saúdskoarabským královstvím. Panovník z dynastie Saʿúdů bývá současně vůdcem islámské sekty wahhábovců i nejvyšší náboženskou autoritou a tak Saúdovci ustanovili po vytvoření království wahhábismus jako státní náboženství a hlavní prvek zákonodárství. V roce 1986 byl k titulu krále Saúdské Arábie jako predikát (namísto \"královské veličenstvo\") přidán titul \"Ochránce dvou svatých mešit\". Královský titul není v Saúdské Arábii automaticky dědičný (z otce na syna) jak je běžné, ale systémem seniorátu, takže králem se stává vždy nejstarší syn krále Ibn Saʿúda. Do smrti bývalého krále Saúda roku 1969 byl zákon o nástupnictví změněn, takže se trůn dědí z bratra na bratra, a ne z otce na syna, a v roce 1992 upraven, takže králem může být pouze syn nebo vnuk Ibn Saʿúda. Současným králem Saúdské Arábie a hlavou dynastie je od roku 2015 Salmán bin ʿAbd al-ʿAzíz.\n\n\n\n\n\n\n"}
{"id": "429952", "url": "https://cs.wikipedia.org/wiki?curid=429952", "title": "Velkostatek", "text": "Velkostatek\n\nVelkostatek je označení pro statek s výměrou větší než 100 ha zemědělské plochy. V historii se tímto termínem označovalo též feudální panství.\n\nVe středověku a především v raném novověku byl velkostatek hospodářsko-správní jednotkou vymezenou a spravovanou jedním majitelem či rodinou šlechtického původu, která měla správní a soudní pravomoc nad poddanými žijícími na území spadající pod velkostatek.\n\nAž do 18. století se z velkostatku neplatily daně, které se platily jen z rustikálu. Císařský patent ze 7. září 1848 zrušil poddanství a v roce 1850 přešla politická a soudní správa na nově zřízené okresní úřady a soudy. Velkostatek poté zůstal jen ryze hospodářskou jednotkou a pojem velkostatkář se již nevztahoval pouze na šlechtu. Při pozemkové reformě, která v Československu probíhala ve 20. letech 20. století, bylo mnoho panských velkostatků rozparcelováno.\n\nPodle Ottova slovníku tvořily kolem roku 1900 velkostatky (latifundie) v řadě evropských zemí podstatnou část zemědělské půdy. V Anglii a Walesu patřila čtvrtina vší půdy 874 osobám, v Irsku polovina půdy 744 osobám, ve Skotsku tři čtvrtiny půdy 580 osobám. Vévodovi z Richmondu patřilo 98 tisíc ha, vévodovi z Argylu 68 tisíc ha. V pruském Slezsku patřilo 17 % půdy 32 osobám. V Čechách patřilo knížeti Schwarzenbergovi (v krumlovské větvi) 176 tisíc ha, knížeti Colloredo-Mansfeldovi 58 tisíc ha, knížeti Liechtensteinovi 38 tisíc ha (v celém Rakousku 181 tisíc ha), knížeti Fürstenbergovi 39 tisíc ha, hraběti Waldsteinovi 38 tisíc ha, hraběti Černinovi 32 tisíc ha atd. Celkem patřilo 33 osobám 846 tisíc ha půdy, čili skoro šestina celých Čech. Fideikomisním právem bylo v Čechách vázáno 11,24 % vší půdy, v samotném budějovickém kraji 27 % půdy.\n\n\n"}
{"id": "429953", "url": "https://cs.wikipedia.org/wiki?curid=429953", "title": "Motorový vůz M 132.0", "text": "Motorový vůz M 132.0\n\nMotorové vozy řady M 132.0 byly prvními motorovými vozy s elektrickým přenosem výkonu v provozu ČSD. Byly vyrobeny v počtu pěti kusů v letech 1927 a 1928 ve vagónce Studénka. Vozy řady M 132.0 byly určeny pro regionální tratě.\n\nJednalo se o dvounápravové vozy s elektrickým přenosem výkonu systému Gebus s potlačovanými otáčkami. Pohon zajišťoval benzínový motor Gräf & Stift o výkonu 74 kW, trakční motory a hlavní generátor byly značky Elin. Vozová skříň prvního vozu (M 132.001) byla celokovové konstrukce spojená nýty. Protože její hmotnost byla poměrně velká, zbylé čtyři vyrobené vozy měli skříň odlehčenou (dřevěná kostra z vnější strany oplechovaná). Interiér vozu byl rozdělen na dva nástupní prostory v představcích, které sloužily zároveň jako stanoviště strojvedoucího, a velkoprostorový oddíl pro cestující, kde byla sedadla uspořádána systémem 3+2.\n\nVývoj motorového vozu řady M 132.0 začal ve studénecké vagónce na konci roku 1926, první vyrobený vůz M 132.001 byl ČSD předán v říjnu 1927. Jednalo se o první motorový vůz s elektrickým přenosem výkonu v provozu ČSD. Po zkouškách na začátku roku 1928 byl zařazen do pravidelného provozu na místní trati Rudoltice v Čechách – Lanškroun, kam byly později dodány i další tři vozy téže řady. Za první republiky jezdily vozy řady M 132.0 i na trati Kostelec u Jihlavy – Slavonice. Byly ale poměrně poruchové (především motor).\n\n\n"}
{"id": "429966", "url": "https://cs.wikipedia.org/wiki?curid=429966", "title": "Pařížské dělo", "text": "Pařížské dělo\n\nPařížské dělo či Pařížanka (, ) bylo dalekonosné železniční dělo, jež během 1. světové války použili Němci k ostřelování Paříže ze svých bojových linií.\n\nOficiální název děla zněl Kaiser Wilhelm Geschütz neboli dělo císaře Viléma II. Pruského. Tento na svou dobu nevídaný kanon byl vyroben v Kruppových závodech v Essenu. Německá armáda jej používala v období od března do srpna 1918 k zastrašování obyvatel Paříže. Při jeho prvním nasazení se Pařížané domnívali, že je město bombardováno z nějakého nového typu vzducholodi, neboť nebylo slyšet ani zvuk letícího letounu, ani dělostřeleckého výstřelu.\n\nNevýhodou Pařížského děla byla potřeba 80členné obsluhy a rychlé opotřebení vývrtu hlavně. Z technického hlediska se však jednalo o mistrovské dílo.\n\nZbraň navrhl Kruppův dělostřelecký konstruktér, inženýr dr. Fritz Rausenberger. Skládala se z 28 m dlouhé hlavně ráže 210 mm s 6metrovým prodloužením bez vývrtu, jež byla vložena do 380milimetrové hlavně železničního děla zvaného \"Langer Max\" (Dlouhý Max) uloženého na speciálním železničním podvozku. Vlastní dělo bez podvozku vážilo 256 tun. Vzhledem k ohromné hmotnosti musela být hlaveň opatřena po celé délce speciální oporou, aby nedošlo k jejímu provisu.\n\nDělo dokázalo vystřelit 94 kg těžký náboj do vzdálenosti až 130 km, přičemž střela dostoupala až do výše 40 km, což byla největší výška, jíž dosáhl člověkem vytvořený projektil – do doby, než v říjnu 1942 úspěšně vzlétla první německá balistická raketa V-2. Současně šlo též o první člověkem vytvořenou střelu, která dosáhla stratosféry.\n\nNa počátku svého 170sekundového letu dosáhl projektil rychlosti 1600 m/s, což mu umožnilo dosáhnout stratosféry, kde na něj působil mnohem menší odpor vzduchu, takže vzrostl jeho dolet. Vzhledem k dostřelu kanonu bylo třeba brát v úvahu i zakřivení zemského povrchu a Coriolisovu sílu.\n\nExtrémní mechanické a tepelné poměry (tlak téměř 500 MPa, teplota až 2000 °C) v hlavni vedly k rychlému opotřebovávání jejího vývrtu. Každá hlaveň snesla jen 65 výstřelů a poté musela být odeslána zpět do Kruppových závodů, kde byla převrtána na ráži 224 mm a pak ještě jednou na 238 mm. Pro každou sérii výstřelů tedy musely být použity specifické náboje. Jednotlivé náboje proto byly číslovány, aby nedošlo k záměně. Převrtáním byl zvětšen vnitřní objem hlavně, což vedlo ke snížení tlaku při výstřelu a tudíž ke snížení dostřelu. Proto bylo nutno palebné postavení vždy přemístit blíže k cíli.\n\nZákladem pro Pařížské dělo byl již zmíněný Dlouhý Max, který byl původně zamýšlen jako námořní dělo, proto bylo k jeho obsluze zapotřebí 80 námořníků císařského loďstva, jimž velel admirál. V blízkosti děla bylo rozmístěno několik dělostřeleckých baterií, jejichž úkolem bylo vytvářet hlukovou clonu, aby nedošlo k prozrazení jeho pozice.\n\nCelkem byly vyrobeny tři kusy těchto děl. První byl použit od 20. listopadu 1917 pro testovací účely v Altenwalde u Cuxhavenu, další dva pak od března do srpna 1918 z několika pozic v departementu Aisne:\n\nPrvní střela ze vzdálenosti cca 120 km dopadla na Paříž 21. března 1918 v 7.18. Jak již bylo řečeno, Pařížané se domnívali, že jde o bombardování ze vzducholodi. Pravda vyšla najevo, teprve když bylo posbíráno dostatečné množství střepin. Netrvalo dlouho a francouzský letecký průzkum odhalil pozici děla. Pro obranu prostoru rozmístění děla byl přidělen pěší prapor a deset leteckých jednotek.\n\nCelkově bylo na Paříž vypáleno 320 až 367 střel s frekvencí asi 20 výstřelů za den. Střely zabily 250 lidí, zranily jich 620 a způsobily značné škody na majetku. Nejhorším dnem byl 29. březen 1918, kdy jedna ze střel dopadla na střechu kostela Gervásia a Protásia, v němž se právě konala velkopáteční bohoslužba. Zřícená střecha zabila 88 lidí a 68 jich zranila.\n\nVzhledem k postupu spojeneckých vojsk byla děla v srpnu 1918 odvezena zpět do Německa, kde byla ke konci války sešrotována a výrobní dokumentace zničena.\n\nPařížské dělo bývá mnohdy zaměňováno za supertěžkou houfnici zvanou Tlustá Berta, s níž Němci v roce 1914 ostřelovali belgický Lutych.\n"}
{"id": "429968", "url": "https://cs.wikipedia.org/wiki?curid=429968", "title": "Emil Fafek", "text": "Emil Fafek\n\nEmil Fafek (3. června 1922, Kuří – 4. srpna 1997) byl český reportážní fotograf.\nFotografoval od svých patnácti let. Vyučil se retušérem, v roce 1942 byl totálně nasazen do Německa, odkud utekl roku 1944 zpět do Prahy. Fotografoval Pražské povstání v květnu 1945. Jeho snímky otiskl deník Mladá fronta, kde pak pracoval jako fotoreportér až do roku 1990.\n\nV roce 1948 fotografoval únorové události, v následujících letech stavby mládeže, budování těžkého průmyslu a kolektivizaci. Dokumentoval také srpnovou okupaci v roce 1968, ale tyto snímky byly zveřejněny až po listopadu 1989. Fotografoval rovněž sport. Roku 1964 získal třetí cenu World Press Photo v kategorii sportovní fotografie.\n\n\n\n"}
{"id": "429972", "url": "https://cs.wikipedia.org/wiki?curid=429972", "title": "Jan Truneček", "text": "Jan Truneček\n\nJan Truneček (8. června 1933 Dříň u Kladna – 12. listopadu 2011 Kladno), byl stavař, docent na VŠ, spisovatel.\n\nVyučil se zedníkem. V letech 1949 až 1953 absolvoval studium na vyšší průmyslové škole stavební v Praze a pokračoval dalších pět let na ČVUT. Po zdárném ukončení studia pracoval dva roky ve Vojenských stavbách. Další roky byl zaměstnán u řady stavebních podniků. V letech 1964 až 1975 pracoval v plánovacím oddělení. Pak se stal odborným asistentem na katedře ekonomiky průmyslu Vysoké školy ekonomické a později byl prof. Ing. Jan Truneček, CSc. docentem na katedře podnikového managementu VŠE.\nNapsal několik povídek se SF námětem, které mu otiskly časopisy Květy a Čs. voják. Napsal román ze stavbařského prostředí a další humoristický román byl na pomezí SF Je autorem řady odborných prací.\n\n\n"}
{"id": "429976", "url": "https://cs.wikipedia.org/wiki?curid=429976", "title": "Remizov", "text": "Remizov\n\nRuské příjmení Remizov nesou například:\n\n"}
{"id": "429980", "url": "https://cs.wikipedia.org/wiki?curid=429980", "title": "Arnošt Vaněček", "text": "Arnošt Vaněček\n\nArnošt Vaněček (13. srpna 1900 v Nových Benátkách - dnes Benátky nad Jizerou I– 28. září 1983 Praha) byl úředník, překladatel, spisovatel, prezident českého PEN klubu.\n\nNarodil se v Nových Benátkách, které jsou dnes součástí Benátek nad Jizerou. Jako otec byl v matrice zapsán umělecký zahradník Jan Vaněček (1849–??), zahradník v tehdejším Německém Brodu, jako matka jeho manželka Marie, rozené Vanclová (1863–??). Podle vyjádření Arnošta Vaněčka však matka manžela brzy po svatbě (konala se 29. 10. 1889) opustila a vrátila se do rodných Nových Benátek. Tam se seznámila se skutečným otcem, notářem Arnoštem Čeřovským, který ale roku 1904 zemřel a ke změně matričního záznamu nedošlo. Po „matričním“ otci měl Arnošt Vaněček křestní jméno.\n\nObchodní akademii začal studovat v roce 1914 v Hradci Králové, maturoval po válce roku 1918 v Praze a nastoupil jako úředník na revizní odbor Ministerstvo národní obrany. Další zaměstnání měl v bankách a při něm studoval politickou ekonomii, estetiku a literaturu na pražské Karlově univerzitě. Roku 1921 se stal členem Komunistické strany Československa a po roce 1930 se angažoval v Umělecké besedě, vykonával také funkci prezidenta pražského PEN klubu. V roce 1940 byl zatčen gestapem a rok strávil v řadě vězení (Pankrác, Terezín, Mnichov, Drážďany) Roku 1941 byl propuštěn a vrátil se k práci bankovního úředníka. O rok později se stal redaktorem v nakladatelství Josef Lukasík a stal se i členem vedení Umělecké besedy.\n\nPo skončení druhé světové války pracoval v kulturní komisi Ústřední rady odborů, odtud šel do filmového odboru ministerstva informací a další změnou byl do roku 1957 archiv Svazu československých spisovatelů. Po tomto roce se stal překladatelem z angličtiny a spisovatelem z povolání. V letech 1952-1956 se stal presidentem českého centra PEN klubu. Podnikl řadu zahraničních cest po Evropě. Po roce 1960 se věnovat jen spisovatelské činnosti. O 20 let později byl jmenován zasloužilým pracovníkem kultury. Zemřel v Praze ve věku 83 let.\n\nPřeložil řadu básnických prací, dílo O. Wildea, W. Blakea a dalších, hlavně amerických autorů\n\n\n"}
{"id": "429984", "url": "https://cs.wikipedia.org/wiki?curid=429984", "title": "František Krasl", "text": "František Krasl\n\nFrantišek Krasl (11. února 1912, Místek – 13. prosince 1998, Frýdek-Místek) byl český fotograf.\n\nVyučil se fotografem, provozoval rodinný fotoateliér. Pak působil jako divadelní fotograf v Ostravě, zabýval se krajinářskou fotografií a fotografoval prostředí těžkého průmyslu a dolů Ostravska v duchu socialistického realismu.\n\n\n"}
{"id": "429988", "url": "https://cs.wikipedia.org/wiki?curid=429988", "title": "Karel Otto Hrubý", "text": "Karel Otto Hrubý\n\nKarel Otto Hrubý (15. května 1916, Vídeň – 19. července 1998, Senotín) byl český fotograf. \n\nPo studiu na gymnáziu ve Znojmě odešel studovat práva na Karlovu univerzitu do Prahy, která však nedokončil z důvodu uzavření českých vysokých škol během německé okupace roku 1939. Pak pracoval jako hudebník do roku 1943, kdy byl totálně nasazen. Po válce se stal fotoreportérem v \"Rovnosti\". V roce 1947 byl kameramanem dokumentárních a reklamních filmů, pak pracoval v redakci \"Květů\" a jako divadelní fotograf. V letech  1952–1977 vyučoval na Škole uměleckých řemesel v Brně a nadále fotografoval. Poslední léta svého života strávil v jižních Čechách, kde se věnoval malířství.\n\n\n\n"}
{"id": "429989", "url": "https://cs.wikipedia.org/wiki?curid=429989", "title": "Thönmi Sambhóta", "text": "Thönmi Sambhóta\n\nThönmi Sambhóta (ཐོན་མི་སམ་བྷོ་ཊ།) byl tibetský ministr a učenec ze 7. století, který je považován za sestavitele tibetského písma.\n\nSambóta působil v roli ministra na dvoře krále Songcän Gampa, zakladatele Tibetské říše. Král jej v blíže neurčeném roce vyslal společně s 16 dalšími učenci do Indie, aby tam studovali sanskrt. Thönmi Sambhóta poté studoval především v Kašmíru, kde se seznámil s písmy brahmí a gupta. Zpět do Tibetu se podařilo vrátit jen Thönmi Sambhótovi, ostatní tibetští učenci na cestách zemřeli. Po svém návratu na základě indických písem vytvořil tibetskou abecedu.\n\n"}
{"id": "429993", "url": "https://cs.wikipedia.org/wiki?curid=429993", "title": "Josef Winterhalder starší", "text": "Josef Winterhalder starší\n\nJosef Winterhalder st. (10. ledna 1702, Vöhrenbach – 25. prosince 1769, Vídeň) byl významným pozdně barokním sochařem, který byl činný především na Moravě v 18. století.\n\nJosef Winterhalder st. se narodil 10. ledna 1702 ve městě Vöhrenbach na jihu Württemberska.\nV jeho rodině se objevovaly umělecké osobnosti po generace. Již jeho dědeček, Barthel Winterhalder (činný kolem roku 1662, kdy vytvořil hlavní oltář Panny Marie Růžencové pro kostel v Hüfingen), byl sochařem. Také Josefův otec, Adam Winterhalder, pokračoval v sochařské činnosti a je doložen od roku 1696 ve Vöhrenbachu. Pro tamní kostel vytvořil kolem roku 1735 hlavní oltář. Po otcově smrti převzal rodinnou dílnu nejmladší ze tří synů, Jan Michael.\n\nJosefu se dostalo prvního školení v otcově dílně. Poté se vydal na studijní cestu, kdy jeho první zastávkou byl Mnichov. Zde poznal dílo bratří Asamů. Dále pokračoval do Vídně, navštívil také Lambach, kde se setkal s tvorbou Lorenza Mattieliho, kterou později citoval ve své tvorbě.\n\nV letech 1726 – 1728 studoval na vídeňské Akademii, kde si osvojil především umění kresby, kompozice a proporcí. O sochařském ateliéru v té době nemáme žádné zprávy, proto je pravděpodobné, že již při studiu pracoval jako pomocník v Mattielliho ateliéru.\nWinterhalderovy sochařské práce vykazují vysokou výtvarnou úroveň. Na počátku jeho samostatné činnosti (kolem roku 1730) je zřejmý vliv neoklasicistního díla G. R. Donnera (1693 – 1741). Z jeho prací Winterhaldera nejvíce zaujala výzdoba schodiště arcibiskupské rezidence Mirabell v Salcburku, který navštívil po ukončení studia na Akademii. To dokazují některé rané práce pro premonstrátskou kanonii na Hradisku u Olomouce.\n\nVedle Donnerova vlivu bylo Winterhalderovi přínosné studium v ateliéru sochaře Lorenza Mattielliho (1688 – 1748). Z Mattielliho kompozičně rozvinutých sousoší (Loučení sv. Petra a Pavla nebo Svržení sv. Jana Nepomuckého do Vltavy) vychází Winterhalderova sousoší ve slavnostním sále na Hradisku.\nV raném sochařově díle je pak patrný vliv italského štukatéra Baldassara Fontany (1661 – 1733), v nichž jej zaujaly kubizující tendence a typika jeho andělských figur. Vliv sochaře Balthasara Permosera (1651 – 1732), za jehož studiem se vydal do Drážďan, je viditelný na kazatelně v dominikánském kostele sv. Michala v Brně. Winterhaldera zaujala jeho schopnost vidět sochařské dílo malířským způsobem.\nCelým Winterhalderovým dílem prochází styl lámaných a kubizujících forem. Jeho draperie se vyznačují ostře zalamovanými klikatkami řas a lemů látek.\n\nRoku 1729 přišel Winterhalder do Olomouce, kde vstoupil do dílny zdejšího sochaře Jana Sturmera s úmyslem vytvořit si podmínky pro získání samostatných zakázek. Již o rok později dostal nabídku na výzdobu schodišťového prostoru a šestici soch v předsálí prelatury na Hradisku. Jde o alegorie Ctností – ženské personifikace Lásky, Víry, Naděje, Trpělivosti, Statečnosti a Střídmosti. Sochy jsou provedeny v kameni s bílou polychromií a jsou v mírné nadživotní velikosti. S prací na podstavcích těchto soch mu pomáhal jeho mladší bratr Jan Michael. Celá zakázka byla dokončena roku 1733. V době na těchto pracích se Josef seznámil s vídeňským malířem Paulem Trogerem (1698 – 1762), který jej inspiroval především v oblasti kresby a kompozice. Oba umělci byli v tvůrčím kontaktu do konce malířova života.\n\nBěhem prací pro premonstrátskou kanonii v Olomouci přijímal i další zakázky. Roku 1733 pracoval na sochařské výzdobě bočních oltářů farního kostela Neposkvrněného početí Panny Marie v Uherském Brodě. Na pomezí let 1736 a 1737 pracoval v Brně na čtveřici soch českých a moravských patronů (sv. Václav, sv. Ludmila, sv. Cyril a sv. Metoděj)\nna balustrádě dominikánského kostela sv. Michala. Tyto sochy jsou z vápence a pískovce. V průběhu 40. let 18. století na ně sochař navázal početným dílem v interiéru.\n\nPři další studijní cestě do Drážďan (před rokem 1740) navštívil Prahu. Zdejší konzervativní umělecké prostředí jej však výrazněji neovlivnilo. Svůj zájem věnoval tvorbě drážďanského dvorního sochaře Balthasara Permosera (1651 – 1732), jež ho zaujala nezvyklým pojetím drapérie a malířským rozkladem objemu soch. V polovině 40. let pobýval střídavě v Náměšti nad Oslavou, kde vytváří dekoraci mostu, kterou tvoří soubor dvaceti soch světců a světic, a v Brně, kde pracoval na početné figurální výzdobě dominikánského kostela. Roku 1747 získal další zakázku od dominikánů, a to v Uherském Brodě. Na této zakázce pracoval spolu s bratrem Antonínem. Šlo o soubor soch na šest oltářů tamního kostela Nanebevzetí Panny Marie. Tato díla představují jeden z vrcholů umělcovy tvorby.\nNa počátku 50. Let pracoval spolu s Trogerem opět pro premonstráty na Hradisku u Olomouce. K chystaným oslavám šestistého výročí příchodu řádu zde Winteralder částečně realizoval výzdobu konventního kostela, refektáře a ambitů. Žádná z těchto úprav se však nedochovala. V této době dokončuje práce v Uherském Brodě, který pak navštěvuje ještě dvakrát. S bratrem Antonínem vytváří sousoší sv. Norberta na Svatém Kopečku (1653). Další díla z tohoto období můžeme zhlédnout ve farním kostele v Nákli, kam dodal sochařskou výzdobu oltáře sv. Izidora Madridského nebo ve farním kostele sv. Martina v Třebíči.\nKolem roku 1760 pracuje Winterhalder pro farní kostel sv. Mikuláše ve Znojmě. Zde vytváří především jedinečnou kazatelnu v podobě zeměkoule. Ve Znojmě pracuje také v dominikánském kostele, kde vytváří další kazatelnu a boční oltář sv. Dominika. Josef Winterhalder umírá 25. prosince 1769 ve Vídni.\n\n\n"}
{"id": "429994", "url": "https://cs.wikipedia.org/wiki?curid=429994", "title": "Klášter Odivelas", "text": "Klášter Odivelas\n\nKlášter svatého Dinise v Odivelas (portugalsky \"Mosteiro de São Dinis\") je ženský klášter v Odivelas na předměstí Lisabonu. Jedná se o směsici gotického, manuelského a barokního slohu.\n\nKlášter byl založen roku 1295 králem Dinisem jako cisterciácká fundace. Podle legendy král slíbil založit klášter po pádu z koně při lovu na medvěda. Klášter byl postaven během 14. století v gotickém slohu. Je místem posledního odpočinku Dinise, jeho dcery Marie a infanta Jana, syna krále Alfonse IV. Konec života zde strávila morem nakažená královna Filipa z Lancasteru, která zde byla po svém skonu v roce 1415, dočasně také pohřbena.\n\n"}
{"id": "429997", "url": "https://cs.wikipedia.org/wiki?curid=429997", "title": "Bright Star katalog", "text": "Bright Star katalog\n\nBright-Star-Katalog (také Yale Catalog of Bright Stars) je katalog obsahující všechny hvězdy, které jsou jasnější než 6,5 mag Je následníkem astronomického katalogu \"Harvard Revised Photometry Catalogue\", který v roce 1908 vydal Edward Charles Pickering. \n\nBright Star Katalog vyšel v roce 1930 v prvním vydání; poslední tištěná verze pak v roce 1982 jako 4. vydání katalogu. V roce 1983 vyšel ještě jeho dodatek, který obsahuje dalších 2603 hvězd do magnitudy 7,1. Poslední, páté vydání katalogu je od roku 1991 k dispozici pouze online jako elektronická verze.\n\nKatalog obsahuje 9110 objektů, z nichž bylo později 14 identifikováno jako novy nebo jako extragalaktické objekty – tyto objekty jsou zachovány i v dalších vydáních katalogu z důvodu udržení číslování.\n\nZ obdobného důvodu se pro odkaz na objekty z Bright Star Katalogu používá stále zkratka HR (\"Harvard Revised\"), aby bylo zachováno stejné číslování objektů jako v jeho předchůdci Harvard Revised Photometry Catalogue. Pro vlastní katalog se občas používají zkratky BS nebo YBS.\n\n"}
{"id": "429998", "url": "https://cs.wikipedia.org/wiki?curid=429998", "title": "Aquaplaning", "text": "Aquaplaning\n\nAquaplaning (česky též \"akvaplanink\") je jev, ke kterému dochází při zvýšené rychlosti vozidla na mokré vozovce. Jev se dá definovat jako ztráta přilnavosti pneumatiky k vozovce vlivem vody, která se dostala mezi pneumatiku a vozovku. Pneumatika se tedy nedotýká vozovky, ale vodního klínu, který se vlivem špatného odvádění vody vytvořil. Tím dochází ke snížení ovladatelnosti vozidla, která může vyústit ve vážnou nehodu.\n\nVznik aquaplaningu způsobují tři hlavní faktory: rychlost vozidla, množství vody na vozovce a typ a hloubka dezénu pneumatiky. K aquaplaningu dochází ve chvíli, kdy drážky dezénu pneumatiky nestačí odvádět dostatečné množství vody mimo oblast styku pneumatiky s vozovkou. Při nedostatečné hloubce dezénu pneumatiky, zvyšování rychlosti vozidla nebo zvyšování hladiny vodního sloupce se voda nestačí odvádět pryč a mezi pneumatikou a vozovkou vznikne souvislá vrstva vody.\n\nPoznámka: za mokra mají pneumatiky vždy menší přilnavost než na suché vozovce. Smyk nebo problémy při brždění vznikají i tedy, když nenastal aquaplaning.\n\n"}
{"id": "430005", "url": "https://cs.wikipedia.org/wiki?curid=430005", "title": "Larry Linville", "text": "Larry Linville\n\nLarry Linville (29. září 1939, Kalifornie, USA – 10. dubna 2000 v New Yorku, USA) byl americký herec a komik, který se proslavil především svou rolí majora Franka Kunixichta Burnse v americkém komediálním seriálu \"M*A*S*H\" (1972 – 1983).\n\nNarodil se 29. září 1939. Měl tři sestry. Byl pětkrát ženatý. Na rozdíl od své role Franka Burnse byl Larry velmi hodný, ochotný a citlivý. Když dostudoval letecké inženýrství odjel roku 1959 do Londýna, kde začal studovat akademii herectví.\nPoté začal hrát v různých divadlech. Jeho první filmová role byla ve filmu: M.D. Marcus Welby (1969). Největší sláva se mu dostavila až se seriálem \"M*A*S*H\" (1972 – 1983).\nZemřel 10. dubna 2000 v newyorské nemocnici na zápal plic po operaci rakoviny plic.\n\n\n"}
{"id": "430009", "url": "https://cs.wikipedia.org/wiki?curid=430009", "title": "Ingeborg Dánská (1176)", "text": "Ingeborg Dánská (1176)\n\nIngeborg Dánská ( \"Ingeborg Valdemardatter\", \"Ingeburge de Danemark\"; 1176 – 29. července 1236, Corbeil) byla francouzská královna z dynastie Valdemarů. Většinu svého života strávila v ústraní, nejdříve byla manželem zapuzena, poté se na více než deset let stala královnou vdovou. Byla majitelkou dodnes zachovaného bohatě iluminovaného žaltáře.\n\nIngeborg byla dcerou dánského krále Valdemara I. a Sofie z Novgorodu. Byla pojmenována po babičce z otcovy strany. Roku 1192 byl anglický král Richard Lví srdce při návratu z kruciáty uvězněn a o rok později francouzský král Filip August uzavřel spolek proti Angličanům s dánským králem Knutem. Spojenectví mělo být zpečetěno sňatkem Filipa s Knutovou mladší sestrou Ingeborg. Dynastická svatba se konala 15. srpna 1193 v Amiensu.\n\nManželství šťastné nebylo, Ingeborg se králi hned po svatební noci zprotivila, ba pociťoval k ní dokonce odpor. Rozvod novopečená královna odmítala a král ji nakonec ode dvora zapudil. Nešťastná žena žádala z klášterního ústraní o pomoc papeže Celestýna. Filip August se i přes existenci zákonité manželky znovu oženil. V červnu 1196 pojal za choť Anežku z rodu Andechsů a Ingeborg zůstala v klášteře.\n\nRoku 1198 se na svatý stolec dostal Inocenc III., který na skandální rodinné poměry francouzského krále zareagoval interdiktem, jenž přiměl Filipa k ochotě předložit celou věc koncilu, jehož verdikt přislíbil uznat. Koncil se konal v květnu 1201 v Soissons. Poté byla zpět ke dvoru povolána Ingeborg a celou choulostivou záležitost ukončila smrt její soupeřky Anežky Meránské v červenci 1201. Král se ještě jednou snažil o anulování manželství, ale neuspěl. Během mnoha let, co se snažil o anulaci manželství, používal i prohlášení o impotenci způsobené magickými praktikami, což mu nezabránilo zplodit levobočka.\n\nFilip zemřel roku 1223, Ingeborg jej přežila o třináct let, které strávila převážně na svém panství v orléanském kraji. Zemřela roku 1236 v klášteře Saint-Jean-en-l’Isle u Corbeil, jehož byla fundátorkou a tam byla také pohřbena.\n\n"}
{"id": "430014", "url": "https://cs.wikipedia.org/wiki?curid=430014", "title": "John Demjanjuk", "text": "John Demjanjuk\n\nJohn Demjanuk (rodným jménem Ivan Mykolajovyč Demjaňuk; ) (3. dubna 1920 Kozjatyn – 17. března 2012 Bad Feilnbach) byl ukrajinsko-americký válečný zločinec, bývalý voják rudé armády a druhoválečný zajatec. Podle střediska Simona Wiesenthala patřil mezi nejhledanější nacistické válečné zločince.\n\nNarodil se ve vesnici Dubovi Macharynci v dnešní vinnycké oblasti tehdy na západě Ukrajinské sovětské socialistické republiky. Před službou v sovětské armádě pracoval v kolchozu jako traktorista. Po německé invazi Sovětského svazu v roce 1941 byl odveden do rudé armády. Po bitvě na východě Krymu byl zajat a dostal se do německého koncentračního tábora pro sovětské válečné zajatce. \n\nPřežil útrapy a byl odeslán jako dobrovolník do koncentračního táboru Trawniki, kde probíhal výcvik stráží táborů rekurtovaných z řad sovětských válečných zajatců. Později měl působit jako dozorce v koncentračních táborech Majdanek, Sobibor a Flossenbürg, dále byl při potlačení Varšavského povstání. Prohlašoval, že se na začátku roku 1945 připojil k Ruské osvobozenecké armádě, také známé jako Vlasovova armáda, kterou organizovalo nacistické Německo v boji proti Rudé armádě. Mnoho sovětských válečných zajatců dobrovolně sloužilo pod nacistickým velením, aby se ze zajateckých táborů, kde 2,8 milionu sovětských válečných zajatců zemřelo hlady, podchlazením a bylo popraveno, dostalo na svobodu. Tyto neněmecké dobrovolníky, kteří sloužili v německých cizích legionech, v pomocných nebojových polovojenských a civilních sborech, německé velení označovalo jako \"Freiwillige\" - německé slovo pro dobrovolníka, a také jako \"Hilfswilliger\", doslova ochotné pomoci, často zkracováno na \"Hiwi\". Podle generálporučíka Władysława Anderse okolo roku 1942 bylo jen ze Sovětského svazu asi milion takových dobrovolníků.\n\nPo válce 9. února 1952 se svou manželkou a dítětem na palubě lodi USS General W. G. Haan dorazili do New Yorku, kde žil pod jménem John Demjanuk. Dne 14. listopadu 1958 se stal naturalizovaným občanem Spojených států amerických. V roce 1988 byl v Jeruzalémě odsouzen k trestu smrti za podíl na masovém vyvražďování Židů, v roce 1993 byl ale rozsudek zrušen, protože se prokázalo, že se stal obětí záměny osob. Byl považován za Ivana Hrozného, který byl velící dozorce v Treblince a přibližně o dekádu starší - předpokládalo se, že se narodil v roce 1911. Po rozpadu Sovětského svazu roku 1991 se však zjistilo, že Ivan Hrozný zemřel v roce 1943 pod vlastním jménem Marčenko. Má se za to, že o tom CIA věděla. Po procesu se v září 1993 vrátil do svého domova v Ohiu.\n\nPozději na něj vydalo zatykač Německo, neboť podle německého centrálního úřadu pro objasňování nacistických zločinů se ve vyhlazovacím táboře Sobibor od března do konce září 1943 spolupodílel na smrti tisíců lidí. Podle tohoto úřadu existuje dostatek důkazů, že jako dozorce osobně vodil v Sobiboru Židy do plynových komor.\n\nSpojené státy americké ho zbavily amerického občanství. Počátkem května 2009 zamítl Nejvyšší soud Spojených států amerických žádost o zastavení deportace Demjanuka do Německa. V Mnichově byl obžalován z podílu na spolupachatelství vražd nejméně 29 tisíc Židů. Demjanjuk svou vinu popíral a tvrdil, že sloužil v sovětské armádě a že v roce 1942 padl do německého zajetí. Své deportaci ze Spojených států amerických do Německa se snažil zabránit nepravdivým zveličováním svých zdravotních obtíží.< Dne 12. května 2009 byl letecky deportován ze Spojených států amerických do Německa. Přesně za dva roky, 12. května 2011 byl odsouzen na pět let vězení, kvůli vysokému věku však do výkonu trestu nenastoupil. Zemřel 17. března 2012 v pečovatelském ústavu v Rosenheimu ve věku 91 let.\n\nO Johnu Demjanjukovi vznikla roku 2019 pětidílná dokumentární série pod názvem Ďábel od vedle (anglicky \"\"The Devil Next Door\"\") z produkce internetové televize Netflix.\n\n"}
{"id": "430015", "url": "https://cs.wikipedia.org/wiki?curid=430015", "title": "Antonín Viktor Habsbursko-Lotrinský", "text": "Antonín Viktor Habsbursko-Lotrinský\n\nAntonín Viktor Habsbursko-Lotrinský (: \"Anton Viktor Joseph Johann Raimund von Österreich\"; 31. srpna 1779, Florencie – 2. dubna 1835, Vídeň) byl rakouský arcivévoda, velmistr řádu německých rytířů a lombardsko-benátský vicekrál v letech 1816 až 1818.\n\nNarodil se jako osmý syn toskánského velkovévody Petra Leopolda a pozdějšího císaře Leopolda II. a Marie Ludoviky Španělské. Jeho kmotrem byl sardinsko-piemonský král Viktor Amadeus III. Vyrůstal ve Florencii a roku 1790 se s rodiči přestěhoval do Vídně.\n\nJako plukovník byl majitelem od roku 1804 c. k. pěší pluk č. 4 a stal se c. k. nejvyšším zbrojířem. Byl protektorem c. k. Státního ústavu slepců. Zajímal se o botaniku a také o ostatní přírodní vědy. Jeho zahrady byly známé po celém světě. Od roku 1812 byl královským komisařem v uherském zemském sněmu a roku 1816 byl zvolen vicekrálem lombardsko-benátského království. Tento úřad byl pouze reprezentativní a Antonín Viktor jej nikdy nepřevzal. Roku 1818 se stal vicekrálem arcivévodův bratr Rainer Josef.\n\nRoku 1801 byl zvolen knížetem-biskupem v Münsteru a kolínským kurfiřtem. Tyto funkce nikdy nepřevzal a roku 1802 se dokonce Rakousko muselo těchto funkcí zříci. V roce 1803 byl pasován na rytíře Řádu německých rytířů a po rezignaci svého bratra Karla Ludvíka roku 1804 se stal jeho velmistrem. Svou funkci rytíře poctivě vykonával až do své smrti v roce 1835. V letech 1834–1840 proběhla reorganizace Řádu, kterou ve spolupráci s kancléřem Metternichem zařídil u svého bratra, císaře Františka I.\n\nZemřel roku 1835 ve Vídni a pohřben byl v tamní kapucínské kryptě. Novým velmistrem řádu se stal jeho bratranec Maxmilián Josef, syn arcivévody Ferdinanda Karla.\n"}
{"id": "430022", "url": "https://cs.wikipedia.org/wiki?curid=430022", "title": "Russell Lee", "text": "Russell Lee\n\nRussell Lee (* 1903, Ottawa, Illinois - 1986, Austin, Texas) byl americký novinářský fotograf známý svou prací pro společnost Farm Security Administration. Dokumentoval dopady velké hospodářské krize v USA v roce 1929.\n\nVystudoval jako chemický inženýr a na podzim roku 1936 se stal členem týmu fotografů sestavených Roy Strykerem federálně sponzorované Farm Security Administration. Lee byl zodpovědný za některé kultovní snímky zhotovené v FSA, včetně fotografických studií v San Augustinu v Texasu v roce 1939 a Pie Townu v Novém Mexiku v roce 1940.\n\nPo defundaci FSA v roce 1943 a také po vojenské službě v druhé světové válce Lee i nadále pracoval pro Strykera. Fotografoval public relations snímky pro společnost Standard Oil v New Jersey. Některé z těchto 80.000 fotografií dotovala firma Exxon Corporation Univerzitě v Louisville v Kentucky. Lee se přestěhoval do Austinu v Texasu v roce 1947 a stal se prvním instruktorem fotografie na Texaské univerzitě v roce 1965.\n\nFSA byla společnost, která byla vytvořena v USA v roce 1935 v rámci New Deal. Úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Vedle Leeho byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker, Arthur Rothstein nebo Ben Shahn.\n\nDesítky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n\n"}
{"id": "430023", "url": "https://cs.wikipedia.org/wiki?curid=430023", "title": "Mistrovství světa v házené mužů 1961", "text": "Mistrovství světa v házené mužů 1961\n\n4. mistrovství světa v házené proběhlo ve dnech 1. - 12. března v Německu.\n\nMistrovství se zúčastnilo 12 mužstev, rozdělených do čtyř skupin po třech týmech. Z každé skupiny postoupila první dvě mužstva do dvou semifinálových skupin. Vítězové skupin hráli finále o titul, druzí o třetí místo, ostatní o další umístění.\n\nFavority mistrovství byly týmy Československa, Švédska a Německa, ale titul získali senzačně Rumuni, kteří na předchozím šampionátu skončili třináctí. Ve finále porazili v jednom z nejdramatičtějším finálovém zápasu v historii mužstvo Československa až v druhém prodloužení 9:8. Reprezentace Německa byla složena z hráčů NDR a SRN.\n\n Švédsko - Norsko 15:11 (11:5)\n\n1. března 1961 - Stuttgart\n\n2. března 1961 - Bietigheim\n\n3. března 1961 - Ulm\n\n Německo - Nizozemsko 33:7 (11:3)\n\n1. března 1961 - Berlín (Západní)\n\n2. března 1961 - Wolfsburg\n\n3. března 1961 - Kiel\n\n ČSSR - Japonsko 38:10 (15:5)\n\n1. března 1961 - Karlsruhe\n\n2. března 1961 - Hassloch\n\n3. března 1961 - Freiburg\n\n Dánsko - Island 24:13 (9:6)\n\n1. března 1961 - Karlsruhe\n\n2. března 1961 - Wiesbaden\n\n3. března 1961 - St. Ingbert\n\n Švédsko - Francie 15:11 (7:6)\n\n5. března 1961 - Stuttgart\n\n5. března 1961 - Stuttgart\n\n7. března 1961 - Essen\n7. března 1961 - Essen\n\n9. března 1961 - Homberg\n\n9. března 1961 - Berlín\nBranky: Havlík 5, Duda 4, Trojan 2, Rada 2, Mareš, Lukošík - Karmström 2, Collin 2, H. Olsson, S. L. Olsson, Almquist, Ährling, Jönsson, Kämpendahl.\nRozhodčí: Jung (GER)\n\nČSSR: Arnošt, Vícha - Havlík, Heřman, Duda, Mareš, Trojan, Rada, Frolo, Čermák, Lukošík.\n\nŠvédsko: Lindblom - H. Olsson, Danielsson, S. L. Olsson, Almquist, Ährling, Jönsson, Kämpendahl, Karmström, Collin.\n\n Německo - Norsko 15:8 (10:4)\n\n5. března 1961 - Dortmund\n\n5. března 1961 - Dortmund\n\n7. března 1961 - Krefeld\n\n7. března 1961 - Krefeld\n\n9. března 1961 - Münster\n\n9. března 1961 - Münster\n Rumunsko - ČSSR 9:8pp (7:7, 4:4)\n\n12. března 1961 - Dortmund\nBranky: Ivanescu 2, Covaci 2, Moser 2, Nodea, Costache II., Bulgaru - Rada 5, Čermák, Duda, Lukošík.\nRozhodčí: Knud Knudsen (DEN)\nDiváků: 14 000\n\nRumunsko: Redl - Thelman, Ivanescu, Covaci, Nodea, Costache II., Bulgaru, Hnat, Moser, Badulescu.\n\nČSSR: Arnošt, Vícha - Havlík, Heřman, Duda, Mareš, Trojan, Rada, Frolo, Čermák, Lukošík.\n Švédsko - Německo 17:14 (8:9)\n\n11. března 1961 - Essen\n Dánsko - Island 14:13 (7:8)\n\n11. března 1961 - Essen\n Norsko - Francie 13:12pp (10:10, 7:7)\n\n12. března 1961 - Dortmund\n\n4. Německo (Společné německé družstvo)\n\nTrenéři: Werner Vick (DHB - SRN), Heinz Seiler (DHV - NDR)\n\n\nŘíjen 1960 - Leden 1961\n\n Dánsko - Finsko 26:15, 34:24\n\n\n\n\n Švýcarsko - Rakousko 12:13, 14:11\n\n Jugoslávie - Maďarsko 18:14, 13:15\n\n ČSSR - Polsko 22:10, 24:12\n\n Rumunsko - SSSR 18:13, 9:12\n\n\n\n"}
{"id": "430024", "url": "https://cs.wikipedia.org/wiki?curid=430024", "title": "Mauritshuis", "text": "Mauritshuis\n\nMauritshuis (česky \"Mořicův dům\") je obrazárna nizozemského národního muzea v Haagu, nacházející se na Korte Vijverberg 8 v klasicistním paláci z roku 1640. Oficiální název obrazárny je Koninklijk Kabinet van Schilderijen Mauritshuis (česky \"Královská malířská galerie Mořicův dům\").\n\nPalác postavil Pieter Post podle projektu architekta Jacoba van Campena jako rezidenci hraběte Johana Mauritse van Nassau-Siegen (1604–1679), který byl v té době guvernérem holandské Brazílie, dočasné nizozemské državy v Pernambucu. Jde o přísně symetrickou dvoupatrovou budovu se čtyřmi apartmány a velkou halou. Každý apartmán sestává z předsíně, pokoje, kabinetu a šatny. Původně měla budova kopuli, která byla zničena při požáru v roce 1704.\n\nV roce 1685 byla přejmenována na \"Hotel van staat\"; ubytovávali se zde členové nizozemského parlamentu \"(Staten-Generaal van het Koninkrijk der Nederlanden)\". V roce 1704 palác vyhořel a následně byl renovován – tato renovace skončila v roce 1720.\n\nStavba, k níž přiléhá vodní nádrž, je jedním z nejkrásnějších příkladů nizozemského klasicismu s vlivy italské renesance a byla prohlášena za národní památku.\n\nV poslední době prošla obrazárna Mauritshuis rozsáhlou rekonstrukcí a přístavbou. Slavnostní znovuotevření se konalo 27. června 2014 za účasti krále Willema-Alexandera.\n\nV roce 1820 koupil budovu nizozemský stát jako sídlo \"Královské malířské galerie\". Dnes světoznámá obrazárna byla otevřena v roce 1822 jako \"Královský kabinet malířství\" a \"Královský kabinet kuriozit\". V roce 1875 celé muzeum bylo přeměněno na galerii. Její základ tvořila kolekce asi 200 obrazů – sbírka místodržitele Viléma V., prince oranžského, kterou předal Nizozemskému státu jeho syn, král Vilém I. V současnosti sbírka obsahuje na 800 obrazů, mezi nimiž jsou díla nejvýznamnějších nizozemských a vlámských malířů především 17. století (\"zlatý věk nizozemského malířství\"), mezi jiným Rembrandta, Vermeera (\"Diana s nymfami\", \"Dívka s perlou\", \"Pohled na Delft\"), Jana Steena, Franse Halse, Carela Fabritia, Gerarda ter Borcha, Antoona van Dycka nebo Paula Pottera; významnou součástí sbírky jsou i díla Hanse Holbeina mladšího.\n\nMauritshuis byl státní institucí do roku 1995, kdy byla zprivatizována. Nadace zřízená v té době se zavázala spravovat jak budovu (která je ve vlastnictví státu, od něhož ji má muzeum pronajatu), tak sbírky, které má od státu dlouhodobě zapůjčeny. Muzeum spolupracuje pravidelně s muzei a galeriemi v jiných zemích, pořádá pravidelně i tematické krátkodobé výstavy. V roce 2007 muzeum zhlédlo téměř 250.000 návštěvníků.\n"}
{"id": "430027", "url": "https://cs.wikipedia.org/wiki?curid=430027", "title": "Smil z Líšnice", "text": "Smil z Líšnice\n\nSmil z Líšnice byl moravský šlechtic z líšnické větve rodu pánů z Kunštátu. \n\nJeho otcem byl zakladatel líšnické větve Boček z Líšnice. První písemná zmínka o Smilovi pochází z roku 1355, kdy ho jeho matka Anka vzala ve spolek na své věno. Roku 1365 se Smil oženil s vdovou po zámožném brněnském měšťanovi a vyženil tak mimo jiné i dům v Brně, kam se nastěhoval a snažil se vést společenský život, který ho nakonec dostal k stykům s moravským markrabětem Janem Jindřichem. Roku 1371 figuroval mezi biskupskými leníky a v roce 1373 ho Jan Jindřich pověřil kontrolou brněnských účtů. Od roku 1375 se účastnil zemských soudů. Po ovdovění se Smil podruhé oženil. Jeho druhou manželkou se stala Keruše z Vartenberka, která se uvádí roku 1371. Smil se snažil rozmnožovat své majetky, je uveden na velkém množství transakcí. V polovině 80. let se dostal k významnějšímu postavení na markraběcím dvoře a roku 1385 se účastnil tažení moravských markrabat Jošta a Prokopa do Uher, jehož cílem mělo být získání Uher pro jejich bratrance Zikmunda Lucemburského. V letech 1386–1388 Smil působil ve funkci bratislavského župana a kastelána jako zástupce moravských markrabat. Ke konci svého života si pořídil dům v Olomouci, kam se přestěhoval. Naposledy se uvádí roku 1396, kdy pravděpodobně zemřel. \n\n\nMiroslav Plaček, Peter Futák. \"Páni z Kunštátu. Rod erbu vrchních pruhů na cestě k trůnu\". Nakladatelství Lidové noviny, 2006. ISBN 80-7106-683-4\n"}
{"id": "430029", "url": "https://cs.wikipedia.org/wiki?curid=430029", "title": "Boček z Opatovic", "text": "Boček z Opatovic\n\nBoček z Opatovic byl moravský šlechtic z líšnické větve rodu pánů z Kunštátu. \n\nJeho otcem byl zakladatel líšnické větve Boček z Líšnice. První písemná zmínka o Bočkovi pochází z roku 1396, kdy se připojil k landfrýdu. Roku 1397 nechal zapsat své ženě Elišce věno na Líšnici. Po obnovení bojů mezi moravskými markrabaty se přidal na stranu Jošta. Bojů se neúčastnil, podporoval ho však finančně. Roku 1405 došlo k formálnímu rozdělení dědictví a Boček obdržel Velké Opatovice. Rodové sídlo zůstalo jeho bratrům Heraltovi a Oldřichovi. Poté se Boček často uvádí v listinách při koupi dalšího majetku. Po vypuknutí husitských válek se uvádí ještě roku 1421, z listin vyplývá, že zemřel patrně roku 1434.\n\nZanechal po sobě jediného syna, kterým byl Procek z Kunštátu a Opatovic.\n\nMiroslav Plaček, Peter Futák, Páni z Kunštátu - Rod erbu vrchních pruhů na cestě k trůnu, Nakladatelství Lidové noviny, 2006, ISBN 80-7106-683-4\n"}
{"id": "430034", "url": "https://cs.wikipedia.org/wiki?curid=430034", "title": "Vladimir Sjomin", "text": "Vladimir Sjomin\n\nVladimir Nikolajevič Sjomin (rusky Владимир Николаевич Сёмин) (* 1938, Tula) je současný ruský novinářský fotograf.\n\nNarodil se v Tule, kde také vystudoval univerzitu. Po absolvování akademie jezdil do práce na Sever, kde se stal zaměstnancem a mládežnických novin. Do roku 1958 sloužil v sovětské armádě, pracoval jako operátor a osvětlovač v Rostovském filmovém studiu.\n\nV 70. letech cítil nezávislost a odcestoval do Pamíru a Altaie, na Sibiř, BAMu, měst a vesnic z Ruska.\n\nPůsobil jako fotograf v APN.\n\nSjomin je jeden z mála ruských fotografů, kteří získali uznání Západu.\n\nZúčastnil se celé řady soutěží, například World Press Photo a Press Foto Rossii, roku 1996 se zúčastnil moskevského festivalu Interfoto. V témže roce obdržel grant od prestižní světové organizace Eugena Smitha (W. Eugene Smith Grant in Humanistic Photography).\n\nJiž mnoho let pracuje na fotografických projektech jako například: «Святые источники», «Брошенные деревни, позабытые люди», «За монастырской стеной» (\"Opuštěné vesnice, zapomenutí lidé\", \"Za klášterní zdí\") a další.\n\n\n\n\n"}
{"id": "430035", "url": "https://cs.wikipedia.org/wiki?curid=430035", "title": "21st Century Breakdown", "text": "21st Century Breakdown\n\n21st Century Breakdown je osmé album americké punk rockové kapely Green Day, vyšlo 15. května 2009. Je rozděleno do tří částí: \"Heroes and Cons\", \"Charlatants and Saints\" a \"Horseshoes and Handgrenades\". Album produkoval Butch Vig a začali na něm pracovat už v lednu 2006. Do října 2007 napsal frontman kapely Billie Joe Armstrong 45 písní, z nichž vzešlo finálních osmnáct.\n\nV albu se vyskytují dvě postavy: Gloria a Christian. Album má poukazovat na celosvětové (globální) problémy současného světa.\n\nČást I.: Heroes and Cons\nČást II.: Charlatans and Saints\nČást III.: Horseshoes and Handgrenades\n\nGreen Day\n\n\nDalší hudebníci\n\n"}
{"id": "430036", "url": "https://cs.wikipedia.org/wiki?curid=430036", "title": "Feministická kritika médií", "text": "Feministická kritika médií\n\nFeministická kritika médií se soustředí na formování ženské identity vzhledem k diskriminaci nebo stereotypizaci genderových aspektů společnosti v (mas)médiích. Kritikou je pak diktát dominantních patriarchálních hodnot, které jsou v médiích vůči publiku protežovány.\n\nFeministická kritika médií se výrazně popularizuje v 70. letech 20. století díky článkům v časopisech \"Screen\" nebo \"Media, Culture and Society\", ačkoli k utváření obrazu ženy jako konzumentky a hospodyně dochází již od konce 20. let 20. století.\nAnalytici a analytičky se podle typů médií soustředí na různé formy kritiky, které s sebou přináší samotná různorodost médií.\n\nIdeologický přístup feministické kritiky médií se objevuje v 70. letech 20. stol., diskurzivní přístup pak na něj reaguje o deset let později. Ani jeden z přístupů není nijak vymezen časovým obdobím, např. na českém poli zájmu se objevuje až se zpožděním spolu s feministickými a genderovými tématy v 90.letech.\n\nV polovině 80.let 20.stol. prošly změnou také časopisy, kterou Andreon Stuart označuje jako populární feminismus. Angela McRobbie popisuje tyto změny jako protikladné podoby ženskosti charakteristické tím, že postmoderní jazyk těchto časopisů získal na své ironičnosti k zobrazovaným tématům, dosáhly nadhledu k pozici ženství a mužství. Vzrostl také zájem o sexualitu (\"sex prodává, sex jako nový aspekt utváření identity ženy\").\n\nJiným příkladem využívání feministické kritiky médií je stereotypní vnímání probíhající formou symbolického \"přehlížení\", \"odsuzování\" či \"trivializování\" jedinců či skupin v médiích. Takové jednání se nazývá symbolické anihilace, kterou definovala Gaya Tuchman v r. 1978. Stereotypní zobrazování lidí podle jejich pohlaví, barvy pleti, národnosti, zdravotního stavu, sexuální preference či názorů se uskutečňuje pomocí tří forem: \n\n\n"}
{"id": "430039", "url": "https://cs.wikipedia.org/wiki?curid=430039", "title": "Břetislav Štorm", "text": "Břetislav Štorm\n\nBřetislav Štorm (21. června 1907 Řevničov – 11. června 1960 Praha) byl český architekt, grafik, ilustrátor a propagační pracovník státní památkové péče.\n\nBřetislav Štorm začal v roce 1917 studium na reálném gymnáziu v Rakovníku. Zaujala jej gotická architektura a výtvarná tvořivost, zejména kreslil, maloval akvarely, také první literární pokusy. Byl ovlivněn svým profesorem, malířem a grafikem Rudolfem Pucholdem a školními cestami po kraji. V roce 1923 se přestěhoval do Prahy. Po maturitě na gymnáziu, kde se intenzívně věnoval mj. francouzštině, byl o dva roky později přijat na Vysokou školu architektury a pozemního stavitelství ČVUT. Zde studoval u profesorů Antonína Engela, A. Mendla, O. Blažíčka, Rudolfa Kříženeckého, Severina Ondřeje, Rudolfa Kukače, Františka Kadeřávka, Antonína Ausobského a Zdeňka Wirtha. S Wirthem se spřátelil a spolupracoval s ním po celou svou další kariéru, stejně jako se Zdeňkem Mariou Zengerem.\n\nV roce 1936 se oženil se Slávkou Mohalovou, v roce 1945 se podruhé oženil, s Martou Podzemskou. \n\nBřetislav Štorm zemřel 11. února 1960 v Praze. V roce 1999 získal cenu za památkovou péči Ministerstva kultury ČR in memoriam.\n\n\n\n\nPůsobil při obnově a záchraně doslova bezpočtu památkových objektů, převážně hradů a zámků, z nichž jeho výtvarné a architektonické autorství dosud nesou Švihov, Kost a Buchlov, zatímco úpravy na Karlštejně byly odstraněny. Významné jsou i jeho návrhy zahradních zámeckých parterů v Jaroměřicích n. Rokytnou, Rájci n. Svitavou, Veltrusech, Náchodě, Mnichově Hradišti, Chlumci n. Cidlinou a Jemništi, nerealizovány byly návrhy do Liblic a do Liběchova. Nešlo o rekonstrukce, ale o autorské návrhy.\n\nVěnoval se užitému umění, navrhoval liturgické předměty (kalichy, monstrance a roucha), šperky, profánní předměty a nábytek. Jako grafik vynikl v heraldické kresbě, navrhoval značky, pečeti a exlibris. Graficky upravil množství knih. Zároveň byl činný jako autor básnických próz, drobných povídek a publicistických příspěvků o architektuře, životním stylu, heraldice a památkách. \n\nChirurgický pavilon nemocnice ve Zvolenu 1934, rozšíření kostela v Brezanech u Prievidzi 1938, rodinné domy: Florianův ve Staré Říši 1933, Dr. Hertla v Jarkovicích 1941 a vlastní ve Všenorech 1939, náhrobky: v Praze – Střešovicích, Vokovicích, v Týně n./Vlt., Poštorné a v Bratislavě\nKostel v Malém Beranově 1933 a kaple v Pohořilkách 1936 (oba návrhy v realizaci deformovány), Malá Kartouza do Staré Říše 1936, hrobní kaple J. Floriana do Staré Říše 1942, kostel do Somoskö 1941, kostnice řádu sv. Lazara 1951, rozšíření kostela v Príbovcích 1949, hřbitovní kaple do Všenor 1945, kaple pro Kláštor p. Znievom 1948, úpravy kostela v Hořičkách 1952. Rodinné domy: L.Kuncíře 1931 a A. Lískovce 1949\n\nInsignie Palackého university v Olomouci 1946, insignie kanovníků Karlštejnské kapituly 1957, návrhy šperků a užitných předmětů pro Topičův salon 1941\n\nKost 1955, Švihov 1953, Alšova galerie na Hluboké n./Vlt. 1952, Buchlov 1956, Boskovice 1953, Chlumec n./Cidl. 1959, Klášterec n./Ohří 1953 a Křivoklát 1954, zahradní partery zámků v Jaroměřicích n. /Rok., Rájci n./ Svit. 1951, Veltrusích 1952, Mnichově Hradišti 1950, Jemništi 1953 a v Liblicích 1950, vnitřní úpravy a instalace na Karlštejně 1956\nErb Kristův (několik verzí) –1939, Sv. čeští patroni 1944, Rozloučení s Karlem Schulzem – 1945\n\nErbovník Všenorský – 1945, želatinový tisk, ručně kolorováno; Rakovničtí erbovníci, záměr 1945, barevné tužkové skici, vydáno 2008; Erbovník arcibiskupů, biskupů a opatů ČSR – 1947, tuš na pauzáku; Erbovník benediktinské kongregace Sv. Vojtěcha – 1947, želatinový tisk ručně kolorováno; Armorial (Lazarský) – 1948, želatinový tisk, ručně kolorováno; Erbovník děkanů Královské kolegiatní kapituly na Karlštejně, asi 1957, tuš na pauzáku\n\nSvatováclavská legenda 1948\n\nKostel sv. Martina v Mšeně u Mělníka 1951 \n\nRočenka pro liturgické umění 1941, Erbovní knížky 1935–1941 (od r. 1940 redaktorem B. Lifka)\n\nKniha kreseb Břetislava Štorma, Vyšehrad Praha 1939\n\nSmrt rytíře Růže, J. Hrachovina Praha 1933; Báječná zvířata, obludy a nestvůry, O.F. Babler a B. Durych Olomouc 1935; Vladařství Růže, L.Kuncíř Praha 1937; Soví hrad, Vyšehrad Praha 1943; Pohádka o dobrém rytíři, měsíčník Živá tvorba č. 1 – 6 1943; Dobrý drak, L. Kuncíř 1944; Dobrý rytíř, (antologie) Vyšehrad Praha 1946; Stará kapitula, Vyšehrad Praha 1946; Poutník – J. Picka Kladno 1957; posmrtně: Strašidla (Starý poustevník), F. Štorm Praha 1992; Knížka o životě rytířském, F. Štorm Praha 1994\n\nZnaky stavu kněžského v českých zemích, Družina literární a umělecká Olomouc 1929; Patero zemských znaků – J. Hrachovina Praha 1934; Úvod do heraldiky, Vyšehrad Praha 1940; Architektura a pokrok – Vyšehrad Praha 1941; Liturgické umění – Vyšehrad Praha 1941, posmrtně: Základy péče o stavební památky SÚPPOP Praha 1965, NPÚ Praha 2007; O. J. Blažíček a kol. Slovník památkové péče, STN Praha 1962, heslář heraldiky a heslo architektura; Břetislav Štorm, mezi žízní budoucnosti a trýzní minulosti – sborník NPÚ Brno 2008; Rakovničtí erbovníci, Rabasova galerie Rakovník 2008\n\nAkce, Akord, Archa, Brána, Kuncířova ročenka, Kvart, Lidová demokracie, Marginálie, Na hlubinu, Národní obnova, Přehled, Rozmach, Řád, Stěžeň, Vyšehrad, Zprávy památkové péče\n\nStřížovský: Svatý grál 1929, Herwig: Sv. Šebestián z Weddingu 1930, Claudel: Svaté obrázky z Čech 1932, Bridel: Slavíček velikonoční 1933, Dvě legendy o knihách 1934, Savonarola: Čiňte pokání 1935, Claudel: Křížová cesta 1936, Povídka o Aucassinovi a Nicolettě 1936, Šarič: Judit 1937, Lazecký: Odění královské 1937, Czepko, Silesius: Průpovědi poutníků cherubínských 1938, Antifony, hymny a sekvence 1940, Novalis: Ryzí květ 1940, Chudoba: Španělé na Bílé hoře 1945, Helmolda kněze buzovského kronika slovanská 1947, Kempenský: Čtvero knih o následování Krista 1941, 1946\n\nBřetislavu Štormovi – Heraldika, Muzeum v Jílovém u Prahy premie 1970; T. Mazáč: Poslední gotický rytíř – Akord 8/1990; M. Trávníček: Nostalgický lyrik řádu – Proglas 8/1993; J. Kuběna: Paní Na Duze – Petrov 1998\nAkademické týdny, Francouzský institut E. Denise Praha 1937; Muzeum v Jílovém u Prahy 1968; Technické muzeum v Brně 1969; Památník národního písemnictví Praha 1988; Okresní vlastivědné muzeum v Č. Krumlově 1996; St. zámek Rájec n./Svit. 1997; Centrální katolická knihovna Praha 2005; Rabasova galerie Rakovník, 2007, Galerie Sklepení Národního památkového ústavu v Brně 2008\n\nRakovnický salon – Rakovník 1941, 1942, Ex libris – SVU Purkyně Praha 1947, B. Štorm – Z.M.Zenger, – Čelákovice 1969, Heraldika a současnost – Prostějov 1983\n\nB. Lifka: Výtvarná a literární práce Břetislava Štorma za léta 1926 až 1936, \nČ.A.T. Praha 1937; Břetislav Štorm: Výběr z heraldického díla – Muzeum v Jílovém u Prahy 1968, Břetislav Štorm, architekt a grafik, Rakovník 2008\nČestné uznání Spolku českých bibliofilů 1935, in memoriam: cena MK ČR za památkovou péči 1999\n\n\n\n"}
{"id": "430040", "url": "https://cs.wikipedia.org/wiki?curid=430040", "title": "Motorový vůz M 133.0", "text": "Motorový vůz M 133.0\n\nMotorové vozy řady M 133.0 (tovární označení Škoda 15Mo) byly vyrobeny v letech 1941 až 1943 v počtu šesti kusů pro Českomoravské dráhy ve Škodě Plzeň. Jednalo se o motorové vozy s pohonem na dřevoplyn, které byly určeny pro místní tratě. Řadou M 133.0 skončila ve Škodě sériová výroba motorových vozů, zcela poslední ale byly tři prototypy vozů řady AČ0 pro Sovětský svaz ve druhé polovině 70. let 20. století.\n\nVozy řady M 133.0 byly dvounápravové s jednou hnací nápravou. Hnací agregát byl tvořen spalovacím dvanáctiválcovým motorem Škoda 12 V.G, který byl upraven pro pohon generátorovým plynem, a mechanickou převodovkou Škoda. V jednom představku se nacházel plynový generátor, jako palivo bylo používáno dřevěné uhlí (první tři vozy) nebo tvrdé dřevo (poslední tři vozy). Kostra vozové skříně byla dřevěná, zvenčí oplechovaná, zevnitř obložená překližkou. Interiér byl rozdělen na střední velkoprostorový oddíl pro cestující a dva krajní nástupní prostory v představcích, které zároveň sloužily jako stanoviště strojvedoucího. V jednom nástupním prostoru se kromě generátoru na plyn nacházela i kabina WC. Obě čela vozu byla průchozí.\n\nŘada M 133.0 byla jednou z mála řad motorových vozů, které byly dodávány pro Českomoravské dráhy v období druhé světové války. Vozy dodávané za první republiky (benzínové a naftové) byly z důvodu nedostatku pohonných hmot odstaveny. Řada M 133.0 byla tedy vybavena pohonem na dřevoplyn, díky čemuž mohla jezdit i za války.\n\nVozy řady M 133.0 byly vyrobeny ve dvou sériích označených jako 15Mo1 a 15Mo2. První tři vozy M 133.001 až 003 (15Mo1) opustily brány Škodovky v roce 1941, zbylé tři kusy (15Mo2) byly dodány o dva roky později. Všech šest vozů bylo původně přiděleno do plzeňského depa, některé vozy byly později dislokovány i např. v Pečkách, Chebu či Kralupech nad Vltavou. Ve druhé polovině 40. let byly upraveny na klasický benzínový pohon, vozy M 133.005 a 006 byly navíc remotorizovány instalací motoru Tatra 301.\n\nPrvní dva vozy řady M 133.0 byly vyřazeny již v roce 1946, zbylé ale po úpravě pohonu vydržely jezdit do 50. let 20. století. Poslední dva vozy byly zrušeny v roce 1956.\n\n"}
{"id": "430046", "url": "https://cs.wikipedia.org/wiki?curid=430046", "title": "Sociální", "text": "Sociální\n\nSociální (z lat. \"socialis\", společenský, od \"socius\", společník) znamená \n\nNetýká se obchodní společnosti. \n\nMůže označovat například:\n\n\n\n"}
{"id": "430047", "url": "https://cs.wikipedia.org/wiki?curid=430047", "title": "Sanjay", "text": "Sanjay\n\nSanjay (výslovnost \"sandžej\", v devanagárí संजय) je mužské křestní jméno, užívané nejčastěji v Indii. V sanskrtu jméno znamená \"vítězný, triumfální\". \n\n\n\n"}
{"id": "430049", "url": "https://cs.wikipedia.org/wiki?curid=430049", "title": "Seznam zápasů české a švédské hokejové reprezentace", "text": "Seznam zápasů české a švédské hokejové reprezentace\n\nToto je seznam zápasů české a švédské hokejové reprezentace.\n"}
{"id": "430050", "url": "https://cs.wikipedia.org/wiki?curid=430050", "title": "Martin Kocián", "text": "Martin Kocián\n\nMartin Kocián (* 6. října 1976 Most) je český rapper, DJ, zpěvák, textař a moderátor. Stal se známým se hlavně svým působením v popové skupině Lunetic.\n\nV sedmnácti letech začal vystupovat jako DJ po různých diskotékách. V tomto období se také seznámil s Alešem Lehkým, se kterým v roce 1995 založil taneční a popovou skupinu Lunetic. Ve stejném roce oba poznali v litvínovském klubu Déčko dva tanečníky Vaška Jelínka a Davida Škacha, kteří se k nim později přidali. V roce 1998 společně s Davidem složil píseň \"Máma\", která Lunetic vynesla na první příčky hitparády a spustila československou mánii. V roce 2002 Martin Lunetic opustil a společně s Markétou Pokornou založil novou skupinu 2M. Skupina však vydala pouze jedno album a za nedlouho se rozpadla. V roce 2003 nečekaně vystoupil na posledním koncertu Lunetic před rozpadem, i přesto, že už s ostatními členy nespolupracoval. Po rozpadu Lunetic nejdříve vystupoval jako DJ na diskotékách a později pod přezdívkou MC Noggin začal rapovat a připravoval svoji sólovou desku, ze které nakonec sešlo. V roce 2004 spolupracoval s českým rapperem Jakubem Mohamedem Alim na písni „Bajka o Rusech a lidech“, která vyšla na Aliho desce \"Alimania\". V roce 2008 se vrátil s kompletním Luneticem na pódia a současně začal vystupovat opět jako DJ. V roce 2011 začal spolupracovat s Petrem Zvěřinou, který se také věnuje DJingu a společně vystupují s takzvanou Retropárty, vydali také svoji desku se známými hity. Ve stejném roce Martin po dlouhé době vydal s Lunetic sólovou desku pod názvem \"Na vlnách\".\n\nOd roku 1999 do roku 2000 moderoval, nejdříve s ostatními členy z Luneticu a později už jenom sám hitparádu Eso na TV Nova. Dnes občas moderuje na různých diskotékách.\n\nMartin se narodil v Mostě, ale svoje dětství prožil v Litvínově, kde navštěvoval 1. základní školu. Kvůli problémům s minulým režimem musel jeho otec emigrovat do Německa a Martin tak vyrůstal pouze s matkou, sestrou a bratrem, takže mu chyběla otcovská výchova, proto ve škole míval často dvojky z chování. Po dokončení základní školy se rozhodl jít na truhláře a poté si udělal nástavbu. V devatenácti letech Martin utekl z domova a založil s Alešem Lehkým Lunetic. Když se skupina dostala na vrchol, neunesl svoji slávu a začal experimentovat nejdříve s lehkými a později i s tvrdými drogami. V roce 2001 se rozhodl jít léčit a skupinu opustil. V roce 2003 utrpěl velkou životní ránu, když byla jeho sestra nalezena mrtvá na Kanárských ostrovech. Ze žalu nad její smrtí začal Martin opět upadat do drog, a proto se v roce 2005 rozhodl odjet do Irska, kde rok pracoval jako číšník. V roce 2006 byla o jeho životě natočena epizoda do pořadu české televize 13. komnata, kde vystoupili i Aleš Lehký a David Škach. V roce 2008 si s kamarádem otevřel Tobacco bar v Praze, kde začal pracovat jako barman. V roce 2010 se mu narodila dcera Vanessa.\n\n\n"}
{"id": "430052", "url": "https://cs.wikipedia.org/wiki?curid=430052", "title": "Árjové", "text": "Árjové\n\nÁrjové či Árijci je označení, které pro sebe používaly indoíránské kmeny, které přibližně v letech 1 500 – 800 př. n. l. osídlily dnešní Indii, Írán a přilehlé země. Toto slovo mohlo mít jak etnický tak sociální význam, nejsou však důkazy že by jej v etnickém smyslu používali Praindoevropané či jiní Indoevropané než Indoíránci.\n\nV Indii se tři první varny, tedy bráhmani, kšatrijové a vaišjové označovaly jako árjovské (\"árja\"), zatímco čtvrtá, tedy šúdrové, jako neárjovská (\"an-árja\") Podle Jaana Puhvela toto rozdělení odkazuje na tmavší pleť (\"varna\" „barva“) domorodých obyvatel Indie.\n\nNa základě lingvistické analýzy lze přepodkládat že se slovo \"árja\", alespoň původně, používalo pro označení člena komunity jako protikladu cizince. Vychází z praindoevropského kořene \"*héros\" či \"*héryos\" „člen vlastní skupiny“.\n\nZ kořene \"*héros\" vychází:\n\nZ kořene \"*héyros\" vychází:\n\nV souvislosti s tímto označením Indoíránců se koncem 19. století vyvinulo v některých evropských zemích učení o nadřazenosti árijské rasy, jejíž příslušníci jsou předurčeni k tomu, aby ovládali ostatní, „méněcenné“ rasy a národy. Tato hypotetická árijská rasa přitom byla účelově ztotožněna s národy germánské jazykové skupiny (v této souvislosti také někdy označována jako germánská, nordická rasa) a byla proto propagována zejména v imperiální Británii (např. spisovatel Rudyard Kipling psal o údělu bílého muže) a později v nacistickém Německu se dokonce stala součástí státní ideologie.\n\nExistuje i teorie, která árijskou invazi na indický poloostrov považuje za koloniální konstrukt založený pouze na jazykové interpretaci Véd, argumentuje archeologickými nálezy (zvláště indicko-francouzským průzkumem pomocí družice SPOT) a rozborem DNA. V současné době je spíše názor takový, že opravdu k násilnému střetu mezi původními a novými obyvateli došlo a postupně se během 3000 let promísili.\n\n"}
{"id": "430054", "url": "https://cs.wikipedia.org/wiki?curid=430054", "title": "Samir (jméno)", "text": "Samir (jméno)\n\nSamir je mužské křestní jméno. Jméno je arabského původu, znamenající \"společník při večerních hovorech\". Ženskou podobou je Samira.\n\n\n\n"}
{"id": "430055", "url": "https://cs.wikipedia.org/wiki?curid=430055", "title": "Žalud (penis)", "text": "Žalud (penis)\n\nŽalud (: \"glans penis\") je součástí mužského pohlavního orgánu, penisu. Jeho součástí je vývod močové trubice, kudy se z těla rovněž dostává ejakulát. Jeho povrch je výstelka prostoupená mnoha nervovými zakončeními a obsahující malé množství keratinu, jenž zajišťuje ochranu proti vnějším vlivům; proto je tato tkáň snadno prostupná pro zdroje nákazy včetně např. viru HIV.\n\nVelikost žaludu se mění podle stavu penisu; pokud je penis v dané chvíli ztopořený, je větší i žalud. Žalud může při erekci dostávat i mírně nafialovělou barvu. U muže, který nepodstoupil obřízku, bývá žalud překryt předkožkou. Je to mužská erotogenní zóna. Slouží také ke snazšímu průniku do ženské pochvy.\n\n"}
{"id": "430056", "url": "https://cs.wikipedia.org/wiki?curid=430056", "title": "Motorový vůz M 134.0", "text": "Motorový vůz M 134.0\n\nMotorový vůz řady M 134.0 (tovární typ Škoda 8Mo) byl nákladní motorový vůz vyrobený ve Škodě Plzeň v roce 1933 pro Československé státní dráhy. Vyřazen byl již na konci 30. let 20. století.\n\nVůz M 134.001 byl dvounápravový nákladní motorový vůz s elektrickým přenosem výkonu. Pohon byl zajištěn dieselovým osmiválcovým motorem Škoda, který byl spojen se stejnosměrným generátorem. Ten napájel trakční motor, jenž poháněl jednu nápravu. Vozová skříň byla dřevěná, oba konce vozu (představky) byly z vnější strany oplechované, neboť sloužily jako stanoviště strojvedoucího. V jednom z nich se nacházela i kabina WC, ve druhém měl zajištěno místo vlakvedoucí. Každé stanoviště strojvedoucího bylo přístupné jedněmi dveřmi z pravého boku vozu (ve směru jízdy). Střední prostor vozu byl určen pro náklad a vedly do něj vždy jedny posuvné dveře uprostřed obou bočnic a menší dveře z každého stanoviště strojvedoucího.\n\nJediný vůz řady M 134.0, M 134.001, byl vyroben v roce 1933 a ČSD předán v červenci téhož roku. Byl dislokován v plzeňském depu, kde od 1. srpna 1933 jezdil na nočních vlacích Plzeň – Domažlice – Klatovy – Plzeň, které rozvážely kusové zásilky. V provozu byl často i s přípojnými vozy řady Zsd. Vůz M 134.001 byl zrušen zřejmě v roce 1939.\n\n"}
{"id": "430063", "url": "https://cs.wikipedia.org/wiki?curid=430063", "title": "Seznam kostelů v okrese Bruntál", "text": "Seznam kostelů v okrese Bruntál\n\nSeznam kostelů v okrese Bruntál je určen pro rychlou orientaci v architektuře kostelů bruntálského okresu. Kostely jsou členěny podle architektonických slohů.\n\n\n\n\n\n\n\n\n\n"}
{"id": "430068", "url": "https://cs.wikipedia.org/wiki?curid=430068", "title": "Česká baseballová extraliga 2008", "text": "Česká baseballová extraliga 2008\n\nČeskou baseballovou extraligu v sezoně 2008 vyhráli AVG Draci Brno. Po 16. letech sestoupilo Black Hill Blansko, které v baráži podlehlo vítězi druhé ligy Patriots Liberec. \n\nPlay-off se hrálo na tři vítězná utkání.\n\nArrows Ostrava - Technika Brno 3:2 na zápasy (2:3, 10:2, 4:5, 2:1, 9:1) \nAVG Draci Brno - MZLU Express Brno 3:2 na zápasy (1:4, 9:1, 1:4, 4:1, 2:0)\n\nAVG Draci Brno - Arrows Ostrava 3:1 na zápasy (1:0, 1:3, 4:1, 8:2)\n\nPavel Budský, Přemek Chroust, Radim Chroust, Tomáš Červinka, Jakub Hajtmar, Karel Hrušovský, Ján Jablonka, Jiří Marek, Petr Minařík, Michal Ondráček, Ondřej Petřík, Tomáš Polanský, Radek Procházka, Martin Schneider, Tomáš Svoboda (hostování z Techniky Brno), Jan Toman, Jakub Toufar, Martin Veselý, David Winkler. \n\nHlavní trenér: Arnošt Nesňal, asistent trenéra: Leo Vivona\n\nBoris Bokaj, Martin Citovecký, Petr Čech, Jiří Gál, Mike Griffin, Ondřej Hon, Michal Jurdzin, Vojtěch Jurdzin, Martin Kubovčík, Petr Kubovčík, Jan Míček, Aleš Navrátil, Jon Robles, Joe Truesdale, Jakub Zděblo\n\nHlavní trenér: Edgar Delos Reyes, asistent trenéra: David Fiala\n\nMartin Čuta, Daniel Jonathann Dobyns, Zdeněk Friedmann, Michal Kočí, Roman Langer, Daniel Mráz, Ondřej Navrkal, Jan Pokorný, Petr Stříbrcký, Martin Střítecký, Radek Vach, Jakub Vančura, Matouš Worm, Martin Zelinka\n\nHlavní trenér: Randy Barber, asistent trenéra: Bohumil Čuta\n\n Martin Behul, Ryan Berg, David Bolf, Marian Gajdoš, Tomáš Janíček, Martin Jelínek, Vojtěch Jelínek, Pavel Jozek, Aleš Klimeš, Jiří Klusáček, Michael Kremláček, Leoš Kubát, Marian Madej, Ondřej Svobodník, Richard Ševčík, Milan Vystrčil\n\nHlavní trenér: Jan Rubeš, asistent trenéra: Hynek Čapka\n\nOndřej Bagin, Basilio Barrios, Marek Blajer, Lukáš Borecký, Matěj Hejma, Jan Homolka, Petr Hurník, Matěj Hušek, Štěpán Hušek, Jakub Jonák, Rudolf Pelzl, Marek Řezníček, Tomáš Sýkora, Petr Zýma\n\nHlavní trenér: Richard Kania\n\nJan Blažek, Jiří Drha, Lubomír Janda, Lukáš Josefus, František Kučera, Vladimír Kůs, Martin Laube, Jakub Matuška, Pavel Míka, Eduard Mráz, Aleš Posselt, Zdeněk Stieber, Petr Šusta, Lukáš Tomsa, Jiří Vít\n\nHlavní trenér: Robert Medřický\n\nEvan Graham Baum, Eduard Drong, Martin Drong, Vojtěch Holický, Jiří Kovařík, Brad Kropinak, Jan Kužma, Martin Motl, Radek Němec, Tomáš Plainer, Lukáš Veselý, Michal Veselý, Jakub Voják, Martin Zdražil\n\nHlavní trenér: Brad Kropinak\n\nAleš Blažek, Jan Felkl, Roman Kašpárek, Miroslav Konvalinka, Ondřej Konvalinka, Jakub Kostka, Andrej Kostrhůn, Jaroslav Krejčíř, Jakub Moc, Radek Musil, David Navrátil, Jaroslav Němec, Tomáš Regec, Petr Vaněk, Tomáš Vít, Jaroslav Žáček\n\nHlavní trenér: Jaroslav Krejčíř\n"}
{"id": "430075", "url": "https://cs.wikipedia.org/wiki?curid=430075", "title": "Malevič", "text": "Malevič\n\nPříjmení Malevič (, ) má více nositelů:\n\n"}
{"id": "430078", "url": "https://cs.wikipedia.org/wiki?curid=430078", "title": "Miloš Polášek", "text": "Miloš Polášek\n\nMiloš Polášek (vlastním jménem Miloslav Polášek, * 12. listopadu 1939, Ostrava - 16. dubna 2017) byl český fotograf, grafik a vydavatel.\n\nS fotografováním začal již v mládí. Vedle toho se ale následně věnoval i grafické a typografické práci. Po svém působení na Nové huti se začal naplno věnovat reportážní fotografii a novinářské práci jako redaktor. Nejprve působil v Moravskoslezském večerníku, od roku 1969 poté v Ostravském kulturním měsíčníku, který vycházel ve vydavatelství Profil. Počátky jeho výtvarných aktivit se datují do roku 1965, kdy dosáhl prvních úspěchů ve fotografických soutěžích.\n\nVedle reportážní fotografie (se kterou začínal), se následně věnoval ekologicky zaměřené fotografii Ostravského regionu, který trpěl zejména těžbou černého uhlí. Jako i další jeho vrstevníci se ve své tvorbě zaměřoval zejména na ostravské reálie a zachytil mnohé dnes již neexistující lokace. Mnoho let se poté věnoval fotografickým experimentům s barvou i speciálními technikami (sabattiér, izohélie atp.). Dalším jeho oblíbeným tématem byla žena a krása jejího těla. Tyto práce můžeme nalézt v několika sériích ženských aktů z let 1965–2006.\n\nMiloš Polášek zakládal ateliér fotografie na Katedře výtvarné tvorby Pedagogické fakulty Ostravské univerzity (dnes Fakulta umění Ostravské Univerzity v Ostravě). V tomto ateliéru působil jako odborný asistent 10 let (v letech 1996–2006).\n\n\n\nV letech 2000–2004 realizoval projekt Face to face, který ve formě portrétů mapoval význačné osobnosti Ostravska. Vše vyústilo vydáním stejnojmenné fotografické publikace.\n\n\nMezi publikace, které zaštítil vydavatelsky a typograficky patří:\n\n\n"}
{"id": "430090", "url": "https://cs.wikipedia.org/wiki?curid=430090", "title": "Willem Dafoe", "text": "Willem Dafoe\n\nWilliam James „Willem“ Dafoe (* 22. července 1955) je americký filmový a divadelní herec. Zakládající člen experimentální divadelní společnosti The Wooster Group. Je znám například z filmů \"Žít a zemřít v L. A.\", \"Četa\", \"Poslední pokušení Krista\", \"Ve stínu upíra\", \"Hořící Mississippi\", \"Pokrevní bratři\", a ve filmové sérii \"Spider-Man\".\n\nDafoe, šesté z osmi dětí, se narodil jako William James Dafoe v Appletonu ve státě Wisconsin, syn Muriel Isabel (rozené Sprissler), zdravotní sestry z Bostonu, a chirurga Williama Alfreda Dafoea. Jeho děda pocházel z Belleville v Ontariu. Své původní jméno „William“ si změnil na „Willem“ (nizozemská verze „William“) z důvodu, aby mu lidé nemohli říkat „Billy“. Poté, co byl vyhozen ze Appleton East High School za výrobu videa, které vedení školy označilo za pornografické, dokončil svá studia nedaleko na Lawrence University. Poté studoval drama na University of Wisconsin-Milwaukee, ale školu opustil před promocí, protože se přidal k nově vzniklé avantgardní skupině Theatre X.\n\nPo čtyřletém turné s Theatre X po Spojených státech a Evropě se přestěhoval do New Yorku a přidal se k experimentální divadelní skupině The Performance Group. Dafoeova filmová kariéra začala v roce 1981, když si zahrál ve filmu \"Nebeská brána\" (\"Heaven's Gate\"), ale jeho role byla vystřižena z filmu. V polovině 80. let byl obsazen Williamem Friedkinem do filmu \"Žít a zemřít v L. A.\", ve kterém Dafoe ztvárnil roli padělatele Ricka Masterse. O rok později hrál vůdce motorkářského gangu ve filmu \"Nemilovaná\" (\"The Loveless\") a později hrál podobnou roli ve filmu \"Ohnivé ulice\", ale jeho zlomová byla role soucitného seržanta Eliase ve filmu \"Četa\" (1986). V roce 1988 Dafoe hrál v jiném filmu zasazeného do Války ve Vietnamu, toho času jako CID (vyšetřovatel) agenta Bucka McGriffa ve filmu \"Saigon\". Od té doby se stál populárním charakterním hercem. Často hraje vznětlivé a podlé role, jako třeba Green Goblin ve filmech o Spider-Manovi a Barillo ve filmu \"Tenkrát v Mexiku\". Předtím byl zvažován na roli Jokera ve filmu Tima Burtona a Sama Hamma z roku 1989 \"Batman\". Hamm vzpomíná „Připadlo nám, že Willem Dafoe vypadá přesně jako Joker.“ Roli nakonec dostal Jack Nicholson. Také ztvárnil Ježíše ve filmu \"Poslední pokušení Krista\" (1988). Tenkrát poznamenal „Do dneška jsem nemohl uvěřit, že jsem byl tak drzý, abych hrál roli Ježíše“.\nHrál v erotickém thrilleru \"Tělo jako důkaz\" s Madonnou. V tomto filmu se objevil nahý, ve scéně na parkovišti, kde Madonně provádí orální sex. V roce 1991, Willem Dafoe ztvárnil manhattanského drogového dealera ve filmu \"Muž bez spánku\". Tento film byl přijat kladně jak diváky, tak i kritiky. Dafoe hrál excentrického agenta FBI ve filmu \"Pokrevní bratři\" (1999) a ve filmu \"Americké psycho\" (2000). Byl nominován na Oscara za nejlepší mužský herecký výkon ve vedlejší roli v roce 1986 za film \"Četa\" a v roce 2000 za film \"Ve stínu upíra\". Hrál také v animovaném filmu \"Hledá se Nemo\", kde propůjčil hlas Gillovi.\n\nKrátce pracoval jako model – v roce 1990 na kampani firmy Prada. V roce 2004, Dafoe propůjčil svůj hlas ve videohře o Jamesi Bondovi \"Everything or Nothing\" padouchovi Nikolai Diavolovi. V roce 2006 hrál detektiva NYPD Stana Aubraye za honbou na sériového vraha, hlavní roli v thrileru \"Jiná perspektiva\", proti Scottu Speedmanovi a Peteru Stormareovi. Hrál mimo jiné po boku Rowana Atkinsona ve filmech \"\" (1997) a \"Prázdniny pana Beana\", který měl premiéru 30. března 2007.\n\nDafoe potka režisérku Elizabeth LeCompte u The Performance Group. LeCompte a Dafoe částečně obnovili The Performance Group a stali se spolupracovníky a zakládajícími členy The Wooster Group, a poté vznikl jejich vztah. Jejich syn, Jack, se narodil v roce 1982. Pár se rozešel v roce 2004. Dafoe si vzal italskou režisérku a herečku Giadu Colagrande 25. března 2005.\n\nJe spolumajitelem restaurace s hereckým kolegou z Čety Johnem C. McGinleyem.\n\nDafoeův bratr Donald je chirurg a vědec.\n\n"}
{"id": "430093", "url": "https://cs.wikipedia.org/wiki?curid=430093", "title": "Bible rodu Anjou", "text": "Bible rodu Anjou\n\nBible rodu Anjou je mimořádně bohatě zdobený rukopis s velkým množstvím iluminací z dílny Kryštofa Orimina. Byl vytvořen kolem roku 1340 na zakázku neapolského krále Roberta I., který jej věnoval své vnučce Johaně.\n\nRukopis dnes vlastní belgická katolická církev a je uložen v knihovně v Lovani.\n\n"}
{"id": "430099", "url": "https://cs.wikipedia.org/wiki?curid=430099", "title": "Hledáček", "text": "Hledáček\n\nHledáček je součást fotoaparátu nebo filmové kamery umožňující kontrolu snímané scény.\n\nPatent na zrcadlový hledáček si podal 23. srpna 1943 Maďar Jenö Dulovits, řešení bylo realizováno v přístroji jeho konstrukce Duflex.\n\nHledáček hraje důležitou roli při snižování pohybové neostrosti. Odklon výrobců od používání „kontaktního hledáčku“ (zrcadlovkový, paralaktický, optický) ve prospěch LCD obrazovek digitálních fotoaparátů vedl k většímu rozhýbání aparátu. Hledáčky totiž poskytují další bod opory přístroje s fotografem.\n\nTento druh hledáčku je používán hlavně u analogových fotoaparátů. Jeho podání není přesné kvůli tzv. paralaktické vadě.\n\nTento typ hledáčku je používán u digitálních kompaktních fotoaparátů. Hledáčkem je malý displej, na kterém se zobrazuje aktuální scéna, a je možno zobrazit i nastavení fotoaparátu.\n\nV tomto typu prochází obraz přímo objektivem fotoaparátu a po stranovém otočení se promítá do hledáčku. Through the lens hledáčků je využíváno hlavně v zrcadlovkách.\n\nJako hledáček fotoaparátu může sloužit také LCD displej na kterém se scény zobrazují. Většina vyšších modelů fotoaparátů disponuje jak optickým nebo elektronickým hledáčkem, tak LCD displejem. Pouze displej mají většinou stylové a levné digitální fotoaparáty, které mají mít co nejmenší rozměry.\n\nÚhlový hledáček umožňuje pohled do hledáčku z jiných úhlů než jen v ose fotoaparátu. Používá se především při fotografování z poloh, kde by pohled do hledáčku byl nepohodlný či nemožný. Má podobu trubky, zalomené do tvaru L. Nasazuje se na hledáček, respektive na jeho přírubu. Uvnitř obsahuje úhlový hledáček zrcadlo a sadu čoček. V současnosti je někdy úhlový hledáček nahrazován elektronickým zařízením (kamera a display), které poskytuje větší flexibilitu, ale menší rozlišení.\n\nRámečkový hledáček nebo sportovní hledáček se skládá z kovové tyčky vybavené milimetrovou stupnicí, na které je namontovaný malý posuvný rámeček. Na jednom konci je malý disk s otvorem (s hledáčkovým zaměřovačem). Pohled skrze malý otvor a rámeček umožní požadovanou kontrolu snímané scény. Velikost rámečku a vzdálenost otvoru se řídí podle použité ohniskové vzdálenosti a úhlu obrazového pole použitého objektivu. Hodnoty jsou přednastaveny na kovové tyčce.\n\n\n"}
{"id": "430101", "url": "https://cs.wikipedia.org/wiki?curid=430101", "title": "Ihriel", "text": "Ihriel\n\nIhriel, celým jménem Heidi Solberg Tveitan (* 31. května, 1972), je norská zpěvačka a skladatelka a dříve také členka experimentální skupiny Peccatum (kde zpívala, hrála na klávesy a napsala většinu textů). Nyní se věnuje svému sólovému projektu Star of Ash. Ihriel je manželkou Ihsahna z black metalové skupiny Emperor, s nímž založili vlastní nahrávací společnost Mnemosyne Productions.\n\nIhriel po mnoho let studovala hudbu i zpěv. V roce 1998 zakložila skupinu Peccatum – dalšími členy byli její manžel Ihsahn (Vegard Sverre Tveitan) a její bratr Lord PZ (Pål Solberg). Krátce poté skupina Peccatum uzavřela smlouvu s nahrávací firmou Candlelight Records a bylo vydáno první album \"Strangling from Within\". Následovalo turné po Evropě a Americe a postupně vyšly další čtyři alba a EP.\n\nV roce 2000 Ihriel vystupovala na Mystic Art Festivalu v Polsku a v roce 2001 na Inferno Festivalu v Norsku. V roce 2001 také uzavřela smlouvu s labelem Jester Records a vznikl její sólový projekt Star of Ash. První album s názvem \"Iter.Viator\" vyšlo v roce 2002 a spolupracovala na něm řada hostujících umělců – mimo jiné i členové skupin Emperor a Ulver.\n\n4. dubna 2006 se Peccatum oficiálně rozpadla. Členové skupiny se chtěli věnovat dalším projektům. V říjnu téhož roku Ihriel oznámila spolupráci s japonským kyberpunkovým spisovatelem Kenjim Siratorim. Siratori napsal text ke skladbě 'Neo Drugismo', která se objevila na druhém albu Star of Ash nazvaném \"The Thread\".\n\nDalší hudební spolupráce vznikla mezi Ihsahnem, Ihriel a norským folkovým skladatelem Grimenem (celým jménem Knut Buen). V roce 2007 vydali pod názvem Hardingrock album \"Grimen\". Tento experimentální projekt zahrnuje folk, metal, experimentální rock i recitaci. Tradiční housle, text a melodie založené na norské mytologické tematice jsou zde přetaveny do zajímavé nové formy.\n\nPočátkem roku 2009 Star Of Ash nahrál soundtrack k irskému filmu Ulterior. Tento soundtrack oficiálně vyšel v květnu téhož roku.\nIhriel v současnosti žije se svým manželem v norském Notoddenu a pracuje na dalším hudebním materiálu.\n\n\n\n\n"}
{"id": "430103", "url": "https://cs.wikipedia.org/wiki?curid=430103", "title": "Amharové", "text": "Amharové\n\nAmharové jsou etnická skupina žijící převážně ve střední Etiopii. Svým počtem 19,9 milionů tvoří 26 % obyvatel země. Rodnou řečí Amharů je amharština, jež je také jediným uznávaným oficiálním jazykem Etiopie. Amharové jsou dominantní silou politického i ekonomického života Etiopie.\n\nJaký je původ názvu amharského etnika je stále součástí debat. Podle některých badatelů název vznikl ze slova \"amari\", jež znamená \"půvabný, milý, krásný, laskavý\" nebo také slova \"mehare\" znamenající laskavý. Naproti tomu někteří etiopští historikové jako např. Getachew Mekonnen Hasen říká, že je původ jména Amharů spojen s himyaritským královstvím. Jiní se zase domnívají, že je název odvozen ze starověkého jihosemitského jazyka, nazývaného Ge'ez, ve kterém by slovo \"amhara\" mohlo znamenat \"svobodní lidé\" (\"am\" znamená \"lidé\" a \"h.ara\" \"volný\", \"svobodný\" nebo také \"voják\").\n\nZhruba 90 % Amharů žije na venkově a své živobytí si zajišťují farmařením, které nejčastěji provozují v etiopských vysočinách. Před Etiopskou revolucí v roce 1974, byli vlastníky půdy tzv. \"absentee landlords\" (ti jež půdu vlastní a profitují z ní, ale v regionu vůbec nežijí - čili bývalí kolonizátoři), kteří udržovali přísnou kontrolu nad jejich obdělávateli (nájemníky) a nezřídka je nechávali hromadit dluh, jestliže nebyli schopni platit za pronájem. Po revoluci v roce 1974 byli tito páni nahrazeni místními úředníky, kteří přebrali roli starých pánů.\n\nDominantním náboženstvím Amharů je již po staletí křesťanství, v čele s Etiopskou ordoxní církví Tewahedo, která hraje hlavní roli v kultuře celé země. Podle cenzu z roku 1994 se 81,5 % obyvatel Amharského regionu (který je tvořen z 91,2 % Amhary) hlásí k etiopské ortodoxní církví, 18,1 % se hlásí k islámu a pouze 0,1 % k protestanům. Etiopská ortodoxní církev udržuje blízké vazby s Egyptskou Koptskou církví. Nejdůležitější svátky v roce jsou Velikonoce a Zjevení páně (Tři Králové), které se vyznačují bohoslužbami, hodováním a tancem.\n\nEtiopské umění je typické náboženskými malbami. Nejnápadnějším znakem těchto maleb bývají velké oči osob, které obvykle představují biblické postavy.\n\nNěkterý semitský kmen, patrně Agazyanové, založili asi před 2 tisíce lety království Aksum. Toto království se začalo rozšiřovat do míst dnešní Eritrey a severní Etiopie, a časem také do některých částí Jemenu a Súdánu. Amharové zdědili náboženství těchto předků a monarchickou tradici Aksumu, stejně jako Tigriňové (většinové obyvatelstvo dnešní Eritrey). Region, který je dnes známý jako Amharský, byl ve feudální éře složen ještě z dalších provincií z různou mírou autonomie, zahrnující Begemder, Gojjam, Qwaru a Lastu.\n\n"}
{"id": "430104", "url": "https://cs.wikipedia.org/wiki?curid=430104", "title": "Marta Verner", "text": "Marta Verner\n\nMarta Verner (* 13. dubna 1974 Praha), rozená Jandová je česká zpěvačka známá především z působení v německé kapele Die Happy. V České republice se vydala na sólovou dráhu.\n\nNarodila se jako dcera Petra a Jany Jandových. Její otec je frontman kapely Olympic. Vystudovala střední školu ekonomickou se zaměřením na jazyky. Během střední školy absolvovala roční studijní pobyt v USA, kam odjela krátce poté, co jí v sedmnácti letech zemřela matka na nádorové onemocnění. O několik let později této nemoci podlehl i její starší bratr Petr.\n\nV 19 letech, po nepřijetí na vysokou školu, se v Praze seznámila s Thorstenem Mewesem (kytaristou Die Happy) a odjela s ním původně na rok do Německa, aby se naučila další jazyk a získala nové zkušenosti. Po několika týdnech bydlení u Thorstenových rodičů vzala, původně jako koníček, volné místo zpěvačky v jeho rockové kapele Die Happy. Mezi roky 1993 a 1999, než kapela Die Happy dostala nahrávací smlouvu u Sony BMG v Německu, vystřídala několik zaměstnání. Pracovala např. v čajovně, chodila mýt nádobí, roznášela letáky, pracovala jako sekretářka nebo dělala ochranku na koncertech. Po podepsání smlouvy se začala naplno živit zpěvem. První a průlomová deska kapely nese název \"Supersonic Speed\" a v Německu zaznamenala úspěch. Společně s kytaristou Thorstenem, bubeníkem Jurgenem a basistou Ralphem se vydala na dráhu rockové zpěvačky.\n\nV České republice se jako zpěvačka poprvé představila v 90. letech, většinou společně s Petrem Jandou při televizních vystoupeních. Se svou kapelou dostala možnost ještě před velkým průlomem v Německu bez ohledu na slávu svého otce vystoupit na ČT 2. S doprovodnou kapelou vystoupila v roce 1998 na anketě Český Slavík. Pro některé novější fanoušky Marty Jandové bylo překvapením, že prvním muzikálem v ČR nebyla \"Mona Lisa\", nýbrž muzikál \"Krysař\" Daniela Landy v roce 1996. Už tehdy alternovala hlavní rolí, Agnes, s tehdejší hvězdou Lucií Bílou.\n\nV Německu bydlela šestnáct let, nejprve v Ulmu, poté převážně v Hamburku. Zkušebna kapely se nachází v Berlíně.\n\nDo Česka se vrátila na jaře roku 2009. Získala hlavní roli Mona Lisy ve stejnojmenném muzikálu v Divadle Broadway. Kromě toho přijala nabídku do poroty historicky první řady \"Česko Slovenské SuperStar\", kde ji diváci zvolili nejsympatičtějším porotcem ročníku.\n\nV roce 2010 se objevila v hlavní ženské roli Dorotky v muzikálu \"Kat Mydlář\", v roli Evelíny v muzikálu \"Baron Prášil\" a v roli Soni v muzikálu \"Ať žije rokenrol\". V tomto roce také zasedla v porotě německé pěvecké soutěže PopStars a na německé televizi ZDF moderovala jednou týdně svůj vlastní hudební pořad s názvem \"NeoMusic: Wanted\", jehož hlavní doménou byla živě hraná hudba.\n\nV roce 2012 se začal vysílat seriál \"Gympl s (r)učením omezeným\", kde si Jandová zahrála roli učitelky Jany „Džajny“ Pelnerové. Tato role byla mezi diváky velmi oblíbená a díky tomuto seriálu se stali z Marty Jandové a Ondřeje Brzobohatého skvělí přátelé. Dále byla Jandová k vidění v jedné epizodě seriálu \"Doktoři z Počátků\" a \"Ordinace v růžové zahradě\".\n\nNásledovala nabídka na účast v porotě show \"Hlas Česko Slovenska\". Spolu s Jandovou v porotě byla Dara Rolins, Josef Vojtek, Majk Spirit a Michal David. \n\nJedním z jejích nejoblíbenějších projektů vedle své kapely Die Happy se stala Rocksymphony s filharmonií Bohuslava Martinů ve Zlíně. Od roku 2014 se vystoupení s velkým úspěchem opakují. V roce 2018 projekt pokračuje svou druhou částí Rocksymphony 2. Jejím hudebním partnerem je Václav Noid Bárta. \n\nJandová byla na počátku roku 2015 vybrána Českou televizí (ovšem na popud diváků), aby spolu s Václavem Noidem Bártou reprezentovala ČR na Eurovision Song Contest 2015 ve Vídni. Zde zazněla balada \"Hope Never Dies\", s níž Marta a Václav dopadli lépe než všechny dosavadní české delegace. Jandová dělala roku 2015 porotkyni v \"Česko Slovenské SuperStar\".\n\nV roce 2016 se objevila na obrazovkách v pořadu \"Tvoje tvář má známý hlas 2\", ve kterém se proměnila např. v Beyoncé, CeeLo Green nebo ve svého otce Petra Jandu.\n\nRokem 2018 Jandovou provázely 25. narozeniny její německé kapely DIE HAPPY, které společně oslavili akustickým turné po Německu. Poslední koncert se konal v Praze na konci října. Mezi tím zasedla poprvé v porotě \"Česko Slovensko má talent\". Na podzim si konečně splnila svůj sen a vydala svou první autorskou sólovou desku se jménem BARVY. \n\nPrvním manželem Marty Jandové byl Thorsten Mewes (kytarista kapely Die Happy), se kterým se po 5 letech manželství rozvedla. Po rozvodu navázala vztah s jiným členem kapely, basistou Ralphem Riekerem. Později byl jejím partnerem popový zpěvák Sasha a Viktor Mráz.\n\nNyní žije s manželem Miroslavem Vernerem, který pracuje jako gynekolog. Dne 7. srpna 2013 se jim narodila dcera Marie.\n\nZpěvačka přijala jméno svého manžela. Svatba se konala 27. června 2014 v kostele sv. Martina v Třebotově. Kvůli působení v zahraniční přijala Jandová i s dcerou nepřechýlenou verzi příjmení.\n\n\n\n\n"}
{"id": "430108", "url": "https://cs.wikipedia.org/wiki?curid=430108", "title": "Mutua Madrilena Madrid Open 2009 – muži", "text": "Mutua Madrilena Madrid Open 2009 – muži\n\nTenisový turnaj na okruhu ATP Mutua Madrileña Madrid Open 2009 se konal ve dnech 9. – 17. května v Madridu, hlavním městě Španělska venku na antukových dvorcích. Odměny činily 3,700,000 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nVšechny nasazené páry měly v 1. kole volný los. V závorce je kolo, ve kterém hráči vypadli.\n\n\n"}
{"id": "430110", "url": "https://cs.wikipedia.org/wiki?curid=430110", "title": "Jungmannovo náměstí", "text": "Jungmannovo náměstí\n\nJungmannovo náměstí se nachází ve více městech:\n\n"}
{"id": "430120", "url": "https://cs.wikipedia.org/wiki?curid=430120", "title": "Mutua Madrileña Madrid Open 2009 – ženy", "text": "Mutua Madrileña Madrid Open 2009 – ženy\n\nTenisový turnaj na okruhu WTA Mutua Madrileña Madrid Open 2009 se konal ve dnech 10. - 17. května v Madridu, hlavním městě Španělska venku na antukových dvorcích. Odměny činily 3,500,000 EUR.\n\nSemifinalistky z předcházejícího turnaje v Římě si zajistily přímý postup do druhého kola. V závorce je kolo, ve kterém hráčka vypadla.\n\nPrvní 4 páry měly v 1. kole volný los. V závorce je kolo, ve kterém hráčky vypadly.\n\n\n"}
{"id": "430121", "url": "https://cs.wikipedia.org/wiki?curid=430121", "title": "Rudolf Faukner", "text": "Rudolf Faukner\n\nRudolf Faukner (12. prosince 1889, Praha – 11. června 1971,tamtéž) byl český učitel, ředitel školy, vydavatel časopisů a spisovatel. Použil i pseudonym R. V. Fauchar pro vědeckofantastické romány psané s Čeňkem Charousem. Byl jedním z prvních českých autorů sci-fi literatury. Napsal také řadu odborných prací z oblasti elektrotechniky.\n\nByl ředitelem měšťanské a průmyslové školy v Praze 1. V Sadské u Poděbrad vydával v letech 1924 až 1941 časopisy \"Laboratoř\" a \"Radiolaboratoř KNN\" a dále v letech 1930–1931 časopis \"Svět práce\".\nV letech 1922–1931 redigoval knižnici \"Knihovna nových názorů\" a v období let 1939–1940 \"Knihovnu Laboratoře\". Po svém prvním SF románu s detektivní zápletkou se odmlčel na 23 let, pak se k románové tvorbě vrátil. \n\nNapsal řadu vědeckofantastických románů sám, či společně s Čeňkem Charousem. Pro tyto společné romány použili společný pseudonym R. V. Fauchar. Dále byl autorem řady povídek a článků s různou, tedy i odbornou tematikou. \nJedná se o jedny z prvních českých vědeckofantastických románů. Vyznačují se však přemírou do děje neústrojně zařazovaných technických detailů, nepravděpodobností zápletek, absencí psychologie hrdinů a vírou v komunistickou budoucnost lidstva.\nNásledující seznam je výborem z autorových populárně naučných a odborných prací. Kromě zde uvedených je Faukner autorem mnoha propagandistických statí oslavujících sovětskou vědu a její úspěchy (například \"V čem je sovětská technika první na světě\", \"Vítězné sovětské letectvo a astronautika\", \"Sovětský svaz dobývá vesmír\" a další).\n\n"}
{"id": "430122", "url": "https://cs.wikipedia.org/wiki?curid=430122", "title": "Radim Bičánek", "text": "Radim Bičánek\n\nRadim Bičánek (* 18. ledna 1975, Uherské Hradiště) je český hokejový obránce. Svou kariéru začal v Dukle Jihlava. Záhy však odešel do zámoří, kde hrál jak v NHL, tak v nižších ligách dlouhých 10 sezon. V roce 2004 se vrátil zpět do ČR, a to do týmu Znojemských Orlů, ve kterém zůstal dalších 5 sezon a stal se kapitánem mužstva. V roce 2009, po prodeji licence na Extraligu ze Znojma do Brna, přestoupil do Komety Brno. V roce 2013 podepsal roční smlouvu v Karlových Varech.\n\n\n"}
{"id": "430123", "url": "https://cs.wikipedia.org/wiki?curid=430123", "title": "Kamil Brabenec", "text": "Kamil Brabenec\n\nKamil Brabenec (* 17. května 1976 Brno) je český hokejový útočník, v současnosti trenér dorostu HC Kometa Brno\n\nJeho otec Kamil Brabenec byl významný basketbalista (Basketbalista roku 1976), dlouholetý reprezentant Československa (1970–1987) a druhý nejlepší střelec v historii československé basketbalové ligy. Jeho sestra Andrea Brabencová (* 13. 3. 1974) je bývalou basketbalistkou a reprezentantkou České republiky. Jeho syn Jakub Brabenec (* 11. 9. 2003) je lední hokejista, který v úterý 18. února 2020 debutoval jako šestnáctiletý v nejvyšší soutěži. Ve 12. minutě první třetiny zaznamenal Jakub Brabenec svůj první extraligový gól, jímž otevřel skóre zápasu mezi domácí Kometou Brno a Mountfieldem Hradec Králové, v němž Brňané zvítězili 2:1. Jakub Brabenec se tak stal pátým nejmladším střelcem v historii domácí nejvyšší soutěže.\n\nSvou kariéru začínal v Kometě Brno, později odešel do Českých Budějovic, kde strávil 10 sezon. V sezoně 2008/2009 přestoupil zpět do Komety Brno. Po sezóně 2010/2011 oznámil konec kariéry a na dva měsíce se stal obchodním manažerem Komety, ovšem v červenci 2011 se rozhodl dále hrát a odešel do HKm Zvolen. V české extralize, kde hrál i za Plzeň a Vsetín, zaznamenal v 576 zápasech 257 bodů za 122 gólů a 135 přihrávek. Dvě sezony působil i ve švédské Lulee. V české reprezentaci odehrál 15 utkání. S týmem HKM Zvolen se stal mistrem Slovenské republiky 2012/2013, když ve finálové sérii s HC Košice (4:1 na zápasy) dosáhl 3 ze 4 vítězných branek.\n\n\n"}
{"id": "430124", "url": "https://cs.wikipedia.org/wiki?curid=430124", "title": "Andrej Čežin", "text": "Andrej Čežin\n\nAndrej Čežin (rusky: Aндрей Чежин) (* 1960, Leningrad) je současný ruský novinářský fotograf a malíř. Zabývá se fotografickou montáží.\n\nJeho dětství bylo ovlivněno společenskou stagnací za Brežněva, Čežin nemohl poznat tehdejší západní umění (a prý ani svobodné umění v Rusku).\nVystudoval leningradský kinematografický ústav v roce 1982, na kterém se již začal věnovat fotografii. V roce 1985 se stal členem fotografického spolku \"Zrcadlo\", o dva roky později založil skupinu \"TAK\", do které vstoupili Čežin, Šneerson a Matvějev. V roce 1990 se Čežinovi dostalo oficiálního uznání v Rusku, díky čemuž mohl začít pracovat jako nezávislý fotograf. Stal se členem uměleckého sdružení \"Fotpostscriptum\" (1993) a členem \"Unie fotografů Ruska\" (1995). Je také v nadaci Petrohradské humanitární nadace \"Svobodná kultura\". Nakonec se také od roku 1998 stal členem Mezinárodní federace umělců (IFA).\n\nSpolupracuje s moskevským festivalem Interfoto.\n\nV současné době pracuje jako fotograf na volné noze.\n\nMá za sebou celou řadu fotografických projektů, jako je například \"Něvská koupel\" (НЕВСКАЯ КУПЕЛЬ), dokumentární zpráva z města mezi nebe a Něvou. V cyklu \"Dvojice\" (ПАРЫ) z roku 1999 se zabývá estetickou a významovou podobností. V dalším cyklu s názvem \"Průzračné sny\" (ПРОЗРАЧНЫЕ СНЫ) vystvuje fotografické montáže odlesků obrazů z výloh ve městě.\n\n"}
{"id": "430128", "url": "https://cs.wikipedia.org/wiki?curid=430128", "title": "Pavel Selingr", "text": "Pavel Selingr\n\nPavel Selingr (* 15. června 1978, Opava) je český hokejový útočník. Obvykle hraje na pozici pravého křídla. Svou kariéru začínal v dresu Slezanu Opava, který tenkrát ještě hrál Extraligu. Posléze působil i v dalších moravských klubech – HC Zlín, HC Třinec, HC Vsetín, HC Vítkovice a HC Znojemští Orli. V roce 2009 přestoupil do Komety Brno, do konce sezóny 2013/2014 hrál za HC Olomouc a následně se vrátil do rodné Opavy kde pusobí v 2.ligovem tymu HC Slezan Opava\n\n\n"}
{"id": "430129", "url": "https://cs.wikipedia.org/wiki?curid=430129", "title": "Radek Procházka", "text": "Radek Procházka\n\nRadek Procházka (* 6. ledna 1978, Prostějov) je český hokejový útočník. V Extralize prošel několika kluby. Působil v Olomouci, Vítkovicích, Znojmě a Karlových Varech. V roce 2009 přestoupil do Komety Brno.\n\n\n\n"}
{"id": "430130", "url": "https://cs.wikipedia.org/wiki?curid=430130", "title": "Sojuz TM-30", "text": "Sojuz TM-30\n\nSojuz TM-30 (také MirCorp) je označení ruské kosmické lodi, ve které odstartovala ke 14leté ruské kosmické stanici Mir opravárenská mise. Jednalo se o 28. základní expedici na Mir, tedy o poslední k této stanici. Hlavním cílem bylo opravit problémy s tlakem a špatnou orientací solárních panelů.\n\n\n\n"}
{"id": "430131", "url": "https://cs.wikipedia.org/wiki?curid=430131", "title": "Sojuz TM-29", "text": "Sojuz TM-29\n\nSojuz TM-29 je označení ruské kosmické lodi, ve které odstartovala ke ruské kosmické stanici Mir mise, jejímž úkolem byla výměna posádky. Byla to 38. expedice k Miru.\n\n\n\n\n"}
{"id": "430132", "url": "https://cs.wikipedia.org/wiki?curid=430132", "title": "Lacusovagus", "text": "Lacusovagus\n\nLacusovagus (\"jezerní tulák\") je vyhynulý rod pterodaktyloidního ptakoještěra, žijícího v období spodní křídy (zřejmě stupeň apt) na území dnešní Brazílie. Byl popsán na základě materiálu, označeného jako SMNK PAL 4325. Jedná se o částečné zachované rostrum, tedy část lebky před očnicemi. Lebka byla dlouhá (v kompletním stavu přes 70 cm) a její zvláštností byla také relativně značná šířka. Podivná je rovněž kombinace bezzubých čelistí a žádného lebečního hřebene.\n\n\"Lacusovagus\" byl popsán v roce 2008 Markem Wittonem. Typovým druhem je \"L. magnificens\". V současnosti se stále jedná o největší známý druh pterosaura ve formaci Crato, jehož rozpětí křídel mohlo zřejmě přesáhnout 5 metrů.\n\n\n\n"}
{"id": "430133", "url": "https://cs.wikipedia.org/wiki?curid=430133", "title": "Jaroslav Svoboda (lední hokejista)", "text": "Jaroslav Svoboda (lední hokejista)\n\nJaroslav Svoboda (* 1. června 1980, Červenka u Olomouce) je český hokejový útočník. V juniorských letech začínal v Olomouci, záhy však odešel do zámoří, kde hrál NHL v týmech Carolina Hurricanes a Dallas Stars. V roce 2006 se vrátil zpět do ČR a působil v klubu HC Znojemští Orli. V roce 2009 přestoupil do Komety Brno, odkud v roce 2012 zamířil do HC Lev Praha.\n\n\n\n"}
{"id": "430135", "url": "https://cs.wikipedia.org/wiki?curid=430135", "title": "Václav Meidl", "text": "Václav Meidl\n\nVáclav Meidl (* 27. května 1986, Prostějov) je český hokejový útočník. V juniorských letech začínal ve Zlíně, Třinci a Havířově. Poté se odebral do zámoří, kde působil v nižších soutěžích. V roce 2007 se vrátil do ČR a vstoupil do klubu HC Znojemští Orli. V roce 2009 přestoupil do Komety Brno. \n\n\nProfil hráče na HC Kometa Brno\n"}
{"id": "430140", "url": "https://cs.wikipedia.org/wiki?curid=430140", "title": "Lubomír Korhoň", "text": "Lubomír Korhoň\n\nLubomír Korhoň (* 6. prosince 1978, Olomouc) je český hokejový útočník. V Extralize prošel několika kluby. Působil hlavně v moravských klubech, například ve Zlíně, Třinci, Havířově či Vítkovicích.\n\n\n\nProfil hráče na HC Kometa Brno\n"}
{"id": "430143", "url": "https://cs.wikipedia.org/wiki?curid=430143", "title": "Roman Vondráček", "text": "Roman Vondráček\n\nRoman Vondráček (* 26. září 1984, Trutnov) je český hokejový útočník. V juniorských letech začínal ve Spartě Praha. Za ní nastoupil posléze i k několika zápasům v Extralize. V roce 2008 přestoupil do Komety Brno.\n\n\n"}
{"id": "430146", "url": "https://cs.wikipedia.org/wiki?curid=430146", "title": "Radek Dlouhý", "text": "Radek Dlouhý\n\nRadek Dlouhý (* 13. ledna 1982, Praha) je český hokejový útočník. Je odchovancem klubu Slavia Praha. V pražském klubu začínal v juniorských letech a posléze byl i pravidelným členem základní sestavy extraligového týmu, za který odehrál 333 zápasů. V roce 2007 přestoupil do Komety Brno.\n\n\n"}
{"id": "430148", "url": "https://cs.wikipedia.org/wiki?curid=430148", "title": "Ariadna (Martinů)", "text": "Ariadna (Martinů)\n\nAriadna (francouzsky Ariane), H. 370, je jednoaktová opera Bohuslava Martinů. Libreto napsal sám autor podle divadelní hry Georgesa Neveuxe \"Návrat Théseův\" (Le Voyage de Thésée) z roku 1943. Martinů začal operu psát 13. května 1958, aby si – podle svých slov – odpočinul od práce na opeře Řecké pašije. Operu dokončil 15. června 1958.\n\nSvětová premiéra byla 2. března 1961 v Gelsenkirchenu (Německo) pod vedením Ljubomira Romanského. Česká premiéra proběhla 23. října 1962 v Brně v Komorní opeře JAMU v rámci večera \"Třikrát Ariadna\" (vedle opery Martinů byly uvedeny ještě \"Nářek Ariadny\" od Claudia Monteverdiho a melodram \"Ariadna na Naxu\" od Jiřího Antonína Bendy). Dirigoval Richard Týnský, titulní roli zpívala Miriam Šupurkovská. Již v září 1961 byla ale uskutečněna rozhlasová nahrávka v Československém rozhlasu Brno, dirigent: František Jílek, titulní role: Cecilie Strádalová.\n\nOpera je komponována podle barokního schématu a sestává z prologu a tří obrazů, oddělených orchestrálními symfoniemi.\n\nPředloha libreta zpracovává řecký mýtus o Mínótaurovi. Text je ale plný náznaků a nápovědí a otázek, na které není dána odpověď. Tento stručný obsah nemůže postihnout nejednoznačnost některých scén a poetickou krásu a sílu libreta.\n\nSoučástí 1. symfonie je Prolog před oponou. Strážce města Knóssos se dozvídá o příjezdu lodi s athénskými mladíky od racka, letícího kolem.\n\nSedm vylodivších se mladíků tluče na dveře krčmy. Otvírá jim Stařec, který je varuje před blížící se nocí. Šest mladíků se Starcem odchází, Théseus zůstává a setkává se s neznámou dívkou. Ta se do něho zamiluje a varuje jej před blížícím se Mínótaurem. Kroky ale patří Starci, který ohlašuje svatbu královské dcery. Tou dcerou je ona dívka a jmenuje se Ariadna, ženichem je Théseus.\n\nThéseův společník Burún je nespokojen s tím, že místo boje sedí nečinně na slavnosti, a vydává se sám zápasit s Mínótaurem. Burúnův smrtelný křik probudí Thésea z jeho okouzlení. Překoná strach a vyzve Mínótaura k boji. Ten přichází a vypadá přesně jako Théseus. Théseus se nezalekne jeho matoucích slov a zabije ho.\n\nThéseus odplouvá se svými druhy, Ariadna se s ním loučí závěrečnou árií.\n\n\n S přihlédnutím k původním textům u vydání Supraphonu z roku 1987.\n\n\n"}
{"id": "430149", "url": "https://cs.wikipedia.org/wiki?curid=430149", "title": "Tomáš Klimt", "text": "Tomáš Klimt\n\nTomáš Klimt (* 26. prosince 1973, Plzeň) je český hokejový útočník. V Extralize prošel několika kluby. Působil hlavně v českých klubech, například v Plzni, Karlových Varech, Kladně, Jihlavě, Ústí nad Labem či Kometa Brno. 15. 10. 2009 se Klimt rozhodl o předčasné ukončení smlouvy.\n\n\n"}
{"id": "430152", "url": "https://cs.wikipedia.org/wiki?curid=430152", "title": "Lauf an der Pegnitz", "text": "Lauf an der Pegnitz\n\nLauf an der Pegnitz je obec nedaleko Norimberka. Je správním centrem okresu Nürnberger Land v Bavorsku. Stojí zde hrad Lauf vybudovaný Karlem IV.\n\nLauf se skládá z 29 městských částí:\n"}
{"id": "430154", "url": "https://cs.wikipedia.org/wiki?curid=430154", "title": "Kationty V. třídy", "text": "Kationty V. třídy\n\nKationty V. třídy je skupina kationtů sulfanové zkoušky srážecí analýzy. Do V. třídy řadíme: Na, K, NH, Li a Mg. Nesrážejí se žádným z činidel sulfanové zkoušky. Dále se již nedělí a dokazují se vedle sebe. Někdy je nutné kationty V. třídy dokazovat jako první, jelikož např. sodovým výluhem při dělení aniontů a kationtů se do vzorku dostává sodík anebo při dělení II. a III. třídy kationtů se do vzorku dostává NH.\n\nV silně zásaditém prostředí vzniká sraženina Mg(OH)\n\n\n"}
{"id": "430156", "url": "https://cs.wikipedia.org/wiki?curid=430156", "title": "Mangsong Mangcän", "text": "Mangsong Mangcän\n\nMangsong Mangcän (མང་སྲོང་མང་བཙན།) byl tibetský král, nástupce a vnuk Songcän Gampa.\n\nFormálně se chopil trůnu rok po Songcän Gampově smrti v roce 649. Mangsong Mangcän byl však ještě dítě, proto se vlády ujal regent Gar Töngcan. Ten fakticky držel vládu nad Tibetem ve svých rukou.\nObdobí vlády Mangsong Mangcäna bylo poznamenáno válečnými střety s Čínou, resp. dynastií Tchang. Tibetská vojska tehdy dobyla oblast Až (též Tchujüchun; jednalo se o oblast obývanou Tchujüchuny, čili spojenými kmeny mongolských kočovníků) a začala podnikat vojenské výpravy na území ovládané Tchangy. V roce 670 tibetská armáda vnikla do Čínského Turkestánu (této oblasti dnes přibližně odpovídá čínská provincie Sin-ťiang) a dobytím čtyř zdejších pevností (Chotan, Kuča, Kašgar a Karašahr) Tibeťané fakticky přebrali vládu nad celou oblastí. Čína odpověděla vysláním statisícové armády proti Tibeťanům. V bitvě u Ta-fej-čchuanu však byla čínská vojska poražena a ani v dalších bitvách se velkým Tchangům nepodařilo získat Tibetem odňatá území zpět.\n\nPodle některých tibetských zdrojů Mangsong Mangcän zemřel v roce 676, podle jiných zdrojů však Tibeťané drželi jeho smrt v tajnosti po tři roky, aby tak Číňané nebyli obeznámeni se skutečností, že Tibetská říše nemá vůdce. Čínský zdroj klade královu smrt do roku 679. Mangsong Mangcän by pohřben nedaleko Jarlungu na královském pohřebišti.\n\nDalším tibetským králem se pak stal jeho syn Düsong Mangdže. Podle záznamů dynastie Tchang měl Düsong v roce 679 osm let (dle Západního počítání devět). Pravděpodobně se tak narodil v roce 670.\n"}
{"id": "430158", "url": "https://cs.wikipedia.org/wiki?curid=430158", "title": "Aurel (Vaucluse)", "text": "Aurel (Vaucluse)\n\nAurel je francouzská obec v departementu Vaucluse, v regionu Provence-Alpes-Côte d'Azur. Jméno obce vzniklo z původního \"Castro Aureli\".\nObec leží na severovýchodě Vaucluse, východně od Mont Ventoux.\n\nSousední obce: Sault, Sain-Trinit, Reilhanette a Ferrassières. Územím obce protéká říčka La Nesque.\n\"Počet obyvatel\"\n\n"}
{"id": "430160", "url": "https://cs.wikipedia.org/wiki?curid=430160", "title": "Tchu-jü-chun", "text": "Tchu-jü-chun\n\nTchu-jü-chun (klasická čínština: 吐谷渾) bylo království, které se mezi 3. a 7. stoletím nacházelo na sever od Tibetu v oblastech dnešního jižního Čching-chaje a Kan-su a na severozápadě S’-čchuanu. Země je známá též pod svým tibetským názvem Aža. Její obyvatelé se nazývali Tchu-jü-chunové. Království Tchu-jü-chun existovalo až někdy do roku 670, kdy bylo dobyto Tibeťany a začleněno do Tibetské říše.\n"}
{"id": "430171", "url": "https://cs.wikipedia.org/wiki?curid=430171", "title": "Votčina", "text": "Votčina\n\nVotčina (rusky \"вотчина\") je ruský výraz pro alod, to znamená svobodný dědičný pozemkový majetek, který ve středověku a raném novověku vlastnila knížata nebo bojaři a církevní instituce. Votčina zahrnovala nejen soubor sestávající ze zemědělského majetku (pozemky, budov a inventáře), ale také právo na poddané. Od konce 15. století se votčina stává protikladem \"poměstí\", které představuje podmíněnou držbu půdy. V 18. století rozdíly mezi oběma držbami půdy mizí.\n\n"}
{"id": "430175", "url": "https://cs.wikipedia.org/wiki?curid=430175", "title": "Jacob Zuma", "text": "Jacob Zuma\n\nJacob Gedleyihlekisa Zuma (* 12. dubna 1942, Nkandla, Jihoafrická republika) byl jihoafrický politik, prezident Jihoafrické republiky (JAR) od roku 2009 až do své rezignace 14. února 2018.\n\nV roce 1959 se stal členem strany Africký národní kongres (ANC). V roce 1963 byl na 10 let uvězněn za nezákonné opuštění země. Od roku 1979 do počátku 90. let 20. století žil v exilu v Mosambiku a Zambii. V roce 1994 se stal členem vlády provincie KwaZulu-Natal. V roce 1997 byl zvolen místopředsedou ANC a v roce 1999 viceprezidentem JAR. Ale z funkce byl kvůli obvinění z korupce odvolán v červnu 2005. V prosinci 2007 se stal předsedou ANC, když ve volbě porazil Thabo Mbekiho. V květnu 2009 byl zvolen prezidentem JAR. Mandát obhájil i v květnu 2014.\n\nZuma byl obžalován, že znásilnil dceru svého kolegy z období boje proti apartheidu. V roce 2006 však byl obvinění zproštěn, když tým obhájců přesvědčil soud, že HIV pozitivní žena s nechráněným pohlavním stykem souhlasila a tudíž nešlo o znásilnění. Vlnu kritiky si vysloužil i za tvrzení, že po sexu s HIV pozitivní ženou se šel osprchovat, aby tím zabránil možné nákaze virem HIV, ačkoli předsedal jihoafrické Národní radě pro boj s AIDS.\n\nV lednu 2010 se Zuma popáté oženil a to ve věku 68 let. Svatbu absolvoval v rodné vesnici a tradičním oblečení Zulů. O dvě ženy kdysi přišel (rozvodem, sebevraždou), nynější žena je jeho v současnosti třetí. V době nové svatby měl 19 dětí. Polygamie je v JAR povolena.\n\nV době jeho působením ve funkci viceprezidenta v letech 1999 až 2005 byl Zuma obviněn z korupce, vydírání a praní špinavých peněz. Kvůli korupčnímu skandálu, který se týkal vládních armádních zakázek v hodnotě několika miliard dolarů, byl odvolán z funkce viceprezidenta. V období od května 2009 do února 2018 byl prezidentem Jihoafrické republiky. 15. 2. 2018 oznámil svou okamžitou rezignaci. Bývalý ministr financí Pravin Gordhan odhadl, že lidé z vedení ANC, kteří byli napojeni na Zumu, zpronevěřili státní prostředky v celkové výši kolem 350 miliard korun.\n\n\n"}
{"id": "430177", "url": "https://cs.wikipedia.org/wiki?curid=430177", "title": "Bonner Durchmusterung", "text": "Bonner Durchmusterung\n\nBonner Durchmusterung (BD) je astronomický katalog, který vznikl na základě vizuálního měření severní hvězdné oblohy, které prováděl Friedrich Wilhelm August Argelander na hvězdárně Bonnské univerzity. Katalog vznikl v letech 1852 až 1862.\n\nKatalog obsahuje 325 000 hvězd o deklinaci 89° až -2° do magnitudy 9,5. V katalogu Bonner Durchmusterung dostávaly hvězdy jména dle deklinace. Např. Betelgeuze - podle schématu Johanna Bayera „Alfa Orionis“ - v katalogu BD +7° 1055. To znamená 1055. hvězda na 7. stupni severní šířky.\n"}
{"id": "430180", "url": "https://cs.wikipedia.org/wiki?curid=430180", "title": "Vilém V. Oranžský", "text": "Vilém V. Oranžský\n\nVilém V. Oranžský nebo Vilém V. Batávský ( ' nebo '; 8. března 1748 v Haagu – 9. dubna 1806 v Brunšviku) byl poslední nizozemský místodržitel v letech 1751-1795.\n\nNarodil se v Haagu jako syn Viléma IV. Oranžského a jeho ženy Anny Hannoverské, anglické královské princezny (Princess Royal), nejstarší dcery anglického krále Jiřího II. Měl sotva tři roky, když jeho otec v roce 1751 zemřel. Vilém zdědil místodržitelský úřad po dosažení 18 let věku, v roce 1766, do té doby jeho jménem vládly postupně tři regentky - nejprve do své smrti jeho matka Anna (1751-1759), později do své smrti jeho babička Marie Luisa Hesensko-Kasselská (1759- 1765) a poté jeho starší sestra Karolína (od roku 1765); v letech 1759 to 1766 byl spoluregentem Ludwig Ernst von Brunswick-Lüneburg-Bevern, osobní rádce do října 1784.\n\nV roce 1767 se Vilém oženil s pruskou princeznou Vilemínou, sestrou pruského krále Fridricha Viléma II. Vilém V. a Vilemína měli pět dětí, z nichž však první zemřelo den po porodu a třetí se narodilo mrtvé.\n\n\nVilém V. měl i nemanželského syna, Karla Oranžského, známého též jako Karel Batávský (1767-1808).\n\nV době americké války za nezávislost Nizozemsko zachovávalo neutralitu. Vilém V. stojící na čele proanglické frakce z parlamentu blokoval proamerické a později i profrancouzské snahy o zatažení do války. Nakonec po mnoha politických jednáních a pod tlakem diplomatů amerických i francouzských Sjednocené provincie nový stát, Spojené státy, v roce 1782 uznaly. \n\nPo čtyřech letech byli Nizozemci přemoženi a zubožený národ byl s vládou Viléma V. stále více nespokojen. Skupina mladých revolucionářů, nazývajících se \"Patrioti\", stále panovníka provokovala. Vilém svůj dvůr přestěhoval do Geldernu, provincie vzdálené od politického centra státu, ale tím jeho činnost v tomto směru skončila. Proti přesunu silně protestovala jeho žena Vilemína, která se chtěla vrátit do Haagu, byla však zadržena v Goejanverwellesluis a musela se vrátit do Geldernu. Pro Vilemínu i jejího bratra to byla nesmírná potupa. Fridrich Vilém II. proto vyslal vojsko proti disidentům; \"Patrioti\" prchli do Francie, kam se dostali právě ve vypjaté době počátku Velké francouzské revoluce, když byl svržen z trůnu král Ludvík XVI. Podporováni Francií se \"Patrioti\" v roce 1795 vrátili z Paříže bojovat ve vlasti. Vilém V. musel prchnout a ukrýt se v Anglii. \n\nVilém V. zemřel ve vyhnanství v německém Brunšviku jako poslední z nizozemských místodržitelů. Jeho tělo se do vlasti vrátilo až po sto padesáti letech - 29. dubna 1958 bylo pochováno v hrobce nizozemské královské rodiny v Nieuwe Kerk v Delftu. \n\nV roce 1813 se do Nizozemska vrátil jeho syn Vilém VI. a jako Vilém I. byl korunován králem nizozemské monarchie (nebyl však prvním nizozemským králem - tím byl Ludvík Bonaparte (1778-1846), který vládl v letech 1806-1810).\n\nVilém V. byl 568. rytířem Podvazkového řádu.\n"}
{"id": "430187", "url": "https://cs.wikipedia.org/wiki?curid=430187", "title": "Mitch Mitchell", "text": "Mitch Mitchell\n\nJohn Mitch Mitchell (9. července 1947, Ealing, Anglie – 12. listopadu 2008) byl britský bubeník, který se proslavil hlavně jako člen skupiny The Jimi Hendrix Experience.\n\nK bicím se dostal na umělecké škole, kde poznal mnoho bubeníků. Začal zaskakovat v kapelách \"Johnny Kidd and The Pirates\" a \"Screaming Lord Sutch\". Později hrál profesionálně se skupinami Riot Squad a Pretty Things. Po telefonátu s manažerem Jimi Hendrixe, se Mitch spolu s Noelem Reddingem dostal k Hendrixovi a vznikl základ skupiny The Jimi Hendrix Experience. Původně mělo jít jen o turné po Francii, nebyl ale důvod k rozchodu muzikantů a tak skupina vznikla už oficiálně.\n\nV roce 1969 Mitch od Hendrixe odešel a po krátké existenci kapely Band of Gypsys s Buddym Milesem se k němu znovu vrátil. S Hendrixem hrál až do jeho smrti v roce 1970.\n\nPoté Mitchell hostoval hudebníkům na nahrávkách a žil střídavě v USA a Anglii. Zemřel 12. listopadu 2008 ve věku 61 let uprostřed vzpomínkového Hendrix Experience tour. Byl posledním žijícím členem ze sestavy \"Jimi Hendrix Experience\".\nMitch Mitchell hrával na bicí \"Ludwig\" a činely \"Avedis Zildjian\". Koncem 80. let hrál při bubenických Drum Workshopech na soupravu \"Yamaha\" s činely \"Paiste\".\n\n\n"}
{"id": "430190", "url": "https://cs.wikipedia.org/wiki?curid=430190", "title": "Senátní obvod č. 11 – Domažlice", "text": "Senátní obvod č. 11 – Domažlice\n\nSenátní obvod č. 11 – Domažlice je podle zákona č. 247/1995 Sb. tvořen celým okresem Domažlice a částí okresu Klatovy ohraničenou na severu obcemi Chudenice, Dolany, Klatovy, Předslav, Bolešiny, Myslovice, Obytce, Mochtín, Číhaň, Kolinec, Hrádek, Budětice, Rabí a Hejná.\n\nSoučasným senátorem je od roku 2018 Vladislav Vilímec.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "430193", "url": "https://cs.wikipedia.org/wiki?curid=430193", "title": "Český lev 1993", "text": "Český lev 1993\n\nČeský lev 1993 je první ročník výročních cen České filmové a televizní akademie Český lev. Proběhl ještě bez nominací. Hlasováním poroty byla v každé kategorii vyhodnocena vždy první tři místa. Tvůrce či film na prvním místě pak získal Českého lva. Vítězové byli vyhlášeni 25. února 1994. Večerem provázeli Roman Holý a Miloš Kohout. Nejlepším filmem byl vyhlášen muzikálový snímek \"Šakalí léta\", který také získal Lvů nejvíce.\n\nNa České televizi toto předávání neběželo živě, nýbrž o den později 26. února 1994.\n\n\n\n\n\n"}
{"id": "430194", "url": "https://cs.wikipedia.org/wiki?curid=430194", "title": "Šejdrem", "text": "Šejdrem\n\nŠejdrem (2009) je český televizní film režiséra Zdeňka Tyce, který měl premiéru v České televizi 26. dubna 2009.\n\nFilm se odehrává v předvečer prvního máje. Do malé vesničky se vrací místní rodák a současný populární a úspěšný herec Antonín „Týno“ (Ivan Trojan). Z vesnice, ve které se narodil a vyrostl, utekl po nešťastné události, na které měl podíl. Byl to vrchol jeho války s místními kluky, kteří ho mezi sebe nevzali, protože byl jiný.\n\nTonda přijíždí za svou dávnou láskou Líbou (Miroslava Pleštilová), která se stala ženou místního starosty Jana (Igor Bareš). Mají spolu náctiletou dceru Danielu „Dáňu“ (Marie Doležalová), která se do Týna okamžitě zamiluje, je ráda, že ji konečně někdo bere na vědomí. Tonda se nechce příliš plést do místních žabomyších válek a vzpomínat na minulost, ale tím situaci jen zhoršuje, neboť starousedlíci to považují za namyšlenost a pohrdání pražského herce.\n\nJan vezme Tondu do hospody, kde herec zpochybní současné stavění májky pomocí bagru a strojů. Místní se vsadí, že májku postaví po způsobu svých předků. Týno sázku nebere příliš vážně, ale chlapi ze vsi ji berou jako otázku své cti.\n\nTýno předstírá před ostatními teenagery, že je ho pojí s Dáňou něco víc, tím se snaží zvýšit této plnoštíhlé dívce sebevědomí, protože sám ví, jaké to je, když vás nikdo nepochválí a ignoruje.\n\nMájka je skutečně postavena tradičním způsobem, ale dlouho nevydrží a nakonec se musí postavit moderní technikou.\n"}
{"id": "430198", "url": "https://cs.wikipedia.org/wiki?curid=430198", "title": "Patřín", "text": "Patřín\n\nPatřín je vesnice, místní část městyse Loučeň v okrese Nymburk. Leží jeden kilometr jižně od středu Loučně a svou zástavbou již s Louční splývá. Poloha na jihovýchodním návrší umožňuje výhled do Polabské nížiny, někdy až ke Kutné Hoře či Kolínu. V roce 2006 zde žilo 283 obyvatel.\n\nPrvní písemná zmínka o vesnici pochází z roku 1397.\n\nNa návsi byla postavena roku 1886 zvonička. Uprostřed návsi stával vysoký kopec, který byl postupně odstraněn lidmi ze vsi. Z jeho hlíny si dělali cihly zvané vepřovice a v letech 1903–1904 byl zbytky zavezen rybník ve vsi. V roce 1902 byl založen místní Sbor dobrovolných hasičů, který měl záhy 18 členů. Obecními pozemky vedla úzkokolejná dráha do vlkavského cukrovaru a na blízké křižovatce silnic byla řepní váha. V roce 1933 byl postaven obecní dům s hasičskou zbrojnicí. V něm sídlil obecní úřad a knihovna. Ve vsi byly dva větší hostince, které byly rozděleny mezi přívržence soupeřících politických stran. Nyní má obec vybudované dětské hřiště.\n\nŽe se jednalo vždy o obec, svědčí i záznamy počtu stálých obyvatel. V roce 1787 zde bylo 198 lidí v 35 domech, v roce 1930 317 lidí a 84 domů, nyní zde žije 283 lidí ve 150 domech.\nPatřín tedy trvale roste.\n\n"}
{"id": "430206", "url": "https://cs.wikipedia.org/wiki?curid=430206", "title": "Lokomotiva 242", "text": "Lokomotiva 242\n\nLokomotiva řady 242 (v Kryšpínově systému značení lokomotiv řada S 499.02, tovární typ Škoda 73E) je jednosystémová elektrická lokomotiva, určená pro střídavou trakční soustavu 25 kV / 50 Hz. Vyráběla ji Škoda Plzeň mezi lety 1975 a 1981. Po vývojové stránce je konstrukčním pokračováním lokomotiv řady 240. \n\nV první polovině 70. let rychle postupovala elektrifikace tratí nově zaváděnou soustavou 25 kV / 50 Hz a brzy bylo zřejmé, že již provozované lokomotivy řad 230 a 240 nemohou v současném počtu k dopravě všech vlaků stačit. Proto byla ve Škodě Plzeň zadána výroba dalších lokomotiv pro provoz na této soustavě. Největší změnou oproti řadě 240 je užití celokovové lokomotivní skříně (z důvodu vysoké ceny skelného laminátu), vypuštění elektrodynamické brzdy a úpravy na pomocných pohonech, které umožnily zachovat celkovou hmotnost lokomotivy na hodnotě 84 t. Další význačné rysy z předcházejících střídavých lokomotiv zůstaly zachovány, a to zejména pojezd (požadavek ČSD), ačkoliv v roce 1975 již dodala Škoda podobné lokomotivy, avšak již s podvozky II. generace pro BDŽ – řada 44. Celkem bylo ve třech sériích dodáno 86 strojů. Lokomotiva 242.286 převzatá 30. listopadu 1981 byla poslední lokomotivou tzv. I. generace dodané pro ČSD. Přezdívá se jí \"Plechovka\" nebo \"Plecháč\".\n\nTyto stroje byly dlouho typické pro oblast bývalé Jihozápadní dráhy – zpočátku byla celá řada dislokována pouze v depech Plzeň a České Budějovice, odkud zajišťovala provoz na přilehlých tratích. Postupně se však v provozu dostaly i do Brna, kde jejich počet později narostl. Přestože šlo o stroje primárně určené pro osobní dopravu, v jižních a západních Čechách se používaly i v nákladní dopravě. Po dělení železnic v roce 1993 zůstala celá řada v majetku Českých drah. V roce 2007 bylo ukončeno její nasazování na nákladních vlacích – všechny lokomotivy zůstaly u ČD a nákladní divize ČD Cargo obdržela pouze starší řady 230 a 240. Po mnoho let bylo možné se se stroji této řady setkat i na Slovensku (především na rychlících Bratislava – Zvolen – Banská Bystrica), kde zajišťovaly vyrovnávku výkonů za stroje řady 350; koncem roku 2014 ale byly z těchto vlaků staženy. Díky postupným dodávkám nových elektrických jednotek (např. RegioPanter) pro předměstskou dopravu potřeba těchto lokomotiv dlouhodobě klesá a část strojů již byla odstavena z provozu. Některé z nich posloužily jako zdroje náhradních dílů, další byly prodány soukromým dopravcům (viz níže).\n\nV roce 2012 byly firmou ZOS Zvolen zakoupeny 4 lokomotivy bulharské řady 43.5, které se následně podrobily opravě a přizpůsobení pro provoz v Česku a na Slovensku. Konkrétně se jednalo o stroje 43.523, 43.543, 43.554 a 43.555. Dva stroje byly se zachováním původních inventárních čísel dodány slovenským dopravcům Railtrans International (242.543) a Lokorail (242.555). Dvěma strojům pro českou firmu Loko Trans byla Drážním úřadem přidělena čísla 242.287 (ex 43.554) a 242.288 (ex 43.523), takže číselně navázaly na poslední českou lokomotivu této řady. V roce 2015 byly také odkoupeny některé zrušené lokomotivy od Českých drah a po opravě by měly být taktéž nasazeny do provozu.\n\n"}
{"id": "430212", "url": "https://cs.wikipedia.org/wiki?curid=430212", "title": "SS 90", "text": "SS 90\n\nSS 90 byl první skutečně sportovní automobil britské automobilky \"SS Cars Ltd\", po válce přejmenované na Jaguar Cars Ltd. Vyráběl se během roku 1935, nástupcem se stal model SS 100.\n\nModel SS 90 vzniknul na podvozku modelu SS 1 dodávaného automobilkou Standard. Byl ale zkrácen o necelých 40 cm kvůli sportovnější a hbitější jízdě. Rozvor náprav nyní činil 2 642 mm. Stejně jako mateřský SS 1 měl tuhou přední i zadní nápravu s půleliptickými listovými pery. Pohon opět zajišťoval řadový šestiválec Standard s označením 20HP o objemu 2 663 cm a výkonu 68 koní (51 kW) z SS 1. Byl pouze výš vyladěn a zvýšen kompresní poměr na 7:1. To stačilo zhruba 1 150 kg těžkému stroji k max. rychlosti 140 km/h a zrychlení z 0 na 60 mil/h (0-96 km/h) za 18 s. Vůz měl vpředu i vzadu bubnové brzdy a o přípravu spalovací směsi se staraly dva karburátory RAG. \n\nVzhled modelu SS 90 se vyznačoval úzkou karoserií, nízkou kapotou a elegantně tvarovanými blatníky. První exemplář zkonstruovaný Williamem Walmsleyem, jedním ze zakladatelů značky, počítal se splývavou módní zádí, avšak sériové provedení mělo na zádi umístěné rezervní kolo a nádrž na 82 litrů paliva. Stále se ovšem jednalo o skvěle vypadající vůz a jeho vzhled se téměř neliší od jeho nástupce SS 100. Vůz se prodával za velmi příznivou cenu 395 liber šterlinků, ale vyrobilo se pouhých 23 exemplářů. Neúspěch přinesla nedostačující výkonnost a také příchod nástupce SS 100, který poskytoval lepší svezení při zachování stejného vzhledu.\n"}
{"id": "430213", "url": "https://cs.wikipedia.org/wiki?curid=430213", "title": "Evžen Markalous", "text": "Evžen Markalous\n\nEvžen Markalous (19. dubna 1906, Praha – 9. července 1971, Praha) byl český lékař, syn spisovatele Jaromíra Johna. Ve dvacátých letech byl členem odbočky Devětsilu v Brně. Je autorem fotomontáží, například \"Apoteóza sportu\" (1925) nebo \"Apoteóza smíchu\" (1926), které jsou dnes uloženy v \"Museu Folkwang\" v Essenu.\n\n\n\n"}
{"id": "430215", "url": "https://cs.wikipedia.org/wiki?curid=430215", "title": "Aviazione Legionaria", "text": "Aviazione Legionaria\n\nAviazione Legionaria ( \"Legionářské letectvo \") byla letecká jednotka vyslaná Italským královským letectvem (\"Regia Aeronautica\") v průběhu Španělské občanské války na pomoc Frankovým nacionalistům. Italští letci zde bojovali v součinnosti s německou Legií Condor.\n\nAviazione Legionaria bojovala ve Španělsku od srpna 1936 do konce války v březnu 1939. Svoji hlavní základnu měla na Mallorce. \n\nItalové vyslali do Španělska celkem 758 letadel. Byly to: \n\n"}
{"id": "430220", "url": "https://cs.wikipedia.org/wiki?curid=430220", "title": "Bedřich Grünzweig", "text": "Bedřich Grünzweig\n\nBedřich Grünzweig (3. dubna 1910, Praha – 2009) byl americký fotograf českého původu.\n\nBedřich Grünzweig se narodil v Praze roku 1910 v rodině vojenského důstojníka Ludvika Grünzweiga. V roce 1912 se rodina přestěhovala do Brna, kde Ludvik Grünzweig pracoval jako vedoucí inženýr v Královopolské strojírně. Bedřich Grünzweig vystudoval v Brně střední školu a roku 1928 odešel studovat do Vídně ekonomii. V letech 1930–1932 studoval opět v Brně na technice. Poté dva roky sloužil v armádě a roku 1934 nastoupil jako vedoucí úředník v cukrovaru v Ratiboři. V roce 1939 odjel tajně se svou ženou Juditou do Spojených států. Jeho rodiče, bratr i babička však doma během války zahynuli v koncentračních táborech.\n\nV New Yorku se Bedřich Grünzweig podílel na vybudování československé expozice na výstavě Expo. V expozici pak dále pracoval během trvání výstavy. Seznámil se zde s Alexandrem Hackenschmiedem, se kterým se spřátelil a který mu umožnil potkat se s dalšími uznávanými osobnostmi. V roce 1940 začal fotografovat New York. Nikdy se však nestal profesionálním fotografem. V letech 1941–1947 pracoval v New Yorku pro \"Československou informační kancelář\" a pak až do roku 1974 v OSN, kde se mimo jiné účastnil různých mírových operací a rozvojových programů v bývalých koloniích (např. v Kongu), během kterých rovněž fotografoval. Kromě reportážních snímků vytvořil také řadu dokumentárních portrétů známých osobností (např. Leonard Bernstein, Marcel Marceau, Ravi Shankar). V období let 1974–1994 poradcem ředitele \"International Center of Photography\". Do Československa se poprvé vrátil na návštěvu až roku 1969, později pak znovu v letech 1972, 1983, 1991 a 1998.\n\nBedřich Grünzweig zemřel roku 2009. Jeho fotografie jsou zastoupeny ve sbírkách různých muzeí a institucí, např. \"United Nations Photography Archives\" a \"New York Museum of Modem Art\".\n\n\n\n"}
{"id": "430221", "url": "https://cs.wikipedia.org/wiki?curid=430221", "title": "Martin Barták", "text": "Martin Barták\n\nMartin Barták (* 14. února 1967 Praha) je český lékař a politik, v letech 2009–2010 ministr obrany a místopředseda vlády České republiky. Stal se nástupcem ministryně Vlasty Parkanové (KDU-ČSL), jejímž byl náměstkem. V letech 2010 až 2011 zastával za ODS pozici náměstka ministra financí Miroslava Kalouska. Od listopadu 2010 je vyšetřován policií kvůli podezřelým armádním zakázkám, obviněn za korupci byl v listopadu 2011. V roce 2014 byl obvinění pravomocně zproštěn, neboť Městský soud v Praze i Vrchní soud v Praze konstatovaly, že skutek není trestným činem.\n\n\nHovoří anglicky, rusky a německy, je ženatý.\n\n\nFirma Bartákova známého Michala Smrže (MPI Group) dodala armádě v letech 2005 až 2009 zbraně a munici za téměř miliardu korun. Většina obchodů byla uzavřena až po nástupu Bartáka na ministerstvo obrany. Oba se „náhodou“ na dovolené potkávají na ostrově Mauricius. Barták také pomáhal Smržovi do vedení armádního podniku Letecké opravny Malešice, odtud ho po několika týdnech odvolala ministryně Vlasta Parkanová pro střet zájmů.\n\nAnonym podal na Bartáka trestní oznámení 1. března 2010 k Obvodnímu státnímu zastupitelství pro Prahu 10, neboť nákupu 90 lehkých obrněných vozidel Iveco mohl být spáchán trestný čin zneužití pravomoci veřejného činitele. Smlouvu na dodávku vozů, logistiku a municí uzavřelo ministerstvo obrany v prosinci 2009 s tím, že vozidla mají být dodána v letech 2010 až 2013. Stát má za dodávku zaplatit přes 3,6 miliardy korun.\n\nNa počátku září Mladá fronta DNES zveřejnila skryté nahrávky, v nichž tehdejší náměstek ministra obrany Jaroslav Kopřiva popisoval mechanismus obcházení zákona o veřejných zakázkách a maskování korupce při nákupu obrněných vozidel Iveco a ATF Dingo 2. Zároveň naznačil, že těchto nezákonností se aktivně účastnil také Barták. Na počátku listopadu pak bývalý velvyslanec USA v Česku a předseda dozorčí rady automobilky Tatra William J. Cabaniss uvedl, že po něm Barták v únoru 2008 požadoval úplatek, jímž by si Tatra zajistila hladký průběh zakázek vypisovaných ministerstvem obrany. Několik dní po zveřejnění této informace se rozeběhlo vyšetřování této aféry.\n\n"}
{"id": "430224", "url": "https://cs.wikipedia.org/wiki?curid=430224", "title": "František Muzika", "text": "František Muzika\n\nFrantišek Muzika (26. června 1900, Praha – 1. listopadu 1974, Praha) byl český malíř, ilustrátor, typograf a scénograf.\n\nV letech 1918–1924 studoval Akademii výtvarných umění v Praze u profesorů Jakuba Obrovského, Karla Krattnera a Jana Štursy. Poté odjel do Paříže, kde v letech 1924–1925 pokračoval ve studiích na Académie des beaux-arts. V letech 1945–1970 působil jako profesor na VŠUP v Praze ve Speciálním ateliéru užité grafiky ke knižní úpravě a plakátu.\n\nV roce 1921 vstoupil do Devětsilu, ale hned následující rok přešel do SVU Mánes. Dále byl členem Nové skupiny. Od roku 1927 spolupracoval s Otakarem Štorch-Marienem a stal se uměleckým ředitelem nakladatelství Aventinum a redaktorem časopisu \"Musaion\". Později pracoval pro nakladatelství Melantrich a František Borový.\n\nByl též významným scénografem, navrhl přes 100 výprav, z toho v letech 1927–1947 provedl 43 výprav pro Národní divadlo v Praze. \n\nVedle rozsáhlé malířské činnosti se věnoval volné, užité a drobné grafice, ilustraci, typografii, karikatuře, výtvarné kritice a scénografii. Byl těsně svázán s meziválečnými avantgardními proudy a ve svých úpravách uplatňoval výrazový repertoár „nové typografie“, přesto má jeho typografická tvorba spíše klasicistní charakter. Muzikovou nejvýznamnější teoretickou prací je dvousvazkové monumentální dílo Krásné písmo ve vývoji latinky (1958, 1963), které bylo vydáno i v německém překladu (Die schöne Schrift, 1965).\n\nJaroslav Seifert, se loučí a vzpomíná na svého celoživotního přítele těmito slovy:\nMuzikovy obrazy a kresby jsou zastoupeny v mnoha českých a mezinárodních galeriích, včetně Centre Pompidou, Paříž. V Československu začal vystavovat v r. 1922.\n\n\n\n\n\n\nČlánek o historii Pražského jara. Obrázky - logo od F. Muziky zdobi průčelí Rudolfina a Obecního domu.\n\n\n\n\n"}
{"id": "430225", "url": "https://cs.wikipedia.org/wiki?curid=430225", "title": "Zdeněk Boháč (politik)", "text": "Zdeněk Boháč (politik)\n\nZdeněk Boháč (* 11. března 1958 Přerov) je český politik ODS, v letech 2006–2013 poslanec Poslanecké sněmovny.\n\nBoháč vystudoval Pedagogickou fakultu Univerzity Palackého v Olomouci (obor český jazyk - občanská nauka). Od roku 1984 působil jako učitel na SOU v Přerově. V letech 1987-1988 byl vedoucím provozu podniku Správa rekreačních zařízení Rožnov pod Radhoštěm. Následně v letech 1988-1989 učil na základní škole Osek, pak do roku 1993 na Střední průmyslové škole v Přerově a do roku 1998 na Střední integrované škole K. Kouřila Přerov. Od roku 1998 do roku 2002 byl ředitelem pro rozvoj ve společnosti Delta Morava. Stál u zrodu Sdružení podnikatelů ČR a také byl zakládajícím členem Hospodářské komory v Přerově.\n\nJe ženatý. S manželkou Marcelou má dva syny, Ondřeje a Jana.\n\nV komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Přerov, v roce 1998 jako bezpartijní za ODS, v následných volbách jako člen ODS. Profesně se k roku 1998 uvádí jako ředitel soukromé školy, roku 2002 coby pedagog a roku 2006 jako náměstek primátora. Od roku 2002 do voleb v roce 2006 byl náměstkem přerovského primátora.\n\nVe volbách v roce 2006 byl zvolen do poslanecké sněmovny za ODS (volební obvod Olomoucký kraj). Byl členem sněmovního výboru pro bezpečnost (v letech 2009-2010 i jako jeho místopředseda) a výboru pro obranu. Poslanecké křeslo obhájil ve volbách roku 2010. Je členem výboru pro obranu a bezpečnost (od jeho rozdělení v prosinci 2011 opět členem samostatných výboru pro obranu a pro bezpečnost).V letech 2010-2012 byl navíc členem výboru pro vědu, vzdělání, kulturu, mládež a tělovýchovu.\n\n"}
{"id": "430226", "url": "https://cs.wikipedia.org/wiki?curid=430226", "title": "Muzeum Calvet", "text": "Muzeum Calvet\n\nMuzeum Calvet, francouzsky Musée Calvet, je francouzské muzeum v Avignonu.\nMuzeum je pojmenováno po lékaři Espritu Calvetovi, avignonském rodáku, který po sobě zanechal bohatou knihovnu, přírodovědnou sbírku a sbírku starožitností spolu s finančními prostředky na jejich udržování. V jeho snaze o uchování sbírek pokračoval starožitník Marcel Puech.\n\nOd 80. let 20. století je muzeum rozděleno na dvě části do dvou různých budov:\n\n\n"}
{"id": "430230", "url": "https://cs.wikipedia.org/wiki?curid=430230", "title": "Milka", "text": "Milka\n\nMilka je od roku 1990 mezinárodní značka americké společnosti Mondelēz International vyrábějící čokoládu a čokoládové výrobky. Společnost byla založena již v roce 1901 Švýcarem Philippem Suchardem a od svého počátku byly její produkty baleny do fialového obalu, která přetrvala do současnosti a symbolem společnosti se stala fialová kráva tzv. „Milka“.\n\nV současnosti je čokoláda vyráběna na velkém počtu míst převážně v Evropě. Jsou to hlavně závody v Lörrachu (Německo), Bludenz (Rakousko), Svoge (Bulharsko), Bratislava (Slovensko), Braşov (Rumunsko), Jankowice (Polsko) a Trosťanec na Ukrajině. Do roku 2013 se čokoláda vyráběla i v argentinském městě Paraná.\n\nZnačka byla v roce 1901 zapsána na patentovém úřadě v německém Berlíně na žádost německého výrobce čokolády Philippa Sucharda. Samotný název \"Milka\" vznikl spojením německých slov Milch (mléko) a Kakao.\n\nSymbol společnosti Milka alpská kráva se poprvé představila veřejnosti v roce 1973, kdy se objevila v televizní reklamě dle návrhu agentury Young&Rubicam. K roku 2009 se objevila již ve 110 reklamních spotech. Jedná se o krávu plemene Fleckvieh hledící na pozorovatele, která má fialově bílou barvu. Fialově jsou vybarveny tmavší oblasti jejího těla. Na krku má uvázán zvon. V roce 1922 se ale na obalu čokolády již objevila kráva, která byla v doprovodu člověka.\n\n"}
{"id": "430231", "url": "https://cs.wikipedia.org/wiki?curid=430231", "title": "Viktor Richter", "text": "Viktor Richter\n\nViktor Richter (* 4. srpna 1919) je český dokumentární fotograf. \n\nVe čtyřicátých letech fotografoval život Romů.\n\n"}
{"id": "430233", "url": "https://cs.wikipedia.org/wiki?curid=430233", "title": "Maurice Utrillo", "text": "Maurice Utrillo\n\nMaurice Utrillo, narozený jako Maurice Valadon (26. prosince 1883, Paříž, Francie – 5. listopadu 1955 Dax) byl francouzský malíř počátku 20. století, syn malířky Suzanne Valadonové. Jeho hlavním tématem byl rodný Montmartre, ulice a zákoutí města Paříže.\n\nUtrillo se narodil jako nemanželský syn malířky Suzanne Valadon, která začínala jako cirkusová akrobatka a po pádu z hrazdy se živila jako modelka slavných malířů, Henri de Toulouse-Lautreca, Auguste Renoira a zejména Edgara Degase. Jako samouk dosáhla značného uznání. Otcovství jejího syna není jasné, až roku 1891 ho adoptoval španělský malíř Miguel Utrillo y Molins, po němž přijal i své příjmení. Malého Maurice pak vychovávala jeho babička, i když s nesnázemi, protože brzy projevil náklonnost k alkoholu. Roku 1904, když se u něho projevily příznaky duševní choroby, ho matka povzbudila, aby zkusil malovat. Maurice pak skutečně bez dalšího školení kreslil a maloval, co viděl ve svém okolí a zejména na rodném Montmartre. Kolem roku 1910 si už získal jistou proslulost a o deset let později byl slavnou postavou. Roku 1928 získal kříž Čestné legie, nicméně se několikrát léčil na psychiatrických odděleních. Roku 1935 se oženil s L. Pauwelsovou a odstěhoval se do Le Vésinetu západně od Paříže. Zemřel roku 1955 v lázních Dax v Gaskoňsku a byl pohřben na hřbitově Saint-Vincent na Montmartru.\n\nUtrillo patří k velmi oblíbeným moderním malířům a k pařížským legendám. Jeho prostý a charakteristický styl lze těžko zařadit, i když souvislost s impresionismem je patrná. Utrillo inspiroval mnoho malířů, jeho obrazy pařížských ulic a zákoutí se neustále prodávají jako pohlednice a protože na dražbách dosahují vysokých cen, bývají také často napodobovány a padělány.\n\n\n\n"}
{"id": "430236", "url": "https://cs.wikipedia.org/wiki?curid=430236", "title": "Rumunská literatura", "text": "Rumunská literatura\n\nRumunská literatura je literatura vzniklá v rumunštině. Ač je rumunština románským jazykem, byla literatura ve své historii spíše pod vlivem slovanských jazyků (v Rumunsku převažoval a stále převažuje vliv pravoslavné církve a s tím související slovanské kultury, až do devatenáctého století byla dokonce k zápisu rumunštiny používána cyrilice) a také osmanské turecké kultury. K rozsáhlejším kontaktům se západní kulturou došlo až ve 20. století.\n\nNejstarší zachovanou rumunskou ucelenou literární památkou je tzv. \"Neacșuův dopis\" (\"Scrisoarea lui Neacșu\") z roku 1521. V tomto dopise kupec Neacșu Lupu varuje brašovského starostu Johannese Benknera před hrozícím vpádem Turků. První památky čistě literárního charakteru byly překlady slovanských liturgických textech nebo původní díla náboženského charakteru (\"Șcheiský žaltář\", \"Psaltirea Șcheiană\", 1482). První rumunskou tištěnou knihou byl katechismus jáhna Coresiho z roku 1559. Nejstarším dokladem rumunské poesie je veršovaný žaltář, který vytvořil moldavský metropolita Dosoftei v roce 1673 (tištěno v Polsku). Postupně se také objevovaly první pokusy o překlad bible, zprvu pouze částečné a přeložené podle latinských a maďarských překladů. První úplný překlad, takzvaná \"Bukurešťská bible\" - \"Biblia de la București\", vytvořený mnichy z kláštera Snagov, vyšel až v roce 1688.\n\nEvropské kulturní proudy se do rumunské kultury dostaly až s velkým zpožděním - první známky renesance se objevují až v 17. století v kronikářské činnosti Grigore Urecha (\"Letopisețul Țărâi Moldovei\") a Mirona Costina (dokončil Urecheho dílo, které bylo i nadále aktualizováno dalšími autory). První rumunskou skutečně renesanční osobností byl historik a spisovatel, moldavský kníže Dimitrie Cantemir, autor celé řady významných historických a filosofických děl a také prvního rumunského románu \"Historia Hieroglyphica\" (1705), v němž jsou postavy soudobé rumunské společnosti alegoricky popsány jako bájná zvířata.\n\nV osmnáctém století se Rumunsko dostává pod nadvládu Osmanské říše. Vládnoucí vrstvou se stávají rumunští Řekové, tzv. Fanarioti, jejichž prostřednictvím je rumunská kultura silně ovlivněna řeckou, což v literatuře znamenalo především rozvinutí tradice anakreónské milostné poesie. Velkou úlohu v této době hraje básnický rod Văcărescu, jehož členové, v této době především Ienăchiță (zemřel 1796, mimo jiné autor první rumunské gramatiky), Alecu (zemřel 1798) a Nicolae (zemřel 1830), jsou pokládáni za největší dobové rumunské básníky. Rod Văcărescu zároveň patří k nejstarší valašské rodové šlechtě. Jeho tradice se udržuje až do moderní doby (básnířka Elena Văcărescu, 1864-1947). Dalším výrazným vlivem bylo pro literaturu před národním obrozením osvícenství, k jeho čelním představitelům patřil zakladatel rumunského školství Gheorghe Asachi (1788 - 1869).\n\nV první polovině 19. století vznikal v Rumunsku nacionalismus, projevující se především touhou po vlastním státě a nezávislé kultuře (bez řeckých a slovanských vlivů). Výsledkem těchto revolučních idejí byla povstání v letech 1821 a 1848. Tuto epochu nazýváme rumunské národní obrození. Nositeli revolučních idejí byli především mladí Rumuni, studující ve Francii a v Německu, do rumunského myšlení se proto vnáší ideje německé filosofie a francouzské kultury, klesá naproti tomu vliv kultury starořecké a orientální. Významnou osobností této doby byl básník a spisovatel Ion Heliade Rădulescu (1802-1872), plodný překladatel, zakladatel Rumunské akademie a prvního rumunského časopisu, dále básník a sběratel rumunských lidových písní Vasile Alecsandri (1821-1890) a později největší rumunský básník vůbec Mihai Eminescu (1850-1889), dále autor realistických lokálních komedií Ion Luca Caragiale (1852-1912), autor vesnických povídek Ion Creangă (1837 nebo 1839-1889) a básník Barbu Ștefănescu Delavrancea (1858-1912) . V roce 1863 založil kritik Titu Maiorescu literární společnost \"Junimea\", která sdružovala mnoho význačných literátů té doby.\n\nZlatým věkem rumunské literatury bylo meziválečné období, kdy Rumunsko konečně získalo nezávislost. Vzniká rumunský román, zprvu inspirovaný převážně válkou a s ní souvisejícími společenskými změnami. K zakladatelům tohoto žánru patří Liviu Rebreanu (1885-1944, romány \"Povstání\", \"Răscoala\"; \"Les oběšenců\", \"Pădurea Spânzuraților\"), dále Camil Petrescu (\"Ultima noapte de dragoste, întâia noapte de război\", \"Poslední noc lásky, první noc války\"). Význačnou osobností tohoto období byl také romanopisec a historik George Călinescu (1899-1965). Začali psát také někteří z nejvýznamnějších rumunských autorů vůbec, především jeden z největších rumunských básníků Tudor Arghezi (1880-1967), spisovatel a významný religionista Mircea Eliade (1907-1986) a básník Lucian Blaga (1895-1961). Ve spojení se západní kulturou vznikla také kultura modernistická a avantgardní, francouzsky píšící Rumun Tristan Tzara se stal zakladatelem jednoho z jejích nejradikálnějších směrů, dadaismu. K významným avantgardním autorům patří také romanopisec Max Blecher, jehož díla vyšla i česky (\"Příhody z bezprostředního neskutečna\", 1996) a matematik a básník Ion Barbu (1895-1961), pokládaný za jednoho z největších rumunských básníků dvacátého století.\n\nV poválečném období po nástupu komunismu prošla rumunská literatura těžkým obdobím. Ač mnozí rumunští emigranti slavili úspěchy v zahraničí (autor absurdních dramat Eugène Ionesco, filosof a esejista Emil Cioran). Patrně nejvýznamnějším autorem byl romanopisec Martin Preda (1922-1980), zprvu podporovatel komunismu, později jeho ostrý kritik, autor monumentálního románu \"Morometové\" (\"Moromeții\", definitivní verze 1967), v němž popisuje život na rumunské vesnici ve dvacátém století, a rozsáhlé kruté obžaloby intrikánství komunistických prominentů \"Nejmilovanější z pozemšťanů\" (\"Cel mai iubit dintre pământeni\", 1980). K dalším významným autorům patří básník Nichita Stănescu (1933-1983), hlavním představitelem rumunského disentu a později emigrace je romanopisec Dumitru Țepeneag (narozen 1937), dnes žijící ve Francii.\n"}
{"id": "430239", "url": "https://cs.wikipedia.org/wiki?curid=430239", "title": "Katrin Rohde", "text": "Katrin Rohde\n\nKatrin Rohde (* 4. června 1948, Hamburk) je zakladatelkou sirotčince v Ouagadougou, Burkina Faso.\n\nVe svých 24 letech otevřela své první knihkupectví. Angažovala se pro africké azylanty ve Schleswig-Holstein, roku 1988 poprvé vycestovala do Burkiny Faso a těžce na této cestě onemocněla. Postaral se o ni jistý celník se svou rodinou a ona z vděčnosti uspořádala v Německu sbírku na vybudování školy v jeho africké vesnici. Proto se od té doby do Burkina Faso stále vracela.\n\nRoku 1995 prodala Katrin Rohde obě svá knihkupectví v Plönu a Preetzu a přestěhovala se do Ouagadougou, kde se zpočátku starala o několik dětí z ulice ve svém domě. Roku 1996 založila svůj první tábor pro opuštěné děti (sirotčinec) a nazvala ho AMPO - Association Managré Nooma pour la Protection des Orphelins (Organizace Managré Nooma – dobro se nikdy neztratí – na ochranu opuštěných). V Německu zakládá spolek Sahel k financování AMPO.\n\nAMPO projekty zahrnují v současné době krom tábora pro dívky a tábora pro kluky s kapacitou 100 dětí ještě mnoho dalších projektů. Je to například dílna zdravotně postižených, dva domovy pro ženy a dívky, projekt kluci ulice, ošetřovatelská stanice se zubařským křeslem, poradenské centrum pro ženy a dívky a od roku 2005 také zemědělská škola s internátem pro 100 žáků. Katrin Rohde organizuje také produkci šesti krátkých filmů o dopravní výchově, které jsou od roku 2001 pravidelně vysílány státní stanicí RTB.\n\nKatrin Rohde přestoupila na islám, je vdaná za muže z Burkiny Faso a má dospělého syna. Roku 2001 byla za svoji práci v Burkina Faso vyznamenána státním oceněním – Německým křížem za zásluhy (Bundesverdienstkreuz am Bande) a roku 2005 byla v rámci 1000 žen za Nobelovu cenu míru 2005 (1000 Frauen für den Friedensnobelpreis 2005) nominovaná na Nobelovu cenu míru.\n\n\n"}
{"id": "430240", "url": "https://cs.wikipedia.org/wiki?curid=430240", "title": "Tlustá Berta", "text": "Tlustá Berta\n\nTlustá Berta ( \"Dicke Bertha\") byl supertěžký moždíř ráže 42 cm vyvinutý v roce 1913 v Kruppových závodech v Essenu.\nKonstruktéři dali dělu jméno po majitelce závodu Bertě Krupp von Bohlen und Halbach (1886–1957). Toto jméno jednoho z největších německých děl za 1. světové války pak převzali i Spojenci. Oficiální název zbraně však zněl L/12 42-cm Type \"M-Gerät 14 Kurze Marine-Kanone\", tedy Krátké 12kaliberní námořní dělo s ráží 42 cm (označení námořní dělo mělo zastřít skutečné určení zbraně).\n\n\n\n"}
{"id": "430243", "url": "https://cs.wikipedia.org/wiki?curid=430243", "title": "Karel Rokytanský", "text": "Karel Rokytanský\n\nKarel Rokitanský, též Karel Rokytanský německy: Karl (nebo Carl) Freiherr von Rokitansky (svobodný pán), (19. února 1804, Hradec Králové – 23. července 1878, Vídeň, Rakousko) byl rakouský lékař, patolog, filosof a liberální politik českého původu.\n\nNarodil se v rodině královéhradeckého úředníka, kancelisty krajského úřadu (Kreiskanzelist) Prokopa Rokytanského a jeho manželky Terezie, rozené Lodgmannové (otec měl rytířský titul). Do školy začal chodit v Litoměřicích, kam se rodina přestěhovala; když mu bylo osm let, jeho otec zemřel. Gymnaziální studia asolvoval v Hradci Králové. V Praze studoval tři roky filozofii, poté tři roky medicínu. Mezi jeho přednášející patřil Jan Evangelista Purkyně, který vzbudil jeho zájem o anatomii. Na vyzvání svého strýce Aloise Lodgmana a poté, co Purkyně přestal přednášet, odešel do Vídně, kde v roce 1828 úspěšně lékařská studia dokončil.\n\nV roce 1844 se ve Vídni stal profesorem patologické anatomie. Ve Vídni působil od roku 1869 do konce svého života jako prezident Akademie věd. V letech 1852–1853 byl jako první lékař zvolen rektorem Vídeňské univerzity, byl zde též i prvním děkanem-lékařem (tuto funkci zastával celkem čtyřikrát). Od roku 1850 byl též doživotním prezidentem Vídeňské lékařské společnosti.\n\nZavedl užívání titulu MUDr. Množstvím precizních patologických pitev (provedl jich za život přes 6 000) přispěl k vytvoření základu dnešní chirurgie. Za svůj život učinil řadu objevů chorob a vrozených anomálií. Své zkušenosti shrnul do třídílné učebnice patologické anatomie (v německém originále \"Lehrbuch der pathologischen Anatomie\").\n\nZemřel ve vídeňském okrese Hernals na zástavu srdce (Herzlähnung); na místním hřbitově byl pochován.\n\nRoku 1835 se oženil s Marií Weissovou. \n\nSynové Karel (1839–1898) a Prokop (1842–1928) byli též lékaři. Karel Rokytanský mladší působil od roku 1895 jako řádný profesor na klinice porodnictví ve Štýrském Hradci, Prokop Rokytanský vedl od roku 1877 jako řádný profesor kliniku interního lékařství v Innsbrucku. Jeho pravnuk Ottokar byl profesorem chirurgie a jeho syn Alexander přednostou kliniky dětské chirurgie v \"Donauspital\" ve Vídni.\n\n\n\n\n"}
{"id": "430245", "url": "https://cs.wikipedia.org/wiki?curid=430245", "title": "Laurin &amp; Klement B2", "text": "Laurin &amp; Klement B2\n\nLaurin & Klement B2 byl automobil vyráběný automobilkou Laurin & Klement od roku 1907 do roku 1908.\n\nMotor byl vodou chlazený čtyřválec s rozvodem SV uložený vepředu, poháněl zadní kola. Objem byl 1595 cm³, výkon 9 kW (12 koní). Dosahoval rychlosti 45 km/h.\n\nVyrobeno bylo celkem 10 kusů.\n\n"}
{"id": "430248", "url": "https://cs.wikipedia.org/wiki?curid=430248", "title": "Santiago Calatrava", "text": "Santiago Calatrava\n\nSantiago Calatrava Valls (* 28. července 1951 Benimámet) je španělský architekt, inženýr a umělec. Patří mezi elitní světové návrháře. Jeho hlavní kancelář sídlí v Curychu ve Švýcarsku a další kanceláře má v Paříži, Valencii a v New Yorku.\n\nCalatrava se narodil v roce 1951 v obci Benimámet nedaleko Valencie (dnes integrované jako městská část Valencie). Od roku 1959 studoval na Escola d'Art i superior de disseny de Valencia kresbu a malbu Universidad Politécnica de Valencia. Po krátkém studiu v Paříži na École des beaux-arts, odkud byl nucený navrátit se zpět do Valencie kvůli studentským nepokojům roku 1968, začal studovat architekturu a později navštěvoval i kurzy urbanismu. V letech 1975–1979 Calatrava studoval statiku konstrukcí na ETH v Curychu (Švýcarsko).\nPo studiu se Santiago Calatrava věnoval sochařství, avšak jeho architekturu připomínající styl soch se setkává s lehkým nepochopením, proto se později věnuje hlavně architektuře a svůj neochabující zájem o umění pokládá za zdroj nápadů pro architekturu. Jeho styl je velmi osobitý a vyplývá z mnoha studií lidského těla a přírody.\n\nSantiago Calatrava je od roku 1979 ženatý s Robertinou Marangoni. Dva jeho synové vystudovali technickou fakultu na Columbia University, další syn končí studia právnické fakulty na téže univerzitě.\n\nCalatrava se ze začátku věnoval převážně návrhům mostů a vlakových nádraží, které vynikaly novým nadčasovým vzhledem. Zlom v jeho kariéře představuje telekomunikační věž Montjuïc v Barceloně (Španělsko, 1989–1992), která vznikla při příležitosti Letních olympijských her v roce 1992 a skládá se z nakloněného nosníku s prstencovitým prvkem, v němž se nalézají vlastní antény. Další zajímavou stavbou je Auditorium na Tenerife (Santa Cruz de Tenerife, Kanárské ostrovy, Španělsko, 1991–2003), dynamické, monumentální stavební dílo s charakteristickou betonovou skořepinovou střechou ve tvaru ohnutého trojúhelníku, sahajícího do výšky bezmála 60 metrů. Nejznámější a nejrozsáhlejší Calatravovou stavbou je Město umění a věd ve španělské Valencii, vybudované v letech 1991–2005.\n\nUmělecké muzeum v Milwaukee (Milwaukee, Wisconsin, USA, 1994–2001) vybudoval jako svou první stavbu v USA. Impozantní vstupní hala ze skla a oceli je vysoká 27 metrů a je možné ji zastínit pohyblivou sluneční clonou, jež se stala orientačním bodem pro návštěvníky muzea. Calatravova první výšková budova nazvaná Turning Torso, kterou postavil v letech 1999-2004 v Malmö (Švédsko), byla inspirovaná architektovým zaujetím pro sochařství. Skládá se z devíti shodných krychlí uspořádaných okolo ocelové podpěry a tvořících spirálovou konstrukci o celkové výšce 190 metrů. Jeho stavby se díky velmi osobitému vzhledu staly symboly mnoha měst po celém světě.\n\na další\n\n\na řada dalších výstav v Německu, Anglii, Španělsku, Itálii a dalších zemích.\n\nZa své dosavadní dílo byl Santiago Calatrava oceněn četnými medailemi a cenami za architekturu a 13 čestnými doktoráty významných světových univerzit.\n\nNěkterá jeho díla byla kritizována pro svoji extravagantnost, nedostatek užitného prostoru na úkor estetické hodnoty, chyby ve výpočtech nebo nepraktičnost použitých materiálů. To se týkalo především stavby letiště v Bilbau, Kongresového paláce v Oviedu, Musea de las Ciencias Principe Felipe ve Valencii. V některých těchto případech čelila společnost Santiaga Calatravy soudním žalobám o finanční částky v milionech eur. V případě letiště v Bilbao soud rozhodl, že veřejná bezpečnost je důležitější než právo duševního vlastnictví. V roce 2009 získal Calatrava v odvolání 30 000 eur odškodného. \n\nDalší kritiku si vyžádal most přes Canal Grande v Benátkách, který prošel mnoha konstrukčními změnami z důvodu mechanické nestability a nadměrné hmotnosti mostní konstrukce, která zatěžuje břehy kanálu a jehož realizace si vyžádala trojnásobek původně uvažovaného rozpočtu. Předmětem kritiky rovněž bylo, že most není bezbariérově přístupný. \n\nPřes lagunu v Benátkách poblíž benátského nádraží Santa Lucia navrhl v roce 2008 most Ústavy (Ponte della Costituzione) z oceli a skla. V roce 2019 ho soud odsoudil k zaplacení odškodného městu Benátkám ve výši 78 tisíc eur, protože se při jeho konstrukci dopustil „zjevné nedbalosti“. Skleněné desky schodů trpěly vyšší mírou poškození, než s jakou architekt počítal, zejména vlivem kolečkových zavazadel. Předčasná výměna 8 schodů stála město 36 tisíc eur. Dalším problémem byl, podobně jako u pěšího mostu ve španělském městě Bilbao, kluzký povrch. Obdivovatel stavby Shaul Bassi uvedl: „Je však nemožné na něm neuklouznout, zvlášť když prší.“ Za zhruba deset let provozu (podle zprávy z října 2018) most požádalo zhruba 5 tisíc lidí město o odškodnění a město muselo vyplatit odškodné v celkové výši zhruba 60 tisíc eur.\n\nPřes dílčí neúspěchy a kritiky jeho projektů představuje dílo Santiaga Calatravy revoluci v architektuře, kterou charakterizuje sbližování architektury a stavebního inženýrství, které od poloviny 18. století existují jako dvě samostatná odvětví.\n\n\n"}
{"id": "430251", "url": "https://cs.wikipedia.org/wiki?curid=430251", "title": "Deficit", "text": "Deficit\n\nDeficit ( ) znamená nedostatek, něco co chybí:\n\n\n"}
{"id": "430253", "url": "https://cs.wikipedia.org/wiki?curid=430253", "title": "Fůra sena", "text": "Fůra sena\n\nFůra sena nebo Vůz sena (se senem) je první z velkých triptychů namalovaných nizozemským mistrem Hieronymem Boschem v letech 1500–1502, který otvírá nejcharakterističtější období jeho tvorby. Tématem triptychu se stala nicota života – fůra sena v pojetí středověkého vlámského přísloví „Svět je kopec sena, každý si z něj bere, co chce.“ Bosch zde také rozvíjí téma šílenství, které zpracoval už na \"Lodi bláznů\".\n\nTriptych má na výšku 135 cm, centrální obraz na šířku 100 cm a boční křídla 45 cm. Originál je k vidění v Pradu a existuje též kopie umístěná v El Escorialu.\n\nZavřený triptych odhaluje výjev \"Poutník\" (\"Cesta života\"), kde poutník jde cestou lemovanou kostmi a za ním se odehrávají dramatické události života – přepadení před vraždou a slastný tanec vedoucí ke hříchu – a šibenice, symbol trestu. Podobná postava, jako je zde vyobrazený poutník, se objevila též na Boschově obraze \"Ztracený syn\" (též \"Kulhavý poutník\" nebo \"Tulák\").\n\nKompozice otevřeného triptychu typicky pro Bosche zachycuje dějiny života zleva doprava. Na levém křídle je zachycen ve třech momentech Eden, při stvoření lidí, při prvotním hříchu a při vyhnání. Na ústředním obraze je vůz s fůrou sena tažený stvůrnými bytostmi do pekla, ze kterého se snaží lidé urvat část nákladu. V průvodu nechybí papež ani císař, kteří jediní jedou na koni hned za vozem. Na fůře potom stojí stvůra namalovaná monochromaticky představující ďábla a anděl, který jediný si povšiml Spasitele v oblaku nad fůrou. Pravé křídlo potom představuje peklo, kde jsou monstra, která vznikla složením částí různých živočichů a rostlin.\n\n"}
{"id": "430259", "url": "https://cs.wikipedia.org/wiki?curid=430259", "title": "Čisticí písek", "text": "Čisticí písek\n\nČisticí písek (také pojmenováván jako prášek na nádobí, nebo také prášek na vanu) se používá na odstranění středně hrubých nebo jemných nečistot. Přípravek obsahuje mletý vápenec, sodu a tenzidy.\nNa hrubé nečistoty se s pískem používá drátěnka. Práškem se může také tzv. \"vypráškovat dřez\". Tento úkon je spjat s přípravou mytí nádobí.\n\nExistuje také varianta tekutého čističe, tzv. tekutý písek, což je čisticí krém obsahující i hrubou složku k lepšímu odstranění hrubších nečistot.\n"}
{"id": "430263", "url": "https://cs.wikipedia.org/wiki?curid=430263", "title": "Kompenzace", "text": "Kompenzace\n\nKompenzace (z lat. \"com-pensó\", vyrovnávat, vyvažovat) může označovat: \n\n\n\n\n\n\n"}
{"id": "430266", "url": "https://cs.wikipedia.org/wiki?curid=430266", "title": "Hadr", "text": "Hadr\n\nHadr (; nářečně \"hadra\") je označení odpadní textilie, často rozstříhané a roztrhané kusy starého oblečení. Hadry mají různé využití, ovšem surovina byla sbírána po domácnostech (hadráři). Hadry se totiž jako druhotné využití textilie (recyklace textilií) užívají (užívaly) při výrobě papíru (tedy jako základ buničiny). Pro stejný původ se stal \"hadr\" synonymem pro utěrku. V kuchyni může být používán hadr na nádobí (buď speciálně vyrobený, nebo recyklovaný ze staré textilie, např. oblečení). Slouží k mytí a utírání nádobí, setření kuchyňské linky či místo kuchyňské chňapky. Mívá rozměry od 20×20 do 50×50 cm.\n\n\n"}
{"id": "430271", "url": "https://cs.wikipedia.org/wiki?curid=430271", "title": "My 3", "text": "My 3\n\nMy 3 je debutové album hip hopové skupiny Indy & Wich.\n\nAlbum je bráno jako jedno z průkopnických českého hip hopu. Bylo vydáno na nezávislém labelu Mad Drum Records, přesto se dokázalo dostat k mainstreamovému publiku. Skupina si albem vysloužila nominaci na \"nováčka roku\" cen Anděl. Album vyšlo v reedici v roce 2018.\n\n"}
{"id": "430273", "url": "https://cs.wikipedia.org/wiki?curid=430273", "title": "Ladislav Šponták", "text": "Ladislav Šponták\n\nLadislav Šponták (narozen 26. dubna 1966) je český výtvarný umělec. \n\nNarodil se na Podkarpatské Rusi, oba dědové byli malíři. Ve 4 letech se s rodiči přistěhoval do Kadaně. Pracoval jako automechanik, obráběč kovů, zámečník, pracovník stanice na co2. V současné době maluje, dále pracuje s kovem a různými materiály, dělá plastiky, koláže, umělecké objekty a fotografuje.\n\n"}
{"id": "430275", "url": "https://cs.wikipedia.org/wiki?curid=430275", "title": "České krajanské spolky v Argentině", "text": "České krajanské spolky v Argentině\n\nČeské krajanské spolky v Argentině jsou občanská sdružení potomků českých a slovenských vystěhovalců v Argentině, která si udržují svoje pouto k vlasti svých předků. \n\nArgentina je složena převážně z přistěhovalců z Evropy. Ve třech vlnách sem po roce 1900 dorazilo zhruba 40 tisíc krajanů převážně z Moravy, také z Čech a Slovenska, což bylo v Latinské Americe nejvíce. V mnohamilionové populaci však patřili k menším. Mnozí z nich se později vraceli zpět do vlasti, malá část se stěhovala dál.\n\nSpolky sdružující české a slovenské krajany zde vznikaly již před vznikem Československa. Nejvíce jich fungovalo mezi válkami, po 2. světové válce část byla z politických důvodů uzavřena, část pak zanikla. Nejznámější z nich byly:\n\nSoupis všech spolků včetně základních informací je k dispozici na portálu Lamigrace http://lamigrace.ff.cuni.cz/argentina/spolky/\n\nNěkteré spolky pak vydávaly krajanská periodika, např. Jihoameričan, Věštník Československý, Nová doba, Venkov čakeňský, Slovenský Lúd, Tábor aj.\n\n\n\nV Buenos Aires provozovala Česká republika v letech 2008–2010 České centrum. \n\nDo Argentiny ČR vysílá od roku 2003 české učitele, které vyučují roční kurzy češtiny pro krajany. Jeden učitel působí v Buenos Aires (na univerzitě J.F. Kennedyho, Don Bosco 3729), v Rosariu, Santa Fe a druhý pak v Chaco, v Resistencii, Roque Saenz Pena a v Pampa Indio.\n\n\n\n"}
{"id": "430279", "url": "https://cs.wikipedia.org/wiki?curid=430279", "title": "Hydraulické parametry hornin", "text": "Hydraulické parametry hornin\n\nVlastnosti hornin v hydrogeologii, které se rozhodujícím způsobem uplatňují při pohybu a akumulaci podzemních tekuti (podzemní voda, plyny, ropa, různé druhy znečišťujících látek v kapalné či plynné formě) se označují jako hydraulické vlastnosti hornin. Základními hydraulickými vlastnostmi horninového prostředí je propustnost a pórovitost. Kvantitativním vyjádřením těchto vlastností jsou pak hydraulické parametry hornin.\nHydraulické parametry hornin popisují v hydrogeologii kvantitativní charakteristiky hydraulických vlastností horninového prostředí. Mají zásadní význam pro hydraulické výpočty v hydrogeologii. Dělí se do několika skupin:\nPři charakterizování hydraulických vlastností hornin a jejich kvantifikaci si musíme uvědomovat vedle definic těchto hydraulických parametrů i definice jiných základních hydrogeologických a hydraulických pojmů jako např. hydrogeologický kolektor, hydrogeologický izolátor apod. \nMěli bychom si uvědomovat, že hydrogeologická funkce horniny je relativní a není tedy úplně jednoznačně určena absolutními hodnotami hydraulickýchparametrů, ale je také závislá i na hydraulických vlastnostech a parametrech hornin v jejich bezprostředním sousedství. Tatáž hornina nebo horninové těleso mohou fungovat různě podle kontextu svého výskytu:\nnapř. vrstva jemného písku uložená v jílech má funkci kolektoru, ale tatáž vrstva uložená jako proplástek v hrubých štěrcích má funkci poloizolátoru nebo dokonce izolátoru.\n\nVyjadřují schopnost hornin nebo horninových těles propouštět tekutiny, resp. klást hydraulický odpor proudící tekutině. Patří sem:\n\ncharakteristiky propustnosti\n\ncharakteristiky hydraulického odporu\n\ncharakteristiky průtočnosti\n\nVyjadřují schopnost hornin a horninových těles pojmout anebo uvolnit určitý objem tekutiny. Používají se tyto parametry:\n\nPoužívají se: \n\nKombinaci předchozích skupin hydraulických parametrů hornin představují:\n\nZ ostatních hydraulických parametrů hornin je možné uvést koeficient tortuozity, koeficient filtrační anizotropie, koeficient účinnosti filtračního průřezu a index zpoždění.\n\nNa vyjádření základních hydraulických vlastností hornin a horninových těles se používají v praxi dva odlišné systémy hydraulických parametrů hornin: \n\n\n\nPři hodnocení hydraulických vlastností hornin podle neúplných a méně přesných vstupních údajů (zejména při regionálním hodnocení) se používají s výhodou namísto uvedených striktně hydraulicky definovaných parametrů aproximativní logaritmické parametry propustnosti a průtočnosti - index propustnosti Z a index průtočnosti Y.\n"}
{"id": "430280", "url": "https://cs.wikipedia.org/wiki?curid=430280", "title": "Gungsong Gungcän", "text": "Gungsong Gungcän\n\nGungsong Gungcän (asi 628–646) (གུང་རི་གུང་བཙན། Wylie: Gung ri Gung bTzan) byl jediným známým synem tibetského krále Songcän Gampa (snad 605–649) a na krátkou dobu král Tibetské říše.\n\nSongcän Gampo měl celkem 5 manželek, přičemž nejznámější jsou Wen-čcheng (Gjaza) a Bhrkutí (Balza). Gungsong Gungcänova matka Mongza Thičam z Tölungu patřila mezi Songcän Gampovy méně známé ženy. Gungsong Gungcän přebral trůn po svém otci ve třinácti letech, po pěti letech však zemřel a Songcän Gampo se proto chopil vlády znovu.\n"}
{"id": "430281", "url": "https://cs.wikipedia.org/wiki?curid=430281", "title": "GNU bison", "text": "GNU bison\n\nGNU bison je generátor syntaktického analyzátoru a je součástí projektu GNU. Bison převádí zadanou gramatiku na program v jazyce C, C++ nebo Java, který přijímá tokeny této gramatiky (LALR analyzátor). Také dokáže vytvořit GLR (GLR) analyzátory pro nejednoznačné gramatiky.\n\nBison je z větší části kompatibilní s programem Yacc, ale nabízí několik vylepšení. Často se používá zároveň s automatickým lexikálním analyzátorem Flex.\n\nTento program je volně k dispozici ve formě zdrojového kódu.\n\n"}
{"id": "430283", "url": "https://cs.wikipedia.org/wiki?curid=430283", "title": "Jerpa", "text": "Jerpa\n\nJerpa (གཡེར་པ་དགོན།) je buddhistický klášter v Tibetu, v okrese Tagce. Leží asi 25 kilometrů severovýchodně od hlavního města Lhasy, na severním břehu Džiču. Skládá se z kláštera a starobylých meditačních jeskyní.\n\nNěkterá meditační místa z údolí Jerpa pocházejí ještě z dob předbuddhistických dob. Modlila se zde řada význačných buddhistických filozofovů, např. na přelomu 8. a 9. století Padmasambhava a na počátku 11. století Atíša. Postupně se klášter Jerpa stal jedním z nejvýznamnějších meditačních míst v celém Tibetu.\n\nPoté, co Congkhapa (1357–1419) reformoval buddhismus, přešel klášter pod školu Gelugpa. V roce 1618, rok po smrti Jöntäna Gjamccha, čtvrtého dalajlámy, se mniši z gelužských klášterů Sera a Däpung vzbouřili proti tsangským silám ve Lhase. Ti, kteří střet přežili, se uchýlili do kláštera Taklung, pod nějž v té době Jerpa spadal.\n\nMinimálně od začátku 19. století do konce 50. let 20. století zde přebývalo asi 300 mnichů. Celý komplex byl kompletně zničen v roce 1959 během kulturní revoluce. Pomocí dobrovolné práce a darů byl později klášter a některé z jeskynních chrámů částečně opraveny. Po nepokojích z října 1987 dorazila do kláštera policie a na dveře chrámů rozmístila texty varující před zapojováním se do „kontrarevolučních aktivit“.\n"}
{"id": "430284", "url": "https://cs.wikipedia.org/wiki?curid=430284", "title": "Loštický pohár", "text": "Loštický pohár\n\nLoštické poháry se vyráběly v Lošticích od konce 14. zhruba do poloviny 16. století. Tato doba je považována za vrchol loštického hrnčířství. V době své největší proslulosti, v 15. století byly známy po celé střední Evropě, což dokazuje vyobrazení jednoho z nich na obraze Zahrada pozemských rozkoší od Hieronyma Bosche. \nS vládou Matyáše Korvína zřejmě souvisí jejich velký výskyt v Budíně, a byly nalezeny i v Chorvatsku. Typický puchýřovitý povrch ovlivnil lékařský termín ze 16. století pro kožní chorobu – „loštická tvář“.\n\nLoštická keramika se vyznačuje povrchem pokrytým puchýřky a tvrdostí vypálené hmoty. Tohoto efektu bylo docíleno materiálem používaného k výrobě. Jde o grafitovou hlínu obsahující pyrit, která byla vypalována při vysokých teplotách (kolem 1200 °C), kdy se z ní pyrit uvolňoval a vytvářel na povrchu keramiky bublinky a stroupky. Nejbližší analogii takového drsného povrchu nalezneme až v Anglii v Yorku. Keramika má tmavě hnědou, či červenohnědou barvu, s místy mírným leskem a povrch pokrývají drobné puchýřky.\n\nKeramika byla vytáčena na hrnčířském kruhu, avšak některé poháry bez oušek byly vyrobeny nálepovou metodou, o čemž svědčí stopy po nalepení vrstev na jejich vnitřní stěně.\n\nKromě pohárů řadíme do skupiny loštické keramiky i další tvary. Zoroslava Drobná rozdělila loštickou produkci na tyto typy:\n\nK některým pohárům se používaly pokličky, což je doloženo z nálezů i písemných pramenů. Byl nalezen i velmi zvláštní tvar nádoby v podobě boty.\n\nI loštické hrnce byly hojně užívány. Typy s uchy bývaly větších rozměrů a se dvěma nebo třemi uchy, nebo s pětiúhelníkovitými držadly.\n\nLoštické poháry jsou keramické nádoby, ale jejich originální a podivuhodný vzhled je odlišuje od ostatní keramiky. Většinou jde o štíhlé vyšší nádoby nádoby s úzkým hrdlem, které kolem dokola zdobí věnec malých oušek. Ty neplní funkci držadel, ale jsou pouze dekoračním prvkem. \nPoháry širšího typu s oušky byly zdobeny i kolečkovou metodou a červeným malováním a jsou nejmladším typem loštických pohárů. \n\nObjem těchto nádob sloužících k pití byl podle Z. Drobné normován na určitou míru: nejmenší na čtvrt žejdlíku, vyšší na půl a nejvyšší na jeden žejdlík.\n\n\n"}
{"id": "430305", "url": "https://cs.wikipedia.org/wiki?curid=430305", "title": "MBB/Kawasaki BK 117", "text": "MBB/Kawasaki BK 117\n\nBK 117 je dvoumotorový víceúčelový vrtulník střední váhové kategorie, který byl vyvíjen ve spolupráci německého výrobce Messerschmitt-Bölkow-Blohm (MBB) a japonské společnosti Kawasaki. Společnost MBB byla později odkoupena společností Daimler-Benz a nakonec se stala součástí skupiny Eurocopter Group. BK 117 je populární jako transportní vrtulník pro osobní dopravu i VIP lety. Osvědčil se také jako letecký jeřáb při stavebních pracích a v některých zemích je využíván i pro potřeby letecké záchranné služby. Tento typ vrtulníku je znám také z německého akčního seriálu Medicopter 117. Nástupcem vrtulníku je Eurocopter EC 145, který byl vyvinut z verze BK 117 C-1.\n\nVrtulník BK 117 byl vyvíjen ve spolupráci společností MBB a Kawasaki na základě dohody uzavřené 25. února 1977. Každá ze společností vyvíjela do té doby samostatné dvoumotorové vrtulníky - MBB pracovala na modelu BO 107 a Kawasaki vyvíjela stroj KH-7. Vývoj samostatných strojů byl pozastaven a započala spolupráce, která byla financována oběma výrobci stejnou částkou. Na model BK 117 byla využita rotorová hlava z typu MBB Bo 105 a převodovka z KH-7. Společnost Kawasaki zodpovídala za trup, palivové a převodové systémy a za elektrické zařízení. Každá společnost měla vlastní výrobní linku určenou pro místní trhy.\n\nKaždá ze společností vyrobila vlastní testovací prototyp. Německý prototyp vzlétnul poprvé 13. června 1979 z bavorského města Ottobrunn, japonský prototyp vzlétnul poprvé 10. srpna téhož roku v Gifu. Vývoj vrtulníku byl pomalejší, než bylo plánováno. Očekávalo se, že se osvědčení o letové způsobilosti dosáhne do konce roku 1980 a poté začne docházet k certifikacím, ale z nedostatečného množství kvalifikovaného personálu u MBB získal BK 117 první cerfifikace až 9. prosince 1982 v Německu. V Japonsku bylo certifikace dosaženo 17. prosince a v USA až 29. března 1983.\n\nJednomotorová testovací verze označená BK 117 A-3 byla krátce pronajata kanadským vzdušných silám ke zkušebním testům v programu CH-143. Když program skončil, vrátil se vrtulník k MBB. \n\nNástupce BK 117, vrtulník Eurocopter EC 145, kombinuje originální design BK 117 s větší kabinou a moderní technologie z lehkého vrtulníku Eurocopter EC 135.\n\n\n\n\n\n"}
{"id": "430311", "url": "https://cs.wikipedia.org/wiki?curid=430311", "title": "Železniční trať Beroun–Rakovník", "text": "Železniční trať Beroun–Rakovník\n\nŽelezniční trať Beroun–Rakovník (v jízdním řádu pro cestující označená číslem 174) je železniční trať o délce 44 km z Berouna do Rakovníka. Vystavěla ji společnost Rakovnicko-protivínské dráhy a do provozu byla uvedena v roce 1876. V prvních letech provozu se na trati vystřídalo několik různých provozovatelů (mezi nejvýznamnější patřila i Ústecko-teplická dráha), až roku 1884 provoz převzaly c. k. Státní dráhy. Trať je vedena údolím řeky Berounky a zajišťuje důležité spojení Berouna s okolními obcemi a jejich průmyslovými kapacitami (například v Nižboru). V Roztokách překonává Berounku a pokračuje přes Křivoklát směrem k Rakovníku údolím Rakovnického potoka, kde je cesta trati několikrát zkrácena tunely. Provoz zde zajišťovaly motorové vozy řady 810, poté 812 (Esmeralda) a v současnosti 814 (Regionova)\n\n\n"}
{"id": "430317", "url": "https://cs.wikipedia.org/wiki?curid=430317", "title": "Armwrestling", "text": "Armwrestling\n\nArmwrestling \"(Česky: sportovní přetláčení rukou, přetláčení, páka)\" je sport, který provozují vždy dva sportovci. Každý sportovec umístí jednu ruku (oba stejnou, levou, či pravou) na svoji podložku, přičemž jejich lokty se jí musí dotýkat a snaží se přetlačit ruku toho druhého. Cílem je dotknout se hřbetem ruky soupeře fixátoru (podložky).\n\nOba soupeři sedí či stojí proti sobě za stolem či deskou. Desky bývají pro závodní sport upravené. Soupeři se zaklesnou dlaněmi rukou do sebe a na pokyn rozhodčího se snaží silou soupeřovu ruku přetlačit tak, aby se dotkla hřbetem ruky stolní desky. Musí přitom dodržovat sportovní pravidla a pokyny rozhodčího. \n\nK úspěchu jedince mohou hrát roli různé faktory. Síla rukou a především technika jsou dva nejdůležitější faktory, které přispějí k vítězství v přetláčení. Přetláčení je občas využíváno k porovnání, kdo je mezi dvěma či více lidmi silnější. Nevhodná technika a nedostatečné osvalení může vést ke značně bolestivé kroutivé zlomenině pažní kosti, při které může dojít k poškození radiálního nervu. \n\nSoutěže v armwrestlingu jsou rozděleny podle váhových kategorií, rozdělených na levou a pravou ruku. Omezeny jsou také striktními pravidly. Jejich porušení se považují fauly (např. za nadzvednutí lokte z podložky či předčasný start). Pravidla se zároveň snaží zamezit možnosti zalomeného zápestí před startem, které by mohlo vést k výhodě jednoho ze sportovců.\n\nMezi nejlepší sportovce v přetláčení patří John Brzenk, který je nazýván jako nejlepší přetláčeč všech dob. Byl známý hlavně díky jeho variabilitě techniky, které mění téměř pokaždé, podle situaci v soutěži, dokonce se stejným soupeřem ve stejném zápase. Dalšími známými sportovci v páce byli Devon Larratt, Denis Cyplenkov, Alexey Voevoda a Magnus Samuelsson. Mezi nejúspěšnější české reprezentanty patří Dušan Tesařík, František Živný, Martin Vodák, bratři Svačinovi a mnoho dalších. K nejúspěšnějším českým závodnicím patří Gabriela Nosková, Monika Slováková, Daniela Kolníková a Lenka Vojtková (Navrátilová).\n\nMezi další významné sportovce patří Dominik “Dodo” Tůma který ve svém prvním oficiálním zápase porazil Jakuba Bubu.\n\nwww.armsporthluk.com\n"}
{"id": "430319", "url": "https://cs.wikipedia.org/wiki?curid=430319", "title": "Pavel Bohatec", "text": "Pavel Bohatec\n\nPavel Bohatec (* 10. ledna 1962 Boskovice) je český politik ODS, v letech 2006–2010 a opět v letech 2012-2013 poslanec Poslanecké sněmovny.\n\nMaturoval na kolínském gymnáziu a poté v roce 1986 vystudoval Vysokou školu veterinární v Brně, obor hygiena potravin. Z tohoto oboru má i dvě atestace. Po dokončení školy až do roku 2001 byl zaměstnán jako obvodní inspektor na Okresní veterinární správě v Kutné Hoře, kde vykonával státní dozor v hygieně potravin, a později byl také okresním laktologem.\n\nV komunální politice se pohybuje od roku 1994. V komunálních volbách roku 1994, komunálních volbách roku 1998 a komunálních volbách roku 2002 byl zvolen do zastupitelstva města Uhlířské Janovice, v roce 1994 a 1998 jako bezpartijní za ODS, v roce 2002 jako člen ODS. Profesně se k roku 1998 uvádí jako veterinární lékař, roku 2002 coby starosta. Od roku 1998 byl místostarostou a v letech 2000 až 2006 starostou města. V roce 1999 vstoupil do ODS. Od roku 2008 je předsedou OR ODS Kutná Hora.\n\nVe volbách v roce 2006 byl zvolen do poslanecké sněmovny za ODS (volební obvod Středočeský kraj). Byl členem sněmovního zemědělského výboru a v letech 2007–2010 i členem výboru petičního. Poslanecké křeslo ve volbách roku 2010 neobhájil, ale do sněmovny usedl dodatečně v listopadu 2012 jako náhradník poté, co tři středočeští poslanci složili mandát. Je členem kontrolního výboru.\n\nJe ženatý. S manželkou Danou má syny Pavla a Martina.\n\n"}
{"id": "430320", "url": "https://cs.wikipedia.org/wiki?curid=430320", "title": "Jan Soukup (etnograf)", "text": "Jan Soukup (etnograf)\n\nJan Soukup (15. února 1867 Praha – 23. července 1933 Rakovník) byl ve své době významnou osobností české kulturní lidové historie, které zasvětil celý svůj život. Aktivně se účastnil příprav Národopisné výstavy českoslovanské v Praze 1895, působil jako středoškolský profesor, regionální historik, národopisný badatel a spisovatel, folklorista, redaktor Časopisu Společnosti přátel starožitností a předseda Muzejního spolku královského města Rakovníka a politického okresu rakovnického.\n\nNarodil se v Praze dne 15. února 1867 a vyrůstal spolu se svými pěti sestrami a o čtyři roky mladším bratrem Antonínem, který stejně jako jejich otec Václav zastával funkci úředníka u pražského magistrátu, v katolické rodině zachovávající staropražské zvyky a obyčeje. Toto rodinné prostředí naplněné úctou k tradici společně s pravidelnou četbou kronik a návštěv muzeí mělo obrovský vliv na Janovy záliby a celý jeho další život.\n\nJan studoval v letech 1879–1881 na c. k. akademickém gymnasiu v Praze proslaveném působením Josefa Jungmanna či Václava Klicpery. V letech 1881–1884 studoval na c. k. gymnasiu v Žitné ulici v Praze a od roku 1884 do roku 1890 opět na c. k. akademickém gymnasiu v Praze, kde také dne 9. července 1891 úspěšně vykonal maturitní zkoušku.\nPo maturitě musel na půlroční vojenskou službu a počátkem školního roku 1890/91 vstoupil Soukup na Filosofickou fakultu c. k. české univerzity v Praze, kde po osm semestrů studoval dějepis, zeměpis, češtinu a filosofii. I na univerzitě měl Soukup nebývalé štěstí na výborné profesory, kteří ho provázeli celým studiem – např. historiky Jaroslava Golla a Josefa Kalouska, archiváře města Prahy prof. Josefa Emlera, profesora zeměpisu a národopisu Františka Palackého, docenty Josefa Ladislava Píčeho a Lubora Niederleho přednášející o vědě a dr. Čeňka Zíbrta, pozdějšího Soukupova dobrého přítele.\n\nV době univerzitních studií se Jan Soukup stal členem \"Společnosti přátel starožitností českých v Praze\", v níž zastával funkci archiváře a správce sbírek, pořádal přednášky a národopisné sbírky a výstavy. Od roku 1893 do roku 1897 působil jako redaktor \"Časopisu Společnosti přátel starožitností českých v Praze\", jehož byl také zakladatelem. Sám do jednotlivých čísel psal odborné zvykoslovné či kulturně-historické studie (např. o klibně, o národopisné výstavě, o lidových špercích a dalších). Od roku 1891 se snažil nashromáždit co nejúplnější sbírku českých kraslic s příslušnými zvyky, obyčeji a pověrami, kterou téhož roku vystavil na Jubilejní zemské výstavě a v roce 1895 také na Národopisné výstavě českoslovanské v Praze.\n\nSám se také účastnil příprav Národopisné výstavy českoslovanské, kdy jako delegát objížděl v letech 1893–1894 národopisné výstavy krajinské, které byly pořádány ve více než 150 městech, a mapoval veškerý vystavený národopisný materiál. Dne 5. ledna 1895 se na dobu trvání Národopisné výstavy českoslovanské stal tajemníkem Národopisného odboru výtvarného, kdy přebíral předměty, katalogizoval je, registroval, ručil za jejich případné vrácení a zároveň připravoval výtvarný materiál k řádné instalaci. Za to mu Národopisný odbor výtvarný vyplácel 60 zlatých rakouské měny.\n\nDne 11. července 1896 se Soukup přihlásil u c. k. české zkušební komise pro učitelství na gymnasiích a školách reálných v Praze k vykonání učitelských zkoušek z dějepisu a zeměpisu. Bohužel jeho disertační práce byla odmítnuta, a proto v roce 1896 opustil Prahu, aby přijal suplentské místo na piaristickém gymnasiu v Benešově, kde vyučoval historii, zeměpis, filologii, češtinu a němčinu. On ale toužil vrátit se do Prahy, což se mu podařilo v roce 1898, kdy dostal suplentské místo na vinohradské reálce. V tuto dobu se začal připravovat ke státním zkouškám, které zakončil dne 14. prosince 1900, kdy ho shledala komise způsobilým k vyučování na vyšších gymnasiích s českou řečí vyučovací.\nOd 1. září 1901 působil Soukup jako provizorní učitel reálky v Plzni, kam odešel z Prahy se svou mladou chotí, se kterou se oženil v říjnu roku 1898. V roce 1905 se odstěhoval do Rakovníka, kde obdržel místo definitivního učitele na místní reálce. Vyučoval zde svou oblíbenou historii, ale snažil se svým žákům přiblížit také archeologii, numismatiku a národopis. Působil zde také jako správce dějepisných a zeměpisných sbírek, ke kterým přidal svou sbírku mincí. V této době Soukupovi zemřela po delší nemoci jeho žena, což ho na čas uvrhlo do depresí.\n\nNový impuls a chuť do života přišel v roce 1910, kdy společně se svými přáteli Michálkem a Rennerem, správcem městského muzea, založili \"Musejní spolek královského města Rakovníka a politického okresu rakovnického\", jehož hlavním úkolem bylo sbírat a zachraňovat památky v kraji. Od 9. dubna 1911 do roku 1925 působil Soukup jako místopředseda spolku a od roku 1925 potom jako jeho předseda. Pro okresní hejtmanství pořídil soupis historických památek stavitelských a uměleckých, uspořádal pro posluchače 16 poutavých odborných přednášek čerpajících z jeho oblíbených oborů (archeologie, národopisu, historie, lidové literatury, zvykosloví) a spoluvydával Věstník, do kterého také sám přispěl svými 18 články.\n\nV Rakovníku se Soukup podruhé oženil – s Josefinou Polákovou, která bydlela ve Svatojilské ulici čp. 79, a 17. července 1916 se jim narodila dcera Hana, jediný Soukupův potomek. Jan Soukup zemřel v neděli dne 23. července 1933 v Rakovníku v šedesáti sedmi letech a jeho pohřeb se potom konal 25. července ve tři hodiny odpoledne v děkanském chrámu sv. Bartoloměje v Rakovníku.\n\nJiž během středoškolských studií, ovlivněn některými profesory (např. Zikmundem Winterem či Antonínem Truhlářem), se začal Jan Soukup věnovat literární činnosti – jeho články vytiskly tehdy významné časopisy jako např. Vesmír, Ruch, Světozor, Jitřenka a Český včelař. V kvintě založil kroužek Krolmus, zabývající se archeologií, historií, národopisem a přírodními vědami. Pořádal přednášky a debaty, procházky po Praze a muzeích a vydával časopis, který dostal stejný název jako celý spolek – po spisovateli a pilném sběrateli starožitností Václavu Krolmusovi (1787–1861), kterého ve svém článku nazývá křísitelem národního vědomí a slávy české a patriarchou zvykosloví českého. Soukupův přístup k vědě byl značně ovlivněn idealistickým vlastenectvím, o čemž např. svědčí jeho pevná víra v pravost podvržených Rukopisů (královédvorského a zelenohorského).\n\nSoukup se také zabýval topografií, což dokládá jeho práce \"O studiu a pramenech domácí topografie\", ve kterém pojednává o hospodářských pojmech. Poukazuje na to, že každá řeka, potůček, studánka, pole, louka, bahno, oulehle, vrch, stráň, jeskyně či strouha má své zvláštní jméno ukazující vždy na nějakou přírodní vlastnost nebo zvláštnost. K tomuto pojmenování nutilo české předky zabývající se polními pracemi vymezení a ohraničení pozemků.\nV téže době uveřejňoval profesor Soukup své práce také např. v Českém lidu, Národních listech, Pražském ilustrovaném Kurýru, ve Věstníku národopisné výstavy českoslovanské v Praze, v Katolických listech, Národní politice, Chrudimských novinách, Světozoru, Hlasu národa, časopisu Ruch, Zábavných listech, časopise Jitřenka, Českém Včelaři a mnoha dalších. Celkem otiskl 114 odborných článků ve 32 publikacích. Ačkoliv objem Soukupových prací je značný a po odborné stránce je jeho dílo vysoce hodnocené, právě roztroušenost v mnoha časopisech působí zdánlivě neuceleným dojmem.\n\nMimo jiné napsal článek \"Úcta ohně a některé obyčeje pohřební u starých Čechů\", ve kterém se zabývá hody a pitkami pohřebními, naříkáním nad mrtvým, slavnostmi nad mrtvými (v den třetí, sedmý, třicátý a výroční), spalováním slámy po nebožtíku a staročeským obyčejem – nošením mrtvých na peřinách.\n\nMezi zajímavé práce patří také črta zvykoslovná \"V den mláďátek\" pojednávající o svátku Mláďátek připadající na den 28. prosince, řečený též svátek bláznů. Byl to slavný den pro žáky, kteří si zvolili „biskupa Mláďátek“ a za směšných obřadů jej vodili majíce potvorné masky. Církev si v tento den připomíná památku betlémských nemluvňat povražděných Herodem, a proto si církev proti tomuto studentskému obyčeji stěžovala. Svátek byl přísně zakázán koncilem v Toledě v roce 633 a následně dalšími koncily, např. v Paříži, Nantes, Bourges a Basileji, ale i přes všechny tyto zákazy zvyk zobecněl a rozšířil se.\n\nZa povšimnutí stojí také rukopis \"Pověsti o kožených mostech\" či \"Pověra o délce Kristově\". Nejstarší doklad této pověry je v Pasionálu Kunhutině, kde je na 10. listě vyobrazen Muž bolesti, tj. Kristus Pán přibitý hřeby. Po obou stranách kříže i nad ním je svislý proužek a pověra říká, že „Odměříme-li délku proužku šestnáctkrát, seznáme, že se rovná 208 cm, což tedy znamená délku těla Kristova.“\n\nV roce 1902 vydal v Plzni jednu ze svých nejcennějších prací, \"Staročeské výroční obyčeje, slavnosti, pověry, čáry a zábavy prostonárodní ve spisech Tomáše ze Štítného\" – k pětisetleté památce úmrtí myslitele, spisovatele staročeského a ctitele vlasti i jazyka mateřského, ve které pojednává např. o Svěceninách, Dnu před božím křtěním, Masopustu, Hromnicích, Popelci a půstu, Neděli družebné, Neděli květné, Velikonocích, Výročním trhu, Pouti, Nanebevzetí Panny Marie, Posvícení, Besedách a o Štědrém večeru. Soukup také jako správný historik studoval dějiny tohoto starobylého města a sbíral zde také folkloristický materiál, zejména pověry, pohádky a pověsti.\n\nPřitahovaly ho také hádanky, a tak upozorňoval na fakt, že i hádanky si zasluhují pozornost. Toto téma podrobněji rozebírá ve své práci \"Příspěvky k dějinám hádanek českých\". Hádanky jsou nejen zajímavé, ale i důležité jak stářím, tak také tvarem a obsahem. Soukup se zabývá historií a původem hádanek, různými typy hádanek (duchovní, lidové, umělé), srovnává české hádanky s cizími. Píše zde o oblíbené povídce středověké literatury v Apolloniovi Tyrsném, kdy král v zemi řecké ovdověl, zamiloval se do vlastní dcery a nechtěl ji nikomu dát bez hádanky: „Kdo hádanku uhodne, tomu dceru dám, kdo neuhodne, šíji ztratí.“ I přijel Apollon, král Tyrsný, ucházet se o dceru. Uhádl všech šest hádanek a vysvobodil ji. Zmiňuje zde také moravskou pověst o biskupu Ondřejovi, kdy princezna odmítá od hostiny nevzácného hosta – dokud neuhodne hádanku, nepřipustí ho ke stolu. Host však uhádl všechny tři hádanky a princezna zmizela. Oním hostem byl svatý Ondřej, patron biskupův. Dále zde upozorňuje na pohádku Chytrá horákyně od Boženy Němcové, pohádku o mladé a krásné královně a na Šalamounovy hádanky. V této práci vypsal také hádanky, které byly otiskovány v kalendářích z 18. století: např. Kdo jest vyšší nežli král nebo císař? Koruna. Která žena se narodila a neumřela? Žena Lotova, která v sloup soli se obrátila. Který dům jest bez dveří a oken? Vejce, ve kterém je kuře.\n\nV letech 1914–1916 vyšla ve výročních zprávách rakovnické reálky Soukupova druhá nejcennější práce – \"Příspěvky a výklady k slovníku českému\", která vyšla společně s dodatky také ve Věstníku České akademie pod názvem \"Bohemika ve zlomku inventáře kláštera Břevnovského z let 1930–1934\".\n\nPo nechtěném odchodu do penze počátkem školního roku 1930/31 napsal Soukup své nejrozsáhlejší a zároveň poslední dokumentární dílo – \"Dějiny reálné školy v Rakovníce\" vydané v roce 1933 k stoletému jubileu nejstarší reálky v Čechách.\n\nPostřehy a zážitky ze Soukupova života se dochovaly také prostřednictvím dopisů, které si vyměňoval v letech 1901–1932 se svým nejlepším přítelem Ferdinandem Pátkem, úředníkem a spisovatelem v Praze II. Např. v dopise z 19. února 1911 se zmiňuje o smrti svého synovce, který zemřel v Berlíně – „na cizí půdě“, a o smrti jednoho žáka z jeho třídy V. b, který se zastřelil.\n\nV letech 1917–1932 udržoval písemný styk také s Františkem Polánkem – učitelem v Křivoklátě, Milostíně, Žiželicích a Mostě. Např. v dopise z 27. května 1919 se zmiňuje o záměru „vybudování díla nejúplnějšího a nejdokonalejšího, jež by bylo památnou potomstvu“ a v dopise ze dne 29. září 1932 se těší, že za dva měsíce knihu dopíše a že „se vrátí s radostí a vášnivě ke své práci vlastní“.\n\nJan Soukup byl osobností, jehož činnost se ubírala mnoha směry. V každém oboru, ve kterém se angažoval, dospěl díky své svědomitosti, pilnosti a pečlivosti k výborným výsledkům. Ovšem okolnosti, jež ho odvedly z jeho milované Prahy, pravděpodobně způsobily, že Soukup zůstal ve své době osobností spíše regionálního významu.\n\n\n\n"}
{"id": "430323", "url": "https://cs.wikipedia.org/wiki?curid=430323", "title": "Chuck Daly", "text": "Chuck Daly\n\nCharles Jerome „Chuck“ Daly (20. července 1930, St. Mary's, Pensylvánie — 9. května 2009, Jupiter, Florida) byl americký basketbalový trenér, který se proslavil především dvěma vítězstvími v NBA a ziskem zlatých olympijských medailí na olympijských hrách v Barceloně s prvním tzv. dream teamem.\n\nAktivním basketbalistou byl pouze na vysokoškolské úrovni, kde také začal svou trenérskou dráhu.\n\nDo NBA vstoupil jako asistent ve Philadelphii v roce 1978 a jako hlavní trenér v roce 1981 na lavičce Cleveland Cavaliers. Trénoval Detroit Pistons v letech 1983—1992, v té době v letech 1989 a 1990 tým pod jeho vedením vyhrál dvakrát za sebou titul v NBA. Celek s Dennisem Rodmanem, Isiahem Thomasem nebo Billem Laimbeerem proslul velmi tvrdou hrou a získal si přezdívku \"Bad Boys\", což ostře kontrastovalo s Dalyho vlastní povahou. Charles Barkley o něm řekl: „Nikdy jsem nepochopil, jak mohl tak skvělý člověk a slušný chlap trénovat Bad Boys.“ Poté působil dva roky v týmu New Jersey Nets, který pozdvihl na úroveň kandidátů na vítězství ve Východní konferenci. Kariéru v NBA ukončil v sezónách 1997—1999 při vedení týmu Orlando Magic.\n\nV roce 1992 převzal vedení amerického reprezentačního týmu, který poprvé v historii za účasti největších hvězd NBA startoval na olympijských hrách. Dream Team s osobnostmi, jako byli Larry Bird, Magic Johnson nebo Michael Jordan získal přesvědčivě zlatou medaili. Daly si v průběhu osmi zápasů turnaje ani jednou nevzal oddychový čas.\n\n9. května 1994 byl uveden do Basketbalové síně slávy; navzdory úspěchům nicméně nikdy nezískal cenu pro nejlepšího trenéra NBA roku. V roce 1997 slavnostně vyřadili Detroit Pistons dres s číslem 2 jako symbol dvou titulů, které Daly s týmem vyhrál.\n\nByl ženatý a měl dceru. Od začátku roku 2009 podstupoval léčbu rakoviny slinivky, které 9. května podlehl.\n\n"}
{"id": "430335", "url": "https://cs.wikipedia.org/wiki?curid=430335", "title": "Přírodní bohatství", "text": "Přírodní bohatství\n\nPřírodní bohatství jsou přírodní statky umožňující lidskou existenci na planetě. Základním přírodním bohatstvím České republiky je zemědělský půdní fond, je nenahraditelným výrobním prostředkem umožňujícím zemědělskou výrobu a je jednou z hlavních složek životního prostředí. \n\nČasto se tímto pojmem myslí zdroje různých chemicky čistých látek nebo sloučenin, z nichž typickým příkladem mohou být různé minerály, drahokamy a polodrahokamy, kovy, obecně materiály, které tvoří vstup zpracovatelského (sekundárního) průmyslu. Má-li jít pouze o minerály, dá se použít zúžený pojem nerostné bohatství.\n\nMezi přírodní bohatství jsou však také zahrnovány i nehmotné zdroje, např. sluneční energie.\n\nOchrana přírodního bohatství je zakotvena v Ústavě České republiky v článku 7 a občané si v její preambuli sdělují odhodlání střežit a rozvíjet zděděné přírodní bohatství. Pro zajištění uchování a reprodukci přírodního bohatství je vymezován systém ekologické stability – vzájemně propojený soubor přirozených i pozměněných, avšak přírodě blízkých ekosystémů, které udržují přírodní rovnováhu. \n\n"}
{"id": "430336", "url": "https://cs.wikipedia.org/wiki?curid=430336", "title": "Zdeněk Hořínek", "text": "Zdeněk Hořínek\n\nZdeněk Hořínek (15. listopadu 1931 v Olomouci – 20. září 2014) byl český divadelní teoretik, redaktor, kritik, dramaturg, dramatik, herec, divadelní publicista a pedagog.\n\nPo absolutoriu studia divadelní vědy na pražské DAMU dlouhodobě působí jako divadelní kritik a teoretik. Dalším oborem jeho činnosti je praktická divadelní dramaturgie. Jako dramaturg působil v Divadle F. X. Šaldy v Liberci a v Divadle E. F. Buriana v Praze.\n\nJako redaktor pracoval v letech 1968–1971 v časopisu \"Divadlo\". Byl členem redakční rady časopisů \"Divadelní revue\" a \"Svět a divadlo\".\n\nTeorii dramatu také pravidelně přednášel na Filosofické fakultě Univerzity Karlovy, kde byl řádně habilitován. Coby externí pedagog vyučoval na pražské DAMU a FAMU.\n\nByl autorem velkého množství studií a článků věnovaných dramatu a divadle, vydal také řadu knih.\n\nCoby aktivní účinkující spolupracoval zejména s pražským Divadlem Y, kde působil nejen jako autor, ale i herec/neherec a především jako dramaturg tohoto divadla \n\n\n\n"}
{"id": "430339", "url": "https://cs.wikipedia.org/wiki?curid=430339", "title": "Chris Drury", "text": "Chris Drury\n\nChris Drury (* 20. srpna 1976, Trumbull, Connecticut, USA) je bývalý americký hokejový útočník.\n\nChris Drury je hokejista, který je vítězný typ hráče. Velká část jeho gólů byla právě vítězných. Drury v mládí vynikal nejen v ledním hokeji, ale také v baseballu. Nakonec ale dal přednost lednímu hokeji. Chris v mládí studoval se svým bratrem Tedem na Fairfield College Preparatory School a s hokejovým týmem Fairfieldu vyhrál státní šampionát.\n\nChris poté odešel na Bostonskou univerzitu, kde se stal hvězdou. S týmem vyhrál národní šampionát NCAA a v roce 1998 získal Hobey Baker Award pro nejlepšího hráče soutěže.\n\nV roce 1994 ho do NHL draftoval tým Quebec Nordiques, který se ale před sezonou 1995/96 stěhoval do Denveru a přejmenoval se na Colorado Avalanche. Za Colorado Avalanche hrál poprvé v sezoně 1998/99 a hned ve svém prvním ročníku v NHL ukázal, co v něm je a vyhrál cenu pro nejlepšího nováčka soutěže Calder Trophy a byl jmenován do 1. All-Rookie Týmu. Je jediným hokejistou, který dokázal vyhrát Calder Trophy i Hobey Baker Award. V sezoně 2000/01 získal s Coloradem Avalanche Stanley Cup.\n\nV roce 2002 reprezentoval USA na ZOH 2002 v Salt Lake City a vybojoval s týmem stříbrnou medaili.\n\n1. října 2002 byl Chris vyměněn společně se Stephanem Yellem do Calgary Flames za Dereka Morrise, Jeffa Shantze a Deana McAmmonda. V Calgary hrál pouze jednu sezónu. 3. července 2003 byl vyměněn se Stevem Béginem do Buffala Sabres za Stevea Reinprechta a Rhetta Warrenera. S Buffalem Sabres se dostali v sezónách 2005/06 a 2006/07 až do finále Východní konference. V Buffalu Sabres mu po sezóně 2006-07 uplynula smlouva a stal se tzv. volným agentem.\n\nV roce 2004 reprezentoval USA na Světovém poháru, kde byl tým USA vyřazený v semifinále.\n\nV roce 2006 reprezentoval USA na ZOH 2006 v Turíně, kde byl tým USA vyřazený ve čtvrtfinále.\n\n1. července 2007 podepsal jako volný agent smlouvu s týmem New York Rangers, kde si od něho slibovali vytvoření dua s Jaromírem Jágrem, toto spojení ale moc nefungovalo. V klubu New York Rangers hrál až do konce své kariéry.\n\n\n\nSmlouva do roku 2012 s New York Rangers, poté volný agent.\n\n\n"}
{"id": "430342", "url": "https://cs.wikipedia.org/wiki?curid=430342", "title": "Jamartice", "text": "Jamartice\n\nJamartice (německy \"Irmsdorf\") je vesnice, která je částí města Rýmařov.\n\nPrvní zmínka o vsi pochází z roku 1398. V roce 1658 se připomíná zákupní rychta.\n\nPočet obyvatel Jamartic podle sčítání nebo jiných úředních záznamů:\nV Jamarticích je evidováno 84 adres, vesměs čísla popisná (trvalé objekty). Při sčítání lidu roku 2001 zde bylo napočteno 71 domů, z toho 48 trvale obydlených.\n\nVe vsi jsou registrovány tyto kulturní památky:\n\n"}
{"id": "430343", "url": "https://cs.wikipedia.org/wiki?curid=430343", "title": "Kostel Narození Panny Marie (Jamartice)", "text": "Kostel Narození Panny Marie (Jamartice)\n\nŘímskokatolický kostel Narození Panny Marie v Jamarticích je pozdně barokní stavba z roku 1783. V roce 1993 byl vyhlášen kulturní památkou České republiky.\n\nPrvní písemné zmínky o obci Jamartice (\"Jermersdorfu\") pocházejí z roku 1398. Je pravděpodobné, že na původním místě stál dřevěný kostel. Zmínka pochází z roku 1571 o obsazení zdejší fary. Kostel Narození Panny Marie byl postaven v roce 1783. V roce 1848 byla věžička poškozená bleskem a následně opravena. V roce 2007 byly provedeny sanační práce, které mají omezit průnik dešťové vody do zdiva kostela. Náklady na opravu činily 350 000 Kč.\n\nFiliální kostel Narození Panny Marie patří pod Římskokatolickou farnost Rýmařov, Děkanát Bruntál.\n\nJednolodní pozdně barokní zděná stavba na obdélném půdorysu s půlkruhovým závěrem a s vestavěnou věžičkou v průčelí. Fasády jsou hladké s prolomenými okny s obloukovým záklenkem bez vitráží. Vstup do kostela je nízkým zádveřím. Klenba valená s výsečemi.\n\nV kněžišti je umístěn hlavní oltář, který nese sochy andělů a mezi nimi je obraz Narození Panny Marie. Na evangelijní straně kostela se nachází boční oltář se sochou Panny Marie, na epištolní straně je kazatelna do níž se vstupuje ze sakristie. Vrchol kazatelny zdobí sousoší tří andílků, kteří drží v rukou zlacené předměty: kříž – znamení víry, horoucí srdce – symbol lásky a kotvu zvěstující naději. Po obvodu lodi kostela jsou rozmístěny obrazy křížové cesty.\n\nVarhany na kruchtě byly vyrobeny krnovskou varhanářskou firmou Rieger.\n\n"}
{"id": "430346", "url": "https://cs.wikipedia.org/wiki?curid=430346", "title": "Hydrodynamická vertikální zonálnost", "text": "Hydrodynamická vertikální zonálnost\n\nHydrodynamická vertikální zonálnost je svázána s prostorovou změnou některých hydrogeologických vlastností horninového prostředí. \n\nJedná se především o:\nNa základě těchto vlastností se rozlišují dvě základní zóny:\n\nJedná se o zónu nad hladinou podzemní vody, v níž vlhkost w je menší než celková pórovitost n, přičemž tlaková výška z < 0. Schéma viz obrázek. V pórech horninového prostředí je zde přítomna kapalná fáze (voda) ve formě vlhkosti a plynná fáze (půdní vzduch). Pohyb kapalin se děje převážně ve vertikálním směru a pro jeho rychlost je důležitým parametrem právě obsah vlhkosti.\n\nZóna v horninovém prostředí, kde tlaková výška z > 0 a obsah vlhkosti w je roven celkové pórovitosti n - schéma viz obrázek. Veškerý pórový prostor je vyplněn vodou. Voda se zde pohybuje vlivem hydraulického gradientu. Saturovaná zóna je prakticky shodná s pojmem zvodněný kolektor nebo zvodeň.\n"}
{"id": "430347", "url": "https://cs.wikipedia.org/wiki?curid=430347", "title": "Sjöfn", "text": "Sjöfn\n\nSjöfn (též Sjofna či Vjöfn) je v severské mytologii bohyní zalíbení a zamilovaných. Je jednou ze společnic Friggy. Její jméno pochází ze staré islandštiny, kde \"sjafni\" znamená \"láska\".\n\nPečovala o zamilované, starala se o manželství (obzvláště uklidněním nesvárů). Spadají pod ni zalíbení mnoha typů – mezi partnery, mezi dětmi a jejich rodiči, mezi kolegy – není ale bohyní romantické lásky jako Freya. Zejména je ochranitelkou dětí a jejich rodičů a prvních lásek během dospívání.\n\nJe zmiňována v Eddě a ve třech kenninzích používaných ve skaldské poezii. Pro nedostatek podkladů je ale Sjöfn předmětem sporů; podle jedné z teorií by mohla být jen pseudonymem Friggy.\n"}
{"id": "430348", "url": "https://cs.wikipedia.org/wiki?curid=430348", "title": "Love Me Not", "text": "Love Me Not\n\nLove Me Not (: 사랑따윈 필요없어) je film natočený v roce 2006 korejským režisérem Lee Cheol-haem. \n\n"}
{"id": "430349", "url": "https://cs.wikipedia.org/wiki?curid=430349", "title": "Čertova brázda", "text": "Čertova brázda\n\nČertova brázda byla význačná linie v krajině, která podle legendy spojovala Sázavu s Chotouní. Liniový útvar, který dal pověsti vzniknout, již není v terénu patrný a interpretace reliktů nacházených v jeho trase je předmětem diskuzí ,\n\nBrázda, kterou podle legendy měl vyorat svatý Prokop s čertem zapřaženým v pluhu, začínala na Sázavě v místě zvaném Černé Budy a vedla (prakticky přímo) 21 kilometrů přibližně severním směrem k obci Chotouň.\n\nPřed více než sto lety (1903) si Jozef Miškovský, někdejší pracovník Podlipanského muzea v Českém Brodě a jeho přítel, novinář a vojenský topograf Hanuš Kuffner všimli, jak rychle mizí stopy Čertovy brázdy v krajině. Stopy brázdy, v té době již na mnoha místech dohledatelné jen podle vyprávění pamětníků, Miškovský prošel a popsal. Kuffner pak takto rekonstruovanou trasu brázdy v krajině . Ve starých vojenských mapách přiložených k tomuto článku je „Miškovského“ trasa vyznačena červeně.\n\nO sto let později zkoumali Čertovu brázdu archeolog Jiří Bernat a Milan Štědra, kteří při hledání stop brázdy nalezli ve stejném směru řadu starých úvozů, které interpretovali jako Miškovským a Kuffnerem nepovšimnuté alternativní úseky brázdy (na přiložených mapách jsou značeny modře).\n\nNa práci Bernata a Štědry navázali po deseti letech Čestmír Štuka a Petr Nový, kteří zkoumali relikt liniového útvaru na Lipské hoře, zejména prostřednictvím nově dostupných technologií dálkového průzkumu , \n\nČertova brázda podle legendy začínala severně od města Sázavy, v oblasti nazývané Černé Budy. Odtud, ze svého působiště, měl svatý Prokop brázdu orat k Chotouni, označované legendou jako jeho rodiště. Turisticky značený vstup na Čertovu brázdu se nachází asi 3 km od Sázavského kláštera na uhlířskojanovické silnici (335) nad loukou Votočnicí . Od \"Čertova pluhu\" vede do lesa pěšina s křížovou cestou.\nVstup na pěšinu označuje na uhlířskojanovické silnici bílý kamenný sloupek s obrázkem svatého Prokopa a připomínka „čertova“ pluhu vlevo od silnice. Souřadnice vstupu jsou: 49°52′58.75″N, 14°54′15″E.\n\nPěšina s křížovou cestou odtud stoupá strmě do svahu. Paradoxně, právě v tomto úseku, který je dnes jako jediný s brázdou přímo spojován, se novodobě značená trasa s křížovou cestou nekryje s Čertovou brázdou, jak ji zachycuje tradice a jak ji zmapoval ještě Kuffner. \n\nPodle Kuffnerovy mapy docházelo ke křížení se současnou Uhlířsko-Janovickou silnici č. 335 v místě, které je dnes soukromým pozemkem s rekreační chatou. Pro návštěvníky, kteří vyrazí po turisticky značené \"brázdě\" - pěšině s křížovou cestou - je to matoucí, protože jsou na nesprávném místě a při pozorování okolí netuší, co inspirovalo tvůrce legendy. \n\nOd řeky Sázavy stoupá Kuffnerem a Miškovským zaznamenaná trasa brázdy k hřebeni nad řekou a překonává zde výškový rozdíl 160 m. Značkovaná turistická cesta vycházející od Sázavského kláštera vystoupá pěšinou podél křížové cesty a pak se připojí k široké cestě, na níž brázdu situuje Kuffner s Miškovským. \nObloukem se stáčí k východu a vychází jižně od obce Mělník do volné krajiny. Přímo v obci Mělník se podle Bernata a Štědry trasa brázdy dělí na více větví.\n\nZápadní větev, popsaná v Miškovského práci (1903) a zaznamenaná v , prochází loukami nad obcí a po několika stech metrech zabočuje do lesa, kde se ztrácí ve vlhkém území nad Mošticemi (do přiložené staré mapky byla zanesena tato trasa červeně).\n\nBernat při hledání stop Čertovy brázdy v roce 2003 nalezl východně odtud paralelně vedoucí hluboký úvoz, který interpretuje jako relikt Čertovy brázdy a spekuluje dokonce o tom, že tento úsek dal brázdě jméno. Tento dobře patrný terénní útvar se nachází asi 400 m severně od obce Mělník. I když část tohoto mohutného úvozu byla zavezena skládkou skláren Kavalier, jeho pokračování v lese směrem k silnici na Kostelec je dobře patrné a průchodné. V délce 330 metrů tu jde úvoz téměř rovně, při hloubce až 6 m a šířce 8–15 m. Vstup do tohoto úvozu můžete najít pohodlně z opačné strany, od silnice na Kostelec, stačí zastavit poblíž vstupu do tohoto hlubokého úvozu na souřadnicích 49°54'20.49\"N, 14°55'22.757\"E. Původ tohoto útvaru nemá jednoznačnou interpretaci. \nPo překročení silnice a koryta Moštického potoka vede východní větev brázdy (dle Bernata) lesní cestou k lokalitě Kachní Louže. Odtud podél silnice směřuje k obci Radlice. Podél silnice z Kachní Louže na Radlice tu vede široký příkop (širší než souběžná silnice) s plochým dnem, který při hledání nezvyklého liniového útvaru v krajině musí vzbudit naši pozornost.\n\nZápadní (Miškovského) větev se vynořuje v lese nad Kachní Louží, prochází k severu kolem kóty Kamenný vrch a v podobě lesních cest a později silnice směřuje ke Krymlovu.\n\nSeverně nad Radlicemi se východní (Bernatova – v mapce modrá) větev brázdy opět dělí. K severozápadu odbočuje jedna z větví lesem ke Krymlovu, kde se spojuje s větví západní (Miškovského – červenou).\n\nSeverním směrem pokračuje druhá větev jako silnice 334 z obce Radlice na Lhotky. Dále křižuje státní silnici číslo 2 (Praha – Kutná Hora) a v několika paralelních větvích míří ke Kouřimi, kde se tyto větve sbíhají.\nSeverně od Kouřimi se brázda (dle Bernata a Štědry ) znovu rozbíhá dvěma paralelními směry. Podél silnice 334 k severozápadu směrem na Lipany vede paralelní, travnatý a zahloubený mohutný úvoz.\n\nDruhá větev vede podle Bernata z Kouřimi k severu, směrem na Klášterní Skalici, Miškovice a Vrbčany.\n\nMiškovského (v přiložených mapách červeně značená) větev brázdy vede z Krymlova jako místní komunikace přes obec Bulánka a Dobré Pole směrem na Lipany. V okolí vrchu Lipské hory je brázdu možné ztotožnit s hluboce zaříznutou místní cestou.\n\nPři sestupu z Lipské hory směrem k Chotouni pozorujme význačný liniový útvar v podobě velmi širokého příkopu, nebo úvozu, v němž se vine místní komunikace. Vsí Lipany prochází tento \"úvoz\" (místy ovšem zasypaný) stále ve stejném směru a pokračuje rovně ještě 350m za obcí. Zde splývá s příležitostnou vodotečí, která tvoří strouhu na dně hlubokého úvozu. Celkový pohled na tuto linii získáme například z Lipanského vrchu, pokud od památníku bitvy u Lipan projdeme ohraničujícím porostem asi 50 m směrem na severovýchod. Výhled z toho místa je znázorněn na fotografii vpravo.\n\nČertova brázda podle lidové tradice končí ve vsi Chotouň, pod svahem vyvýšeniny Homole (staročesky mohyla), využívá k sestupu do obce přirozenou rokli pod návrším s dodnes zachovalou mohylou z doby bronzové.\n\nNa mapách zobrazujících stav zdejšího terénu před sto a více lety byla význačná terénní linie ještě dobře patrná. S jejich pomocí lze některé části najít i dnes. Na staré vojenské mapě z roku 1877 (III. vojenské mapování, 1 : 25 000, mapový list 3954_3) je vprostřed listu obec Chotouň. Odtud k jihojihozápadu vede linie, značená jako čerchovaná čára, křižuje silnici a vede dál přes vrch Lipany k jihu. Za povšimnutí stojí, že z Chotouně k severu pokračuje ve starých mapách čára ve stejném směru až k Labi.\n\nJozef Miškovský ve své práci z roku 1903 popisuje hluboce zaříznutou úvozovou cestu - Čertovu brázdu - mezi Lipany a Chotouní takto:\n\n\"Cesta k Lipské je nedaleko Chotouně zúžena v pěšinu, za nedlouho však udržuje se až do Lipan, ovšem při různých měrách hloubky své a šířky. Od samé silnice chotouňské je cesta 4 až 5 m široká a místy asi 2,5 m hluboká, pod Lipany rokle 5 až 5,5 m hluboká a 15 až 16 m široká. Odtud je rovná linie k mohyle Prokopa Holého a po západním svahu Lipského hřebenu táhne se dosti rovně až k Dobré Půli, nad níž přetíná novou okresní silnici.\"\n\nDnes je tato část brázdy k nalezení jen na starých mapách a díky odlišnému odstínu zeleně i družicových snímcích.\n\nŠkoda, že zarostlý svah pod mohylou v Chotouni nedovoluje výhled k jihu směrem na Lipany. Linie totiž spojovala tyto dva vyvýšené body téměř po přímce, takže i v současné krajině by bylo možné si její trasu představit a rozpoznat případné artefakty.\n\nNa jiné historické mapě okolí Chotouně (II. vojenské mapování) je zobrazována linie Čertovy brázdy až od křížení se silnicí 334 a odtud pokračuje přes Lipany směrem k jihu.\n\nPodobnou službu jako staré mapy mohou poskytnout satelitní snímky. V zeleni polí jižně od Chotouně uvidíte na satelitních snímcích Čertovu brázdu protínat současnou komunikaci 334. Velmi zřetelně je linie brázdy vidět například na satelitních snímcích Google maps a Wikimapia. I zde je patrné prodloužení linie brázdy navzdory legendě i severně od Chotouně.\n\nPodle artefaktů dochovaných v krajině brázda v Chotouni nekončí. Středověká legenda, která v brázdě viděla dílo světce, zde ukončila brázdu poněkud násilně. Ve skutečnosti vidíme na starých mapách ještě za Chotouní pokračování brázdy směrem k významnému brodu přes Labe v místě dnešního města Nymburk. O existenci významného brodu zde svědčí i starý název města, pod nímž je uváděno v Hájkově kronice – Svinibrod. V nejstarší historii města Nymburk jsou zmiňovány nálezy keramiky z mladší doby kamenné – eneolitu, které dokládají četné styky se vzdálenými zeměmi, takže není vyloučeno, že již v této době zde vzniklo opevněné sídlo, chránící brod.\n\nČertova brázda jako útvar v krajině nebyla k přehlédnutí, což vyvolávalo potřebu ji nějak začlenit do známého světa. Vznikaly tak časem různé představy o jejím původu.\nNejznámější z nich je legenda, jak svatý Prokop oral s ďáblem. Svatý Prokop je historická postava z přelomu prvního tisíciletí n. l. Svým životem spojuje Chotouň (místo narození) a Sázavu (kde působil a zemřel) podobně jako Čertova brázda. Snad proto legenda spojuje Čertovu brázdu právě s ním.\n\nLegenda říká, že čert svatého provokoval. Ten se však nenechal strhnout k boji, v němž by čerta chtěl zničit. Místo toho ho zkrotil a zapřáhl do pluhu a křížem v pravé ruce jej popoháněl. Oral s ním brázdu ke své rodné vsi, kde si z pluhu oklepal hlínu. Tak měla vzniknout podle pověsti Čertova brázda i mohyla na jejím konci v Chotouni. V symbolické rovině jde o popis vnitřního duchovního zápasu se silami temna. V praktické rovině se tak v pojmech křesťanského pohledu na svět dal vysvětlit jinak záhadný útvar v krajině.\n\nLegendu o svatém Prokopu zbásnil Jaroslav Vrchlický. Dal jí podobu epické skladby o sedmnácti zpěvech. Jiří Trnka zpracoval tuto látku do krátkého animovaného filmu \"Legenda o sv. Prokopu\" (1947).\n\nV době národního obrození byla rozšířena představa, že Čertova brázda mohla být v raném středověku hranicí (obranným příkopem) mezi územím kmene Zličanů s centrem v Kouřimi a Přemyslovců s centrem v Praze. Jakási česká obdoba hranice Římské říše Limes Romanus.\nPři pohledu na oblast Čertovy brázdy na geologické mapě ČR snadno pochopíme, proč byla brázda některými autory interpretována jako povrchový projev geologického zlomu.\n\nTéto interpretaci nahrává, že krajinou tu souběžně s brázdou probíhá tzv. Kouřimský zlom, patřící do systémů zlomů Blanické brázdy. Na terénní mapě lze oblast zlomu identifikovat podle vyvýšeného hřebene, který zlom provází.\n\nGeologickým průzkumem však bylo prokázáno, že Čertova brázda je povrchový jev bez návaznosti na zlomy v hlubších vrstvách.\n\nInterpretace Čertovy brázdy jako pozůstatku pravěké stezky dobře odpovídá poznatkům o vedení pravěkých stezek popsaným v knize Radana Květa \"Staré stezky v proměnách věků\". Podle Květa vedení starých stezek v krajině navazuje na síť poruch zemské kůry a hydrografickou síť, které jsou pro topografii krajiny určující. Právě Čertova brázda vedoucí podél Kouřimského zlomu a propojující přímou cestou brody na Sázavě a na Labi, aniž by křížila další významné vodní toky, je typickou ukázkou přirozeného vedení staré stezky v krajině.\n\nV západních Čechách můžeme najít terénní útvar, který Čertovu brázdu velmi připomíná. Jsou to pozůstatky Zlaté stezky na Šumavě. Bývala to dálková obchodní cesta z Pasova přes Kvildu a Kašperské hory do Prachatic, doložená již od raného středověku. Vozila se tudy do Čech především sůl. V době největšího rozvoje musela být šíře stezky značná, neboť tu probíhala formanská doprava na kupeckých nákladních vozech. Stezka zanikla během třicetileté války, kdy se kvůli loupeživým hordám stala příliš nebezpečnou. Skromné pozůstatky stezky v lesích v okolí Horské Kvildy napovídají, jak čas dokáže smazat stopy cest v krajině. O to větší údiv budí majestátní zbytky Čertovy brázdy, která je nejméně o dva tisíce let starší, a přesto v zachovalých úsecích podstatně mohutnější.\n\nObčanské sdružení Památky pro život zpracovalo v roce 2006 projektový záměr \"Využití Čertovy brázdy pro účely cestovního ruchu\". Projektový záměr zahrnuje vybudování naučné turistické a především cykloturistické trasy, spojené se zviditelněním a využitím této téměř ztracené památky pro účely cestovního ruchu.\n\nNemáme hmotné podklady pro datování vzniku a využívání Čertovy brázdy. Podle Bernata může soustředění archeologických nálezů kolem Sázavy naznačovat dobu vzniku už v mladší době kamenné nebo dokonce ve starší době kamenné. Některé části brázdy byly jako vozové cesty využívány ještě ve vrcholném středověku. Doba vzniku brázdy však zůstává neznámá.\n\nJistou nápovědou by mohly být archeologické nálezy v nedalekých Bylanech u Českého Brodu. Z období 660–620 př. n. l. jsou zde doložené knížecí hrobky Bylanské kultury s čtyřkolovými vozy, jako pohřební výbavou. Zdá se pravděpodobné, že pokud byl vozům přisuzován tak velký význam v pohřebním rituálu, musely i v praktickém životě tehdejších obyvatel mít významnou roli. To by s ekonomicky významnou severojižní stezkou mohlo bezprostředně souviset.\n\nDoklady odkazující k dálkovému obchodu v období halštatské kultury (cca 700–450 př. n. l.) nacházíme v obci Poříčany jen 5 kilometrů od Chotouně. Zde byly při výzkumu halštatského sídliště nalezeny kromě neopracovaného mořského korálu i zlomky vzácné mušle druhu Cypraea tigris (zavinutec tygrovaný) používané v pravěku jako platidlo Kauri v Africe, v Indii, v Číně a Indonésii. V současnosti se tato mušle vyskytuje pouze v Rudém moři, Indickém a Tichém oceánu.\nPodle malakozoologa Václava Pflegera se k nám dostala schránka zavinutce tygrovaného nalezená u Poříčan až ze somálského pobřeží (5700 km přímou čarou). Předpokládá se samozřejmě, že k transportu došlo mnoha postupnými kroky.\n\nI když se všichni citovaní autoři shodují na základním komunikačním účelu brázdy, přece jen zde zůstává nezodpovězena otázka, proč byla cesta tak široká a především tak zahloubená (až 6 m pod terén). Důvod tohoto zahloubení nám dnes není zřejmý.\n\nV některých strmých úsecích (např. na začátku stezky ve svahu nad řekou Sázavou) lze část zahloubení přičíst na vrub působení vodní eroze. Zahloubení je však mohutné i ve zcela vodorovných úsecích (zachovalý úsek mezi obcí Mělník a lokalitou Moštice), kde erozní působení nepřipadá v úvahu.\n\nČást zahloubení lze vysvětlit dlouhou dobou používání stezky. Dlouhodobému používání nasvědčuje i mnohonásobné větvení stezky při překonávání vlhkých území (Moštice – Kachní louže a dalších. viz ). Přirozeným vyjetím kolejí však nemohl vzniknout zcela rovný úsek mezi vrcholem Lipské hory a obcí Chotouň (dnes již zaniklá část stezky). Zde byla stezka vedena (a zahloubena) naprosto přesně přímým směrem v úseku dlouhém více než 2,8 km. Takový útvar nevznikne vyježděním přirozené cesty, musel být vytvořen.\n\n"}
{"id": "430351", "url": "https://cs.wikipedia.org/wiki?curid=430351", "title": "Edvard Cenek", "text": "Edvard Cenek\n\nEdvard Cenek (18. března 1904, Staré Město u Karviné – 26. července 1971, Praha) byl úředník, redaktor, spisovatel a fotograf. Používal také pseudonym Eda Cenek.\n\nPo středoškolském studiu absolvoval v letech 1922–1926 v Brně techniku. Pak byl dva roky lektor a úředník v nakladatelství. V letech 1931 až 1943 pracoval v nakladatelství Melantrich, nejprve jako redaktor \"Českého slova\" v Ostravě a od roku 1941 jako redaktor \"Nedělního Českého slova\" v Praze.\n\nPo roce 1945 byl redaktorem tělovýchovného časopisu \"Naše cesta\", v období 1948–1950 byl spisovatelem z povolání, v roce 1951 byl pomocným dělníkem. V roce 1952 se ve 48 letech uchytil na 13 let jako technický úředník..\n\nCenek je autorem jednoho sci-fi románu, dvou populárně napsaných životopisů a několika reportáží o protifašistickém odboji. Zabýval se uměleckou fotografií a napsal také několik divadelních her s detektivní zápletkou.\n\n\n"}
{"id": "430359", "url": "https://cs.wikipedia.org/wiki?curid=430359", "title": "Axis mundi", "text": "Axis mundi\n\nAxis mundi („osa světa“) je symbol představující osu či střed světa, který se objevuje v mnoha kulturách. Tento často mytologický střed světa může představovat např. strom, lano, hora, věž apod. a spojuje dvě či tři sféry světa – podsvětní, zemskou a nebeskou. Objevuje se v šamanismu, animistických i světových náboženstvích.\n\n \n"}
{"id": "430360", "url": "https://cs.wikipedia.org/wiki?curid=430360", "title": "Herr Mannelig", "text": "Herr Mannelig\n\nHerr Mannelig (někdy \"Herr Mannerlig\", volně přeloženo \"Pan Mužný\") je švédská středověká balada vyprávějící o zoufalé horské trollce, která se chtěla stát člověkem. Věřila, že toho dosáhne, když se provdá za sira Manneliga (Herr Mannelig). Přestože mu nabídla mnoho darů, odmítl ji, protože nebyla křesťanka. \n\nExistuje mnoho verzí této balady, nicméně její základní příběh všechny verze zachovávají.\n\nBalada byla nahrána mnoha skupinami a umělci, například In Extremo, Garmarna, Haggard, Hedningarna, Psalteria, Satarial,Heimatærde, Wolfenmond, Čur, Galtagaldr, Cromdale, Dunkelschön, Annwn, Litvintroll, Nota Profana, Huncfut, Clamortis.\n\n"}
{"id": "430361", "url": "https://cs.wikipedia.org/wiki?curid=430361", "title": "Ne bis in idem", "text": "Ne bis in idem\n\nNe bis in idem („ne dvakrát o tomtéž“) je právní princip, znamenající, že nelze rozhodovat dvakrát o téže věci.\n\nK tomuto principu se vztahují dvě procesní podmínky:\n\n"}
{"id": "430366", "url": "https://cs.wikipedia.org/wiki?curid=430366", "title": "Jiří I. Řecký", "text": "Jiří I. Řecký\n\nJiří I. Řecký (24. prosince 1845 v Kodani, Dánsko – 18. března 1913 v Soluni, Řecko) byl v letech 1863–1913 řecký král z dynastie Glücksburgů, vedlejší linie Oldenburgů.\n\nByl ustanoven řeckým králem za participace tří velmocí – Anglie, Francie a Ruska po svržení krále Oty I. při vojenském puči a následné občanské válce. Přes počáteční rozpaky se stal populárním a oblíbeným panovníkem.\n\nByl prvním panovníkem nové řecké královské dynastie. Jeho padesátiletá vláda (nejdelší v moderní historii Řecka) je charakterizována četnými územními zisky a důležitou rolí v mezinárodní politice před první světovou válkou, měl vliv na formování novodobé řecké demokracie zavedením ústavy. Dva týdny před padesátým výročím své intronizace, v průběhu Balkánské války, byl (v Soluni v roce 1913) zavražděn; na rozdíl od jeho dlouhého panování jeho nástupci vládli v obdobích krátkých a nejistých.\n\nJiří byl druhým synem dánského krále Kristiána IX. a Louisy Hesenské. Když v roce 1862 tehdejší řecký král Ota I. po výbuchu povstání musel opustit Řecko, hledal řecký parlament pro tuto zemi nového panovníka. Nabídku řeckého trůnu odmítla řada princů z evropských panovnických domů, posléze se Řekové obrátili i na syna (v té době budoucího) dánského krále Kristiána IX. – na Viléma, prince von Schleswig-Holstein-Sonderburg-Glücksburg. Ani Vilém, ani jeho otec nejevili zájem, úřadující dánský král Frederik VII. (Vilémův děd) je však přiměl nabídku přijmout (údajně na svého syna hřímal: \"Jestli mu to nepřikážeš, tak tě zastřelím!\"). Čas ukázal, že šlo o volbu nejen šťastnou pro Viléma, ale především prospěšnou Řecku.\n\nV roce 1863 rozpačitý osmnáctiletý princ odjel do Athén, aby se ujal vlády jako Jiří I. (stal se králem dříve nežli jeho otec v Dánsku). Nový král získal skromné království se sto tisíci obyvatel, žijících v nesmírné chudobě. Bída byla tak velká, že se Francie, Anglie a Rusko složily a půjčily mu peníze na držení dvora.\n\nJiří, jehož heslem bylo \"\"mou silou je láska mého lidu\"\", se nenechal odradit a vytkl si nemalý cíl: učinit z Řecka vzorové království. Příjemný, charismatický král vedl prostý život v paláci v Athénách. Prostota byla ostatně hlavní životní zásadou krále; který se rád procházel v admirálské uniformě po okolí nebo ulicích hlavního města. Bdělý, ale i klidný panovník často cestoval po Evropě, aby zde hájil zájmy své země. Byl ostatně úzce spřízněn (buď on sám, nebo jeho žena) s většinou vládnoucích evropských dynastií: jeho sestra Alexandra Dánská byla manželkou anglického krále Eduarda VII., sám byl členem dánského panovnického rodu, bratrem dánského krále Frederika VIII., jeho sestra Dagmar byla manželkou ruského cara Alexandra III. (Manžel současné britské královny Alžběty II., princ Philip, je jeho vnukem.) Tyto dobré vztahy s velmocemi, především ovšem s Anglií, mu umožnily dosáhnout významných územních zisků. Například získal kontrolu nad ostrovy v Egejském moři díky zásahu velmocí, podobně v důsledku rusko-turecké války získal oblast Olympu. Dosáhl významných úspěchů i v jiných oblastech, jako např. stavba Korintského průplavu a uspořádání Olympijských her v Athénách roce 1896, které se konaly na nově postaveném stadiónu (olympiáda se vrátila do Athén až o více než sto let později, v roce 2004).\n\nOč liberálnější byl v řízení státu, o to větší despota byl v rodinném životě - nikdo z rodiny například nesměl opustit Athény bez jeho svolení.\n\nPo několika letech mládeneckého života se v roce 1867 oženil s ruskou velkokněžnou Olgou Konstantinovnou Romanovovou (3. září 1851-18. července 1926), neteří ruského cara Alexandra III. Pár měl osm dětí:\n\n\nRáno dne 18. března 1913 vyšel Jiří z domu svého syna, doprovázen pouze jedním důstojníkem, aby se jako obvykle vrátil pěšky, procházkou do královského paláce. Tam byl postřelen anarchistou Alexandrosem Schinasem. Zemřel dva týdny (12 dní) před padesátým výročí svého nástupu na trůn, v době, kdy plánoval stáhnout se z veřejného života a chystal se k abdikaci ve prospěch svého syna Konstantina.\n\n"}
{"id": "430368", "url": "https://cs.wikipedia.org/wiki?curid=430368", "title": "Richard Mentor Johnson", "text": "Richard Mentor Johnson\n\nRichard Mentor Johnson (17. října 1781, Beargrass Creek, Kentucky – 19. listopadu 1850, Frankfort, Kentucky) byl 9. viceprezidentem Spojených států amerických ve vládě Martina Van Burena.\n\nV roce 1806 vstoupil do Kongresu USA. Ve válce 1812 vedl kentucký pluk jízdních střelců a v bitvě u Thames River údajně zabil Tecumseha. Byl senátorem (1819–1829), kongresmanem (1829–1837). Byl zvolen 9. viceprezidentem USA za Demokratickou stranu ve vládě prezidenta Van Burena\nod 4. března 1837 do 4. března 1841. Byl jediným viceprezidentem zvoleným pomocí senátního hlasování.\n"}
{"id": "430369", "url": "https://cs.wikipedia.org/wiki?curid=430369", "title": "Karel Řepa", "text": "Karel Řepa\n\nKarel Řepa (23. října 1895, Nový Ples – 2. března 1963, Pardubice) byl český architekt, zejména autor řady funkcionalistických staveb na Pardubicku. Jeho syn Miroslav Řepa je rovněž architektem. Karel Řepa je pohřben na pardubickém Centrálním hřbitově.\n\nKarel Řepa studoval od roku 1918 pražskou UMPRUM a byl žákem Josipa Plečnika, jehož práce zprvu formovala i jeho vlastní styl. Plečnika následoval až do slovinské Lublaně, kde svá studia dokončil (s Plečnikem si dopisoval ještě v 50. letech). Později pracoval krátce v Praze v ateliéru arch. Františka Krásného a natrvalo se nakonec usadil v Pardubicích, kde od poloviny 20. let projektoval řadu moderních budov rozličného určení.\n\nByl hlavním architektem Výstavy tělesné výchovy a sportu (květen až říjen 1931), na kterou navrhl ceněné a mezinárodně publikované funkcionalistické pavilony – například letní kavárnu U jezírka v Tyršových sadech. Dodnes se z výstavy dochovaly pouze části sportovního stadiónu s klopenou cyklistickou dráhou a hlavní pavilon – budova Průmyslového muzea (dnešní Střední průmyslová škola potravinářská).\n\nVýznamný je Řepův projekt pardubického hlavního nádraží, na kterém v letech 1947–1948 spolupracoval s Karlem Kalvodou a Josefem Dandou. Jedna z nejvýznamnějších staveb poválečného funkcionalismu s prostornou odbavovací halou, hotelem a podzemním kinem, byla dokončena už ve stalinské éře.\n\n\n\n\n"}
{"id": "430372", "url": "https://cs.wikipedia.org/wiki?curid=430372", "title": "George M. Dallas", "text": "George M. Dallas\n\nGeorge Mifflin Dallas (10. července 1792, Filadelfie, Pensylvánie – 31. prosince 1864, Filadelfie, Pensylvánie) byl americký politik a státník.\n\nV roce 1810 dokončil Princeton University. V letech 1831–1833 byl senátorem za Demokratickou stranu. Byl generálním prokurátorem USA (1833–1835) a velvyslancem v Rusku (1837–1839). Dělal 10. viceprezidenta USA ve vládě Jamese Polka (1845–1849) a vyslance v Británii (1856–1861). Třebaže byl protekcionalista, jeho hlas v Senátu rozhodl o přijetí Walkerova celního sazebníku. Je po něm pojmenováno město Dallas.\n"}
{"id": "430373", "url": "https://cs.wikipedia.org/wiki?curid=430373", "title": "Lilkovité", "text": "Lilkovité\n\nLilkovité je čeleď vyšších dvouděložných rostlin z řádu lilkotvaré (\"Solanales\"). Čeleď zahrnuje mnoho agrokulturně využívaných druhů, stejně jako druhů toxických. Je také významným zdrojem jídla, koření a látek využívaných ve farmacii, zejména alkaloidů. Některé druhy se také pěstují jako okrasné či nacházejí využití v genetickém a biotechnologickém výzkumu a v experimentální biologii.\n\nLilkovité jsou jednoleté až vytrvalé byliny, keře, stromy i liány se střídavými jednoduchými nebo řidčeji zpeřenými listy bez palistů. Čepel listů je celistvá nebo různě laločnatá, bez ostrých zubů na okraji, často poněkud dužnatá. Dřevo je u stromovitých a keřovitých zástupců obvykle měkké. Rostliny jsou lysé nebo chlupaté, odění se skládá z jednoduchých, vidličnatých, hvězdovitých nebo žlaznatých chlupů. Na dotek mohou být listy lepkavé nebo vlhké. Některé druhy, zejména z rodu lilek (\"Solanum\"), mají ostny na kmeni nebo i na listech.\n\nKvěty jsou pětičetné, obvykle oboupohlavné, pravidelné nebo dvoustranně souměrné, nejčastěji v úžlabních nebo vrcholových vrcholičnatých květenstvích. Kalich je srostlý, pěticípý, za plodu často zvětšený. Koruna je srostlá, pěticípá. Tyčinky jsou přirostlé ke korunní trubce, v počtu 4 až 5. Semeník je svrchní, srostlý ze 2 (výjimečně 5) plodolistů a se stejným počtem komůrek, s jedinou čnělkou. Plodem je tobolka nebo bobule. Semen je obvykle mnoho.\n\nPro stonky lilkovitých jsou charakteristické bikolaterální cévní svazky.\n\nČeleď zahrnuje téměř 2 500 druhů ve 102 rodech. Největší rody jsou lilek (\"Solanum\", asi 1 500 druhů), \"Lycianthes\" (200), tabák (\"Nicotiana\", 95), nolana (\"Nolana\") a kustovnice (\"Lycium\", obojí 90).\n\nLilkovité jsou rozšířeny po celém světě, chybějí pouze v arktických oblastech. Nejvíce druhů se vyskytuje v tropech a subtropech, centrum druhové i rodové diverzity je v Jižní Americe. Lilkovité obsazují téměř všechny typy biotopů, zejména však rostou na narušených místech na půdách bohatých živinami.\n\nV původní květeně ČR tuto čeleď zastupuje lilek potměchuť (\"Solanum dulcamara\"), lilek černý (\"S. nigrum\"), lilek vlnatý (\"S. decipiens\"), durman obecný (\"Datura stramonium\"), blín černý (\"Hyoscyamus niger\") a rulík zlomocný (\"Atropa bella-donna\").\nDalší druhy jsou zavlékány, zejména mnohé lilky (\"Solanum\"), kustovnice cizí (\"Lycium barbarum\"), vzácně i pablen kraňský (\"Scopolia carniolica\"). Z pěstovaných rostlin občas zplaňují mochyně židovská (\"Physalis alkekengi\"), tabák selský (\"Nicotiana rustica\"), tabák virginský (\"Nicotiana tabacum\") a lilík mochyňovitý (\"Nicandra physalodes\"). V teplých oblastech Evropy jsou zastoupeny i některé další rody, jako je mandragora (\"Mandragora\"), withanie (\"Withania\") a \"Triguera\".\n\nKvěty lilkovitých jsou různorodého tvaru i velikosti a jsou opylovány celou řadou opylovačů. U některých rodů (např. lilek) květy neobsahují nektar a jsou opylovány včelami sbírajícími pyl, sloužícím k výživě larev. Prašníky v takových květech mají okrouhlé otvory místo klasických podélných štěrbin a pyl je z nich vytřásán pohybem včely. Dlouhé květy kladivníku bývají opylovány drobnými ptáky.\n\nSemena lilkovitých jsou obecně rozšiřována ptáky a savci včetně plodožravých netopýrů, vyhledávajícími bobule.\n\nNěkteré amazonské druhy rodu \"Markea\" jsou epifyty, v nichž hnízdí žahaví mravenci. Některé stromy rostoucí v tropickém deštném pralese mohou ve výjimečných případech dorůstat výšky až 30 metrů.\n\nČeleď obsahuje široké spektrum alkaloidů, z nichž nejvýznamnější skupinou jsou tropanové alkaloidy. Název „tropanové“ pochází z rodu Atropa, kam patří například rulík zlomocný. Jméno Atropa je původem z řecké mytologie, kde patřilo jedné z Moir, tří bohyň osudu, která přestřihávala nit života. Toto pojmenování popisuje dlouho známou jedovatost a toxicitu těchto látek.\nTropanové alkaloidy se mohou vyskytovat také v rodech durman (\"Datura\", \"Brugmansia\"), mandragora (\"Mandragora\") a v mnohých dalších rodech této čeledi.\n\nPo chemické stránce mají tropanové alkaloidy charakteristickou bicyklickou strukturu. Nejvýznamnější je atropin, skopolamin a hyoscyamin. Z farmakologického hlediska to jsou nejsilnější existující anticholinergika neboli inhibitory signálů přenášených neurotransmiterem acetylcholinem. Symptomy předávkování mohou zahrnovat sucho v ústech, rozšířené zornice, ataxii, zadržování moči, halucinace, křeče, kóma a smrt.\n\nTropanové alkaloidy jsou i přes vysokou toxicitu důležité látky. Mohou zvrátit cholinergní otravu, která může být způsobena kontaktem s pesticidy a chemickými zbraněmi, jako například sarin a VX. Jsou také použitelné k zastavení mnoha typů alergických reakcí. Skopolamin je činidlo používané v oftalmologii, neboť rozšiřuje zornice a tím umožňuje vyšetření vnitřku oka. Tyto alkaloidy mohou být také použity jako látky potlačující zvracení (antiemetika) u lidí se sklony ke kinetózám nebo po chemoterapii.\nAtropin má stimulující efekt na centrální nervový systém a srdce, zatímco scopolamin má účinek sedativní.\n\nZnámý alkaloid pocházející z čeledi lilkovitých je nikotin. Stejně jako ostatní tropanové alkaloidy působí na cholinergní neurony, ale s opačným účinkem (je to agonista). Má vyšší specifitu k nikotinovým acetylcholinovým receptorům než jiné ACh proteiny. Nikotin se přirozeně vyskytuje v rostlinách rodu tabák (\"Nicotiana\") a petúnie (\"Petunia\").\n\nDalší skupinou toxických látek nalézajících se v této čeledi jsou glykoalkaloidy, například solanin, který je příležitostně zodpovědný za otravu po požití bobulí lilku černého nebo lilku potměchuti nebo nadzemních částí bramboru.\n\nLilikovité jsou největší čeleď řádu lilkotvaré (\"Solanales\"). Sesterskou skupinou je podle kladogramů APG čeleď svlačcovité (\"Convolvulaceae\"). V minulosti byla některými taxonomy (např. Cronquist) oddělována čeleď \"Nolanaceae\" (rody \"Alona\" a \"Nolana\").\n\nČeleď lilkovité je dobře vyhraněná skupina. Její monofyletičnost je mimo morfologie podpořena i analýzou cpDNA. Dřívější dělení čeledi na podčeledi \"Solanoideae\", \"Cestroideae\" a \"Anthocercidae\" se ukázalo jako umělé, neboť \"Cestroideae\" tvoří v tomto pojetí bazální parafyletický komplex. Bylo také zjištěno, že rod lilek (\"Solanum\") je parafyletický a proto jsou do něj vřazeny rody rajče jedlé (\"Lycopersicon\") a rajčenka (\"Cyphomandra\"). Také rod \"Brugmansia\" patří minulosti, neboť druhy z něj byly převedeny do rodu durman (\"Datura\").\n\nPo morfologické stránce je lilkovitým velmi podobná čeleď brutnákovité (\"Boraginaceae\").\n\nLilek brambor je 4. nejvýznamnější potravina pro výživu lidstva a v klimaticky příhodných oblastech jedna z nejčastěji pěstovaných plodin.\nMnohé druhy jsou také široce využívány jako zelenina či ovoce, především rajče jedlé (\"Lycopersicon esculentum\"), Paprika setá (\"Capsicum annuum\"), lilek vejcoplodý neboli baklažán (\"Solanum melongena\") a rajčenka (\"Cyphomandra betacea\"). V Jižní Americe jsou jako ovoce pěstovány mnohé další druhy lilku, např. \"Solanum hyporhodium\", \"S. muricatum\" neboli 'pepino', S. quitoense\" a \"S. topiro\" aj. Občas se také pro plody pěstuje mochyně peruánská (\"Physalis peruviana\"), místně i jiné druhy. Různé druhy papriky jsou používány jako koření, zejména paprika setá (\"Capsicum annuum\"), paprika křovitá (\"C. frutescens\") a paprika čínská (\"C. chinense\").\n\nVzhledem k obsahu účinných alkaloidů lze nalézt v čeledi lilkovité celou řadu druhů s psychotropními účinky. Nejvíce je v tomto směru využíván tabák, zejména druhy tabák selský (\"Nicotiana rustica\") a tabák virginský (\"Nicotiana tabacum\"). Nikotin obsahují i některé druhy petúnií, zejména petúnie fialová (\"Petunia violacea\"). Pro halucinogenní účinky jsou vyhledávány různé druhy durmanu (\"Datura\") a durmanovec (dříve \"Brugmansia\", dnes \"Datura\"), v Jižní Americe místně i \"Iochroma fuchsioides\", \"Latua pubiflora\", \"Methysticodendron amesianum\". V Austrálii používají domorodci k navození vzrušení a halucinací listy \"Duboisia hopwoodii\". Skopoletin, obsažený v amazonských druzích rodu \"Brunfelsia\", navozuje pocit chladu. U některých lidí se vyskytuje přecitlivělost nebo alergie na některé lilkovité rostliny.\n\nV lékařství byla zejména ve středověku hojně využívána mandragora lékařská (\"Mandragora officinarum\"), která měla významné místo i v magii. Withanie snodárná (\"Withania somnifera\"), tzv. ašvagandha, má široké využití v indické ajurvédě a svými komplexními regeneračními účinky je blízká ženšenu. V tradiční čínské medicíně jsou využívány plody a kůra z kořene kustovnice čínské (\"Lycium chinense\"). Plody této kustovnice jsou pod jménem „goji“ (godži) prodávány i v ČR.\n\nArgentinský tabák \"Nicotiana glauca\" obsahuje alkaloid anabasin, který má insekticidní účinky.\n\n\"Acnistus\",\n\"Anisodus\",\n\"Anthocercis\",\n\"Anthotroche\",\n\"Archiphysalis\",\n\"Athenaea\",\n\"Atrichodendron\",\n\"Atropa\",\n\"Atropanthe\",\n\"Aureliana\",\n\"Benthamiella\",\n\"Bouchetia\",\n\"Brachistus\",\n\"Browallia\",\n\"Brugmansia\",\n\"Brunfelsia\",\n\"Calibrachoa\",\n\"Capsicum\",\n\"Cestrum\",\n\"Chamaesaracha\",\n\"Coeloneurum\",\n\"Combera\",\n\"Crenidium\",\n\"Cuatresia\",\n\"Cyphanthera\",\n\"Datura\",\n\"Deprea\",\n\"Discopodium\",\n\"Dittostigma\",\n\"Duboisia\",\n\"Duckeodendron\",\n\"Dunalia\",\n\"Espadaea\",\n\"Exodeconus\",\n\"Fabiana\",\n\"Goetzea\",\n\"Grabowskia\",\n\"Grammosolen\",\n\"Hawkesiophyton\",\n\"Hebecladus\",\n\"Henoonia\",\n\"Hunzikeria\",\n\"Hyoscyamus\",\n\"Iochroma\",\n\"Jaborosa\",\n\"Jaltomata\",\n\"Juanulloa\",\n\"Latua\",\n\"Leptoglossis\",\n\"Leucophysalis\",\n\"Lycianthes\",\n\"Lycium\",\n\"Mandragora\",\n\"Margaranthus\",\n\"Markea\",\n\"Melananthus\",\n\"Mellissia\",\n\"Metternichia\",\n\"Nectouxia\",\n\"Nicandra\",\n\"Nicotiana\",\n\"Nierembergia\",\n\"Nolana\",\n\"Nothocestrum\",\n\"Oryctes\",\n\"Pantacantha\",\n\"Parabouchetia\",\n\"Pauia\",\n\"Petunia\",\n\"Phrodus\",\n\"Physalis\",\n\"Physochlaina\",\n\"Plowmania\",\n\"Protoschwenckia\",\n\"Przewalskia\",\n\"Quincula\",\n\"Rahowardiana\",\n\"Reyesia\",\n\"Salpichroa\",\n\"Salpiglossis\",\n\"Saracha\",\n\"Schizanthus\",\n\"Schultesianthus\",\n\"Schwecnkiopsis\",\n\"Schwenckia\",\n\"Sclerophylax\",\n\"Scopolia\",\n\"Sessea\",\n\"Sesseopsis\",\n\"Solandra\",\n\"Solanum\" (včetně \"Cyphomandra\" a \"Lycopersicum\"),\n\"Streptosolen\",\n\"Symonanthus\",\n\"Trianaea\",\n\"Triguera\",\n\"Tubocapsicum\",\n\"Vassobia\",\n\"Vestia\",\n\"Withania\",\n\"Witheringia\"\n\n"}
{"id": "430374", "url": "https://cs.wikipedia.org/wiki?curid=430374", "title": "Doktor obchodních věd", "text": "Doktor obchodních věd\n\nDoktor obchodních věd též doktor ekonomických věd (z lat. ', zkratka RCDr. psaná před jménem) je akademický titul, který udělovala Vysoká škola obchodní při ČVUT (dnes VŠE) v letech 1934-1953 v tehdejším Československu.\n\nDřívější uchazeč o tento gradus musel podle nařízení vlády z roku 1934 nejdříve absolvovat obě státní zkoušky na Vysoké škole obchodní v Praze (případně si nechat nostrifikovat obdobné vysokoškolské vzdělání získané studiem v cizině) a poté úspěšně absolvovat rigorózní řízení, jehož účelem bylo ověřit způsobilost kandidáta k samostatné vědecké práci. Toto rigorózní řízení se skládalo z obhajoby původní vědecké práce ve formě písemné dizertace a veřejné přísné (rigorózní) ústní zkoušky ze dvou zvolených předmětů ze soukromo-ekonomického, národohospodářského nebo hospodářsko-právního oboru, jednoho hlavního a jednoho vedlejšího, přičemž hlavní předmět byl zároveň oborem dizertace. Ústní zkouška se skládala před komisí složenou z děkana vysoké školy, dvou profesorů, kteří hodnotili dizertaci a dalšího profesora, který zkoušel předmět vedlejší. Hodnocení mohlo být \"obstál s vyznamenáním\", \"obstál\", nebo \"neobstál\", přičemž neúspěšný kandidát mohl řízení opakovat maximálně dvakrát. Úspěšný byl promován a mohl poté užívat titul doktora věd obchodních.\n"}
{"id": "430375", "url": "https://cs.wikipedia.org/wiki?curid=430375", "title": "Vostrý", "text": "Vostrý\n\nČeské příjmení Vostrý nebo Vostrá nosí více různých osobností:\n\n\n"}
{"id": "430376", "url": "https://cs.wikipedia.org/wiki?curid=430376", "title": "Lazar Hrebeljanović", "text": "Lazar Hrebeljanović\n\nŠtěpán Lazar I. Hrebeljanović (okolo 1329, Prilepac, Kosovo – 28. června 1389, Kosovo pole) či kníže Lazar (srbsky \"Кнез Лазар\"/\"Knez Lazar\") nebo car Lazar byl srbský vládce, kníže (1371–1389) a car (1389). V Srbsku se stal legendární postavou a pravoslavná církev ho uznává jako světce.\n\nPrincův otec jménem \"Pribac\" byl nižší šlechtic na dvoře cara Štěpána IV. Dušana a Lazar vyrůstal na dvoře ve městě Prizren. V roce 1362 je zmíněn jako dvořan Dušanova následníka Štěpána V., který ho okolo roku 1371 povýšil na knížete.\n\nPozději Lazar Prizren opustil a konsolidoval svou moc na severu Srbska. I když byl vazalem cara Štěpána V., odmítl se zúčastnit bitvy u řeky Marica, ve které osmanské síly porazily většinu srbské armády a ovládaly oblasti jižně a východně od Kosova. Krátce na to car Štěpán V. zemřel jako poslední mužský potomek dynastie Nemanjićovců. Lazar se díky diplomacii, vojenským vítězstvím a v neposlední řadě dynastickému manželství s Milicou Nemanjićovou stal nejsilnějším srbským šlechticem. Přisvojil si tituly \"Štěpán\" a \"autokrat\" a povýšil se i nad svého spojence, bosenskeho bána Tvrtka Kotromaniće, který používal titul \"Štěpán král Srbů a Bosny\" a byl po otcově matce potomek Nemanjićovců, takže jeho dynastické nároky byly legitimnější.\n\nLazar si na Balkáně vybojoval silnou pozici a ovládal dnešní centrální Srbsko a část Kosova. Hlavním městem jeho knížectví bylo město Kruševac. Kladl silný odpor postupující Osmanské říši, například ve vítězné bitvě u Pločniku v roce 1387. Lazarovo knížectví se stalo útočištěm mnoha mnichům, spisovatelům, architektům a umělcům z Bulharska, Řecka a jižního Srbska, které byly pod kontrolou Turků. I když jeho rozloha byla asi čtvrtinová v porovnaní s Dušanovým císařstvím, sjednotil centrální Srbsko se severními provinciemi Mačva, Kučevo a Braničevo. Jeho území chránili vazalští vládci, které si zavázal manželstvím se svými dcerami. Patřili k nim Mikuláš Gorjanský v Mačvě, Đurađ II. Balšić v Zetě (Černá Hora), Vuk Branković v Rašce (Kosovo).\n\nDiplomatickým úspěchem jeho vlády bylo smíření srbské církve vedené Sávou IV. a byzantské církve reprezentované konstantinopolským patriarchou Filotheem. Ten srbskou církev zbavil klatby uvalené za vlády Štěpána Dušana a oficiálně přiznal jejímu představenému titul patriarchy.\n\nV předvečer bitvy na Kosově poli ho korunovali carem, ale v bitvě ho Turci zajali a poté popravili.\n\nOrtodoxní církev ho vyhlásila za svatého mučedníka a srbský král Alexandr I. Obrenović po něm pojmenoval královský Řád svatého knížete Lazara, který založil 28. června 1889 ku příležitosti pětistého výročí bitvy na Kosově poli, kde Lazar padl.\n\n\n"}
{"id": "430380", "url": "https://cs.wikipedia.org/wiki?curid=430380", "title": "Jiří Hálek", "text": "Jiří Hálek\n\nJiří Hálek, rodným jménem Hugo Frischmann (* 10. září 1930 v Praze) je český herec.\n\nPo studiích na pražské DAMU působil nejprve krátce v Ostravě v Městském divadle mladých, poté sloužil základní vojenskou službu v armádním souboru \"Vítězná křídla\", po vojenské službě hrál v Mladé Boleslavi odkud posléze přešel do Divadla Paravan. Od roku 1965 až do roku 2002 byl členem souboru v pražském Činoherním klubu.\n\nJedná se o herce malého tělesného vzrůstu, výrazného profilu v obličeji, stejně tak osobitého hlasového projevu.\n\nV českém filmu debutoval v roce 1948 ve filmu \"Křižovatka života\", poté účinkoval v řadě převážně vedlejších rolích, například ve filmech \"Marečku, podejte mi pero!\" nebo \"Jak svět přichází o básníky\".\n\n"}
{"id": "430400", "url": "https://cs.wikipedia.org/wiki?curid=430400", "title": "Znak hlavního města Budapešti", "text": "Znak hlavního města Budapešti\n\nSoučasný znak hlavního města Budapešti byl přijat v roce 1990.\n\nZnak má červený gotický štít rozdělený vodorovným bílým břevnem na dvě části. \nV horním poli je znak Pešti – Zlatý hrad s jednou věží a otevřenou bránou, za níž je modré nebe. V dolní části je znak symbolizující Budu a Óbudu – Zlatý hrad se třemi věžemi a dvěma otevřenými bránami, za nimiž je modré nebe. Stříbrné břevno symbolizuje Dunaj, který obě části města odděluje. Na štít je položena Svatoštěpánská koruna symbol maďarské státnosti. Znak má dva štítonoše, v heraldicky pravé části je to zlatý lev, v levé části zlatý gryf.\n\nSoučasná podoba znaku pochází z roku 1873. Po obnově demokratického režimu byl současný znak přijat na základně rozhodnutí \"Budapest Fővűros Tanácsa 5/1990 (IX. 30.)\"\nRady hlavního města Budapešti v roce 1990.\n\nDne 24. listopadu 1964 byl zaveden nový znak odpovídající tehdejším poměrům. Znak měl stále červený štít rozdělený zvlněným břevnem na dvě poloviny, ale odlišné byly kresby hradů. Spodní hrad měl pouze jednu bránu, a stejně jako u horního hradu bylo pozadí za bránou červené. Další změnou byla rudá pěticípá hvězda umístěná do zvlněného břevna ve středu znaku.\n\nZnaky jednotlivých městských obvodů Budapešti:\n\n\n"}
{"id": "430402", "url": "https://cs.wikipedia.org/wiki?curid=430402", "title": "Miroslav Jeník", "text": "Miroslav Jeník\n\nMiroslav Jeník (* 7. března 1960 Nymburk) je český politik, bývalý člen ODS, v letech 2008 až 2013 poslanec Poslanecké sněmovny českého parlamentu.\n\nV roce 1979 odmaturoval na nymburském gymnáziu. V roce 1983 dokončil pražskou Vysokou školu ekonomickou. Do roku 1988 pracoval na Generálním ředitelství železničního průmyslového opravárenství. Do roku 1992 pak byl vedoucí finančního a účetního odboru v ZOM Nymburk. V následujících dvou letech byl ve firmě Philip Morris. Poté dva roky pracoval ve společnosti Shell. V letech 1994–1996 studoval v Glasgow. Od roku 1996 do roku 2006 působil v kolínské společnosti Alco Controls, nejdřív na postu manažera financí a lidských zdrojů, pak jako prokurista.\n\nČlenem ODS se stal roku 1996. V roce 2006 nastoupil jako náměstek na Ministerstvo práce a sociálních věcí České republiky k ministru Petru Nečasovi.\n\nV komunálních volbách roku 1998 a komunálních volbách roku 2002 neúspěšně kandidoval do zastupitelstva města Nymburk za ODS. Zvolen se byl v komunálních volbách roku 2006, opětovně se neúspěšně o zvolení pokusil v komunálních volbách roku 2010. Profesně se k roku 1998 uvádí jako ekonom, následně k roku 2002 coby technik, v roce 2006 jako finanční ředitel a roku 2010 coby poslanec. V roce 2006 se stal také nymburským místostarostou.\n\nVe volbách v roce 2006 kandidoval do poslanecké sněmovny za ODS (volební obvod Středočeský kraj). Nebyl zvolen, ale do sněmovny usedl dodatečně 17. září 2008 po rezignaci Jana Moravy. Angažoval se ve sněmovním výboru pro sociální politiku. Poslanecký mandát obhájil ve volbách roku 2010. Byl místopředsedou výboru pro sociální politiku a členem zemědělského výboru.\n\nVe volbách do Poslanecké sněmovny PČR v roce 2013 kandidoval v Královéhradeckém kraji jako lídr hnutí Hlavu vzhůru, ale neuspěl.\n\nJe ženatý. Má dva syny.\n\n"}
{"id": "430403", "url": "https://cs.wikipedia.org/wiki?curid=430403", "title": "Belle Plaine (Iowa)", "text": "Belle Plaine (Iowa)\n\nBelle Plaine je město ve státě Iowa, v USA. Podle sčítání lidu v roce 2000 mělo město 2 878 obyvatel. Je částí města Cedar Rapids.\n\nPodle statistického úřadu United States Census Bureau, město má celkovou rozlohu 8,4km², z čehož jsou 0,31% vodní plochy.\n\n"}
{"id": "430405", "url": "https://cs.wikipedia.org/wiki?curid=430405", "title": "Motorový vůz M 140.2", "text": "Motorový vůz M 140.2\n\nMotorový vůz řady M 140.2, vyrobený v jednom kuse v roce 1928, byl první motorový vůz z produkce Královopolské strojírny v Brně. Jednalo se o malý jednosměrný nákladní vůz pro rozvoz novin.\n\nVůz řady M 140.2 byl \"de facto\" nákladním automobilem upraveným pro provoz na kolejích. Vůz byl jednosměrný s motorem se samostatnou kapotou nad přední nápravou. Hnací agregát byl tvořen benzínovým čtyřválcovým motorem s vodním chlazením o výkonu 40 koní (cca 29 kW) a mechanickou třístupňovou převodovkou s reverzací. Uprostřed délky vozu se nacházela kabina pro strojvedoucího, zadní část vozu zabíral nákladní prostor.\n\nJediný vyrobený vůz označený jako M 140.201 byl u Královopolské objednán Lidovými novinami, kterým byl v říjnu 1928 předán. Nakladatelství jej poté využívalo pro rozvoz novin v Brně a jeho okolí. V roce 1945 jej zakoupil podnik Fatra Odry, který vůz provozoval na vlastní vlečce. Vůz M 140.201 byl zrušen v roce 1947.\n\n"}
{"id": "430407", "url": "https://cs.wikipedia.org/wiki?curid=430407", "title": "Sojuz TM-28", "text": "Sojuz TM-28\n\nSojuz TM-28 je označení ruské kosmické lodi, ve které odstartovala ke ruské kosmické stanici Mir mise, jejímž úkolem byla výměna posádky. Jurij Baturin se stal prvním ruským politikem ve vesmíru. Posádka uskutečnila 1 výstup do otevřeného vesmíru.\n\n\n\n(Účelem bylo připojení nových kabelů k solárním panelům na modulu Spektr.)\n\n\n"}
{"id": "430408", "url": "https://cs.wikipedia.org/wiki?curid=430408", "title": "Borland C++", "text": "Borland C++\n\nBorland C++ je integrované vývojové prostředí pro programovací jazyk C a C++, které je určeno pro prostředí DOS, Microsoft Windows a Windows NT jako nástupce Turbo C++. Jeho kvalitní ladící nástroj Turbo Debugger byl napsán pro běh v chráněném režimu systému DOS.\n\n\n\n\n\n\nPostupný vývoj Borland C++:\n\nTurbo C++ → \"Borland C++\" → Borland C++Builder → CodeGear C++Builder (a CodeGear Turbo C++)\n\n"}
{"id": "430409", "url": "https://cs.wikipedia.org/wiki?curid=430409", "title": "Sojuz TM-27", "text": "Sojuz TM-27\n\nSojuz TM-27 je označení ruské kosmické lodi, ve které odstartovala ke ruské kosmické stanici Mir mise, jejímž úkolem byla výměna části posádky. Posádka uskutečnila 5 výstupů do otevřeného vesmíru.\n\n\n\n(Během výstupů do otevřeného vesmíru kosmonauté opravili solární panely na modulu Spektr a instalovali nový orientační systém stanice.)\n\n\n"}
{"id": "430410", "url": "https://cs.wikipedia.org/wiki?curid=430410", "title": "Sojuz TM-26", "text": "Sojuz TM-26\n\nSojuz TM-26 je označení ruské kosmické lodi, ve které odstartovala ke ruské kosmické stanici Mir mise, jejímž úkolem byla výměna části posádky. Byla to 32. expedice k Miru. Hlavním úkolem bylo dopravit na stanici dva speciálně trénované kosmonauty k opravě části stanice.\n\n\n\n\n"}
{"id": "430415", "url": "https://cs.wikipedia.org/wiki?curid=430415", "title": "Senátní obvod č. 12 – Strakonice", "text": "Senátní obvod č. 12 – Strakonice\n\nSenátní obvod č. 12 – Strakonice je podle zákona č. 247/1995 Sb. tvořen celým okresem Strakonice, západní částí okresu Písek ohraničenou na východě obcemi Protivín, Písek, Čížová, Cerhonice, Mirotice, Rakovice Mišovice a západní částí okresu Prachatice ohraničenou na východě obcemi Strážný, Lenora, Horní Vltavice, Buk, Šumavské Hoštice, Lažiště, Dvory, Husinec, Těšovice, Vitějovice, Hracholusky a Strunkovice nad Blanicí.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "430417", "url": "https://cs.wikipedia.org/wiki?curid=430417", "title": "ICE 1", "text": "ICE 1\n\nICE 1 představují vysokorychlostní vlakové soupravy německého železničního dopravce Deutsche Bahn, vyráběné společností Siemens v období let 1989 až 1993. Maximální rychlost ICE 1 je 280 km/h. \n\nJednotky jsou složeny ze dvou hnacích krajních vozů řady 401 a až 14 vložených vozů označených řadami 801 – 804. Hnací i vložené vozy je možné kombinovat s hnacími i vloženými vozy jednotek ICE 2.\n\n\n"}
{"id": "430418", "url": "https://cs.wikipedia.org/wiki?curid=430418", "title": "ICE 2", "text": "ICE 2\n\nICE 2 jsou vysokorychlostní vlakové soupravy společnosti Deutsche Bahn, vyráběné společností Siemens v období let 1995 až 1997. Maximální rychlost ICE 2 je 280 km/h.\n\n\n"}
{"id": "430419", "url": "https://cs.wikipedia.org/wiki?curid=430419", "title": "ICE 3", "text": "ICE 3\n\nICE 3 (řada 403, 406) jsou rodinou vysokorychlostních vlakových souprav společností Deutsche Bahn a Nederlandse Spoorwegen, vyráběné společností Siemens AG od roku 1997. Maximální rychlost ICE 3 je 330 km/h. Jde o nejrychlejší vlaky na německém území. Předpokládá se použití do 300 km/h.\n\nNa volném základě ICE 3, Siemens vyvinul svůj nový typ Siemens Velaro (řada 407), které se do rodiny ICE 3 také počítá.\n\n\n"}
{"id": "430420", "url": "https://cs.wikipedia.org/wiki?curid=430420", "title": "Anastázie Rurikovna", "text": "Anastázie Rurikovna\n\nAnastázie Rurikovna (1023–1095, Admont) byla uherská královna.\n\nNarodila se jako dcera kyjevského knížete Jaroslava I. a Ingigerd Švédské. Roku 1046 se stala druhou manželkou uherského krále Ondřeje I. Zřejmě roku 1053 porodila králi vytouženého dědice.\nRoku 1060 vpadl do Uher králův mladší bratr Béla a po mrtvici ochrnutý král byl během bojů zajat a na následky pádu z koně zemřel. Anastázie s dětmi našla azyl na dvoře markraběte Arnošta Babenberského. Po návratu syna Šalamouna do Uher jej podporovala ve snaze o udržení trůnu a pro vzájemné neshody strávila posledních čtrnáct let života v klášteře. Zemřela jako jeptiška okolo roku 1095 a byla pohřbena v benediktýnském klášteře ve štýrském Admontu.\n"}
{"id": "430421", "url": "https://cs.wikipedia.org/wiki?curid=430421", "title": "Jaroslav Boček", "text": "Jaroslav Boček\n\nJaroslav Boček (25. května 1932 Úlovice – 15. března 2003) byl český redaktor, spisovatel, scenárista, dramaturg, publicista a filmař.\n\nPo absolvování střední školy se dostal na Akademii múzických umění FAMU v Praze, kde si zvolil obory filmové vědy a dramaturgie. V roce 1956 v Praze promoval a nastoupil do Filmového studia Barrandov jako pomocný dramaturg. V letech 1957 až 1966 pracoval jako redaktor časopisů Kultura a Kulturní tvorba, kde měl na starosti filmovou tvorbu. Pak změnil místo, roku 1967 se stal vědeckým pracovníkem Filmového ústavu a začal natáčet dokumentární a animované filmy. Vydržel zde pět let. \n\nV roce 1972 místo odborného pracovníka Čs. filmového ústavu musel z politických důvodů opustit. V letech 1972 až 1990 byl ve svobodném povolání. Přednášel na Filozofické fakultě Karlovy univerzity. V období let 1990 – 1992 zastával funkci ředitele Filmového ústavu a v letech 1992 – 1993, už v důchodových letech, místo šéfredaktora deníku \"Svobodné slovo\", v letech 1993-1997 byl komentátorem deníku Právo.\n. Od roku 1993 působil v redakci deníku Právo. Do důchodu odešel v roce 1997.\n\nPrvní román s prvky fantazie mu cenzura v roce 1969 zakázala, dočkal se jeho vydání až roku 1992. Také další knihy obsahují prvky sci-fi literatury. Napsal několik povídek pro různé antologie a časopisy včetně dětských. Několik prací bylo historických, další o filmové práci i jiných tématech.\n\n\n\n\n\n"}
{"id": "430422", "url": "https://cs.wikipedia.org/wiki?curid=430422", "title": "Robert Kellner", "text": "Robert Kellner\n\nRobert Kellner (* 1922) je český dokumentární fotograf. Zachytil působení českých vojáků v britské armádě během druhé světové války v severní Africe. Jeho snímky byly po válce publikovány v knize \"Naši v poušti\".\n"}
{"id": "430424", "url": "https://cs.wikipedia.org/wiki?curid=430424", "title": "Giro d'Italia 2009", "text": "Giro d'Italia 2009\n\n92. ročník Giro d'Italia probíhal od 9. května do 31. května 2009. Odstartován byl týmovou časovkou v Benátkách a zakončen časovkou jednotlivců v Římě. Na startu se objevilo 198 cyklistů ve 22 týmech. Celková délka byla 3456,5 km rozdělených do 21. etap. Vítězem se stal ruský cyklista Děnis Meňšov ze stáje Rabobank.\n\n"}
{"id": "430433", "url": "https://cs.wikipedia.org/wiki?curid=430433", "title": "Východní partnerství", "text": "Východní partnerství\n\nVýchodní partnerství je projekt iniciovaný Evropskou unií v rámci evropské politiky sousedství. Jeho cílem je těsnější spolupráce Unie se šesti státy východní Evropy a Kavkazu (Bělorusko, Ukrajina, Moldavsko, Gruzie, Arménie, Ázerbájdžán). Projekt partnerství byl přijat na návrh polského ministra zahraničí Radosława Sikorského podporovaného Švédskem v Bruselu dne 26. května 2008. Zakládající schůzka vrcholných představitelů 33 zemí – 27 států EU a Arménie, Ázerbájdžánu, Gruzie, Moldavska, Běloruska a Ukrajiny – pak proběhla během českého předsednictví dne 7. května 2009 v Praze. Podle zakládacího dokumentu měla EU poskytnout do roku 2013 na programy podporující sociální rozvoj nebo investice do infrastruktury v partnerských zemích celkem 600 milionů EUR.\n\nVýchodní partnerství chce podporovat politické a hospodářské reformy v šesti postsovětských zemích; v dlouhodobější perspektivě je možná i jejich kandidatura do EU. Nejproblematičtějším bodem je vztah EU k Bělorusku, vedenému autoritářským prezidentem Lukašenkem. Proti ruským obavám o ztrátu vlivu v dotčených zemích bývalý český premiér Mirek Topolánek uvedl, že „Východní partnerství není namířeno proti nikomu.“\n\n24. dubna 2014 proběhl v Praze summit k 5. výročí založení iniciativy. Hlavní tématem bylo řešení ukrajinské krize.\n\n"}
{"id": "430437", "url": "https://cs.wikipedia.org/wiki?curid=430437", "title": "Krušnohorská hornatina", "text": "Krušnohorská hornatina\n\nKrušnohorská hornatina je geomorfologická oblast rozkládající se na pomezí severozápadních Čech, Saska, Bavorska a Durynska. Na východě v oblasti Šluknovského výběžku navazuje na Krkonošskou oblast Sudet, na jihozápadě sousedí s Českoleskou oblastí Šumavské subprovincie. Na jihovýchodě a jihu přechází v nižší oblasti Krušnohorské subprovincie: Podkrušnohorskou oblast a Karlovarskou vrchovinu.\n\nSeverní, severozápadní a západní hranice leží na území Německa. Je obtížné říci, které německé celky spadají pod Krušnohorskou hornatinu, vzhledem k tomu, že v Německu se používá odlišná hierarchie fyzickogeografického členění. Na severu a severozápadě leží Erzgebirgsvorland (Krušnohorské podhůří) a Vogtland (Fojtsko), které geologicky zapadají do Krušnohorské subprovincie, jejich nižší nadmořská výška však neodpovídá Krušnohorské hornatině. Německé členění řadí Erzgebirgsvorland dokonce už pod Severoněmeckou nížinu, Vogtland však přiřazuje k „Mittelgebirge“, potažmo k České vysočině. Německý přírodní region Östliche Mittelgebirge pokračuje k západu hornatinou Thüringisch-Fränkisches Mittelgebirge (Durynsko-franské středohoří) na pomezí Saska, Durynska a Bavorska. Tato hornatina přímo navazuje na Smrčiny a může být považována za prodloužení Krušnohorské hornatiny. Zahrnuje zejména Frankenwald (Franský les) a Thüringer Wald (Durynský les). Nejzápadnější výspou tohoto regionu je Thüringer Becken mit Randplatten (Durynská pánev s okrajovými deskami), kterou opět nelze považovat za součást hornatiny. Václav Král už ji ani neřadí pod Českou vysočinu, nýbrž pod Středoněmecké hornatiny a kotliny.\n\nKrušnohorská hornatina se dělí na následující celky:\n\n\n"}
{"id": "430443", "url": "https://cs.wikipedia.org/wiki?curid=430443", "title": "Churrité", "text": "Churrité\n\nChurrité (klínopisně \"Ḫu-ur-ri\") bylo starověké předněvýchodní etnikum, žijící především v Malé Asii, v severní Sýrii a v severní a východní Mezopotámii. Jejich jazykem byla churritština, která byla pravděpodobně příbuzná s uratejštinou. Uvažuje se o příbuznosti se severovýchodními kavkazskými jazyky.\n\nK formování churritského etnika docházelo pravděpodobně v 1. pol. 3. tis. př. n. l., kdy se pravděpodobně churritština oddělila od uratejštiny. V Akkadském období 24. – 23. století př. n. l. žili pravděpodobně v oblasti horních přítoků Tigridu a Cháburu, kde pravděpodobně existovalo několik menších státních útvarů, kde jsou doloženy churritské vládnoucí dynastie. Nejznámějším z nich byl Urkeš. V období 3. dynastie z Uru (22. – 23. století př. n. l.) je doložena přítomnost churritských válečných zajatců v jižní Mezopotámii. Kolem přelomu 17. – 16. století př. n. l. došlo ke sjednoceni churritských etnik a vzniku státu Mitanni, který v 15. století př. n. l. ovládal celou severní Sýrii (Aleppo, Ugarit, Alalach), jižní Malou Asii a povodí východních přítoků Tigridu. Říše Mitanni zanikla v průběhu 13. století př. n. l. Churrité pak žili v této oblasti dále, což dokládá přítomnost churritských jmen v Novoasyrských textech.\n\nChurritština, která byla pravděpodobně příbuzná s uratejštinou, nebo také se severovýchodními kavkazskými jazyky, je aglutinačním a ergativním jazykem. Zapisovala se klínovým písmem, které obsahuje logogramy, slabičné i hláskové grafémy. V Ugaritu se na zapisování churritštiny používalo místní kvalfabetické klínové písmo. Churritština měla několik dialektů. První záznamy pocházejí z konce 3. tis. př. n. l., která pojednává o založení chrámu boha Nerigala. Absolutní většina je až však 2. tis. př. n. l. Texty jsou doloženy v Sýrii (Ugarit), v jižní Mezopotámii (Mari, jižní Babylonie), Egyptě (Tell el-Amarna – Achetaton), ale především největší nálezy pocházejí z Chetitské říše, a to především z jejich hlavního města Chattušaše.\n\n"}
{"id": "430461", "url": "https://cs.wikipedia.org/wiki?curid=430461", "title": "Tošovský", "text": "Tošovský\n\nČeské příjmení Tošovský je pravděpodobně odvozeno od názvu obce Tošov (nyní součást Českého Meziříčí, okres Rychnov nad Kněžnou).\n\n"}
{"id": "430463", "url": "https://cs.wikipedia.org/wiki?curid=430463", "title": "Filip Sattler", "text": "Filip Sattler\n\nFilip Sattler, nebo Sadler (20. dubna 1695 Wenns – 20. května 1738 Olomouc) byl pozdně barokní sochař, který byl činný především na Olomoucku v 18. století. Narodil se jako sedmé a poslední dítě v rodině sochaře Klemense Sattlera a Marie Koll von Ried ve městě Wennsu v Tyrolsku. O osudech jeho pěti sester a jednoho bratra není nic známo.\n\nJeho otec byl ve Wensu známý sochař. Jeho sochařský rukopis měl spíše pololidový charakter, v němž ještě nejsou evidentní žádné prvky baroka. Neměl však možnost zasvětit syna Filipa do tohoto řemesla, neboť zemřel v době, kdy bylo synovi pouhých šest let. Po smrti otce se o rodině moc neví. Pravděpodobně se přestěhovali k sochaři Andreasi Kollemu, jenž byl příbuzný matky a také nejvyhledávanější sochař Tyrolska v první pol. 18. století. Právě on dal nejspíš Filipovi první sochařské školení, není to však podloženo prameny. \nMezi lety 1701 až 1721 o Filipovi nemáme žádné písemné podklady. Pravděpodobně ale vykonal tovaryšský vandr, který zdokonalil jeho sochařský projev. Na svém vandru nejspíš navštívil Itálii, protože vlivy italského barokního sochařství Berniniova okruhu jsou v jeho dílech velmi znatelné. Objevují se již v jeho prvotních pracích v Olomouci.\n\nPrvní písemná zmínka po této dlouhé odmlce pochází ze 17. února 1721, kdy se oženil s Annou Marii Beckovou, dcerou znojemského radního Ferdinanda Becka. Oddáni byli v kostele sv. Mořice v Olomouci. Měsíc po svatbě dne 24. března 1721 se Filip Sattler stává mistrem. O dva roky později 1723 získává městské právo a den na to kupuje dům čp. 509 U zlaté růže v někdejší Bernardínské, dnes Slovanské ulici, za cenu 800 zlatých.\nZ jeho manželství se narodilo pět dětí, z nichž se pouze dvě dožili dospělosti. Dcera Marie Veronika se provdala za malíře Jana Kryštofa Handkeho, který byl přítelem a spolupracovníkem jejího otce. Filipův syn Josef Ignác se roku 1739 začal u Handkeho učit malířskému řemeslu.\nS Janem Kryštofem Handkem Filip Sattler spolupracoval při mnoha realizacích. Pracovali spolu na výzdobě auly jezuitské univerzity, kaple Božího Těla pro olomoucké jezuity a také na výzdobě zahradního altánku, oltář v kostele Nejsvětější Trojice pro šternberské augustiniány.\nZe společenského života Sattlera víme, že byl členem náboženského bratrstva, do nějž vstoupil roku 1726 a také olomouckého Střeleckého spolku, kde byl členem a zároveň jednatelem od roku 1735. Členové tohoto spolku byly v tehdejší Olomouci velice významní. Sochař Fillip Sattler zemřel 20. května 1738 na plicní chorobu, pravděpodobně silikózu plic. Za zvuku všech zvonů byl pohřben na hřbitově u kostela sv. Mořice v Olomouci dne 22. května 1738. To, že se zvonilo na všechny zvony, svědčí o Sattlerově vážnosti a slávě, jak během života tak i po něm.\n\nDílna Filipa Sattlera existovala relativně krátkou dobu (poč. 20. let až do jeho smrti v roce 1738), přesto byla její produkce poměrně bohatá a pole působnosti široké. Svá díla rozesel po celé Moravě, jednalo se o zakázky jak kamenosochařské, tak řezbářské a významnou část zaujímaly také práce štukatérské, které jsou dnes bohužel spoře dochované. Modelace většiny Sattlerových figur vychází z reliéfního principu jednopohledovosti, bez nároků na plně plastickou, prostorovou modelaci soch. Charakteristické znaky jeho figur: těžká, hmotná, ale měkce modelovaná drapérie, fyziognomie hladkých, plných obličejů s výraznýma očima a nosem, mírně pootevřenými rty, či dekorativně ztvárněné prameny vlasů a vousů.\n\nJeho první díla v Olomouci jsou ještě slohově nepřesná. \n\n\n\nPro výše uvedené sochy je společným znakem mohutnost tělesného objemu, šroubovitý postoj figur, těžké drapérie a z celkové mohutnosti vyplývá jistá neohrabanost postav.\n\nToto období je ve znamení významných zakázek. V tomto období na něj má vliv italský štukatér působící na Moravě Baldasar Fontana, který pracoval pro biskupa Karla Lichtenštejna. Pracuje s iluzivními účinky světla, což se na Moravě stalo novým principem tvorby. Sattler patřil k hlavním příznivcům jeho stylu tvorby.\n\n\n\nV tomto období pracoval také ve vzdálenějších lokalitách na Moravě.\n\nK významným dílům Filipa Sattlera patří (řazeno chronologicky):\nDalší díla:\n\n\n"}
{"id": "430465", "url": "https://cs.wikipedia.org/wiki?curid=430465", "title": "Jan V. Braniborský", "text": "Jan V. Braniborský\n\nJan V. Braniborský (1302 – 24. března 1317 ) byl braniborský markrabě (1308–1317) a jediný syn Heřmana Dlouhého a Anny, dcery Albrechta Habsburského. Po otcově smrti († 1308) získal markraběcí titul. Zemřel v patnácti letech jako bezdětný a předposlední braniborský příslušník askánské dynastie.\n\n"}
{"id": "430467", "url": "https://cs.wikipedia.org/wiki?curid=430467", "title": "Mše (hudba)", "text": "Mše (hudba)\n\nMše (lat. \"Missa\") jako hudební forma je zhudebnění některých částí latinské římskokatolické mše. Jedná se o nejdůležitější útvar chorálu.\n\nMše se dělí na dvě části:\n\nMešní ordinárium má sedm částí, které se většinou píší latinsky. Tvoří jej tzv. „neměnný zpěv“, který je zpíván při každé mši, na rozdíl od proměnlivých částí. Skládá se z těchto částí:\n\nNa rozdíl od Ordinaria jsou zpěvy proměnlivé. Mění se podle jednotlivých období církevního roku – církevních svátků a příležitostí. Zpěvy jsou hudebně složitější – zpíval je školený sbor. Jsou zde 4 části:\n\nZvláštním typem mše je Rekviem – mše za zemřelé.\n\nMezi hrané mše věhlasných skladatelů se řadí například tyto:\n"}
{"id": "430475", "url": "https://cs.wikipedia.org/wiki?curid=430475", "title": "Bitva o Kazaň", "text": "Bitva o Kazaň\n\nBitva o Kazaň byla vojenskou operací Rudé armády v průběhu ruské občanské války a stala se jednou z klíčových bitev. V důsledku vítězství rudoarmějců došlo k masivním logistickým a strategickým problémům mezi interventy a bělogvardějci.\n\nBitva proběhla na počátku září 1918, kdy bylo město v držení tzv. lidové armády Ústavodárného shromáždění, Československých legií a bělogvardějců.\n\nNa Kazaň udeřily jednotky 5. armády východního frontu pod velením Fjodora Raskolnikova a Petra Slavena. Z východu udeřila 2. armáda. Od 7. září probíhalo dělostřelecké ostřelování Kazaně. 9. září se rudí námořníci pod velením Nikolaje Markina vylodili u města a 2. armáda se setkala s 5. armádou.\n\nToho dne započal ústup bělogvardějských a intervenčních jednotek. Podpořeny rudou lotyšskou pěchotou zničily komunistické jednotky Lidovou armádu ÚS a město obsadily. Ještě předtím ale stihli Čechoslováci odvézt zlatý carský poklad, který měli v držení po dobytí Kazaně ve dnech 6. až 7. srpna 1918. Tehdejší „noční“ dobytí Kazaně z rukou bolševiků převážně loďstvem po Volze bylo podporováno pěšími i jízdními oddíly vedenými pozdějším prvorepublikovým legionářským generálem Karlem Kutlvašrem.\n\n\n"}
{"id": "430481", "url": "https://cs.wikipedia.org/wiki?curid=430481", "title": "Amorgos", "text": "Amorgos\n\nAmorgos (druhý pád \"Amorgu\", ) je ostrov v Egejském moři, který je nejvýchodnější v souostroví Kyklady v Řecku. Tvoří zároveň stejnojmennou obec o rozloze 126,3 km². Nejvyšším bodem je Krikellos s nadmořskou výškou 821 m.\n\nV roce 2011 žilo na ostrově 1973 obyvatel. Celý ostrov tvoří jednu obec a také jednu obecní jednotku, která se skládá z komunit a ty z jednotlivých sídel, tj. měst a vesnic. V závorkách je uveden počet obyvatel komunit a jednotlivých sídel.\n\nNejvětší památka Amorgosu se skrývá 2 km za vesnicí Chora na skalním útesu ve výšce 300 metrů nad mořem. Z klášteru se návštěvníkům nabízí impozantní výhled na temně modrou hladinu moře, kterou proslavil film Magická hlubina v režii Lucca Besona. Hozoviotissa můžete navštívit denně od 8:00 do 13:00 a od 17:00 do 19:00 hodin. Ve společenské místnosti dostanete na přivítanou lokální pálenku s příchutí medu Psimeni Raki. Vstupné i parkoviště je zcela zdarma.\n\n"}
{"id": "430484", "url": "https://cs.wikipedia.org/wiki?curid=430484", "title": "Jan Němeček (designér)", "text": "Jan Němeček (designér)\n\nJan Němeček (* 13. listopadu 1963 Praha, Československo) je český designér, výtvarník a podnikatel. V letech 1985−1991 studoval na pražské Vysoké škole uměleckoprůmyslové v Praze (VŠUP), kde po studiu až do roku 1995 působil jako asistent. Roku 1990 s Michalem Froňkem založil designérskou skupinu Olgoj Chorchoj. Roku 1993 založil společnost Artěl, zabývající se produkcí replik českého designu 20. století. Od roku 1999 je s Michalem Froňkem vedoucí atelieru Designu produktů na VŠUP.\n\n\n\n"}
{"id": "430490", "url": "https://cs.wikipedia.org/wiki?curid=430490", "title": "Jiří František Pacák", "text": "Jiří František Pacák\n\nJiří František Pacák (asi 1670, Starý Rokytník – 11. srpna 1742, Moravská Třebová) byl vrcholně barokní sochař, odkazující svou tvorbou na typicky expresivní dílo Matyáše Bernarda Brauna. Jeho tvorba je zastoupena převážně na území dnešních Východních Čech.\n\nJiří František Pacák se narodil okolo roku 1670 ve vesnici Starý Rokytník u Trutnova. Podle nejnovějších poznatků nebyl vůbec členem dílny sochaře Matyáše Bernarda Brauna (1684–1738) jak se dodnes uvažovalo. Ale není vyloučeno, že s Braunem na některých zakázkách spolupracoval, jelikož ve své pozdější tvorbě na sochařův expresivní styl přímo navazoval. Své sochařské nadání začal Pacák zušlechťovat patrně v dílně kutnohorského řezbáře Františka Martina Katterbauera, který se hlásil k odkazu pražské barokní tradice.\n\nPočátek jeho tvorby můžeme sledovat v Luži, kde Pacák od roku 1701 spolupracoval na sochařské výzdobě tamějšího poutního kostela. Zlomovým okamžikem v jeho životě se pak stalo seznámení se s mladým sochařem Matyášem Braunem, se kterým se pravděpodobně poznal při svých zakázkách v Litomyšli a na Kukském a Žírečském panství. Braun ho poději ovlivnil natolik že se Pacák stal nejen jeho pracovním konkurentem, ale i občasným spolupracovníkem a v neposlední řadě také pokračovatelem. V Litomyšli si založil prosperující dílnu. 16. 10. 1738 se Pacák podruhé oženil v Moravské Třebové. Svědky na svatbě mu byli František Josef Seitl a Severin Tischler (1705–1743). Pacákova a Tischlerova tvorba se velmi často střetává. Díky na první pohled podobnému stylu a také ovlivněním braunovskou tvorbou bylo hodně z prací Severina Tischlera přisouzeno během minulého století právě Pacákovi. Na sklonku života předává stárnoucí sochař svou litomyšlskou dílnu svému synovi Františku Pacákovi. Jiří František Pacák umírá roku 1742 při návštěvě Moravské Třebové.\n\nPodle posledních výsledků bádání právě v Chlumku u Luže můžeme najít počátky Pacákovy tvorby, a to v jednoduchých řezbách s archaickým nádechem, které vytvořil v letech 1701–1708 pro tamní jezuitský poutní kostel.\n\nV Žirči u Dvora Králové můžeme najít Pacákovy expresivní \"sochy sv. Jana Nepomuckého, sv. Františka Xaverského a sv. Floriána\", které vznikly v polovině 20. let 18. století.\nV Poličce se dochovaly sochy z Pacákovy dílny, jde o \"Archanděla Michaela a sv. Jiřího\". Najdeme je na dvou kašnách na hlavním náměstí v Poličce. Jsou z roku 1727 a stále na nich můžeme vidět jistý dramatický nádech, který si Pacák i v pokročilém stádiu své tvorby udržuje.\n\n\"Mariánský morový sloup\" navrhl nejspíše architekt František Maxmilián Kaňka a sochy vytesal Jiří František Pacák. Tento 22 metrů vysoký sloup byl postaven mezi roky 1727–1731 jako poděkování za ochranu před morem. Podstavec je obklopen balustrádou. Na ní stojí sochy sv. Josefa, Anny a Jáchyma. Ve výklencích podstavce stojí sochy sv. Václava, Víta a Floriána. Římsa se sochami sv. Karla Boromejského, Rocha a Šebestiána je bohatě profilovaná. Výše jsou reliéfy ze života Panny Marie (Zvěstování, Nanebevzetí a Korunování). Sloup je zakončen jehlanem pokrytým obláčky, hlavičkami a andílky. Na úplném vrcholu sloupu je socha Panny Marie se svatozáří, která stojí na půlměsíci a zeměkouli.\n\nV Poličce vytvořil ještě Kalvárii (okolo 1730), řezbu ve výklenku v radniční kapli a sochu sv. Jana Nepomuckého (1727) na vysokém podstavci před radnicí.\n\n\"Mariánský sloup\" jehlanového typu v Žacléři byl zakázkou od jezuitského řádu. Není zcela jasné, kdy byl postaven, ve většině pramenů se uvádí léta 1725 až 1739. Na vrcholu sloupu je socha Panny Marie Immaculaty. Ve střední části jsou sochy sv. Dominika, Bernarda a Jeronýma. Jako připomínka jezuitského řádu tu je v popředí socha zakladatele řádu sv. Ignáce z Loyoly.\n\nV zámeckém parku v Litomyšli se z Pacákovy dílny dochovaly na ohradní zdi \"sochy antických bohů Apollóna, Ceres, Pluta a Vertumna\" (1732).\n\n\"Sousoší Kalvárie\" v Markoušovicích na hlavním oltáři kostela sv. Jana Křtitele vzniklo roku 1726, původně bylo součástí kaple křížové cesty u Žirče.\n\nJiří František Pacák ve Smiřicích roku 1727 vytvořil nadživotní řezby na hlavním oltáři v kostele Tří králů jinak také zvaném kostel Zjevení Páně. Dominantu tvoří obraz Klanění Tří králů od Petra Brandla z roku 1727. Jedná se o \"sochy sv. Jáchyma\" (nalevo) a \"sv. Anny\" (napravo). Obě sochy jsou opět velice expresivní, zvláště u drapérie. Obličeje sv. Anny a sv. Jáchyma mají velice specifické výrazy. V nástavci je sousoší Boha Otce s holubicí Ducha Svatého. Celý oltář obklopují ještě sochy malých andílků.\n\nNení vyloučeno, že Jiří František Pacák je totožný s anonymním \"Mistrem postav ze Starych Bogaczowic\" v Dolním Slezsku, jenž je autorem soch v kostelích ve Starych Bogaczowicích, Okrzeszyně a Šimperku.\n\n\n\n\n\n\n"}
{"id": "430491", "url": "https://cs.wikipedia.org/wiki?curid=430491", "title": "Alalach", "text": "Alalach\n\nAlalach (dnešní Tell Açana) je starověké město nalézající se v dnešním Turecku v Hatayské provincii.\n\nArcheologické výzkumy v letech 1937-1949 vedené C. L. Woolleyem odkryly 17 sídlištních vrstev.\n"}
{"id": "430493", "url": "https://cs.wikipedia.org/wiki?curid=430493", "title": "Adventure (Guyana)", "text": "Adventure (Guyana)\n\nAdventure je vesnice v regionu Pomeroon-Supenaam ve státě Guyana na atlantském pobřeží.\n"}
{"id": "430497", "url": "https://cs.wikipedia.org/wiki?curid=430497", "title": "Liaoningopterus", "text": "Liaoningopterus\n\nLiaoningopterus je poměrně velkým rodem pterodaktyloidního ptakoještěra, který žil v období spodní křídy na území dnešní Číny (provincie Liao-ning).\n\nMateriál je označován jako IVPP V-13291 (nekompletní lebka a kostra včetně čelistí, zubů, krčních obratlů a prstu, podpírajícího křídlo. Jde o největšího ptakoještěra známého z Číny (lebka měří 61 cm a rozpětí křídel mohlo přesáhnout 5 metrů). Na předním konci čelistí se nacházel na horní i dolní straně nízký hřeben. Zuby byly pouze v přední části čelistí a byly velké, dokonce největší mezi všemi pterosaury. Dle autorů popisu šlo nejspíše o rybožravý (piscivorní) druh. Pokud bude čeleď Anhangueridae rozlišena jako samostatná, bude \"Liaoningopterus\" spadat do ní.\n\n\n\n"}
{"id": "430498", "url": "https://cs.wikipedia.org/wiki?curid=430498", "title": "Merlíkovité", "text": "Merlíkovité\n\nMerlíkovité (\"Chenopodiaceae\") je bývalá čeleď vyšších dvouděložných rostlin z řádu hvozdíkotvaré (\"Caryophyllales\"). V současném taxonomickém systému byla vřazena do čeledi laskavcovité (\"Amaranthaceae\").\n\nJsou to často ruderální byliny. Plodem bývá nažka. Do této čeledi jsou řazeny například tyto rostliny: špenát, lebeda, cukrová řepa, merlík čilský, chruplavník, podivka, bělostník, bříšť, bytel, trnoplodník, velbloudník, slanorožec, solnička a slanobýl.\n\nZavedením nového, moderního taxonomického systému APG III v říjnu roku 2009 byla čeleď merlíkovité vřazena do čeledi laskavcovitých (\"Amaranthaceae\"). Vytvořila tam podčeleď merlíkové (\"Chenopodioideae\").\n\n"}
{"id": "430500", "url": "https://cs.wikipedia.org/wiki?curid=430500", "title": "Vlajka prezidenta Slovenska", "text": "Vlajka prezidenta Slovenska\n\nVlajka prezidenta Slovenské republiky (: \"Štandarda prezidenta Slovenskej republiky\") je \nsymbol funkce Prezident Slovenské republiky a jeden z neoficiálních symbolů Slovenské republiky.\n\nVlajka (\"Standarta\") prezidenta Slovenské republiky má červený čtvercový list, na němž je symbol státního znaku - modré trojvrší s bílým dvouramenným křížem. Okraje čtverce jsou lemovány linky v národních barvách (\"bílá-modrá-červená\"). \n\nOficiální popis dle Zákona č. 51/1993 z 19. ledna 1993 \"o štandarde prezidenta Slovenskej republiky\":\n\n\n\n"}
{"id": "430501", "url": "https://cs.wikipedia.org/wiki?curid=430501", "title": "Heralt z Kunštátu a Líšnice", "text": "Heralt z Kunštátu a Líšnice\n\nHeralt z Kunštátu a Líšnice († 19. srpna 1444, Brno) byl moravský šlechtic z líšnické větve rodu pánů z Kunštátu. \n\nJeho otcem byl Smil z Líšnice. První písemná zmínka o Heraltovi pochází z roku 1405. Heralt byl ve sporu se svým bratrem Bočkem, ale velice dobře si rozuměl se svým bratrem Oldřichem, s kterým uzavřel roku 1408 spolek. Koncem roku 1420 či v roce následujícím Oldřich předčasně zemřel a Heralt se stal jediným držitelem majetku. V roce 1423 odmítl Heralt uznat jako moravského pána Albrechta a dal se na odboj. Roku 1430 se stal novým poručníkem nezletilého Jiřího z Poděbrad, což obnášelo i správu značné části kunštátsko-poděbradského majetku. Roku 1434 se Heralt účastnil bitvy u Lipan, kam s sebou vzal i mladého Jiřího. Když byl v září roku 1434 podepsán landfrýd v Brně s rakouským vévodou a moravským markrabětem Albrechtem, připojil svou pečeť i Heralt. Prakticky však svrchovaného pána Moravy neuznal a pokračoval v odboji proti němu. Roku 1435 skončilo Heraltovo poručnictví nad Jiřím z Poděbrad, ale Heraltovi zůstaly nadále ve správě Jiřího moravské statky, jako byla Moravská Třebová, Bouzov, Boskovice a Kunštát. Roku 1436 zahájil Albrecht výpravu proti Heraltovi, při které dobyl jeho rodový hrad Líšnici. Heralt jako odvetu začal plenit statky svých protivníků. Probíhala soudní jednání, situací se zabýval i zemský sněm, ovšem bezvýsledně. Heralt byl zván i na zasedání zemského soudu, ale ani toho se nejprve nechtěl zúčastnit. Až roku 1444 se situace změnila. Glejtem ze dne 14. srpna 1444 mu byly dány záruky bezpečného příjezdu i odjezdu. Heralt do Brna na zasedání soudu přijel. Na něm způsobil další povyk, když ničil pečetě své i několika svědků, což bylo chápáno jako zločin pohrdání zemským právem. Zemský hejtman Jan Tovačovský z Cimburka dal Heralta zatknout a ten byl 19. srpna 1444 sťat. Poprava, která byla zdůvodněna lámáním pečetí, se stala jistým skandálem, protože neměla obdoby. Ani Heraltovy předchozí činy proti zemského právu nebyly v té době ničím výjimečným. \n\nHeralt po sobě zanechal dceru Kateřinu a syna Jana Heralta.\n"}
{"id": "430502", "url": "https://cs.wikipedia.org/wiki?curid=430502", "title": "Albert Hodges", "text": "Albert Hodges\n\nAlbert Beauregard Hodges (21. července, 1861, Nashville, Tennessee – 2. února, 1944 New York) byl americký šachový mistr a mistr USA v šachu v letech 1894–1895.\nNa začátku své šachové kariéry prohrál Hodges roku 1887 v St. Louis s Maxem Juddem 2:5 (=2). Roku 1892 porazil ve Skaneateles Eugena Delmara 5:0 a roku 1893 remizoval v New Yorku s Adolfem Albinem 4:4. Byl několikrát mistrem \"Manhattan Chess Club\" v New Yorku a na šachovém turnaji New York – Manhattan roku 1893 skončil druhý (celkem se zúčastnilo deset hráčů, turnaj vyhrál Harry Nelson Pillsbury).\n\nRoku 1894 se Hodges stal mistrem USA v šachu, když v New Yorku sice nejprve prohrál s Jacksonem Showalterem 8:10, ale v odvetě jej porazil 5,5:3,5. Po zisku titulu ohlásil Hodges svůj odchod z šachu s tím, že se musí věnovat svým obchodním závazkům. Proto také nenastoupil k obhajobě svého titulu. Přesto pak hrál v letech 1896 až 1911 třináctkrát za USA v telegrafických zápasech s Anglií aniž by byl poražen a byl také operátotem údajného šachového automatu Ajeeb.\n\nAlbert Hodges je jediným americkým šachistou, který hrál proti pěti mistrům světa (byl to Johannes Zukertort, Wilhelm Steinitz, Emanuel Lasker, José Raúl Capablanca a Alexandr Aljechin). Zúčastnil se také šachového turnaje v New Yorku roku 1915, kde skončil na sedmém místě (celkem se zúčastnilo osm hráčů, zvítězil José Raúl Capablanca), roku 1916, kde byl desátý (celkem se zúčastnilo čtrnáct hráčů, zvítězil opět José Raúl Capablanca) a roku 1921, kde skončil na posledním čtvrtém místě (zvítězil opět Frank Marshall) a hrál rovněž na devátém americkém šachovém kongresu v Lake Hopatcong roku 1923, kde se umístil jedenáctém místě (celkem se zúčastnilo dvanáct hráčů, zvítězil Frank Marshall společně s Abrahamem Kupchikem)\n\n"}
{"id": "430509", "url": "https://cs.wikipedia.org/wiki?curid=430509", "title": "Solidarita", "text": "Solidarita\n\nSolidarita znamená obvykle dobrovolnou společenskou soudržnost mezi rovnými, ochotu ke vzájemné pomoci a podpoře v rámci nějaké skupiny. Člověk je solidární s nějakou skupinou, pokud ji podporuje a její úspěchy i neúspěchy pociťuje jako vlastní.\n\nSlovo pochází od lat. \"solidus\", pevný, celistvý. Odtud vznikl středověký právní pojem \"in solidum\", který znamenal, že nějaká skupina lidí vystupuje před soudem a přijímá závazky jako celek, „jako jeden muž“. Francouzské \"solidaire\" označuje od 15. století stav, kdy lidé jednají ve shodě a navzájem ručí za své závazky. Slovo se pak rozšířilo do dalších jazyků a od 19. století se začalo chápat jako konkrétní vyjádření pojmu „bratrství“ z hesla Francouzské revoluce „Volnost, rovnost, bratrství“. V tomto smyslu se stalo heslem zejména dělnického hnutí a později sociální demokracie. V téže době vznikl i pojem „solidarizovat se“ s někým, vyjádřit mu podporu a spojit s ním své zájmy i závazky.\n\nNaopak teoretici komunismu, zejména francouzský revolucionář Louis Auguste Blanqui a Vladimír Iljič Lenin, se přiklonili k názoru, že revoluci musí vést pevně organizovaná strana jako „předvoj“ a vnutit nové uspořádání jako „diktaturu proletariátu“ celé společnosti. Pojem solidarity se pak v komunistickém hnutí užíval jen v souvislosti s mezinárodní solidaritou revolučních stran, takže se mohl stát naopak heslem protestu proti totalitnímu státu. V „Kacířských esejích“ (1976) vytvořil Jan Patočka pojem „solidarity otřesených“ a v září roku 1980 vzniklo v Gdaňsku Nezávislé odborové hnutí Solidarita (Solidarność), které se významně podílelo na pádu komunistického systému.\n\nSolidarita jako soudržnost sobě rovných stojí v protikladu k představě panství a moci jednoho nad druhými. Proto si jí všimli sociologové v době, kdy se zdálo, že demokratickým společnostem chybí právě soudržnost. Francouzský sociolog Émile Durkheim ve svém díle „O společenské dělbě práce“ (1893) rozlišil společnosti s nízkou mírou dělby práce, jež drží pohromadě „mechanická solidarita“ skupiny či kmene jako daného celku, od společností s pokročilou dělbou práce, kde vznikají různá dobrovolná spojenectví a vytvářejí tak „organickou solidaritu“.\n\nVzdálenými předchůdci „organické solidarity“ byl křesťanský požadavek vzájemné lásky a pomoci, solidarita v rámci mnišských řádů a později v rámci středověkých cechů a dalších zájmových a občanských skupin. Durkheim i jeho následovníci si ovšem také uvědomili stinnou stránku skupinové solidarity, která může vést k odmítavým postojům až nepřátelství celé skupiny vůči okolní společnosti. Prosazování dílčích skupinových zájmů tak může být na úkor celé společnosti a požadavek solidarity může působit jako tlak na konformní jednání dovnitř skupiny samé.\n\nDalší společenský vývoj v bohatých zemích světa – zejména automatizace výroby a její přesun do chudších zemí – drasticky omezil počty dělníků v továrnách a vedl tak k oslabení možností jejich skupinové solidarity. Klesl význam odborových organizací a pokud životní úroveň rostla, klesla také potřeba solidarity v tomto ohledu.\n\nV současné době se často hovoří o tak zvané mezigenerační solidaritě, kde zaměstnaní lidé musí věnovat část svých příjmů na platbu do systému sociálního pojištění, z něhož se vyplácí starobní důchodové dávky starým lidem. Nejedná se však o solidaritu v pravém slova smyslu, protože není vzájemná a vymáhá se na základě zákona, takže není dobrovolná. Přesto zůstává požadavek solidarity – například s chudšími částmi světa – významnou etickou výzvou pro všechny a solidarita je i nadále pro mnoho myslitelů ctností i v moderních společnostech.\n\n\n\n"}
{"id": "430511", "url": "https://cs.wikipedia.org/wiki?curid=430511", "title": "Hospodářské společenství západoafrických států", "text": "Hospodářské společenství západoafrických států\n\nHospodářské společenství západoafrických států (zkratka ECOWAS / CEDEAO, / ) je regionální hospodářská a politická organizace, která byla založena v roce 1975.\n\nOrganizace má podporovat nejen hospodářskou integraci v oblastech: ekonomických aktivit (hlavně v průmyslu, dopravě, telekomunikaci, energetice, zemědělství, využívání přírodních zdrojů, obchodu, peněžní a finanční otázky), ale také sociální, kulturní a politickou spolupráci členských států. V současnosti organizaci tvoří 14 členů: Benin, Burkina Faso, Gambie, Ghana, Guinea-Bissau, Kapverdy, Libérie, Mali, Niger, Nigérie, Pobřeží slonoviny, Senegal, Sierra Leone, Togo. Členem byla také Mauritánie, která však v roce 2000 vystoupila. Naopak Guineji bylo pozastaveno členství v reakci na události v prosinci 2008, kdy po smrti prezidenta se dostala k moci vojenská junta CNDD (Národní koncil pro demokracii a rozvoj). Oficiálními komunikačními jazyky jsou angličtina, francouzština a portugalština.\n\nInstituce ECOWAS se dělí na níže uvedené: Komise, Parlament společenství, Soudní dvůr společenství ECOWAS. Finanční institucí je ECOWAS Banka pro investice a rozvoj (EBID). Nejpodstatnější pro chod společenství jsou Komise a ECOWAS Banky pro investice a rozvoj, které jsou určené proto, aby realizovaly politiku organizace, prováděly rozvojové projekty a projekty v členských zemích např. výstavba komunikací a telekomunikací v zemích společenství, rozvoj vodních zdrojů, aj.\n\n\n\n\n\n\n\n\n\n\n\n\n\n\nVeškeré informace jsou přeloženy z oficiálních stránek ECOWAS a jejich institucí a agentur, na které odkazují oficiální stránky ECOWAS (viz níže).\n\n"}
{"id": "430515", "url": "https://cs.wikipedia.org/wiki?curid=430515", "title": "Heralt z Loučan", "text": "Heralt z Loučan\n\nHeralt z Loučan († 1418) byl moravský šlechtic z líšnické větve rodu pánů z Kunštátu. \n\nJeho otcem byl Boček z Líšnice. První písemná zmínka o Heraltovi pochází z roku 1360 a znovu se v listinách objevuje až roku 1371. Heralt zpočátku často vystupoval se svými bratry, ale pouze on a bratr Smil z Líšnice zanechali potomstvo a zajistili tak pokračování rodu. V roce 1376 nebo krátce předtím se Heralt oženil s Markétou z Konice. Jeho bratři buď předčasně zemřeli, nebo se vydali na církevní dráhu, a tak si rodové majetky rozdělili Heralt se Smilem a Heraltovým sídlem se staly Loučany. Když Heralt ovdověl, stala se jeho druhou ženou Anežka. V samém závěru 90. let 14. století se dostal Heralt do finančních problémů, které ho přinutily prodat Loučany. V té době se začal dostával i do soudních tahanic, které souvisely s bojovou a loupežnou činností jeho syna Smila. V roce 1412 se Heralt účastnil zasedání zemského sněmu v Olomouci. Roku 1417 se účastnil sporu a v tomto období již byl vážně nemocen. V roce 1418 předal na Bludově své statky synovi Smilovi a krátce na to zemřel. \n\nHeralt měl čtyři děti. Vedle dědice Smila z Loučan to byl Jan, jenž se stal duchovním, a Vilém, který však zemřel předčasně. Dcera Ofka se stala jeptiškou.\n"}
{"id": "430520", "url": "https://cs.wikipedia.org/wiki?curid=430520", "title": "Železniční trať Praha – Lysá nad Labem – Kolín", "text": "Železniční trať Praha – Lysá nad Labem – Kolín\n\nŽelezniční trať Praha – Lysá nad Labem – Kolín o délce 73 km spojuje Prahu a Kolín přes Nymburk. V jízdním řádě pro cestující je uváděna v tabulce 231, úsek Praha – Lysá nad Labem je vyčleněn společně s tratí Lysá nad Labem – Milovice do tabulky 232. Je součástí celostátní dráhy, takže jejím provozovatelem je Správa železnic. Je významnou součástí Pražské integrované dopravy, v rámci které zde jezdí v celé trati vlaky Eska Praha označované jako linka S2, v úseku Praha – Lysá nad Labem (– Milovice) též linky S9 a S22.\n\nTrať Praha – Nymburk – Kolín prochází převážně rovinatým terénem, kde se větší podélné sklony nacházejí pouze v části mezi Prahou a Čelákovicemi. Jedná se o překonání náročnějšího terénu na území Prahy a o jeden výraznější spád před stanicí Čelákovice.\n\nKromě pražských stanic se na trati nacházejí i další železniční uzly. Jsou to Čelákovice, odkud odbočuje regionální trať do Neratovic a trať do Mochova. Potom v Lysé nad Labem odbočuje elektrizovaná trať do Ústí nad Labem, významná především pro nákladní dopravu, a trať do Milovic, na které byla dokončena elektrizace v roce 2010. V Nymburce odbočuje hned několik hlavních i vedlejších tratí – do Poříčan, Mladé Boleslavi a Jičína. Ve Velkém Oseku odbočuje elektrizovaná trať do Hradce Králové, na kterou je přímý vjezd jak od Kolína, tak od Nymburka. Na okraji Kolína je v odbočce Hradištko připojena trať do Průmyslové zóny TPCA, která je veřejnou drahou, kategorizovanou jako regionální dráha. Dalším významným uzlem je stanice v Kolíně, kde se spojují hlavní tratě do Prahy, Brna a Ostravy a regionální trať do Ledečka.\n\nCelá trať je elektrizovaná stejnosměrnou napájecí trakční soustavou o napětí 3 kV, celá trať je dvoukolejná a v některých úsecích umožňuje maximální rychlost 120 km/h, v úseku Praha – Lysá nad Labem pak maximální rychlost 100 km/h. Maximální zatížení na trati je 22,5 t na nápravu.\n\nTrať byla vybudována soukromou Rakouskou severozápadní dráhou po částech v letech 1870 – 1873. Část z Nymburka do Kolína byla uvedena do provozu v roce 1870 jako součást tzv. základní sítě Severozápadní dráhy. Část z Nymburka do Prahy jako díl tzv. doplňovací sítě je v provozu od roku 1873, přičemž úsek z Lysé nad Labem do Prahy sloužil jako odbočka z páteřní tratě mezi Vídní a Děčínem, která tvořila nejkratší spojnici Drážďan s Vídní.\nZ tohoto důvodu je kilometráž na trati mezi Kolínem a Lysou počítána právě z Vídně, zatímco kilometráž do Prahy má nultý kilometr umístěný v Lysé. V letech 1873 – 1875 vlaky Severozápadní dráhy končily na provizorním nádraží na Rohanském ostrově, jelikož koncová stanice známá dnes pod názvem Praha-Těšnov v té době ještě nebyla dokončena.\n\nV dobách Rakousko-Uherské monarchie byl úsek této trati mezi Kolínem a Lysou významný jako tranzitní trať mezi Rakouskem a Saskem, zatímco úsek z Prahy do Velkého Oseka jako hlavní trať mezi Čechy a Pruskem. Právě trať mezi Vídní a Děčínem byla úřady monarchie vnímána jako jedna z páteřních tratí státu, a proto již roku 1900 vznikl projekt zdvojkolejnění trati Kolín – Děčín. V úseku mezi Čáslaví a Lysou měla být druhá kolej dokončena v roce 1906. Správní rada Severozápadní dráhy však tento nákladný projekt nepodporovala a snažila se mu vyhnout. Druhé koleje se tak úsek Velký Osek – Nymburk dočkal v roce 1907 a úsek Velký Osek – Čáslav v roce 1909.\n\nV roce 1909 byla Rakouská severozápadní dráha zestátněna a s ní i celá trať. Majetek Severozápadní dráhy pak připadl státním drahám k.k. StB.\nVýznam tratě však zůstal zachován. Oslabil až se vznikem Československa v roce 1918.\n\nNa začátku 1. světové války byla silně zredukována osobní doprava a řada zaměstnanců dráhy narukovala na vojnu. Pro nedostatek mužů pak řadu těžkých prací musely zastávat i ženy. Poslední dva roky války byly v Nymburské výtopně bouřlivé, s řadou stávek především kvůli stále se snižujícím přídělům potravin. Na konci roku 1918 v souvislosti se vznikem republiky vznikly i státní dráhy ČSD, pod které trať od té doby spadala.\n\nKrátce po 1. světové válce – 6. prosince 1919, došlo mezi stanicemi Mstětice (tehdy nesla název Mstětice-Lázně Ostrov) a Čelákovice k tragické dopravní nehodě, která si vyžádala 4 oběti na životech a 45 těžce a 59 lehce zraněných.\n\nV době 1. republiky na této trati značně narostl počet cestujících v souvislosti s rozvíjejícím se rekreačním využíváním Labe a lesů mezi Čelákovicemi, Lysou a Starou Boleslaví. Jednalo se v této době zejména o vznikající říční lázně nazývané České Grado. Dráha dokonce poskytovala speciální slevy jízdného o sobotách a nedělích pro cestující z Prahy, kteří se sem jezdili koupat. V souvislosti s narůstající příměstskou i rekreační dopravou byla trať v letech 1925–1928 v úseku z Prahy-Vysočan do Lysé zdvojkolejněna. V roce 1928 byl v rámci elektrizace pražského železničního uzlu elektrizován i úsek Praha hlavní nádraží – Praha-Vysočany stejnosměrnou napájecí soustavou 1,5 kV. V roce 1940 pak byla ještě postavena nová trať z Velkého Oseka do výhybny Kanín na trati do Hradce Králové, která umožňuje přímou jízdu vlaků od Prahy do Hradce, jelikož do té doby se muselo jezdit s úvratí ve Velkém Oseku. Důvodem takového vedení trati bylo to, že železniční síť v Rakousku-Uhersku byla převážně orientována na Vídeň, jakožto hlavní město státu.\n\nV posledních dnech 2. světové války došlo v okolí železniční stanice v Čelákovicích k významné odbojové činnosti. Jednalo se o zatarasení tratě u železničního mostu přes Labe. Důvodem tohoto činu byly obavy z cesty obrněného vlaku z Milovic, kde sídlila velká německá vojenská posádka. Situace se u železničního mostu i v samotné stanici několikrát nebezpečně vyhrotila, což stálo několik lidských životů. V této době – a to už od ledna 1945, byla jedna kolej v celé trati z Horních Počernic až do Lysé nad Labem v celé délce zastavěna asi 1300 odstavenými vagóny s nejrůznějším obsahem. Takový stav byl v době rychlého ústupu nacistických vojsk a úprku civilního obyvatelstva z východu typický prakticky pro celou naši železniční síť.\n\nPo válce se z úseku mezi Kolínem a Lysou stala těžkotonážní magistrála, klíčová především k dopravě hnědého uhlí ze severních Čech. Trať mezi Nymburkem a Ústím nad Labem se stala doménou neslavně proslulého těžkotonážního hnutí s lokomotivami řad 555.0 a 556.0. V roce 1958 byl úsek z Kolína do Lysé nad Labem elektrizován stejnosměrnou napájecí soustavou 3 kV. V počátcích elektrického provozu na trati jezdily lokomotivy řady 140, za nedlouho poté ale převládly na nákladních vlacích stroje řad 121, 122 a v menší míře též 181. Lokomotivy řady 122 zde spolu s řadou 123 v nákladní dopravě jezdí ve značném počtu dodnes.\n\nV roce 1972 odjel poslední osobní vlak z nádraží Praha-Těšnov a zastávkové vlaky od té doby končily ve stanici Praha-Vysočany. Samotná trať byla zrušena v roce 1984, do té doby sloužila pro nákladní dopravu a po nějaký čas po zastavení osobní dopravy též fungovalo těšnovské depo. V roce 1985 pak byla architektonicky hodnotná budova nádraží za poněkud chaotických okolností odstřelena. S tratí na Těšnov byla zrušena i stanice Praha-Libeň dolní nádraží a zastávka Praha-Karlín přístav.\n\nV roce 1976 byl elektrizován i zbývající úsek z Lysé do Prahy-Vysočan. V 80. letech na většině osobních vlaků jezdily elektrické lokomotivy řady 130, ty jezdily i na rychlících. Na některých osobních vlacích jezdily též elektrické jednotky řad 451 a 452. Na vojenském rychlíku z Moskvy do Milovic do Lysé zajížděla ze Slovenska též lokomotiva řady 140. Na nákladních vlacích mezi Lysou a Kolínem v této době zcela převažují stroje řad 121 a 122, též je hodně zastoupena řada 181. V úseku mezi Prahou a Lysou jezdí jen menší počet dálkových nákladních vlaků, trať je významná především kvůli značné nakládce ve zdejších stanicích a vlečkách, hodně nákladu se též dopravuje po přilehlých regionálních tratích do Neratovic a Mochova. Na manipulačních vlacích, které tuto trať v 80. letech obsluhují, jezdí dieselelektrické stroje řady 771.\n\nV 90. letech se objevují další řady lokomotiv. Jedná se především o řady 163, 363 a 372. Naopak postupně mizí starší 121 a 181. V letech 2004 – 2008 byly vystavěny nové spojky v pražském železničním uzlu označované jako nové spojení, které umožňují přímou jízdu vlaků na Masarykovo nádraží a novou kapacitnější tratí připojují též Hlavní nádraží.\n\nTrať lze rozdělit na dvě části s poněkud odlišným charakterem provozu. Jednou částí je úsek z Prahy do Lysé nad Labem a druhou úsek z Lysé do Kolína. Zatímco v první části provozu zcela dominuje osobní příměstská doprava ve spojení s rychlíky do Hradce Králové (ty jsou nicméně v úseku Praha – Nymburk od roku 2018, nejprve výlukami a pak i pravidelným jízdním řádem, odkloněny přes Poříčany kvůli rekonstrukci mezi Prahou a Lysou nad Labem), úsek druhý je pak součástí významného tranzitního tahu nákladní dopravy, kde jezdí i značný počet uhelných vlaků, které dopravují hnědé uhlí ze severočeské hnědouhelné pánve směrem dál do Čech, především pro elektráren ve Chvaleticích, Opatovicích a Trutnově-Poříčí.\n\nNa zastávkových vlacích, které jezdí jako linka S2 Praha – Nymburk – Kolín, S9 Benešov – Praha – Lysá nad labem a S22 Praha – Milovice jezdí elektrické jednotky řady 471 (CityElefant). Dříve na nich jezdily elektrické jednotky řad 451 a 452. Rychlíky na trase Praha – Hradec Králové a Ústí nad Labem – Kolín jsou sestaveny většinou z lokomotiv řady 163 a starších a modernisovaných rychlíkových vozů, na rychlících Ústí – Kolín jsou nasazovány též řídicí vozy Bfhpvee295 zvané \"sysel\". Rychlíky Kolín – Nymburk – Rumburk a spěšné vlaky Kolín – Chlumec nad Cidlinou – Trutnov jsou sestaveny z modernizovaných motorových vozů řady 854 a řídících vozů 954, tyto soupravy pak tvoří v podstatě ucelené jednotky.\n\nZastávkové vlaky v úseku Praha – Lysá nad Labem jezdí v pracovní dny v kratším než půlhodinovém taktu, o víkendech a ve svátcích pak v půlhodinovém, v hodinovém taktu většinou jezdí i zastávkové vlaky v úseku Lysá nad Labem – Kolín, stejně jako rychlíky Praha – Hradec Králové. V ranních a odpoledních špičkách jezdí ještě několik vlaků navíc. Rychlíky do Ústí nad Labem a Rumburka, stejně jako spěšné vlaky do Trutnova jezdí v taktu dvouhodinovém.\n\nV současnosti (2017) probíhá optimalizace tratě z Prahy-Vysočan do Lysé nad Labem. Důvodem je již zcela nedostačující propustnost tratě, což komplikuje hustou příměstskou dopravu. Též se tato trať má stát součásti tzv. Pátého železničního koridoru, který by měl spojovat Prahu a Liberec. V plánech se též objevuje přeložka trati do Hradce Králové tak, aby vlaky nemusely projíždět prudkým obloukem za stanicí Velký Osek.\n\n\n"}
{"id": "430527", "url": "https://cs.wikipedia.org/wiki?curid=430527", "title": "Internalizace", "text": "Internalizace\n\nInternalizace \"(někdy také interiorizace, česky zvnitřnění)\" je psychologické a sociologické označení procesu, během kterého si člověk internalizuje (vnitřně osvojuje) objektivní svět, aby byl schopný přežít v lidské společnosti. Toto označení bylo mj. použito americkým sociologem Talcottem Parsonsem. Spolu s dalšími funkcionalisty navazuje na Émile Durkheima, který byl známý mj. svým označením člověka jako „Homo duplex“. V této teorii poukazoval na dualismus a rozpolcenost jedince, kdy proti sobě stojí ego a sociální interakce. Jako hlavní hybatel vývoje lidského chování a myšlení je vnímána společnost, naproti tomu dřívější teorie předpokládaly vrozené vlastnosti před interakcí s ostatními členy společnosti.\n\nDůležitou roli hraje při tomto procesu osvojování jazyk v mezilidské komunikaci, který je podle G. H. Meada klíčový při osvojování hodnot a utváření takzvaného „já“.\n\nK procesu internalizace dochází v období socializace, kdy se z lidského jedince stává sociální a kulturní bytost. Jde tedy především o období dětství, kdy si jedinec pomocí rodiny osvojuje hodnotový systém společnosti, ve které žije. Zde se jedná o nevědomý proces internalizace. K osvojování společenských norem a jejich změn však dochází i nadále v průběhu života. V tomto případě již hovoříme o uvědomělém procesu, který je sice méně spontánní, jeho výsledek je nicméně stejný. Jakmile dojde k osvojení normy, jedinec již nevnímá nutnost řídit se touto normou jako tlak společnosti a automaticky jedná v souladu s touto normou. Toto je hlavní rozdíl mezi internalizací a sociální kontrolou, jež se vyznačuje vnějším tlakem na jedince. Proto někteří považují internalizaci za výsledek procesu sociální integrace  a enkulturace.\n\nPři vzájemné interakci dvou jedinců vznikají typizace, kdy jeden z dvojice pozoruje činy toho druhého a nachází v nich určitý motiv. Postupem času je tedy schopen určit nadcházející chování druhé osoby při konání dané činnosti. Tak se začíná vytvářet soubor rutinních činností, který utváří společné zázemí těchto dvou lidí. Ve společném zázemí vznikají nové nápady a ty vedou k habitualizaci. Dochází tak k procesu budování společenského světa. Dalším generacím je tento svět předáván jako objektivní. Vše v něm vytvořené existuje a platí nezávisle na konkrétních jedincích. Jde tedy o jakousi pevně danou neměnnou realitu, která je pro dítě jedinou realitou ve fázi socializace, zejména pak na jejím počátku. Díky existenci této objektivní reality a jejímu předávání dalším generacím můžeme hovořit o sociálním světě.\n\nMezi člověkem a sociálním světem jím vytvořeným dochází ke vzájemné interakci. Tedy nejen že může člověk měnit svůj sociální svět, ale stejně tak je svým výtvorem sám ovlivňován. Tento jev, který nazýváme dialektický proces, zahrnuje tři části. První je externalizace, tedy působení produktů lidské činnosti na sociální svět. Proces, kdy tyto externalizované produkty nabývají vlastnosti objektivity, se nazývá objektivace. Poslední složkou je internalizace, tedy zvnitřnění sociálního světa. Tato složka je z nich nejvýznamnější, neboť právě při ní se projevuje dialektika sociálního světa.\n\nKoncept socializace můžeme uchopit z hlediska prostředí. V něm hraje důležitou roli např. okolní svět, jazyk, historické a společenské události, nebo hierarchie společnosti. Dalším aspektem jsou konkrétní případy, při kterých dochází k sociální interakci. V tomto případě záleží na konkrétních individualitách, není předvídatelné, k jakému procesu dojde, pokud naprosto přesně neznáme aktéry. Třetím známým aspektem jsou výsledky socializace, které jsou viditelné. Jasným příkladem u člověka je naučení se mluvit, chodit. Pokud ve výsledku dojde např. k používání jazyka jako celku, hledá jedinec pravděpodobně vlastní kombinace k použití nových poznatků.\n\nSociální svět může být i subjektivní. Každý jedinec hraje v sociálním světě jednu nebo více rolí a internalizací těchto rolí se pro něj sociální svět stává subjektivním. Člověk se však nerodí automaticky jako člen společnosti, nýbrž má sklony ke společenskosti a součástí společnosti se stává postupem času procesem socializace. Základem tohoto procesu je internalizace. Každá událost má svůj objektivní význam, který se při osvojení mění na subjektivní. Jedinec tak může vnímat subjektivní událost jiného člověka a přijmout význam této události za vlastní. To ovšem neznamená, že je výsledek tohoto subjektivního vnímání dvou různých jedinců stejný. Například pokud vidíte někoho plakat, budete se domnívat, že se tomuto člověku stalo něco špatného a je nešťastný. Nicméně se může jednat o tzv. slzy štěstí, kdy je člověk velmi dojatý z radostné události a je šťastný. Vaše subjektivní vnímání této události se tedy může lišit od subjektivního vnímání stejné události jiným jedincem. Internalizací tedy nejen přiřazujeme subjektivní význam objektivním událostem, ale zároveň se přibližujeme k pochopení subjektivního vnímání objektivních událostí jiným jedincem.\n\nV psychoanalytickém slova smyslu se jedná o nevědomé vývojové procesy, jež mohou být kdykoli použity Ego jako obranné mechanismy, kdy se části objektivního světa (částečné nebo úplné objekty) stávají součástí self jedince, tedy, kdy zkušenost s kvality non self nabývá kvality self.\nJako vývojové procesy se uplatňují zejména v těch fázích časného vývoje, kdy jsou hranice já a ty, --self a non-Self, případně Self, a objekt ještě nedostatečně diferencované a propustné (zkušenost je organizována podle principu slasti na dobrou a špatnou, gratifikující a frustrující). Zahrnujeme mezi ně inkorporaci, introjekci a identifikaci, ve vymezení jednotlivých pojmů jsou mezi autory rozdíly.\n\nOkrajově lze význam jednotlivých pojmů přiblížit následovně:\n\n\n\n\n"}
{"id": "430530", "url": "https://cs.wikipedia.org/wiki?curid=430530", "title": "Tchaj-cung", "text": "Tchaj-cung\n\nTchaj-cung (čínsky: 唐太宗; pinyin: Táng Tàizōng; 23. ledna 599 – 10. července 646) byl druhým císařem dynastie Tchang. Vládl v letech 626–649 a je považován za jednoho z největších císařů Číny. Jeho dcera, princezna Wen-čcheng, byla manželkou tibetského krále Songcän Gampa.\n"}
{"id": "430532", "url": "https://cs.wikipedia.org/wiki?curid=430532", "title": "Willis Eugene Lamb", "text": "Willis Eugene Lamb\n\nWillis Eugene Lamb, Jr. (12. července 1913, Los Angeles – 15. května 2008, Tuscon) byl americký fyzik. Spolu s Polykarpem Kuschem získali v roce 1955 Nobelovou cenou za fyziku. Lamb za objevy týkající se jemné struktury vodíkového spektra.\n"}
{"id": "430537", "url": "https://cs.wikipedia.org/wiki?curid=430537", "title": "Polykarp Kusch", "text": "Polykarp Kusch\n\nPolykarp Kusch (26. ledna 1911, Německo – 20. března 1993) byl německo - americký fyzik. Spolu s Willisem Eugene Lambem získali v roce 1955 Nobelovou cenou za fyziku. Kusch za přesné určení magnetického momentu elektronu.\n\n"}
{"id": "430544", "url": "https://cs.wikipedia.org/wiki?curid=430544", "title": "Externalizace", "text": "Externalizace\n\nExternalizace (česky zvnějšnění) ve smyslu sociologickém je procesem, při kterém se člověk stává závislým na prostředí, které si sám utvořil, a to jak \"sociálně\" (např. používáním jazyka), tak i \"biologicky\" (např. nutností nošení oblečení kvůli udržení tělesné teploty). \n\nV psychoanalytickém slova smyslu se jedná o vývojové procesy, jež mohou být využity jako obranné mechanismy ve službě Ego (\"centrální řídící instance psychiky\"), při nichž dochází k externalizaci částí Self za jeho hranice - zahrnují exkorporaci, projekci a použití Self jako objektu.\nJako vývojové procesy se uplatňují zejména v časných vývojových etapách, kdy rozhodující pro organizaci zkušenosti a vztahů jedince je hranice mezi dobrými (gratifikujícími, slastnými, přinášejícími uspokojení) a špatnými (frustrujícími, s úzkostí až hrůzovu spojenými) prožitky. Hranice mezi JÁ a TY, Self a non Self, Self a objektem je nepevná, propustná a externalizaci a internalizaci je tedy situace velmi příznivá. Externalizačně internalizační procesy a překonávání splittingu vedou ke správnému ustavení hranic JÁ a TY a tudíž testování reality, zejména k adekvátnímu prožitku Já (Self).\nPříbuzné pojmy: splitting, štěpení, odštěpení, projektivní identifikace, Lacanův pojem pro odštěpení části Self forclusion.\n"}
{"id": "430549", "url": "https://cs.wikipedia.org/wiki?curid=430549", "title": "Kelly Preston", "text": "Kelly Preston\n\nKelly Preston (* 13. října 1962 Honolulu, Havaj) je americká herečka a modelka, od roku 1991 manželka Johna Travolty se kterým například spolupracovala na produkci vědeckofantastického filmů Bitevní pole Země. Kelly Preston se účastnila natáčení více než šedesátí filmů a televizních pořadů. Zahrála si například ve filmech \"Rozsudek smrti\" nebo \"Co ta holka chce\".\n"}
{"id": "430572", "url": "https://cs.wikipedia.org/wiki?curid=430572", "title": "Ted Drury", "text": "Ted Drury\n\nTed Evans Drury (* 13. září 1971, Boston, Massachusetts, USA) je bývalý americký hokejový útočník, který ukončil svoji hráčskou kariéru v roce 2007.\n\nTed Drury je starší bratr slavnějšího Chrise, se kterým v mládí hrával za tým Fairfield Prep Jesuits. Poté odešel na Harvardovu univerzitu, kde hrál za Harvard Crimson. Zde se mu dařilo obzvláště v sezoně 1992-93 což dokazuje jeho nominace do ECAC 1.All-star týmu a NCAA 1.All-star týmu a obdržení ceny pro Hráče roku ECAC.\n\nDo NHL ho draftoval v roce 1989 tým Calgary Flames ve 2.kole (42.celkově). Ted Drury se, ale v NHL výrazněji neprosadil a také proto často měnil svá působiště. Často, také cestoval mezi NHL a nižšími ligami AHL a IHL.\n\n10. března 1994 byl vyměněn z Calgary Flames do Hartfordu Whalers, společně s Garym Suterem a Paulem Ranheimem, za Jamese Patricka, Zarleye Zalapskiho a Michaela Nylandera.\n\n2. října 1995 byl ve Waiver draftu, draftován Ottawou Senators.\n\n1. října 1996 byl vyměněn společně s Marcem Moroem do Mighty Ducks of Anaheim, za Jasona Yorka a Shauna Van Allena.\n\n29. října 1999 byl vyměněn do New Yorku Islanders, za Tonyho Hrkace a Deana Malkoce.\n\n23. června 2000 byl vybrán v Rozšiřovacím draftu Columbusem Blue Jackets.\n\n21. srpna 2001 jako Volný agent podepsal smlouvu s New Jersey Devils, za které ovšem nenastoupil v jediném zápase.\n\n4. března 2002 byl vyměněn do Caroliny Hurricanes za Mikea Rucinskiho.\n\nV posledních dvou zmíněných týmech neodehrál ani zápas a v posledních dvou sezónách hrál pouze na farmách v AHL a IHL. V roce 2003 se rozhodl odejít do Německa kde hrál DEL v klubech Hamburg Freezers, Kassel Huskies a jeho posledním týmem byl Krefeld Pinguine a po sezóně 2006-07 ukončil kariéru.\n\nByl velký vlastenec a za USA hrál na dvou olympijských hrách, na třech světových šampionátech a v sezonách 1991-92 a 1993-94 hrál po celou sezónu za olympijský národní tým USA.\n\n\n"}
{"id": "430573", "url": "https://cs.wikipedia.org/wiki?curid=430573", "title": "Stephen Briggs", "text": "Stephen Briggs\n\nStephen Briggs (* 1951) je, podle svých vlastních slov, \"státní úředník, který fušuje do ochotnického divadla\". Nicméně, skrze jeho dramaturgickou práci se stal do značné míry spojen s doplňujícími díly a zbožím spojených se Zeměplochou Terryho Pratchetta\".\n\nV roce 1991 Briggs adaptoval se souhlasem od Pratchetta \"Soudné sestry\" pro Studio Theatre Club of Abingdon, Oxfordshire. Hrál roli Lorda Felmeta. To byl jeho vstup na Zeměplochu. Velice si užíval knihu a výzvu jejího uvedení na divadelní prkna a následujícího roku pokračoval v adaptaci \"Morta\", kde hrál Smrtě.\nV roce 1993 byly upraveny \"Stráže! Stráže!\" a Briggs hrál poprvé Lorda Vetinariho. Od té doby si zopakoval tuto roli v různých jiných hrách a na oficiálních příležitostech, jako je druhá Discworld Convention's Maskerade Dinner a na setkáních partnerských měst s Ankh-Morporkem s Wincantonem, Somersetem. Většina zobrazení patricije je nyní ve větší či menší míře podobná vzoru Briggse a pro mnoho fanoušků je nyní obtížné si představit zobrazení lorda Vetinariho jiným způsobem. V divadelní hry ze \"Zeměplochy\" se staly pro Studio Theatre Club tradicí a Briggs nyní dostává rukopisy v předstihu, aby se premiéra hry mohla uskutečnit ve stejný okamžik jako vydání knihy.\n\nPři čtení románu \"Stráže! Stráže!\" byl Briggs fascinován pocitem, že Ankh-Morpork má tvar, že má pevnou existenci v představivosti, a to i přes naléhání Pratchetta, že je to jenom náhoda. Tento pocit vedl k vydání mapy \"Ulice Ankh-Morporku\", první mapu Zeměplochy, kterou vytvořili Briggs s Pratchettem a v roce 1993 namaloval Stephen Player. Dále následovaly \"Mapa Zeměplochy\", \"Turistický průvodce po Lancre\" a \"Smrťova říše\".\n\nBriggs vytvořil rozsáhlou databázi informací o Zeměploše (říkalo se, že ví víc o světě, než Pratchett), a tato byla zpracována do \"Průvodce po Zeměploše\". Encyklopedie informací (včetně některých, které ještě nikdy neopustily Pratchettův počítač) byla zveřejněna v roce 1995. Byla později aktualizována v letech 1998 a 2003. V roce 2007 zveřejnil Briggs \"Vtip a moudrost Zeměplochy\", kompilát citátů ze všech románů Zeměplochy.\n\nStephen Briggs byl rovněž zapojen do takových spin-off děl jako Zeměplošské diáře či \"Kuchařka Stařenky Oggové\" a rovněž tyto vydané knihy divadelně adaptoval. Briggs také předčítal několik z nezkrácených audioknih zeměplošských románů vydaných Isis Publishing a Harper Collins v USA, kde jeho nahrávky obdržely dvě ocenění a byl nominován na třetí.\n\nDále se zapojil do prodeje zboží souvisejících se Zeměplochou. Začalo to s šálou z Neviditelné univerzity a nyní zahrnuje odznaky, trička, přívěsky na klíče a utěrky. Tento obchod se nazývá \"CMOT Dibbler\" po Kolíkovi A.S.P. nejneodbytnějšího obchodníka Ankh-Morporku (anglicky 'Cut-Me-Own-Throat Dibbler').\n\n\n"}
{"id": "430574", "url": "https://cs.wikipedia.org/wiki?curid=430574", "title": "Smil z Loučan", "text": "Smil z Loučan\n\nSmil z Loučan byl moravský šlechtic z líšnické větve rodu pánů z Kunštátu. \n\nJeho otcem byl Heralt z Loučan. První písemná zmínka o Smilovi pochází z roku 1393, kdy je uveden mezi studenty vídeňské univerzity. Smil se na počátku 14. století stal pánem a ochráncem vyhlášené lapkovské družiny. V letech 1405–1419 šířila jeho družina na střední a severní Moravě hrůzu, což dokumentuje značné množství listin, např. šumperská městská kniha. Smil se však v několika případech stal i oloupeným, protože šlechticů, kteří se v té době \"živili\" loupežnickým řemeslem, bylo mnoho. Smil též často vystupuje při soudních přích. V probíhajících moravských markraběcích válkách se stal straníkem Jošta, který mu v kořistnických nájezdech proti odpůrcům nebránil. Jošt zastavil Smilovi roku 1405 Chvalčov, roku 1407 hrad Obřany a roku 1410 hrad Chlum nad Bílavskem. Naposledy se Smil uvádí roku 1421 na sněmu v Čáslavi. Má se za to, že zemřel roku 1437 nebo krátce před tím.\n\nSmil z Loučan zanechal dvě dcery. Eliška se provdala za Hynka Pňovského ze Sovince, Kateřina za Jindřicha z Boskovic.\n\n"}
{"id": "430576", "url": "https://cs.wikipedia.org/wiki?curid=430576", "title": "Bertram Brockhouse", "text": "Bertram Brockhouse\n\nBertram Neville Brockhouse (15. července 1918, Lethbridge – 13. října 2003, Hamilton) byl kanadský fyzik. Spolu s Cliffordem Glenwood Shullem získali v roce 1994 Nobelovou cenou za fyziku za příspěvky k rozvoji studia kondenzovaných stavů hmoty pomocí spektroskopie neutronů, zejména za rozvoj neutronové spektroskopie.\n\n"}
{"id": "430578", "url": "https://cs.wikipedia.org/wiki?curid=430578", "title": "Clifford Shull", "text": "Clifford Shull\n\nClifford Glenwood Shull (23. září 1915, Pittsburgh – 31. března 2001) byl americký fyzik. Spolu s Bertramem N. Brockhousem získali v roce 1994 Nobelovou cenou za fyziku za příspěvky k rozvoji studia kondenzovaných stavů hmoty pomocí spektroskopie neutronů, zejména za rozvoj techniky difrakce neutronů.\n\n"}
{"id": "430581", "url": "https://cs.wikipedia.org/wiki?curid=430581", "title": "Canzona", "text": "Canzona\n\nCanzona (z italského \"canzone\", píseň) byla v 16. a 17. století vícehlasá vokální skladba vzniklá zhudebněním literární kancóny, v 15. a 16. století také samostatná instrumentální skladba. Původně byla odvozena z francouzského a holandského polyfonního šansonu a historicky se prolínala s madrigalem, později byla komponována samostatně. Instrumentální, například žesťové canzony Giovanni Gabrieliho i klávesové canzony Girolama Frescobaldiho významně ovlivnily fugu. Z Itálie se rozšířila do okolních zemí, zejména do Německa. \n"}
{"id": "430585", "url": "https://cs.wikipedia.org/wiki?curid=430585", "title": "Chlum (hrad, okres Kroměříž)", "text": "Chlum (hrad, okres Kroměříž)\n\nChlum (též \"Bílavsko\") je zaniklý hrad 0,5 km východně nad vsí Bílavsko, která je součástí města Bystřice pod Hostýnem v okrese Kroměříž ve Zlínském kraji. Jeho předchůdcem bylo pravěké hradiště. Od roku 1973 je lokalita chráněna jako kulturní památka. \n\nPodle archeologických nálezů hrad existoval již koncem 13. století, žádné zmínky však o něm neexistují. V roce 1408 se po něm píše Heralt Puška. V roce 1415 se jako vlastník Chlumu uvádí Smil z Loučan, kterému markrabě Jošt Moravský hrad zastavil. Hrad zanikl pravděpodobně za husitských válek, ale jako pustý je označován až roku 1555.\n\n\n"}
{"id": "430586", "url": "https://cs.wikipedia.org/wiki?curid=430586", "title": "Banánek", "text": "Banánek\n\nSlovo banánek má několik významů:\n\n\n\n"}
{"id": "430587", "url": "https://cs.wikipedia.org/wiki?curid=430587", "title": "Kreolové", "text": "Kreolové\n\nKreolové (z portugalského \"criolulo\", španělsky \"criollo\") je označení pro skupinu osob, které má mnoho významů v závislosti na místě a čase. Užívá se od dob počátků kolonialismu.\n\n\n\nOttův slovník naučný definuje Kreoly takto (citován úvod hesla):\n\n"}
{"id": "430594", "url": "https://cs.wikipedia.org/wiki?curid=430594", "title": "Vladimir Velengurin", "text": "Vladimir Velengurin\n\nVladimir Velengurin (rusky Владимир Николаевич Веленгурин) (* 1960, Krasnodar) je současný ruský novinářský fotograf. Zabývá se dokumentární fotografií z politické sféry Putina, oblasti armády, drog, sexu, sportu, každodenního života a dalších oblastí. Je členem agentury European Pressphoto agency (EPA).\n\nOd roku 1983 do roku 1990 pracoval jako fotokorespondent pro deník Komsomolská pravda (Комсомольская правда). \n\nSpolupracuje také s moskevským festivalem Interfoto. \n\nMá za sebou celou řadu fotografických projektů. Za mnohaletou práci v Čečensku obdržel cenu World Press Photo.\nV současné době žije v Moskvě. \n\nJe držitelem výbznamných ocenění v oblasti fotožurnalistiky: 2001-1 World Press Photo v kategorii Novinky (News) a 3. místo \"Lidé v novinách\" (People in news); obsadil první dvě místa na Interpressphoto 1990; Celkem drží 17 ocenění na Interphoto v různých nominacích a také za Snímek roku v roce 2001 a ještě mnoho dalších cen.\n\n"}
{"id": "430598", "url": "https://cs.wikipedia.org/wiki?curid=430598", "title": "Tamka", "text": "Tamka\n\nTamka byla měna a základní mincovní jednotka, která se používala v Tibetu a jednu dobu i v Nepálu.\n\nTamky byly původně nepálskou měnou, kde se jimi platilo již mnohem dříve než na tibetském území, někdy od poloviny 17. století. Jelikož Nepál sdílí s Tibetem hranici, používaly se občas tamky jako platidlo i v Tibetu. Jelikož měly tyto stříbrné mince pouze jednu nominální hodnotu, nebylo výjimkou, že se půlily či jinak rozsekávaly, čímž se de facto jejich hodnota podle potřeby snižovala.\n\nPrvní tamky, které byly vydány tibetskou vládou a které obsahovaly tibetské nápisy, byly dány do oběhu roku 1763. V roce 1912 nechala tibetská vláda zhotovit a dát do oběhu i první bankovky v hodnotách 5, 10, 15, 25 a 50 tamka. \n\n"}
{"id": "430606", "url": "https://cs.wikipedia.org/wiki?curid=430606", "title": "Miroslav Graclík", "text": "Miroslav Graclík\n\nMiroslav Graclík (24. prosinceje 1967 Velké Karlovice) český novinář, spisovatel a producent.\n\nVyprodukoval přes sto alb (CD, MC) od hereckých portrétů, přes taneční muziku až po pohádky, které i dramatizoval.\n\nMluvené slovo: Vladimír Menšík (Skrytým Mikrofonem), O Menšíkovi, Stella Zázvorková (Kruh života), Vlastimil Brodský (Prohrané slzy), Jiřina Jirásková (Rozum v srdci), Miroslav Horníček (O smíchu), Iva Janžurová (Přinucená lehkost), Josef Vinklář (Života náhody), Jiří Lábus (Nevyslovené monology), Naďa Konvalinková (Rozpuštěné bolesti), Ondřej Suchý (Na cestách s Františkem Nepilem), Věra Galatíková (Usebraná láska), Jan Kačer (Na pokraji krásy), Miroslav Donutil (Pouto odříkání), Blanka Bohdanová (Nesmířená touha), P. Jan Bobčík (Proč věřit v Boha, když..., To je gól!), Mons. Jan Graubner (Povídání o církvi), Mons. Jan Hrdlička (Pane, nauč nás modlit se!), Jiřina Švorcová (Naše sny, Audiovzpomínky) ….\n\nPohádky: Nejkrásnější pohádky 1, 2, 3, 4, 5, 6, 7, 8, 9, 10 (byly přeloženy do slovenštiny a vyšly na albech Najkrajšie rozprávky 1, 2, 3, 4, 5, 6, 7 a Marián Labuda – Rozprávky 1, 2, 3), Pohádky Karla Jaromíra Erbena 1, 2, Pohádky z kouzelné mošny 3, Nové příběhy pejska a kočičky 1, 2, 3 ….\n\nHudba: Josef Zíma (Dneska nepůjdeme spát), Karel Gult & Josef Oplt (Tvé jméno sladce zní), Bedřich Čuba (Rozmary lásky), Lenka Kořínková (Demo Austrálie 1983-1989), Jiří Helekal (Co jsem dělal, jak jsem žil, Zlatá Trampská oáza), Wizard (Co se děje se?!), Roland Santé (The Mystic Town, Music From Heaven, Naše štěstí), Robert N. (Anděl, Ty jsi nejlepší, Zrcadlo, The Best Of, Duety), NewTrio (Lásku nehledej, Moji lásku můžeš znát, To se oslaví), Nancy & Robert (Molo), Michaela Valchářová (Ty jsi jediný Bůh), Eva Hurychová (Kdo to vzdává, nevyhrává, Souhvězdí lásky) ….\n\nSamplery – výběry: Mamince k svátku, To nejlepší z dechovky 1, 2, Staropražské písničky, Písničky, které šlapou, Šílená láska, Lásko, buď má, Dávno tě znám, S tebou mě baví žít, Chtěl bych tvou lásku, Pojď ke mně blíž, Proč nemůžu tě znát, Vánoční tajemství ….\n\nDVD: NewTrio (To se oslaví)\n\nVinylové desky: LP: Eva Hurychová - Chybička se vloudí, Robert N. - Hej, pane diskžokej., SP: Tanja & Robert N. - Nebezpečná hra / Obyčejnej svět\n\n\n"}
{"id": "430609", "url": "https://cs.wikipedia.org/wiki?curid=430609", "title": "60. léta v hudbě", "text": "60. léta v hudbě\n\n60. léta 20. století (\"„sixties“\", \"„sweet sixties“\") byla obdobím největšího rozvoje rockové hudby. Toto období hudby je často spojováno s hippies a psychedelickým hnutím. \n\nV roce 1969 se konal jeden z prvních a nejslavnějších hudebních festivalů vůbec, Woodstock.\n\n"}
{"id": "430611", "url": "https://cs.wikipedia.org/wiki?curid=430611", "title": "Červený Hrádek (Plzeň)", "text": "Červený Hrádek (Plzeň)\n\nČervený Hrádek je část statutárního města Plzeň a městského obvodu Plzeň 4 v okrese Plzeň-město. Věhlas si Červený Hrádek získal zejména legendárním projevem Milouše Jakeše ve zdejším kulturním domě ze 17. července 1989, ve kterém odsoudil petici \"Několik vět\" a další narůstající požadavky demokratizace společnosti.\n\nČervený Hrádek je tvořen katastrálním územím Červený Hrádek u Plzně o výměře 4,47 km².\n\n"}
{"id": "430612", "url": "https://cs.wikipedia.org/wiki?curid=430612", "title": "Doubrava (rozhledna)", "text": "Doubrava (rozhledna)\n\nDoubrava je název rozhledny postavené ve Vizovických vrchách ve zlínském okrese v severní části katastru obce Loučka, jižně od města Vizovice.\n\nRozhledna Doubrava poskytuje výhled do všech světových stran. Vidět mohou návštěvníci například Bílé Karpaty, Vizovické vrchy a Hostýnské vrchy. Aktuálně je rozhledna z provozních důvodů uzavřena. Přístup k rozhledně je zajištěn buď po asfaltové cestě, nebo po modré turistické stezce. Obě začínají na silnici spojující Vizovice a Loučku. Obě stoupání jsou značně strmá, jejich překonání není snadné, přestože měří pouze půl kilometru.\n\nPůvodně postavila společnost T-Mobile Czech Republic na vrcholu roku 2002 železný stožár sloužící pro radiokomunikační účely. Rozhledna byla uvedena do provozu 17. července 2004. Stožár je vyroben ze železa a železných prvků a jeho typové označení je EXRL.\n\n"}
{"id": "430613", "url": "https://cs.wikipedia.org/wiki?curid=430613", "title": "Femininní žánry", "text": "Femininní žánry\n\nFemininní žánry je souhrnné označení pro díla zaměřená na ženské publikum.\n\nJejich definice a existence vyplývá z předpokladu, že se tvůrkyně a tvůrci snaží oslovit určené publiku na základě jejich genderu. A dále pak z premisy, že emoce, láska, upřednostňování a udržování dobrých vztahů jsou dominantní hybnou silou v životě žen.\n\nToto rozřazení je i dopadem původního zaměření žen-spisovatelek, píšících o svých fantazijních světech a dávajících tak vzniknout především romantickým novelám.\n\nTyto žánry se objevují v literatuře, filmu, divadelních i rozhlasových hrách.\n\nMezi femininní žánry můžeme zařadit melodramata, romance, sonety, muzikály, opery, telenovely, soap opery, Harlequin.\n\nKromě femininních žánru rozlišujeme i žánry maskulinní (detektivky, horrory, sci-fi, akční a dobrodružné filmy).\n\nAkademické výzkumy se těmto žánrům věnují od 70. let.\n\nPřestože označení vypovídá o zaměření na ženy, femininní žánry mají i mužské publikum.\n\nPříběhy jsou většinou naracemi zakotvenými v reálné životní realitě. Ve středu dění bývají lidské vztahy a problémy běžného života. Snaží se odrážet sociální realitu tak, jak je ji možné vnímat v dané společnosti. Ústřední postavou bývá ve většině případů žena.\n\nHrdinka je na začátku vyprávění většinou sama. Příběh pak provází její cestou za láskou a šťastným koncem v náručí muže, nebo v společnosti nalezených přátel.\n\nNa rozdíl od maskuliních žánrů se žena-hrdinka neformuje pomocí situací, které prožívá, ale díky osobám, které potkává a pocitům, které prožívá.\n\nPřetrvává tradiční zobrazování žen jako pasivních, bezmocných, toužících po tom být sexuálním/romantickým objektem pro muže, založených na tradičním zobrazování žen a představě společnosti o ženskosti. Veškeré snažení hrdinek a tudíž valná část příběhu se točí okolo dosažení ideálního života – s pevným rodinným zázemím.\n\nMuž je většinou ten, který dopomůže k formování ženské identity a to již pouze přítomností v jejím okolí.\n\n\n\nFemininní žánr: Romance a ženy (AJ)\n"}
{"id": "430614", "url": "https://cs.wikipedia.org/wiki?curid=430614", "title": "Libor Zábranský", "text": "Libor Zábranský\n\nLibor Zábranský (* 25. listopadu 1973 Brno) je bývalý český hokejový obránce. V současnosti je majitelem, generálním manažerem, místopředsedou představenstva a trenérem extraligového klubu ledního hokeje HC Kometa Brno.\n\nS hokejem začínal v Ingstavu Brno, v dorostu přestoupil do Komety Brno, kde hrál až do odchodu na vojnu do Tábora v sezóně 1993/1994. Následující dvě sezóny odehrál v Českých Budějovicích a od sezóny 1996/1997 se stal hráčem týmu NHL St. Louis Blues. Za tři sezony v NHL odehrál za St. Louis čtyřicet zápasů. Zbytek času nastupoval do utkání na farmě ve Worcesteru nebo nehrál kvůli zraněním. Poté se vrátil zpět do České republiky. Po dvou sezónách odehrál za Vsetín, pražskou Spartu a Pardubice. Kvůli opakovaným zraněním ukončil aktivní hráčskou kariéru v roce 2004.\n\nV roce 2005 ukončil aktivní kariéru a majetkově vstoupil do klubu Kometa Brno, který tak zachránil před naprostým krachem (na klub byl totiž podán návrh na konkurz). Navíc na tom byl klub sportovně už dlouho velice špatně. Kometa od sezony 1997/1998 (teprve 2. rok po sestupu do 1. ligy) do roku 2004 končila na posledních místech 1. ligy. Hrála 4× baráž, ve které 1. ligu pokaždé zachraňovala. V roce 2003 dokonce prodala licenci na 1. ligu do Vyškova a hrála jen 2. ligu. Avšak od té doby, co se Libor Zábranský stal v roce 2005 majoritním vlastníkem Komety, udělal klub ohromný skok dopředu. Zábranský prvně odvrátil konkurzní řízení zahájené proti firmě a poté klub finančně stabilizoval a přivedl zkušené hráče. Na pomoc si přitom přizval i šéfa Brněnských Veletrhů Egberta Zündorfa, který mu pomohl starat se o ekonomickou stránku klubu. Zábranský se tak mohl starat o sportovní stránku klubu.Hned v prvním ročníku (2004/2005) po převzetí klubu končí Kometa v základní části na 7. místě, což bylo její nejlepší umístění od sezony 1996/1997. V následujících letech klub končí na stále vyšších pozicích v základní části a v play-off se probojovává až do finále (sezona 2008/2009).\n\n1. dubna 2009, po neúspěšném finále 1. ligy s Ústeckými Lvy, Libor Zábranský odkoupil licenci na extraligu od Znojemských Orlů, které přestal podporovat jejich generální partner E.ON a přivedl tak po 13 letech extraligu zpět do Brna.\n\n6. února 2016 po rezignaci trenéra Aloise Hadamczika převzal svůj klub HC Kometa Brno i jako trenér. V následující sezóně pak 19. dubna 2017 s Kometou získal svůj první trenérský mistrovský titul. O rok později, 22. dubna 2018, pak i druhý mistrovský titul jako trenér. Po sezóně 2018/2019 přivedl na hlavní trenérský post Petra Fialu, jenž však v listopadu 2019 po sérii porážek na tuto funkci rezignoval. Ve funkci trenéra jej pak nahradil opět Zábranský.\n\n\n\n\nV reprezentaci odehrál 35 utkání a vstřelil jednu branku.\n"}
{"id": "430617", "url": "https://cs.wikipedia.org/wiki?curid=430617", "title": "Jaroslav Hrbek", "text": "Jaroslav Hrbek\n\nJaroslav Hrbek (26. října 1951 Praha – 17. dubna 2009 Praha) byl český historik zabývající se především vojenskými dějinami 20. století.\n\nJaroslav Hrbek se narodil v rodině českého historika a orientalisty Ivana Hrbka. Jeho dědečkem byl československý legionář a generál Jaroslav Hrbek. V letech 1972–1976 studoval historii a archivnictví na Filozofické fakultě Univerzity Karlovy, odkud byl v roce 1976 po vykonstruované akci Státní bezpečnosti z politických důvodů vyloučen. V letech 1976–1990 pracoval v různých (převážně dělnických) povoláních a historii se mohl věnovat jen ve volném čase. Při zaměstnání v roce 1982 dálkově dokončil svá vysokoškolská studia. Od roku 1990 pracoval jako vědecký pracovník v Historickém ústavu Československé armády (později Armády České republiky) a v roce 1998 se stal zaměstnancem Ústavu pro soudobé dějiny AV ČR. Byl autorem velkého množství knih zabývající se vojenskými dějinami 1. a 2. světové války. Na mnoha knihách spolupracoval se svým otcem Ivanem Hrbkem.\n\nZemřel náhle v noci 17. dubna 2009 na selhání srdce.\n\n\nKromě vlastní tvorby překládal z polštiny a především angličtiny.\n\n"}
{"id": "430618", "url": "https://cs.wikipedia.org/wiki?curid=430618", "title": "Ivan Hrbek", "text": "Ivan Hrbek\n\nIvan Hrbek (20. června 1923 Praha – 20. března 1993 Praha) byl český orientalista, historik a překladatel z arabštiny.\n\nIvan Hrbek se narodil jako syn československého legionáře a generála Jaroslava Hrbka. Vystudoval v letech 1945–1950 semitskou filologii a dějiny islámu na Filozofické fakultě Univerzity Karlovy. Od roku 1953 působil jako vědecký pracovník Orientálního ústavu ČSAV a od roku 1961 přednášel externě dějiny Afriky na FF UK. Jako hostující profesor přednášel i na vysokých školách v Maroku, Ghaně, Senegalu, Německu a Velké Británii. K jeho nejvýznamnějším překladatelským počinům patří překlad Koránu, vydaný poprvé v roce 1972, opatřený úvodní studií, komentářem, poznámkami, bibliografií, rejstříkem, konkordancí, doslovem a vysvětlivkami o rozsahu 280 stran. Súry Koránu ve svém překladu seřadil podle chronologického sledu zjevení v jednotlivých obdobích. Překlad Ivana Hrbka je dodnes čtenářsky nejpoužívanějším překladem Koránu v češtině a je zároveň považován i za jeden z nejpřesnějších českých překladů svaté knihy muslimů. Působil také jako člen autorského kolektivu mezinárodního vědeckého výboru UNESCO, který vydával General History of Africa. Přispíval také do Encyclopaedia of Islam. Publikoval také množství prací o námořních objevitelích, válečných lodích a bitvách. Některé z nich napsal spolu se svým synem historikem Jaroslavem Hrbkem.\n\nV mládí Hrbek konvertoval k islámu a formálně přijal muslimské jméno Ahmed. V období druhé světové války přispíval do časopisu Hlas, vydávaného českými muslimy. V období 1945 až 1955 vykonával fakticky funkci předsedy Muslimské náboženské obce pro Československo.\n\nK jeho žákům patří například současný český arabista a afrikanista Luboš Kropáček.\n\n\n\n\n"}
{"id": "430619", "url": "https://cs.wikipedia.org/wiki?curid=430619", "title": "Jaroslav Hrbek (generál)", "text": "Jaroslav Hrbek (generál)\n\nJaroslav Hrbek (9. července 1892 Polesí [tehdy Rymberk] – 19. ledna 1973 Praha) byl legionář a československý generál. \n\nV letech 1910–1914 studoval na Vysoké škole chemické při české technice v Praze. Po začátku 1. světové války narukoval do rakousko-uherské armády. V roce 1915 byl na ruské frontě zajat a následně vstoupil do srbské dobrovolnické divize. Na začátku roku 1917 vstoupil do československých legií, kde později působil v Československém deníku a v lednu 1919 zřídil a vedl Československou telegrafní a tiskovou kancelář v Rusku. Po návratu do vlasti dokončil vysokoškolská studia a poté působil na ministerstvu obrany a zemském vojenském velitelství v Čechách. V době nacistické okupace byl činný v domácím odboji a v letech 1942–1945 byl vězněn v nacistickém vězení. \n\nV roce 1945 byl povýšen do hodnosti brigádního generála a v roce 1946 do hodnosti divizního generála. Po nástupu komunistického režimu byl penzionován, byl vykázán z Prahy a byl i jinak perzekvován. Koncem 60. let 20. století se zasazoval o znovuobnovení Československé obce legionářské. \n"}
{"id": "430620", "url": "https://cs.wikipedia.org/wiki?curid=430620", "title": "Petr Hrbek", "text": "Petr Hrbek\n\nPetr Hrbek (* 3. dubna 1969 Praha) je český hokejový trenér a bývalý útočník. Jeho mladším bratrem je bývalý fotbalista Michal Hrbek.\n\nPetr Hrbek působil v československé a české hokejové lize v mužstvech Sparta Praha, Litvínov, Slavia Praha a Havířov. V Německu pak v Rosenheimu a Freiburgu. Krátce i na Slovensku ve Zvolenu.\n\nS juniorskou reprezentací vybojoval na MS juniorů stříbrnou medaili (1988) a bronzové medaile (1987, 1989). Získal také bronzové medaile na MS v ledním hokeji v letech 1992 a 1993. Zúčastnil se také ZOH v Albertville 1992 (bronzová medaile) a ZOH v Lillehammeru 1994 (5. místo). Na MS v ledním hokeji v roce 1992 byl zařazen do all stars týmu.Do NHL byl draftován v roce 1988 ve 3. kole jako 59. hráč klubem Detroit Red Wings. V NHL ale nikdy nenastoupil, hrál pouze na farmě v AHL.\n\nV roce 2015 trénuje mládež v hokejovém klubu HC Kobra Praha.\n\n\n"}
{"id": "430621", "url": "https://cs.wikipedia.org/wiki?curid=430621", "title": "Hrbek", "text": "Hrbek\n\nHrbek je české příjmení, patrně odvozené od tělesné vady.\n\nVýznamní nositele tohoto příjmení:\n\n"}
{"id": "430623", "url": "https://cs.wikipedia.org/wiki?curid=430623", "title": "Butler", "text": "Butler\n\nButler (anglicky \"majordomus\", vrchní sluha) může být:\n\n\n\n\n"}
{"id": "430625", "url": "https://cs.wikipedia.org/wiki?curid=430625", "title": "University of Pittsburgh", "text": "University of Pittsburgh\n\nUniversity of Pittsburgh ( Pittsburská univerzita), známá také jenom jako Pitt, je univerzita ve městě Pittsburgh v Pensylvánii ve Spojených státech amerických. Škola byla založena v roce 1787. Univerzita je zvláště známá díky výzkumu a výuce oborů: filosofie, lékařská, informační technologie, tvůrčí psaní a veřejné záležitosti. Pitt má patřit mezi největší výzkumná zdravotnická zařízení ve Spojených státech. Je členem Asociace amerických univerzit (Association of American Universities), sdružení vedoucích severoamerických univerzit zaměřených na výzkum, které vzniklo v roce 1900. V současnosti Pitt navštěvuje okolo 27 500 studentů a přednáší zde přes 4 600 vyučujících.\n\nSportovní týmy University of Pittsburgh se nazývají \"Panthers\" (Puma americká). Univerzita je členem Big East Conference.\n\n"}
{"id": "430635", "url": "https://cs.wikipedia.org/wiki?curid=430635", "title": "Gerd Ludwig", "text": "Gerd Ludwig\n\nGerd Ludwig (* 17. března 1947, Alsfeld) je současný německý novinářský fotograf.\n\nStudoval německou literaturu, politické vědy a tělesnou výchovy na univerzitě v Marburgu, ale přerušil studium cestou do Skandinávie a Severní Ameriky, kde pracoval jako zedník, námořník, zahradník a umývač nádobí. Později se opět vrátil do Německa a vystudoval fotografii u profesora Otto Steinerta na Folkwangschule v Essenu.\n\nSpoluzaložil agenturu VISUM. V roce 1975 se přestěhoval do Hamburku a začal pracovat pro Geo, Stern, Spiegel, Zeit-Magazin, Time a Life, a zakázky reklamních kampaní. V devadesátých letech podepsal smlouvu jako fotograf pro National Geographic se zaměřením na společenské změny v Německu a východní Evropě. Tato práce vyvrcholila publikaci jeho knihy Broken Empire: After the Fall of the USSR (Po pádu Sovětského svazu), desetiletá retrospektiva vydaná společností National Geographic.\n\nSpolupracuje s moskevským festivalem Interfoto, vystavuje v galeriích a na festivalech jako je Perpignan Visa pour L’Image, získal řadu fotografických ocenění, včetně IPA z roku 2006 Lucie Award pro fotografa roku.\n\nV současné době žije a pracuje pracuje v Los Angeles. Fotografoval ve více než 70 zemích po celém světě, pořádá přednášky na univerzitách a fotografické workshopy po celém světě, pracuje pro National Geographic a v reklamě.\n\n\n\n"}
{"id": "430655", "url": "https://cs.wikipedia.org/wiki?curid=430655", "title": "Árpád Göncz", "text": "Árpád Göncz\n\nÁrpád Göncz (10. února 1922 Budapešť – Budapešť) byl maďarský liberální politik, spisovatel a překladatel. V letech 1990 – 2000 byl prvním prezidentem Maďarské republiky.\nÁrpád Göncz se narodil se dne 10. února 1922 v Budapešti v tehdejším Maďarském království. V roce 1944 získal diplom na Pázmány Péter Tudományegyetem (dnešní \"Eötvös Loránd Tudományegyetem\"). Byl ženatý, s manželkou Zsuzsannou Göntér měli čtyři děti. Jeho dcera Kinga Göncz, ministryně zahraničí v letech 2006–2009, je současná europoslankyně za levicovou MSZP.\n\nOd roku 2003 je Árpád Göncz nositelem Řádu Bílého lva. Dne 10. února 2012 oslavil své 90. narozeniny.\n\nV období Druhé Maďarské republiky se angažoval v Független Kisgazda (\"Malorolnická strana\"). S následným vznikem komunistické Maďarské lidové republiky byl uvězněn. Po celou dobu vlády komunistického režimu v Maďarské lidové republice patřil do řad opozice a režim kritizoval. Po potlačení revoluce v roce 1956 byl uvězněn na doživotí. Gönczův spis měl 450 stran a obvinění se zakládalo na tom, že pomohl propašovat do Velké Británie rukopis ústřední postavy revoluce Imre Nagye „Na obranu národa“. Druhým bodem obžaloby byl parlamentní projekt reformovaného socialismu. Obsahoval představy o povolení drobného podnikaní a soukromého majetku. V 60. a 70. letech ho postupně realizoval János Kádár.\n\nPo svém propuštění v roce 1963 pracoval jako překladatel (\"zprvu technických textů\"), později vydal několik novel a her. Svou činností výrazně přispěl rozhodující měrou k pokojnému přechodu Maďarska k demokracii a zasazoval se za smír s bývalými politickými protivníky. Svým podílem na osvobození Maďarska a podporou sjednocení Německa významně přispěl ke spojení východní a západní Evropy.\n\nJako literát zpřístupnil svým rodákům významná díla západoevropské literatury a sám se stal známým jako spisovatel díky překladům svých knih v západní Evropě. V letech 1988–1990 byl prezidentem Maďarské překladatelské asociace. Překládal převážně z angličtiny, k jeho překladům patří Frankenstein Mary Shelleyové, Tolkienův Pán prstenů a také různá díla Williama Goldinga, Williama Styrona a Williama Faulknera.\n\nPo prvních svobodných volbách v roce 1990 byl Árpád Göncz zvolen do funkce prezidenta republiky. Funkce se ujal dne 2. května 1990. Stal se tak prvním prezidentem třetí Maďarské republiky. Prezidentské volby vyhrál i v roce 1995 a úřadoval až do 4. srpna 2000, kdy funkci předal Ferenci Mádlovi.\n\n\n\n\n"}
{"id": "430657", "url": "https://cs.wikipedia.org/wiki?curid=430657", "title": "Prehistorický park", "text": "Prehistorický park\n\nPrehistorický park (v anglickém originále Prehistoric Park) je šestidílná fiktivně-dokumentární série, částečně navazující na populární sérii \"Putování s dinosaury\". Premiéra dokumentu proběhla na britské televizní stanici ITV v roce 2006. Každá ze šesti epizod má délku kolem 1 hodiny (i s reklamními přestávkami). Vypravěčem je v anglickém originále David Jason. Pozornost zaujal také soundtrack Daniela Pembertona, vypuštěný na iTunes v srpnu roku 2007.\n\nHlavní postavou dokumentu je přírodovědec Nigel Marven, který se v každém díle vypraví časovým portálem do jiného období pravěku a snaží se zde zachránit a do současnosti přemístit některé z vyhynulých živočichů. Setká se tak například s tyrannosaurem, triceratopsem, mamutem, mikroraptorem, artropleurou a dalšími dávnými tvory (více v seznamu níže). V současnosti je pro ně již připraven Prehistorický park, ve kterém jsou tito tvorové zachováni a je jim umožněno žít v prostředí co nejpodobnějším jejich vlastnímu. Kromě Nigela jsou hlavními postavami ještě správce parku Bob (Rod Arthur) a veterinářka Suzanne (Suzanne McNabb), která své znalosti uplatňuje při péči o vyhynulé tvory, přivezené do parku (např. mamuti). V některých epizodách se objevují ještě další postavy, které však nejsou pro děj příliš významné (Saba, Ben, Bill a Jim).\n\nNa konci poslední série Nigel plánuje další výpravy do pravěku. Zdá se tedy být pravděpodobné, že série bude v budoucnu pokračovat.\n\nFilmové scény byly natáčeny na mnoha místech světa, včetně Yukonu, Floridy, Chile, Nového Zélandu, Brazílie nebo Austrálie. Téměř všechna pravěká zvířata i část jejich prostředí jsou však dílem počítačových animátorů.\n\n\nKromě těchto vyhynulých tvorů z různých geologických období se v dokumentu objevují také četní zástupci současné fauny (např. slon africký, gepard, krokodýl nilský, želvy, papoušci a chameleoni).\n\n\n"}
{"id": "430661", "url": "https://cs.wikipedia.org/wiki?curid=430661", "title": "Australská federace ledního hokeje", "text": "Australská federace ledního hokeje\n\nAustralská federace ledního hokeje, anglicky \"Australian Ice Hockey Federation\", též \"Ice Hockey Australia\", je národní hokejovou federací Austrálie. Členem IIHF je od 11. února 1938. Jejím nynějším prezidentem je Don Rurak.\n\nV současnosti je v Austrálii okolo 3000 registrovaných hráčů, z toho přes 1500 v kategorii mužů a okolo 1150 hráčů v kategorii juniorů. Registrováno je rovněž okolo 250 žen. K dispozici je 21 krytých hřišť.\n\nMužská australská hokejová reprezentace se zúčastňuje mistrovství světa v ledním hokeji, v roce 2009 sestoupila z Divize I. do Divize II. V roce 2008 byla na žebříčku IIHF na 33. místě. Ženská hokejová reprezentace byla v témže roce na 25. místě.\n\nNejvyšší klubovou mužskou soutěží je Australská liga ledního hokeje (\"Australian Ice Hockey League\"). V současné podobě se hraje od roku 2000, v roce 2011 ji hrálo osm týmů. Vítěz ligy získává Goodall Cup, který patří k celosvětově nejstarším hokejovým trofejím, hraje se o něj od roku 1909. Před založením ligy byl Goodall Cup soutěží mezi výběry jednotlivých australských států.\n\n"}
{"id": "430662", "url": "https://cs.wikipedia.org/wiki?curid=430662", "title": "Rod Arthur", "text": "Rod Arthur\n\nRod Arthur je britský herec. Objevil se například v jedné epizodě populárního britského sci-fi seriálu \"Doctor Who\". Jeho zatím nejvýznamnější rolí je však správce parku Bob z trikového dokumentu společnosti Impossible pictures s názvem Prehistorický park.\n\n"}
{"id": "430665", "url": "https://cs.wikipedia.org/wiki?curid=430665", "title": "Ázerbájdžánská federace ledního hokeje", "text": "Ázerbájdžánská federace ledního hokeje\n\nÁzerbájdžánská federace ledního hokeje (, ) je národní hokejovou federací Ázerbájdžánu. Členem IIHF je od 6. května 1992. Současným předsedou je Vagif D. Mussajev.\n\nÁzerbájdžánská hokejová reprezentace se nezúčastnila mistrovství světa v ledním hokeji v žádné z kategorií, na žebříčku IIHF nefiguruje.\n\n"}
{"id": "430671", "url": "https://cs.wikipedia.org/wiki?curid=430671", "title": "Phosphatodraco", "text": "Phosphatodraco\n\nPhosphatodraco (\"fosfátový drak\" podle četných ložisek fosfátu v Maroku) byl rod azdarchidního pterodaktyloidního ptakoještěra, který žil v období pozdní svrchní křídy na území dnešního středního Maroka (lokalita Grand Doui). Materiál je označován jako OCP DEK/GE 111 a skládá se z pěti spojených krčních obratlů a jakési neidentifikované kosti. Podle propočtů dosahovalo rozpětí křídel tohoto pterosaura kolem 5 metrů, šlo tedy o poměrně veliký druh. Krční část páteře je u tohoto azdarchida velmi kompletní a vykazuje nezvyklé prodloužení obratlů u báze krku.\n\n\"Phosphatodraco\" je jedním z vůbec nejmladších známých ptakoještěrů, který žil krátce před velkým vymíráním na rozhraní křídy a třetihor (kdy všichni pterosauři spolu s dinosaury relativně náhle vymřeli). Je také prvním azdarchidem, známým ze severní Afriky. Jediným dosud známým druhem tohoto rodu je typový druh \"P. mauritanicus\".\n\n\n\n"}
{"id": "430673", "url": "https://cs.wikipedia.org/wiki?curid=430673", "title": "Březná", "text": "Březná\n\nBřezná může znamenat:\n\n"}
{"id": "430674", "url": "https://cs.wikipedia.org/wiki?curid=430674", "title": "Královská belgická hokejová federace", "text": "Královská belgická hokejová federace\n\nKrálovská belgická hokejová federace (, , ) je národní hokejovou federací Belgie. Členem IIHF je od 8. prosince 1908 (je zakládajícím členem). Jejím nynějším prezidentem je Pascal Nuchelmans.\n\nV současnosti je v Belgii okolo 1750 registrovaných hráčů, z toho okolo 750 v kategorii mužů a okolo 900 hráčů v kategorii juniorů. Registrováno je rovněž kolem 100 žen. K dispozici je 19 krytých hřišť.\n\nMužská belgická hokejová reprezentace se zúčastňuje mistrovství světa v ledním hokeji, v roce 2009 obsadila ve skupině B Divize II 2. místo. V roce 2008 byla na žebříčku IIHF na 34. místě. Ženská hokejová reprezentace byla v témže roce na 24. místě.\n\n"}
{"id": "430676", "url": "https://cs.wikipedia.org/wiki?curid=430676", "title": "Pohár vítězů pohárů v basketbalu žen", "text": "Pohár vítězů pohárů v basketbalu žen\n\nPohár vítězů pohárů v basketbalu žen (PVP) byla v letech 1972-1974 druhá soutěž klubových týmů po PMEZ. Od sezony 1974-75 ji nahradil Pohár Lilianny Ronchettiové.\n"}
{"id": "430683", "url": "https://cs.wikipedia.org/wiki?curid=430683", "title": "Židovský hřbitov v Ivanovicích na Hané", "text": "Židovský hřbitov v Ivanovicích na Hané\n\nŽidovský hřbitov v Ivanovicích na Hané leží na východním okraji města při pravé straně silnice na Kroměříž, přímo za benzinovou stanicí. Hřbitov je majetkem náboženské obce v Brně.\n\nTento hřbitov byl založen mezi 16. až 17. stoletím a má rozlohu 3852 m. Jsou zde pochováni Židé z Ivanovic na Hané a 22 okolních obcí. Nejstarší dosud dochovaný náhrobek je z roku 1805. Dějepisci uvádějí že na zdejším hřbitově jsou pochováni předci arcibiskupa Theodora Kohna.\n\nIvanovická židovská komunita přestala existovat v roce 1940.\n\n\n"}
{"id": "430686", "url": "https://cs.wikipedia.org/wiki?curid=430686", "title": "Farmářský klub", "text": "Farmářský klub\n\nFarmářský klub je sportovní klub v nižší soutěži, který spolupracuje s některým z klubů ve vyšší soutěži při splnění dvou podmínek. Oba kluby jsou vlastnicky provázány (společný majitel) a kluby spolupracují výhradně mezi sebou.\n\nSpolupráce spočívá v hostování nebo střídavých startech juniorů z klubu ve vyšší soutěži v klubu v nižší soutěži. Tím se dává možnost růstu mladým talentům a zároveň se posiluje farmářský tým. Farmářskému týmu chodí také pomáhat a zároveň se rozehrát hráči, kteří jsou po zranění anebo hráči co se nevešli do základní sestavy týmu ve vyšší soutěži. Model funguje už dlouhou dobu v kanadsko-americké hokejové NHL, kdy každý tým ze soutěže má svou farmu v nějakém z týmu z AHL, ECHL, nebo i z jiných nižších lig. Běžné je, že klub NHL spolupracuje i s 3 týmy z nižších soutěží. Tato spolupráce funguje nejen v hokeji, ale i v jiných kolektivních sportech, jako je fotbal, basketbal, atp.\n\n\nV některých případech kluby nenazývají vzájemnou spolupráci hokejovou farmou, ale model spolupráce tomu odpovídá.\n"}
{"id": "430691", "url": "https://cs.wikipedia.org/wiki?curid=430691", "title": "Finský svaz ledního hokeje", "text": "Finský svaz ledního hokeje\n\nFinský svaz ledního hokeje (finsky Suomen Jääkiekkoliitto, anglicky \"Finnish Ice Hockey Association\") je národní hokejovou federací Finska. Členem IIHF je od 10. února 1928.\n\nV současnosti je ve Finsku okolo 61 000 registrovaných hráčů, z toho v kategorii mužů okolo 22 000 a v kategorii juniorů okolo 36 500 hráčů. Registrováno je také asi 3500 žen. V zemi je 220 krytých hřišť.\n\nMužská finská hokejová reprezentace se pravidelně zúčastňuje elitní soutěže mistrovství světa. V roce 2008 byla na žebříčku IIHF na 4. místě. Ženská reprezentace byla v témže roce na 3. místě.\n\n"}
{"id": "430692", "url": "https://cs.wikipedia.org/wiki?curid=430692", "title": "Swing (Java)", "text": "Swing (Java)\n\nSwing je knihovna uživatelských prvků na platformě Java pro ovládání počítače pomocí grafického rozhraní. Knihovna Swing poskytuje aplikační rozhraní pro tvorbu a obsluhu klasického grafického uživatelského rozhraní. Pomocí Swingu je možno vytvářet okna, dialogy, tlačítka, rámečky, rozbalovací seznamy atd.\n\nPůvodní nástroj pro tvorbu grafického uživatelského rozhraní je Abstract Window Toolkit (AWT), vyvíjený firmou Sun Microsystems jako součást Javy. První verze vyšla v roce 1995, spolu s první verzí jazyka Java. Během dalšího vývoje se ale u AWT projevily chyby v návrhu a další problémy. Např. bylo závislé na platformě a tím porušovalo jeden z principů, na kterém je jazyk Java postaven. V roce 1997 Sun upustil od dalšího vývoje AWT a začal vyvíjet Swing.\n\nJako základ sloužily Internet Foundation Classes (IFC), vyvinuté Netscape Communications Corporation na konci roku 1996, jako nástroj pro tvorbu grafického uživatelského rozhraní pro Javu. V roce 1997 došlo ke spojení IFC a dalších technologií od Netscape a Sun Microsystems do Java Foundation Classes (JFC), jehož je Swing součástí.\n\nSwing je vyvíjen jako kombinace AWT, IFC a dalších technologií.\n\nSwing je nedílnou součástí Java SE od verze 1.2. Do té doby byl dostupný pouze jako knihovna k samostatnému stažení.\n\nHierarchie tříd grafických komponent Swingu je založena na rodičích z AWT, jak ilustruje obrázek napravo.\n\nJako každá třída v Javě, i třídy grafického uživatelského rozhraní jsou potomky třídy codice_1. \n\nZákladním stavebním kamenem všech grafických komponent je třída codice_2. Instance třídy codice_2 představují objekty, které mají svoji grafickou reprezentaci a mohou být zobrazeny na monitoru a interagovat s uživatelem. Všechno, co Java na monitoru nakreslí, je instance třídy codice_2. Různé ovládací prvky (tlačítko, zaškrtávátko, seznam, atd…) v AWT jsou definovány jako potomci třídy codice_2.\n\nOd třídy codice_2 je dále odvozena třída codice_7 (kontejner). Kontejner je taková grafická komponenta, která v sobě může držet a kreslit ostatní grafické komponenty. Jakým způsobem se komponenty v kontejneru nakreslí, určuje tzv. správce rozložení (implementace rozhraní codice_8). V AWT jsou od třídy codice_7 odvozeny různé prvky, např. třída codice_10 nebo codice_11.\n\nZákladním kamenem knihovny Swing je třída codice_12. Tato třída je rodičem každé swingovské komponenty. Jak je patrno z obrázku, codice_12 je potomkem codice_7. Tudíž všechny swingovské prvky v sobě mohou držet další komponenty. Potomci třídy codice_12 jsou samotné swingovské komponenty, jako je codice_16 (tlačítko), codice_17 (seznam), codice_18 (obecný panel), atd… Všechny swingovské komponenty mají před svým logickým názvem písmeno J, aby byly rozlišitelné od svých protějšků z AWT.\n\nK této obecné hierarchii existují výjimky, a to jsou okna a obecně všechny nejvyšší kontejnery (top-level containers – okna, dialogy, applety). Okna jsou obecně potomci třídy codice_10, a nemohou proto být potomci třídy codice_12 (v Javě nelze dědit od více tříd). Swingovské protějšky k codice_10 a jeho potomků (codice_22, codice_23, atd…) jsou definovány jako potomci těchto tříd s „J“ na začátku. Tj. hlavní swingovské okno codice_24 je definováno jako potomek codice_22.\n\nAWT bylo koncipováno jako rozhraní mezi Javou a grafickým API platformy. Tj. všechny grafické komponenty byly přímo kresleny systémem a měly tedy nativní vzezření. Např. JVM na Windows využívala Win32 API (konkrétně knihovny gdi32.dll a další) ke kreslení AWT komponent. Tyto nativně vykreslené prvky se nazývají „těžké“ (v originále heavyweight), protože měly své vlastní nativní neprůhledné okno v systému. Na systém se spoléhaly i v dalších věcech, např. zajišťování pozice na ose Z (která komponenta je v popředí a která v pozadí).\n\nSwing přináší jiný přístup, a to ten, že každá komponenta je sama zodpovědná za svůj vlastní vzhled a nespoléhá se na systém. Každá komponenta sama definuje, jak vypadá, a na požádání se namaluje na monitor. Samotné kreslení se odehrává přímo v Javě, a operačnímu systému se pouze předá hotový obrázek k namalování. Tomuto přístupu se říká „lehký“ (lightweight). To, jak komponenty budou vypadat, již tedy nezáleží na operačním systému.\n\nSwing navíc přidává podporu pro dvojitou vyrovnávací paměť (double buffering), která umožňuje plynulé kreslení grafických prvků; pro podporu průhlednosti a částečné průhlednosti; pro optimalizované kreslení v případě překrývajících se komponent; a další technologie. Pro kreslení využívá další část JFC, a to Java 2D API. \n\nKreslení nejvyšších kontejnerů (oken, dialogů…) je ve Swingu převzato z AWT, tudíž okna jako taková jsou platformě závislá (nelze mít okno na platformě, která okna nepodporuje). Jejich vzhled ale konfigurovatelný je.\n\nProtože operační systém již ve Swingu nemá kontrolu nad tím, jak bude komponenta vypadat, je možné ve Swingu změnit vzhled, chování a některé další charakteristiky všech komponent pomocí tzv. Look and Feel („Vzhled a Pocit“).\n\nLook and Feel je sada delegátů, které určují, jak bude která komponenta vypadat. Např. pro tlačítko (codice_16) je to třída codice_27. Vždy, když se má komponenta namalovat, tak se zeptá vhodného delegáta, jak má v tomto Look and Feel vypadat, a namaluje se podle toho.\n\nLook and Feel je dokonce vyměnitelný za chodu, tudíž je možné během chodu programu kompletně změnit to, jak program vypadá, protože se pouze změní třída zodpovědná za poskytování informací o vzhledu.\n\nImplicitní Look and Feel je platformně nezávislý a vypadá stejně na všech platformách. Swing dále poskytuje různé Look and Feel pro všechny hlavní platformy, a lze nastavit, aby zavedl takové Look and Feel, které bylo naprogramováno na nativní vzhled na dané platformě.\n\nNa Internetu se nachází ke stažení mnoho dalších verzí Look and Feel třetích stran, a je samozřejmě možné si nadefinovat vlastní Look and Feel.\n\nTato architektura vyměňování Look and Feel je blízká návrhovému vzoru Abstraktní továrna.\n\nModel – View – Controller (MVC) je typ softwarové architektury, kde je uživatelské rozhraní (View) odděleno od logiky programu (Model) řídící logikou (Controller). Tyto tři komponenty bývají často odděleny rozhraními, a tak modifikace jedné části má minimální vliv na ostatní části.\n\nVe Swingu má každý grafický objekt (tlačítko, seznam, rozbalovací menu…) svůj model v podobě rozhraní, který je na daném grafickém objektu nezávislý. Swing poskytuje implicitní implementaci modelu pro běžné využití, ale nic uživateli nebrání, aby si naprogramovat objekt s jiným modelem. Toto umožňuje uživateli změnit chování grafické komponenty, ale využívat její vzhled.\n\nNapříklad codice_17 (seznam) má definovaný model pomocí rozhraní codice_29. Protože rozhraní je definované pro danou komponentu, codice_29 poskytuje metody pouze pro čtení dat (to je vše, co codice_17 potřebuje k vykreslení prvků). Implicitní implementace codice_29u je codice_33, který přidávání a odebírání prvků ze seznamu již podporuje. Obecně codice_29 představuje jednorozměrné pole prvků, ale programátor může dané rozhraní implementovat podle svých potřeb.\n\nModel dále nabízí rozhraní pro komunikaci se zbytkem programu pomocí vyvolávání událostí. Ve zkratce, komponenta nabízí, že si k ní kdokoliv může přihlásit posluchače (tzv. listener) na různé události. Listener je pro danou komponentu definován obvykle jako nějaké rozhraní. Když v komponentě proběhne daná události (ať už ji vyvolal kdokoliv) – např. zmáčknutí tlačítka, vybrání položky, minimalizování okna, atd…, komponenta všem přihlášeným posluchačům odešle zprávu o provedené akci. Tato technologie přihlašování a odesílání zpráv je založena na návrhovém vzoru Observer.\n\nNapř. tlačítko vyvolává jedinou událost – obecnou akci, která nastane při zmáčknutí tlačítka. Kdokoliv se může stát posluchačem mačkání tlačítka tím, že implementuje rozhraní codice_35. Po zaregistrování se k tlačítku bude daný objekt dostávat zprávy o mačkání tlačítka prostřednictvím metod definovaných v rozhraní codice_35.\n\nJiné komponenty mohou definovat více událostí – např. strom (codice_37) vyvolává události při rozbalení položky a při vybrání položky. Dále obecně všechny komponenty (protože jsou potomky různých tříd v komponentní hierarchii), definují další události – při změně vlastníka, při změně vlastnosti (property), při změně kontejneru, při klepnutí myší, při psaní textu, při změně zaměření (focus), atd…\n\nSwing poskytuje možnost implementace přídavných technologií pro asistenci tělesně postižených lidí při práci s počítačem. Některé z nich jsou implementovány přímo ve Swingu, jako např. možnost přiřazení klávesových zkratek tlačítkům, nebo přeskakování mezi prvky formuláře pomocí tabulátoru.\n\nOstatní lze dodefinovat tím, že se implementuje rozhraní codice_38 a poskytne instanci třídy codice_39. Různé podpůrné technologie využívají toto API pro svou funkčnost.\n\nVšechny komponenty grafického rozhraní jsou serializovatelné.\n\nAčkoliv samotný Swing nepoužívá pro svůj běh více vláken a není navržen pro používání vláken (není vláknově bezpečné – thread safe), podporuje více vláken svou architekturou. Např. poskytuje vlákno, které se nazývá Event dispatch thread, které je mimo jiné zodpovědné za spouštění dalších vláken, když nějaký prvek spustí nějakou událost. Je možné tedy oddálit spuštění události, popřípadě volat logiku programu v samostatném vlákně.\n\nTento výňatek z kódu zobrazí text „Hello World!“ v okně:\n"}
{"id": "430698", "url": "https://cs.wikipedia.org/wiki?curid=430698", "title": "Chrám Zesnutí přesvaté Bohorodice", "text": "Chrám Zesnutí přesvaté Bohorodice\n\nChrám Zesnutí přesvaté Bohorodice, nebo též \"Uspenskij sobor\", (rusky Успенский собор, čti: \"uspěnskij sobór\") je poměrně časté ustálené pojmenování různých katedrálních křesťanských chrámů na vysvěcených na počest Zesnutí přesvaté Bohorodice, především v pravoslavných zemích, zejména pak v Rusku.\n\n\n\n\n\n\n"}
{"id": "430699", "url": "https://cs.wikipedia.org/wiki?curid=430699", "title": "Volby do Evropského parlamentu 2009", "text": "Volby do Evropského parlamentu 2009\n\nVolby do Evropského parlamentu proběhly ve 27 členských státech Evropské unie ve dnech 4.-7. června 2009. Přes 375 milionů občanů členských států EU s aktivním volebním právem volilo 736 poslanců Evropského parlamentu.\n\nVolby probíhaly podle zásad poměrného volebního systému, státy mohou podle své konkrétní vnitrostátní situace zřizovat volební obvody nebo jiným způsobem dále členit své volební oblasti, nesmí tím být dotčen poměrný charakter volebního systému. Uzavírací klauzule nesmí být vyšší než 5%, státy mohou stanovit strop pro výdaje kandidátů ve volební kampani. Další pravidla stanovena nejsou, volební systémy v jednotlivých státech se tak více či méně liší. Pasivní i aktivní volební právo v členském státě mají všichni občané EU, kteří v něm mají bydliště, za stejných podmínek jako státní příslušníci tohoto státu.\n\nPočet poslanců byl poměrně podle počtu obyvatel členských států. V minulých volbách v roce 2004 bylo zvoleno 732 poslanců, po přijetí Bulharska a Rumunska pak dalších 52 (celkem tedy 785). V souladu se smlouvou z Nice byl volby v roce 2009 určen počet 736. Podle pravidel uvedených v Lisabonské smlouvě (která může během volebního období vstoupit v platnost) by byla čísla opět odlišná.\n\nPříslušnost některých národních stran k frakcím se může měnit, můžou vzniknout i nové frakce. V případě vstoupení v platnosti Lisabonské smlouvy se změní celkový počet poslanců a tím i složení parlamentu.\n\nPrvním dnem voleb byl čtvrtek 4. června. Termín voleb v jednotlivých zemích nicméně odpovídá místní tradici (například v Česku a v Itálii se podle zvyku volilo dva dny), většina voleb proběhla v neděli 7. června.\n\n\n"}
{"id": "430700", "url": "https://cs.wikipedia.org/wiki?curid=430700", "title": "Červený raptor", "text": "Červený raptor\n\nČervený raptor (orig. \"Raptor Red\") je román amerického paleontologa Roberta T. Bakkera z roku 1995 (česky vyšel v roce 2000), k němuž si autor sám vytvořil také doprovodné ilustrace. Děj knihy je zasazen do dnešního Utahu v období spodní křídy, zhruba před 120 miliony let. Autor vytvořil poutavý příběh založený na interakcích jednotlivých dinosauřích druhů žijících v období křídy v oblasti Utahu, aniž by jim přitom propůjčoval lidskou řeč či lidské vlastnosti, třebaže občas jednoduchými větami či jen pouhými slovy vyjadřoval \"překlad\" jejich myšlenek a interpretaci jejich řeči těla.\n\nHlavní \"postavou\" příběhu je samice velkého dromeosaurida utahraptora, která žije svým nebezpečným životem ve světě ostatních dinosaurů i jiných pravěkých tvorů. Příběh je vyprávěn jakoby očima tohoto dravého dinosaura - \"raptora\". Bakker ve své knize popisuje velmi živým a poutavým jazykem sociální, behaviorální i jiné aspekty života teropodních dinosaurů, zobrazují se zde také jeho vlastní teorie a hypotézy. Autor se však místy nechává až příliš strhnout dějem a podává vědecká fakta poměrně volným způsobem, za což je jinými paleontology (například Davidem B. Normanem) kritizován. Místy také používá až nevhodné slangové výrazy (v originále \"pissed off\" nebo \"cool\"). \n\nTřebaže odborníky kritizovaná, kniha přibližuje dinosaury a jejich svět běžnému člověku poutavým a neobvyklým způsobem, obsahující moderní poznatky o jejich způsobu života a přenášející je zábavnou formou do širšího povědomí. Kniha se setkala s velmi pozitivním ohlasem, což bylo zřejmě dáno také úspěchem tematicky příbuzného filmu \"Jurský park\", který měl premiéru o dva roky dříve. Podobný způsob vykreslení pravěku použil ve svých knihách také český paleontolog Josef Augusta, ale jeho příběhy byly jen krátké a navzájem neprovázané povídky z různých období vývoje života na Zemi a v případě dinosaurů reflektující zastaralou představu pomalých a hloupých plazů. Kniha \"Červený raptor\" naopak popisuje dinosaury (obzvláště dromeosauridy) jako značně bystré a hbité tvory.\n\nPodle autora knihy měl zájem o zpracování \"Červeného raptora\" také filmový Hollywood, ale žádný kontrakt nebyl zatím podepsán.\n\n\n\n"}
{"id": "430703", "url": "https://cs.wikipedia.org/wiki?curid=430703", "title": "Chrám Zesnutí přesvaté Bohorodice (Moskva)", "text": "Chrám Zesnutí přesvaté Bohorodice (Moskva)\n\nUspenskij sobor v Moskvě (rusky \"Успенский собор в Москве\") je jeden z největších pravoslavných chrámů zasvěcený svátku Zesnutí Panny Marie (Bohorodičky), který se nachází na Chrámovém náměstí v moskevském Kremlu. Byl postaven v letech 1475—1479 pod vedením italského stavitele Aristotela Fioravantiho. Je to jeden z nejvýznamnějších a nejdůležitějších chrámů v Moskvě, zároveň to je nejstarší plně zachovalá stavba v tomto městě.\n\nPrvní kamenný chrám na místě dnešního byl postaven na počátku 14. století, za vlády knížete Ivana I. 4. srpna 1326 byl na místě původně dřevěného kostela založen chrám z bílého kamene zasvěcený Zesnutí přesvaté Bohorodice na pokyn kyjevského metropolity Petra, který sám krátce nato přesídlil do Moskvy.\n\nUspěnský chrám byl v letech 1326—1327 prvním kamenným kostelem v Moskvě. Byl to jednolodní chrám, se čtyřmi pilíři, třemi apsidami a třemi přístavbami, postavený po vzoru georgijevského chrámu v Jurjevě-Polském. Kostel byl postaven ve slohu charakteristickém pro toto období: zdivo z hrubě opracovaných kvádrů bílého kamene se spojovala s hladkostěnnými částmi architektonické výzdoby.\n\nZa vlády Ivana III. kostel přestal vyhovovat statutu katedrálního chrámu sílícího centralizovaného ruského státu. K demolici určený kostel se pravděpodobně přestal udržovat a velmi zchátral, o čemž nalézáme záznamy v letopisech.\n\nRealizace stavby nového chrámu na tu dobu ohromných rozměrů, byla svěřena ruským stavitelům Krivcovovi a Myškinovi. Roku 1472 započatá stavba však nebyla dokončena, poté co byla krátce předtím dokončená klenba kostela narušena zemětřesením, jež se v Moskvě podle záznamů odehrálo 20. května 1474.\n\nIvan III. pozval z Itálie architektа Ridolfa Fioravantiho, zvaného Aristotele, který zcela rozebral zbytky stavby a vztyčil současný chrám podle ruských předloh z 12. století (Uspenského chrámu ve Vladimiru) s prvky tehdejší současné severoitalské architektury. Kostel byl vysvěcen 12. srpna 1479, v předvečer svátku Panny Marie, metropolitou Gerontiem.\n\nKostel dostal podobu stavby o šesti sloupech, pěti kupolích a pěti apsidách. Postaven z bílého vápence v kombinaci s cihlou (z cihlového zdiva jsou vytvořeny klenba, oblé plochy, východní zeď nad oltářovými apsidami, hranolové sloupy na východní straně skryté za oltářní branou. Ostatní oblé sloupy jsou rovněž z cihel, jsou však vyloženy vápencem).\n\nPrvotní výzdoba chrámu byla vytvořena v období let 1482 až 1515. Na dekoraci se podílel věhlasný ikonopisec Dionisij. V letech 1642—1644 byl chrám znovu vyzdoben, přičemž původní malby se nezachovaly.\n\nKostel byl mnohokrát poškozen požáry, následně obnovován a restaurován. Po požáru roku 1547 dal Ivan IV. pokyn k vyzdobení vrcholu kostela pozlacenými listy z mědi. Relikvie metropolity Petrа byly přeloženy ze stříbrné urny do zlaté. Roku 1624 byla klenba chrámu rozebrána, neboť hrozilo její zřícení a znovu vystavěna podle nového nákresu s přidanou železnou armaturou se zabudováním dodatečných podpůrných oblouků.\n\nV únoru 1548 se zde konala první korunovace ruského panovníka v dějinách. Velkokníže moskevský Ivan III. nechal korunovat tzv. čapkou Monomachovou svého vnuka Dmitrije na velikého knížete \"\"Moskvy a Vladimiru a vší Rusi\"\". Roku 1547 následovala první carská korunovace Ivana IV. Od té doby až do svržení monarchie se zde konaly panovnické korunovace. Korunovace posledního cara Mikuláše II. a jeho manželky carevny Alexandry Fjodorovny proběhla 26. května 1896.\n\nRoku 1625 bylo do chrámu přeneseno roucho Páně, poslané jako dar caru Michailu Fjodorovičovi perským šáhem Abbásem I. Na počest této události byl v ruské církvi ustanoven svátek «Uložení roucha Páně» (10. července podle juliánského kalendáře).\n\n"}
{"id": "430712", "url": "https://cs.wikipedia.org/wiki?curid=430712", "title": "ActiveState Komodo", "text": "ActiveState Komodo\n\nActiveState Komodo je vývojové prostředí (IDE) od firmy ActiveState, které je určeno pro dynamické programovací jazyky založené na platformě Mozilla. Podporuje JavaScript, Perl, PHP, Python, Ruby a Tcl; webové aplikační frameworky jako Ruby on Rails a CakePHP; klintské knihovny jako je Yahoo! UI Library a Dojo.\n\nActiveState ve verzi Komodo IDE 4.0 obsahuje vlastní internetový prohlížeč včetně možnosti ladění, DOM Inspektor, HTTP Inspectoru a inteligentní kód pro jazyky jako JavaScript, CSS, HTML a XML, které umožňují programátorům úpravy a ladění AJAX kódu a multijazykových souborů.\n\nKomodo IDE je k dispozici pro platformy Linux, Mac OS X a Microsoft Windows.\n\n\"Komodo Edit\" je volně šiřitelný textový editor pro dynamické programovací jazyky, který byl představen v lednu 2007. S vydáním verze 4.3 je zařazen k Open Komodo projektu.\n\nKomodo Edit přebírá mnoho prvků z Komodo IDE – jak podporu jazyků (Perl, PHP, Python, Ruby, Tcl), tak podporu pro platformy (Linux, Mac OS X a Windows). Stejně jako Komodo IDE podporuje prohlížení dalších jazyků jako JavaScript, CSS, HTML a XML.\n\nByl vyvinut pro programátory, kteří potřebují vícejazykový editor s širokou funkčností, ale nevyužijí vlastnosti IDE prostředí (ladění, DOM prohlížeč, interaktivní příkazovou řádku a kontrolu integrace zdrojového kódu).\n\nNa konci roku 2007 oznámil ActiveState, že projekt Komodo Edit bude nadále vyvíjen jako svobodný software. Tento projekt je znám jako Open Komodo. V březnu 2008 uvolnil ActiveState první verzi Komodo Edit (4.3) s open source licencí. Verze pro Windows podporuje Windows XP, Windows 2000 a Windows Vista.\n\n"}
{"id": "430713", "url": "https://cs.wikipedia.org/wiki?curid=430713", "title": "Bozkovské podzemní jezero", "text": "Bozkovské podzemní jezero\n\nBozkovské podzemní jezero je podzemní jezero, které se nachází ve 24 m dlouhém a 14 m vysokém Jezerním dómu v Nové jeskyni v Bozkovských dolomitových jeskyních v okrese Semily v Libereckém kraji v České republice. Plocha hladiny činí 320 m².\n\nVoda je průzračná a má charakteristickou modrozelenou barvu, což je způsobeno vysokým obsahem rozpuštěných látek.\n\nJezerní dóm s podzemním jezerem, byl objeven 19. ledna 1958, průzkumnou šachticí z povrchu. Hladiny podzemních jezer a jezírek v BDJ byly uměle sníženy zhruba o 5m.\n\nU jezera končí prohlídková trasa jeskyněmi.\n"}
{"id": "430723", "url": "https://cs.wikipedia.org/wiki?curid=430723", "title": "SAS System", "text": "SAS System\n\nSAS System nebo jen SAS (původně \"Statistical Analysis System\") je integrovaný systém softwarových produktů, vyráběný firmou SAS Institute. Slouží jednak ve firmách jako databázový systém, tak jako nástroj pro analýzu a obchodní využití dat, a jednak se také používá pro statistickou analýzu dat ve vědě a technologii. Jedná se o modulární software, takže zákazník může využít jen ty části, které se hodí jemu. SAS obsahuje vlastní programovací jazyk, označovaný rovněž jako SAS.\n\n"}
{"id": "430724", "url": "https://cs.wikipedia.org/wiki?curid=430724", "title": "Heřmanice v Podještědí", "text": "Heřmanice v Podještědí\n\nHeřmanice v Podještědí (německy ) je vesnice spadající pod město Jablonné v Podještědí v okrese Liberec.\n\nPrvní zmínka o sídle, jehož zástavba je typem dlouhé lánové vsi, je z roku 1375.. Do doby před druhou světovou válkou byly Heřmanice obydleny převážně německým obyvatelstvem. Většina z nich byla po válce ze svých domovů vysídlena, čímž došlo témeř k úplnému vylidnění a obec dodnes nedosáhla původního počtu obyvatel.\n\nBěhem procesu integrace obcí se staly Heřmanice v roce 1980 částí městečka Jablonné v Podještědí a spolu s ním byly k 1. lednu 2007 přesunuty z okresu Česká Lípa do dopravně bližšího okresu Liberec.\n\n\n\n"}
{"id": "430727", "url": "https://cs.wikipedia.org/wiki?curid=430727", "title": "SPSS", "text": "SPSS\n\nSPSS (zkratka původně znamenala \"Statistical Package for the Social Sciences\") je americká softwarová firma sídlící v Chicagu, od roku 2009 vlastněná společností IBM, která dodává především statistický a analytický software, především univerzální softwarový balík označovaný jako IBM SPSS , předtím v letech 2009 až 2010 PASW (Predictive Analytics SoftWare), předtím před rokem 2009 SPSS. Software dodávaný od roku 1968 patří k předním hráčům na trhu analytických nástrojů. Software je vybaven vlastním makrojazykem, novější verze mohou být rovněž skriptovány jazykem Python.\n\nDále společnost vyrábí SPSS Modeler pro data mining a produkty pro pořizování a sběr dat i software pro prezentace, pro distribuce a aplikace modelů a výsledků analýz. SPSS Modeler se používá k vytvoření prediktivních modelů a plnění dalších analytických úkolů. Má vizuální rozhraní, které umožňuje uživatelům využívat algoritmy statistiky a dolování dat bez nutnosti programování.\n\nSpolečnost SPSS CR, spol. s r.o., je výhradním distributorem softwaru SPSS a poskytovatelem analytických a statistických služeb v České a Slovenské republice. Společnost je součástí mezinárodní sítě SPSS, která působí ve více než 60 pobočkách po celém světě. Společnost SPSS CR byla založena v roce 1998 a nabízí široké portfolio programů zaměřených na statistické analýzy, business intelligence, data mining, na analýzy v marketingu, sběr dat a prezentaci výsledků. Dále poskytuje statistické služby, analýzy, modelování, predikce, řešení analytického CRM, nabízí výuku statistiky a poradenství v daném oboru.\n\n"}
{"id": "430733", "url": "https://cs.wikipedia.org/wiki?curid=430733", "title": "R (programovací jazyk)", "text": "R (programovací jazyk)\n\nR je programovací jazyk a prostředí určené pro statistickou analýzu dat a jejich grafické zobrazení. Jde o implementaci programovacího jazyka S pod svobodnou licencí. Protože je zdarma, R již předstihlo počtem uživatelů komerční S a stalo se faktickým standardem v řadě oblastí statistiky.\n\nFunkce prostředí R lze rozšířit pomocí knihoven označovaných jako balíčky (\"packages\"). Pro verzi 3.6.2 jich bylo v lednu roku 2020 v centrálním repozitáři CRAN k dispozici 15 325. Příkladem často používaného balíčku je ggplot2 pro zobrazení dat.\n\nR se používá z příkazového řádku, existuje však několik frontendů s grafickým rozhraním jako RKWard, RStudio a R Commander.\n\nR bývá také propojováno či využíváno v komerčním softwaru, např. v prostředí SPSS mohou uživatelé přímo psát a spouštět programy v jazyce R nad otevřenými daty.\n\nR poskytuje širokou škálu statistických a grafických technik včetně lineárního a nelineárního modelování, klasických statistických testů, analýzy časových řad, shlukování a dalších. R je snadno rozšiřitelný pomocí funkcí a balíčků a R komunita je známá jejich aktivní aktualizací. Mnoho standardních funkcí R je psáno v samotném jazyku R, což usnadňuje uživatelům sledovat provedené algoritmické změny. Pro výpočetně náročné úlohy lze kód propojit s jazyky C, C++ a Fortran a zavolat je v době běhu. Pokročilí uživatelé mohou využívat jazyky C, C++, Java, .NET nebo Python k přímé manipulaci R objektů.\n\nR je vysoce rozšiřitelný pomocí balíčků vytvořených samotnými uživateli obsahující konkrétní funkce, nebo využitelné v určitých oblastech studia. Díky svému dědictví z jazyka S má R silnější objektově orientované programování než většina ostatních statistických počítačových jazyků. Rozšíření R je také zjednodušeno díky využití lexikálních pravidel.\n\nDalší silnou stránkou R je statická grafika, která umí generovat grafy vhodné do vědeckých publikací zahrnující např. i matematické symboly. Dynamická a interaktivní grafika je dostupná prostřednictvím dalších balíčků.\n\nR má svůj vlastní formát dokumentace podobný LaTeXu, který nahrazuje kompletní dokumentaci, a to jak on-line, tak v mnoha formátech a v tištěné podobě.\n\nR je interpretovaný jazyk, k němuž uživatelé obvykle přistupují pomocí příkazového řádku (interpret). Pokud uživatel zadá codice_1 do příkazového řádku R a potvrdí stisknutím , odpovědí počítače bude codice_2, jak je uvedeno níže:\n\nTento výpočet je interpretován jako součet dvou jednoelementových vektorů, jehož výsledkem je také jednoelementový vektor. Předpona [1] označuje, že seznam prvků, které následují na stejném řádku, začíná prvním prvkem vektoru (funkce, která je užitečná, když je výstup na více řádků).\n\nStejně jako jiné podobné jazyky, jako je APL a MATLAB, R podporuje matice. Datová struktura programovacího jazyka R zahrnuje vektory, matice, datové rámce (podobné tabulkám v relační databázi) a listy. Rozšiřitelný objekt – systém R zahrnuje objekty pro (mimo jiné): regresní modely, časové řady a geo-prostorové souřadnice. Skalární datový typ nebyl nikdy implementován jako datová struktura v R, skaláry jsou zde reprezentovány jako vektory s délkou jedna.\n\nR podporuje procedurální programování s funkcemi, a pro některé funkce objektově orientované programování s generickými funkcemi. Generické funkce se chovají odlišně v závislosti na typu předaných argumentů k němu. Jinými slovy generická funkce odešle funkci specifickou pro daný typ objektu. Např. R má generickou funkci print (), která umožňuje vytisknout téměř každý druh objektu s jednoduchou print(JménoObjektu) syntaxí.\n\nI když je většinou používán statistickými a jinými praktikami, které vyžadují prostředí pro statistické výpočty a vývoj softwaru, R může také fungovat jako výpočetní všeobecná matice – výkonností srovnatelné s GNU Octave nebo MATLAB.\n\nNásledující příklady ilustrují základní syntaxi jazyka a použití příkazového řádku R.\n\nV R je široce preferovaný operátor pro přiřazení tvořící šipku ze dvou znaků codice_3, ačkoli stejně dobře lze použítcodice_4.\n\nTento příklad, vykreslující Mandelbrotovu množinu, demonstruje:\nJednoduchost vytváření funkcí je jednou z nejsilnějších možností využití R. Návratová hodnota lokální funkce může mít jakýkoliv datový typ.\nSchopnosti R jsou rozšířeny pomocí tzv. \"balíčků\" vytvořených samotnými uživateli, které umožňují využití specializovaných statistických nástrojů, grafického zobrazení (např. ggplot2), nástrojů na import / export dat, pro tvorbu reportů (knitr, Sweave), atd. Tyto balíčky jsou vyvíjeny především v jazyku R, někdy však také v Javě, C nebo Fortranu.\n\nSoučástí instalace R je sada základních balíčků a dalších více než 11 000 dalších (k červenci 2017) je k dispozici na webových stránkách Comprehensive R Archive Network (CRAN), Bioconductor, Omegahat, GitHub a dalších úložištích. Pro verzi 2.10 jich bylo v červenci 2009 v centrálním repozitáři CRAN k dispozici ne méně než 2 000.\n\n„Task Views“ () – na internetových stránkách CRAN jsou vytvořeny manuály seskupující balíčky podle možného typu aplikace (např. finance, genetika, medicínské zobrazování, sociální vědy nebo prostorová analýza). Americký Úřad pro kontrolu potravin a léčiv (FDA) označila R jako vhodné také pro interpretaci dat z klinického výzkumu.\n\nDalší balíčky pro R můžeme najít také na stránkách Crantastic, komunitního webu pro kontrolu a hodnocení všech balíčků CRAN a R-Forge, centrální platformy pro spolupráci na vývoji balíčků R, softwarů souvisejících s R a dalších projektů. R-Forge obsahuje také mnoho nepublikovaných beta balíčků a vývojové verze balíčků CRAN.\n\nProjekt Bioconductor poskytuje balíčky R pro analýzu genomických dat, jako Affymetrix a nástroje pro zpracování a analýzu cDNA microarray dat a začal poskytovat také nástroje pro analýzu dat z nové generace vysoce výkonných sekvenčních metod.\n\nDalší specializované a samostatně stojící balíčky lze nalézt volně na internetu nebo na univerzitních stránkách – pro výzkum fylogeneze a evoluce pomocí (nejen) genetických dat např. ape, pegas, Geneland, phytools, Phyloch nebo ParallelStructure. Reprodukovatelný výzkum a automatické generování reportů může být provedeno s balíčky, které podporují využití kódu R implementovaného do LaTeXu, OpenDocument formátu atd.\n\nKompletní seznam změn je udržován v NEWS souboru. Některé vlastnosti jsou uvedeny níže.\n\n\nFunkce R byly zpřístupněny v několika skriptovacích jazycích jako je Python (balíček RPY), Perl (modul Statistics::R), Ruby (knihovna RSRuby), a F # (R Typ Provider). Skriptování v oblasti výzkumu samotném je možné prostřednictvím Littler, jakož i prostřednictvím RDEMO.\n\nOficiální mezinárodní setkání uživatelů R nese název „useR!“.\n\nPrvní useR! konference byla uspořádána v květnu roku 2004 ve Vídni. Po jednoletém vynechání (v roce 2005) se další uživatelské konference konají již každoročně, zpravidla střídavě v rámci Evropy a Severní Ameriky.\n\nDalší konference:\n\n\nProgram R je srovnatelný s dalšími populárními statistickými nástroji jako je SAS, SPSS nebo Stata, avšak na rozdíl od nich je R k dispozici uživatelům bezplatně a využívá licenci svobodného software.\n\nAčkoliv je R open-source projekt podporovaný komunitou pracující na jeho vývoji, některé komerční společnosti se snaží svým zákazníkům poskytnout technickou podporu nebo určitá rozšíření.\n\nV roce 2007 byla založena firma Revolution Analytics, která poskytuje komerční podporu pro tzv. Revolution R (distribuci R zahrnující komponenty vyvinuté touto společností). Mezi hlavní přidané komponenty patří: ParallelR, R Productivity Environment IDE, RevoScaleR (pro analýzu velkých souborů dat), RevoDeployR, webový servis, a možnost čtení a zápisu dat ve formátu SAS. V roce 2015 společnost Microsoft odkoupila Revolution Analytics a následně implementovala jazyk R do programu Visual Studio 2017.\n\nV roce 2011 společnost Oracle vytvořila systém \"Big dat Appliance\", který integruje R, Apache Hadoop, Oracle Linux a NoSQL databázi s Exadata hardware. Oracle Enterprise R se stalo jedním ze dvou komponent „Oracle Advanced Analytics Option“ (druhou složkou je Oracle Data Mining).\n\nK dalšímu komerčnímu software podporující napojení na nebo integraci do R patří: JMP, Mathematica, MATLAB, Pentaho, Spotfire, SPSS, STATISTICA, Platforma Symphony nebo SAS.\n\nTIBCO, současný vlastník S-Plus jazyka, umožňuje svým zaměstnancům, aby aktivně podporovali výzkum s účastí v R-Help mailing listu (viz výše).\n\nGoogle je velkým uživatelem R a vydává průvodce, sponzoruje výzkum v rámci projektu Summer-of-Code a také finančně podporuje uživatelská setkání.\n\nRStudio nabízí software a služby pro R.\n"}
{"id": "430750", "url": "https://cs.wikipedia.org/wiki?curid=430750", "title": "Štěpán Báthory", "text": "Štěpán Báthory\n\nŠtěpán Báthory (27. září 1533, Szilágysomlyó v dnešním Rumunsku – 12. prosince 1586, Hrodna) byl polským králem a velkoknížetem litevským. Jeho rodiče byli Štěpán VIII. Báthory a Kateřina Telegdi.\n\nOženil se s o 10 let starší Annou Jagellonskou, dcerou polského krále Zikmunda I. Starého, avšak neměli spolu žádné děti. Štěpán Báthory byl strýcem tzv. \"čachtické paní\" Alžběty Báthoryové (matka Alžběty, Anna, byla jeho sestrou).\n\nJeho nástupcem na polském a litevském trůně se stal jeho synovec Zikmund III. Vasa, syn švédského krále Jana III. Vasy a Kateřiny Jagellonské (byla sestrou Anny Jagellonské).\n"}
{"id": "430771", "url": "https://cs.wikipedia.org/wiki?curid=430771", "title": "Shjon Podein", "text": "Shjon Podein\n\nShjon Podein (* 5. března 1968, Rochester, Minnesota, USA) je bývalý americký hokejový útočník, který hrál mimo jiné zámořskou NHL a který po sezóně 2005–06 ukončil svoji hráčskou kariéru.\n\nJedná se o bojovného a zarputilého hokejistu, který vyznával tvrdou a fyzickou hru. V sedmnácti letech hrál za John Marshall Rockets v lize středních škol státu Minnesota (High-MN).\n\nPoté hrál univerzitní hokej na University of Minnesota-Duluth. Svými výkony nijak nevynikal, přesto byl v roce 1988 draftován Edmontonem Oilers do NHL v 8. kole na celkově 166. místě. Na univerzitě se mu podařil, až ročník 1989–1990 kdy si v 35 zápasech připsal 39 kanadských bodů. \n\nPoté podepsal smlouvu v Edmontonu, ale celou sezonu 1990–1991 hrál na farmě v Cape Bretonu. Kde zapadl do průměru. Celou další sezónu 1991–92 hrál také na farmě, ale už o sobě dal výrazněji vědět a nastřílel 30 gólů. V sezóně 1992–1993 Dostal příležitost v NHL a hrál za Edmonton Oilers ve 40 zápasech. Ovšem stále se stěhoval mezi Edmontonem v NHL a jeho farmářským týmem Cape Bretonem v AHL s kterým, ale vyhrál Calder Cup (cena pro nejlepší tým AHL). V sezóně 1993–94 si za Edmonton opět moc nezahrál a neprodloužil v Edmontonu Oilers smlouvu.\n\n27. července 1994 podepsal smlouvu jako volný agent s Philadelphií Flyers, zde měl podmínky o poznání lepší a celou sezónu 1994–1995 (\"zkrácenou kvůli stávce hokejistů\") odehrál celou. Byl ceněn pro svoji dobrou defenzivní činnost a \"černou práci\". Ve Philadelphii strávil skvělých 5 sezón a v roce 1997 se s týmem dostali, až do finále Stanley Cupu, kde prohráli s Detroitem Red Wings.\n\n12. listopadu 1998 byl vyměněn do Colorada Avalanche, za Keitha Jonese. V Coloradu začalo další jeho úspěšné období, které gradovalo v sezóně 2000–2001, kdy vyhrál s týmem Stanley Cup. Shjon také založil dětský vzdělávací program a za svojí charitativní činnost dostal za sezónu 2000–2001 King Clancy Memorial Trophy.\n\n11. února 2002 byl vyměněn do St. Louis Blues, za Mikea Keanea. V St. Louis dohrál sezónu 2001–2002 a hrál tu ještě v sezóně 2002–2003. \n\nPo sezóně se rozhodl ve svých 34 letech odejít do Evropy, kde podepsal 21. října 2003 s týmem Växjö Lakers HC, který hrál v 2. nejvyšší švédské lize. Kde sehrál 2 sezóny.\n\nPro sezonu 2005–06 byl představen jako ikona, teprve 2. ročníku exotické ligy hrané v Asii: Asijké Hokejové Ligy (ALH), kde hrál za japonský tým HC Nikko Ice Bucks. Po této sezoně ukončil ve svých 37 letech svoji hráčskou kariéru.\n\n\n"}
{"id": "430772", "url": "https://cs.wikipedia.org/wiki?curid=430772", "title": "Vimscript", "text": "Vimscript\n\nVimscript (nebo Vim script) je dynamicky typovaný imperativní skriptovací jazyk textového editoru Vim.\n\nUživatel pomocí Vimscriptu může do editoru nadefinovat nové schopnosti, zefektivnit často prováděné úlohy, pozměnit chování standardních schopností editoru či je zcela nahradit svými algoritmy. Pluginy a makra Vimu jsou psána ve Vimscriptu. Podobá se ostatním skriptovacím jazykům jako je například Perl. Vimscript může být zapisován přímo v prostředí Vimu ve formě příkazů nebo (běžnější) uložen v obyčejném textovém souboru s koncovkou \".vim\".\n\nTento kód napsaný ve Vimscriptu definuje novou funkci se jménem \"Minimum\", která bere dva argumenty (cislo1 a cislo2). Funkce obsahuje jednu podmínku, dvě přiřazení a jeden návratový příkaz.\n\n\nPoznámka: jedná se o příkazy použitelné v režimu ex; při interaktivním zadávání v základním režimu je nutné před příkazy napsat dvojtečku.\n\nPřiřazovací příkaz:\n\n\nVýpis hodnoty do stavového řádku:\n\n\n– lze použít pro zkoušení, jak fungují funkce – například codice_3 vypíše do stavového řádku číslo aktuálního řádku\n\nVolání procedury:\n\n\nProvedení příkazu v normálním (základním, příkazovém) režimu:\n\n\n– například codice_6 smaže řádek, na kterém stojí kurzor, a další 3 řádky \n\nProvedení dvojtečkového příkazu:\n\n\n– příkaz codice_8 také smaže řádek, na kterém stojí kurzor, a další 3 řádky (tento příkaz je pouze pro ilustraci, místo codice_9 a codice_10 lze použít libovolné výrazy, pro tento speciální případ by samozřejmě bylo jednodušší použít codice_11)\n\nLokální proměnné jsou identifikátory bez prefixu, parametry mají prefix codice_12, globální proměnné prefix codice_13.\n\n\nNásledující příklad definuje příkazy codice_25 a codice_26, které se chovají podobně jako standardní příkazy codice_27 a codice_28 – tj. vloží za kursor, resp. před kursor text z pomocné bufferu; na rozdíl od nich však vkládaný text oddělí od původního textu vložením mezery na začátku a/nebo na konci jako by se jednalo o jedno nebo více samostatných slov.\n\n"}
{"id": "430777", "url": "https://cs.wikipedia.org/wiki?curid=430777", "title": "Sranda na objednávku", "text": "Sranda na objednávku\n\nSranda na objednávku je 14. díl 19. řady amerického seriálu \"Simpsonovi\".\n\nHomer začíná držet dietu, protože kvůli tloušťce nedokáže Marge dostatečně uspokojit v posteli, ale podvádí a Marge se rozhodne ho přihlásit do televizního pořadu, aby se z něj stal poctivý muž. Bart a Líza si utahují z Martina Prince, o kterém si pak myslí, že ho zabili a je definitivně mrtvý.\n\nBart zjistí, že Martin pěstoval motýly a tak se o ně jde starat místo Martina. Tam se pod tíhou zvuku loutny (pod tíhou proto, že nevěděli odkud se ozývá) přiznají, že ho zabili. Objeví se Nelson a zjistí se, že to on hrál na loutnu. Ovšem zničehonic se objeví také Martin a vysvětlí, jak se zachránil.\n"}
{"id": "430778", "url": "https://cs.wikipedia.org/wiki?curid=430778", "title": "Bitva o Caricyn", "text": "Bitva o Caricyn\n\nBitva o Caricyn byla jednou z důležitých vojenských operací Rudé armády během ruské občanské války. Probíhala od listopadu 1918 do léta 1919.\n\nCaricyn (dnes Volgograd, dříve též Stalingrad) bylo pro bolševickou vládu vysoce důležité město. Šlo o strategickou pozici v jižním Rusku, která zabezpečovala Kavkaz a obilnice.\nProti Carycinu vedl útok generál Anton Ivanovič Děnikin a kozáci Alexandra Dutova. Carycin bránil nejprve Kliment Vorošilov, stálým vojenským komisařem byl Josef Stalin a později přišel na pomoc Stalinovi, kavkazský velitel „Železné divize“ Dimitrij Žloba a bývalý carský generál A. E. Sněsarev.\n\nBitva probíhala od konce roku 1918 do poloviny roku 1919, kdy se podařilo definitivně zamezit nebezpečí ze strany bílých. Bitva probíhala ve dvou vlnách útoku, první přišla mezi listopadem-prosincem 1918, kdy měl velení obrany Carycinu v rukou plně Kliment Vorošilov. Druhá vlna probíhala od dubna do konce června 1919, kdy obraně velel Josif Stalin, s vojenskými posilami od Dimitrije Žloby a taktickými radami od generála Sněsareva.\n\nSituace byla z počátku krajně špatná pro rudé. Zásobování bylo nedostačující a kvalifikovaného vojenského personálu bylo málo. A ti, kteří byli posláni na rozkaz L. D. Trockého byli popraveni Stalinem. Teprve rychlý zásah Dimitrije Žloby a taktická pomoc generála Sněsareva, kterého nechal Stalin po zásluze zatknout a Lenin propustit, zabránili tomu, aby toto strategicky důležité město padlo do rukou bílých. Kavkazská „Železná divize“ D. Žloby dorazila do města na konci jara 1919 a posílila jednotky ve městě proti bílým. Stalin se při obraně ukázal jako nekvalitní důstojník, který spíše popravoval než velel.\nNa této obraně se nepodílel nikdo ze známějších hrdinů občanské války jako byl Michail Tuchačevskij, Semjon Michajlovič Buďonnyj a další. V pozdějších letech si Stalin připisoval mnohem větší zásluhy než měl na obraně Caricynu. Úplně z historie vymazal úlohu posil velitele Žloby i taktického poradce Sněsareva.\n\n"}
{"id": "430780", "url": "https://cs.wikipedia.org/wiki?curid=430780", "title": "Revmatické nemoci", "text": "Revmatické nemoci\n\nRevmatická onemocnění postihuji pohybový aparát (klouby, páteř, ale i svaly, vazy). Rozdělujeme je do několika základních skupin, přičemž mezi nejčastější a nejznámější patří zejména Bechtěrevova nemoc.\n\nMnoho lidí se domnívá, že revmatoidní artritida je onemocněním kloubů, avšak ve skutečnosti se jedná o onemocnění imunitního systému. Při revmatoidní artritidě je to právě imunitní systém, který napadá klouby, nezvratně je poškozuje a vyvolává v nich chronickou bolest.\n\nRevmatoidní artritida obecně je dlouhodobé, postupující a invalidizující onemocnění, provázené bolestí. Toto onemocnění člověka postupně omezuje v pohybu a brání mu vykonávat běžné každodenní aktivity a žít samostatný a nezávislý život. Přestože pro revmatoidní artritidu je nejtypičtější onemocnění kloubů, může nemoc postihnout také kterýkoli jiný orgán v těle, například plíce, srdce nebo oči. Z kloubů jsou nejčastěji postižena zápěstí a drobné klouby na rukou a na nohou.\n\nPůvodní příčina, která u konkrétního člověka vyvolá rozvoj nemoci, není dosud známa. Víme toho však hodně o mechanismech, kterými nemoc poškozuje klouby a vyvolává typické obtíže pacientů s artritidou. Hlavním škodlivým procesem je chronický nitrokloubní zánět. Ten je způsoben vstupem bílých krvinek do kloubu a projevuje se jako otok, horkost, citlivost na dotek, bolestivost a snížená funkčnost. Po nějaké době probíhající zánět vyústí v destrukci a deformaci kloubu.\n\n\nPro správnou diagnostiku a léčbu revmatoidní artritidy jsou nejdůležitější následující vyšetření: odběr a vyšetření krve, rentgenové vyšetření a punkce (postiženého) kloubu.\n\n\nNejvýznamnější místo v léčbě revmatoidní artritidy zastávají léky. Kromě nich však máme k dispozici také postupy rehabilitace, fyzikální léčby, revmatochirurgie a protetiky. Svou roli hraje rovněž lázeňská léčba (viz sekci Lázně).\n\n\n\n\nLázeňská léčba revmatoidní artritidy je vhodná především pro ty pacienty, u nichž nemoc není příliš aktivní. Při některých formách lázeňské léčby může totiž dojít i k oživení zánětu, zejména jsou-li používány příliš teplé procedury. O vhodnosti lázeňské léčby může rozhodnout pouze lékař-revmatolog, který také nese odpovědnost za to, že pobyt v lázních nezhorší průběh nemoci. Obecně je lázeňský pobyt možné předepsat pacientům od II. stupně choroby s funkčním postižením typu b.\n\nNa doporučení lékaře většinou pacient absolvuje pobyt v průměrném rozsahu jeden měsíc až jeden a půl měsíce. Lázeňský pobyt by měl přinášet zintenzivnění celkové léčby. Prospěšná je možnost celodenního rozvržení léčby a často i příznivé působení příjemného lázeňského prostředí. Při vzniku aktuálních problémů bývá navíc k dispozici odborná lékařská pomoc.\n\nSpíše než jako psoriáza je toto onemocnění známé pod svým českým názvem lupénka. Psoriáza postihuje především kůži, avšak zhruba u 10–20 % pacientů se může objevit kromě kožního také kloubní postižení. Onemocnění kloubů, které je do jisté míry podobné revmatoidní artritidě, se nazývá „psoriatická artritida“.\n\nPřestože přesný důvod, proč psoriáza u některých lidí vzniká, není znám, jsou definovány některé vlivy, které při vzniku psoriázy hrají určitou roli. Tyto vlivy můžeme rozdělit do následujících kategorií:\n\n\nSpouštěče\n\n\nPsoriáza je především onemocnění kůže, u 10–20 % pacientů se rozvine také postižení kloubů (Kloubní projevy), takzvaná psoriatická artritida. Protože psoriáza se může vyskytovat v několika různých formách, nejsou její příznaky vždy u všech pacientů stejné. Nejčastější forma psoriázy se označuje jako ložisková (psoriasis vulgaris). Mimoto rozlišujeme ještě několik dalších forem tohoto onemocnění.\n\nTypické onemocnění psoriázou vypadá následovně:\n\n\n\n\nLokální léčba\n\nPři lokální léčbě se léčivé přípravky aplikují pouze lokálně, přímo na postiženou kůži. Jedná se tedy o nejrůznější masti, gely, mléka a podobně. Lokální léčba se užívá především u méně závažných forem psoriázy. Její výhodou je minimální výskyt nežádoucích účinků, neboť účinné látky pronikají především do kůže, do celého organismu však jenom minimálně.\n\nPřípravky užívané pro lokální léčbu lupénky rozdělujeme do následujících skupin podle obsahu konkrétní účinné látky:\n\nSystémové léky\n\nK systémové léčbě, tedy k lékům podávaným v tabletách či injekcích, je nutné sáhnout u závažnějších forem psoriázy. Protože účinná látka systémově podaného léku se dostane skrze krevní oběh do celého organismu, zvyšuje se oproti lokální léčbě riziko nežádoucích účinků. Právě kvůli zmírnění nežádoucích účinků se systémové léky často kombinují nebo střídají. Pacienti, kteří systémovou léčbu užívají, musí také pravidelně podstupovat krevní a jaterní testy, aby se včas odhalilo případné poškození.\n\nNejčastější systémově podávané léky užívané při léčbě psoriázy:\n\nBiologická léčba\n\nV takzvané biologické léčbě se užívají látky vyráběné genetickým inženýrstvím, které se blízce podobají přirozeným molekulám produkovaným v organismu. Tyto látky mají schopnost zastavit v určitém místě sled kroků, které vedou ke spuštění reakce imunitního systému a udržování chronického zánětu. Protože účinné látky užívané v biologické léčbě účinkují konkrétně na určitý aspekt v imunitní odpovědi.\n\nBiologická léčba zasahuje do imunitních mechanismů cíleně. Tlumí zánět v časné fázi, tedy v situaci, kdy ještě není dostatečně nastartovaný, kůže se vyčistí a zůstává čistá. Léčba dále zlepšuje výskyt a závažnost přidružených onemocnění, která jsou typická pro pacienty s psoriázou, např. metabolického syndromu, kardiovaskulárního onemocnění, zánětu kloubů, depresí, úzkostí, únavy atd. Vrací pacienta do normálního pracovního i společenského života.\n\nFototerapie\n\nJiž dlouho je známo, že každodenní a přitom nepříliš dlouhé vystavení se slunečnímu záření zmírňuje příznaky psoriázy. Později se přišlo také na to, že za léčivé účinky slunečního záření je zodpovědná jeho krátkovlnná složka, záření ultrafialové. To se dále rozděluje na tři složky, UVA, UVB a UVC záření. K léčbě psoriázy se užívá UVB složka. Existují dva typy UVB lamp, které emitují léčebně působící záření, širokopásmové a úzkopásmé. Pro zvýšení účinnosti fototerapie je možné současně aplikovat přípravky s retinoidy, dehtem nebo antralinem.\n\nFotochemoterapie neboli PUVA\n\nKombinace látky psoralenu a UVA složky ultrafialového záření se označuje jako PUVA. Při této metodě je pacient ozařován UVA zářením a zároveň užívá tablety psoralenu nebo tuto látku aplikuje lokálně. Přesný mechanismus, jakým PUVA potlačuje projevy psoriázy, není znám. Předpokládá se, že psoralen zvyšuje citlivost kůže k léčebným účinkům UVA záření.\n\nBechtěrevova choroba je chronické, celoživotní onemocnění. Jeho příznaky se postupně vyvíjejí a nejsou v každé fázi nemoci stejné. Je častější u mužů než u žen, první příznaky se většinou objeví mezi 18 a 30 lety.\n\nPřesná příčina Bechtěrevovy nemoci zůstává stále nejasná. Již dlouho je však známa souvislost, která existuje mezi výskytem nemoci a přítomností antigenu HLA-B27. HLA antigeny jsou molekuly na povrchu buněk, podle kterých imunitní systém rozeznává vlastní buňky od cizích.\n\nNejrůznějších HLA antigenů existuje velké množství a antigen HLA-B27 se vyskytuje přibližně u 7 % obyvatel České republiky. U bechtěreviků jej lze prokázat až v 90 % případů. U osob s antigenem HLA-B27 je pravděpodobnost onemocnění až 300krát vyšší oproti osobám, které tento antigen nevlastní. Přítomnost antigenu HLA-B27 však ještě neznamená, že budete Bechtěrevovou nemocí postiženi, jedná se pouze o zvýšené riziko.\n\n\nBechtěrevova nemoc není dědičné onemocnění v tom smyslu, že by se jednoduše přenášela z rodičů na děti. Přesto však v jejím rozvoji dědičnost určitou roli hraje. Má-li někdo z blízkých příbuzných (rodiče, prarodiče, sourozenci) Bechtěrevovu chorobu, je i vyšší riziko tohoto onemocnění, a neměly by být podceňovány případné příznaky, které jsou pro počátky Bechtěrevovy choroby typické.\n\nDědičnost sklonů k Bechtěrevově chorobě může být založena na dědičnosti antigenu HLA-B27, který výrazně zvyšuje riziko tohoto onemocnění. Tento specifický antigen se vyskytuje asi u 7 % populace. Antigeny jsou molekuly umístěné na povrchu buněk a slouží jako značka pro imunitní systém, který díky nim rozpozná buňky vlastní od buněk cizích (například bakteriálních, nádorových nebo transplantovaných). Sestavu antigenů má každý člověk individuální, ale dědí se z rodičů na děti tak jako krevní skupiny nebo třeba fyziognomické znaky. Proto mají blízcí příbuzní podobnou sestavu antigenů a dá se očekávat, že mohou sdílet také rizikový antigen HLA-B27.\n\nTak jako se lidé vzájemně liší mezi sebou, liší se u každého pacienta s Bechtěrevovou nemocí i průběh jeho choroby. U někoho může nemoc postupovat rychle a záhy ho invalidizovat, zatímco v jiném případě se může nástup závažných projevů oddálit až do pozdního věku. Přesto je v průběhu choroby možné vysledovat několik společných znaků:\n\nPřes všechny naděje, které poskytují nové léky a léčebné postupy, stále zůstává nejdůležitějším pacientův osobní přístup k nemoci. Pravidelným cvičením a dodržováním základních doporučení lze podstatně zlepšit průběh choroby i rozsah trvalých následků.\n\nLéčba Bechtěrevovy nemoci vyžaduje dlouhodobý odborný přístup. Choroba není ani při dnešních léčebných možnostech zcela vyléčitelná a podávané léky se zaměřují jen na zmírnění příznaků a zpomalení progrese onemocnění.\n\nFarmakologická léčba a druhy používaných léků. Používané skupiny léků se zaměřují na potlačení zánětlivé aktivity a na potlačení imunitního systému, který reaguje proti tkáním vlastního těla (autoimunitní reakce). V současné době se rozvíjí nová skupina léčiv náležejících do takzvané biologické léčby. Tyto léky potlačují přehnanou reakci imunitního systému, avšak činí tak velmi cíleně na základě detailních poznatků o spouštěčích a průběhu imunitní reakce. Proto mají výrazně menší nežádoucí účinky než klasické imunosupresivní léky.\n\nLéky používané v léčbě Bechtěrevovy nemoci můžeme tedy rozdělit do následujících základních skupin:\n\n\n\n\n\nU málokteré choroby jsou právě cvičení a rehabilitace natolik důležité, jako právě u Bechtěrevovy nemoci. Díky vhodné rehabilitaci je možné zpomalit rozvoj nemoci i její další průběh. Důležité je, aby byla rehabilitace odborně vedena a správně dávkována. Měla by se pro nemocného stát každodenní součástí života.\n\nRehabilitace probíhá jednak za přímé spolupráce rehabilitačního pracovníka, který provádí masáže a asistuje při rozcvičování páteře. Pacient by měl být poučen o provádění samostatných cviků, především dechových cvičení. Důležitý je nácvik přímého držení těla a udržování obratnosti. Rehabilitace probíhá pravidelně, většinou jednou za týden. Samostatně by však měl pacient cvičit alespoň dvakrát denně, nejlépe ráno a v poledne.\n\nKromě cvičení je nutné dodržovat určitá režimová opatření, dbát na správné držení těla a vhodnou polohu při spánku. Vhodné pro zmírnění bolestí je také cvičení ve vodě. Vztlaková síla vody usnadňuje pohyby a vede k uvolnění napětí a zlepšení pohybového rozsahu. Revmatickými chorobami se zabývá revmatologie.\n\n"}
{"id": "430784", "url": "https://cs.wikipedia.org/wiki?curid=430784", "title": "Amšuvarman", "text": "Amšuvarman\n\nAmšuvarman () byl přibližně v letech 605–621 nepálský král, který je řazen do dynastie Liččhaviů. Je spojován s otevřením obchodních tras do Tibetu. Jeho dcera, princezna Bhrkutí, byla manželkou Songcän Gampa, jednoho z nejvýznamnějších panovníků Tibetu. Bhrkutí je připisována zásluha na rozšíření buddhismu v Tibetu.\n\nPočátek jeho vlády předchází nabytí královského titulu asi o deset let. Amšuvarman vládl jménem krále Šivadévy jako regent a v jehož výnosech je zmiňován jako vazal a náčelník klanu. V jednom z jeho vytesaných ediktů se nachází nejstarší dochované užití geografického názvu \"Nepál\" na jeho území v oslovení , \"svasti nepālebhyaḥ\" – \"blaho nepálcům\". \n\nJako hinduista nejvíce uctíval boha Šivu a proto své nově vybudované sídlo pojmenoval podle toho Šivova: \"Kailásakutabhavana' – palác na hoře Kailás.\" Měl pověst učence, a připisuje se mu dílo o rétorice. Po Amšuvarmově smrti v 7. století severní Indii navštívil čínský poutník Süan-cang, který popisuje Amšuvarmana jako nadaného a talentovaného muže.\n\n"}
{"id": "430788", "url": "https://cs.wikipedia.org/wiki?curid=430788", "title": "Parti de gauche", "text": "Parti de gauche\n\nParti de gauche (PG, česky Levicová strana) je francouzská levicová strana, založená 1. února 2009.\nStrana vznikla odchodem levého křídla ze Socialistické strany (PS) po kongresu v Reims. Důvodem k opuštění strany byl nesouhlas s příklonem socialistů k sociálnímu liberalismu a s aktivní podporou Lisabonské smlouvy.\n\nZakladateli strany jsou Jean-Luc Mélenchon a Marc Dolez. Název je inspirován německou stranou Die Linke. Stranu zastupují v dva poslanci v Národním shromáždění (zvolení za PS) a dva senátoři.\n\nPG se hlásí k ideologii socialismu a antikapitalismu, dále podporuje republikanismus a ekologickou politiku.\n\nPro volby do Evropského parlamentu 2009 se spojila s Francouzskou komunistickou stranou (PCF) do volební aliance Levicová fronta pro změnu Evropy (FG), která obdržela 6,47 % hlasů a pět mandátů.\n\n\n"}
{"id": "430792", "url": "https://cs.wikipedia.org/wiki?curid=430792", "title": "Magda Fertacz", "text": "Magda Fertacz\n\nMagda Fertacz (* 1975, Varšava) je polská dramatička a projektantka interiérů. \n Absolvovala Vyšší školu komunikace a současných médií a poté novinářskou fakultu na Varšavské univerzitě. Pracuje jako architektka interiérů.\n\n"}
{"id": "430798", "url": "https://cs.wikipedia.org/wiki?curid=430798", "title": "Front de gauche", "text": "Front de gauche\n\nFront de gauche (FG, česky Levicová fronta), celým názvem Front de gauche pour changer d'Europe (Levicová fronta pro změnu Evropy), je volební koalice Francouzské komunistické strany (PCF) a Levicové strany (PG) původně pro volby do Evropského parlamentu 2009. Cílem koalice bylo sdružit francouzskou radikální levici v odporu vůči ekonomickému liberalismu Evropské unie a ratifikaci Lisabonské smlouvy.\n\nDo volební koalice se odmítla zapojit Nová antikapitalistická strana, vzniklá po dobrovolném rozpuštění trockistické Revoluční komunistické ligy (LCR). Menšinová frakce vzešlá z někdejší LCR, vystupující pod názvem Jednotná levice, se do koalice přesto zapojila. Dále byla vedena neúspěšná jednání se stranou Dělnický boj, která se nakonec rozhodla kandidovat samostatně a s hnutím Alternatifs. Do fronty se zapojily pouze jednotlivé osobnosti z Republikánského a občanského hnutí, které participaci v koalici podmiňovalo účastí Socialistické strany. Zastoupení na kandidátce má také Konvence pro pokrokovou alternativu.\n\nNásledující tabulka znázorňuje počet získaných hlasů podle volebních obvodů (přehled zahrnuje i zisk Aliance zámořských stran).\n\nPro regionální volby 2010 se kandidátky Levicové fronty lišila podle regionů. Kromě PCF a PG, které ve většině regionů tvořily páteř FG, se do fronty regionálně zapojilo hnutí Les Alternatifs, Federace pro sociální a ekologickou alternativu, Komunistická strana dělníků Francie a další.\n\nV některých regionech (např. v Burgundsku) se komunisté oficiálně spojili do koalice se Socialistickou stranou, byť menšinové (\"disidentské\") frakce nadále participovaly na kandidátce Levicové fronty. Nová antikapitalistická strana, která postupovala ve většině regionů samostatně, se s FG spojila pouze ve třech regionech, právě ve kterých se komunisté spojili se socialisty.\n\nKandidátem Levicové fronty na úřad prezidenta se stal Jean-Luc Mélenchon, vedoucí činitel Levicové strany a bývalý člen Socialistické strany. Ještě na začátku roku 2012 se pro něj v průzkumech veřejného mínění vyslovalo zhruba 6% voličů, v dubnu se jeho preference zvýšily až na 16 % dotázaných. Jeho volební kampaň byla provázena radikální rétorikou vůči politické elitě i systému V. republiky. Předvolební mítinky se dočkaly masové návštěvnosti: \"pochodu za VI. republiku\" se na Place de la Bastille v Paříži účastnilo až 120 000 lidí, desítky tisíc se jich sešly také v Lille, Toulouse a Marseille. Dopisem mu vyjádřil podporu ekvádorský prezident Rafael Correa.\n\nV samotné prvním kole voleb však skončil Mélenchon až na čtvrtém místě, přičemž ho předběhla Marine Le Pen, kandidátka radikálně pravicové Národní fronty. Získal 3 985 298 hlasů, tj. 11,11 %. Před druhým kolem vyzval k volbě socialisty Hollanda.\n\nVolby do Národního shromáždění nenaplnily očekávání nabytá po prezidentských volbách. V prvním kole získali kandidáti Levicové fronty celkem 1 792 923 hlasů, tedy jen 6,91 % (oproti 13,60 % hlasů pro Národní frontu). Zklamáním byla zejména přímá porážka vůdčího představitele Mélenchona radikálně pravicovou kandidátkou Marine Le Penovou v Pas-de-Calais. Kandidát FG obdržel 21,46 % hlasů a nepostoupil kvůli nízké voličské účasti do druhého kola (Le Penová se kvalifikovala z prvního místa s 42,26 % hlasů).\n\nDo druhého kola postoupilo celkem 19 kandidátů FG. V patnácti případech se jejich soupeřem stal jiný levicový kandidát, ve třech kandidát pravice a v jednom kandidát Národní fronty. V součtu obdrželi 249 525 hlasů (tj. 1,08 %) a uspěli v deseti soubojích. V porovnání s volbami v roce 2007 tak radikální levice v součtu oslabila, prezidentská většina okolo Socialsitické strany není závislá na jejích hlasech, jak se o tom před volbami uvažovalo.\n\nZástupci Levicové fronty se nestali součástí vlády Jean-Marca Ayraulta.\n\n\n"}
{"id": "430799", "url": "https://cs.wikipedia.org/wiki?curid=430799", "title": "Vojenská junta", "text": "Vojenská junta\n\nVojenská junta ([\"chunta\"], ve volném překladu ze španělštiny „vojenská rada“) představuje formu státní vlády řízenou skupinou vojenských představitelů. Užití pojmu vojenská junta pochází z 20. století, kdy se právě takovéto junty ujaly vlády následkem většinou vojenských pučů (většinou v Latinské Americe). Zpravidla se vždy jednalo o dočasnou vládu, mnohdy působící současně s vyhlášeným stanným právem. Vojenská junta se může blížit i k vojenské diktatuře. Pojmy však nejsou totožné.\n\n\n"}
{"id": "430800", "url": "https://cs.wikipedia.org/wiki?curid=430800", "title": "Junta", "text": "Junta\n\nTermín junta ([chunta], z latinského \"juncta\", či \"jungere\" – \"spojovat\", \"dávat dohromady\", \"slučovat\") má ve španělsky a portugalsky mluvících zemích význam \"rady, komise\", či \"výboru\". V Portugalsku je takto označována obecní rada (\"Junta de Freguesia\"). Junta může být součástí vlády, nebo ji představovat. Princip junty vychází z „prvních“ junt, které byly vytvořeny na území Španělska, jako forma administrativního řízení proti Napoleonovi během Španělské války za nezávislost. S historií 20. století jsou junty většinou spojovány s krátkodobou formou státní vlády v Latinské Americe.\n\nVládní junta může být jakkoli ideologicky zaměřená, od levicové vlády, přes liberální, konzervativní juntu, až po nacionální. Junta, jejíž členové jsou vysocí představitelé z řad armády, je nazývána vojenská junta a je založená na vojenství a považována za jistou formu vojenské diktatury.\n\n\n\n"}
{"id": "430801", "url": "https://cs.wikipedia.org/wiki?curid=430801", "title": "Henry Draper Catalogue", "text": "Henry Draper Catalogue\n\nHenry Draper Catalogue je astronomický hvězdný katalog s daty pozic a spektrálních tříd 225 300 hvězd. Hvězdy v katalogu jsou pojmenované zkratkou HD a po ní následuje číslo hvězdy; např. Polárka je v katalogu HD 8890.\n\nKatalog byl poprvé vydán v letech 1918 a 1924 Annie Jump Cannonovou a jejími spolupracovníky na Harvard College Observatory pod dozorem Edwarda Charlese Pickeringa v devíti svazcích. Byl pojmenován na počest Henryho Drapera, jehož vdova poskytla peníze k financovaní katalogu. V roce 1949 byl katalog rozšířen o 133 783 hvězd na celkem 359 083 hvězd.\n\n"}
{"id": "430806", "url": "https://cs.wikipedia.org/wiki?curid=430806", "title": "Oskar Davičo", "text": "Oskar Davičo\n\nOskar Davičo (v srbské cyrilici Оскар Давичо, 18. ledna 1909 Šabac – 30. září 1989 Bělehrad) byl nejmladší z generace srbských surrealistů, básník a prozaik. \n\nByl židovského původu, studoval na školách nejdříve v rodném Šabacu, poté v Bělehradě a nejvyššího vzdělání dosáhl na pařížské Sorbonně. Tam vystudoval literaturu a francouzský jazyk. Poté pracoval v profesi středoškolského učitele v Šibeniku, Bělehradě a Bihaći. Jako člen komunistické strany Jugoslávie se aktivně účastní nesnadného meziválečného politického života. Stal se sekretářem stranické organizace v Bihaći. Vzhledem k tomu, že tehdejší královská Jugoslávie byla nepříliš přátelská ke komunistickým aktivitám byl v roce 1932 zatčen za komunistickou propaganda a soudem na ochranu státu odsouzen k trestu odnětí svobody ve výši pěti let. Ten si odseděl ve vězení ve Sremské Mitrovici. V posledních letech před vypuknutím války žil střídavě v Záhřebu a střídavě v Bělehradě. Roku 1940 byl vyloučen z KSJ za to, že v časopisu \"Pečat\" uveřejnil některá díla spisovatele Miroslava Krleži, který upadl mezi komunisty v nemilost. \n\nPo vypuknutí 2. světové války v roce 1941 se přestěhoval do Splitu, kde podnikal ilegální aktivity. Byl však dopaden a internován na ostrově Korčula, později byl převezen do italského vězení v Lombardii. Odsud se v roce 1943 vrátil (utekl) do vlasti, kde se připojil k \"první proletářské divizi\", v jejíž řadách zůstal až do osvobození a konce války. Roku 1945 začíná pracovat jako novinář v tiskové agentuře TANJUG, později působí i v novinách \"Borba\" a \"Glas\". Davičo se stal zpravodajem v záležitosti aktivit Markosových vzbouřenců v Řecku (napsal dokonce i knihu – cestopis \"Među Markosovim partizanima\" (Mezi Markosovými partyzány) – která se věnuje celé této době). Po skončení těchto událostí opustil zaměstnání novináře a věnoval se hlavně literatuře. Přispíval však do časopisů \"Nová Mysl\" (Nova Misao), později také i \"Delo\". V 80. letech založil v Sarajevu časopis \"Dalje\". Zemřel v Bělehradu roku 1989.\n\nJeho dílo tvoří jak básně, tak i prozaická díla, například sociálního zaměření. První svojí báseň napsal už při studiu na gymnáziu v roce 1925. Následovala další, surrealisticky laděná díla, poetické \"Tragovi\" (1928) a \"Četiri strane sveta i tako dalje\" (1930), a prozaická báseň \"Anatomija\" (1930). Následující období ovlivnila pak spíše sociálně laděná témata, projevující se od humorných pasáží a erotických témat až k oslavování revoluce a jejího významu (například \"Višni za zidom\" – Višně za zdí, \"Zrenjanin\" na přelomu 40. a 50. let). Po skončení války se začal Davičo věnovat hlavně prozaickým dílům, tedy románům a povídkám. Ty se věnují mnohým historickým událostem, od pronásledování komunistů během meziválečného období (\"Ćutnje\", 1963, \"Gladi\", 1963; Tajne, 1964, a Bekstva, 1966) až k národněosvobozeneckému boji za druhé světové války (Pesma, 1952; \"Gospodar zaborava\", 1981). Komunistické vize o stvoření nového člověka a obnově válkou zničené Jugoslávie shrnul v dílech (\"Beton i svici\", 1956, či \"Radni naslov beskraja\", 1958). Za svoje díla získal celkem třikrát prestižní jugoslávské literární ocenění časopisu NIN a \"Řád mládežníka socialistické práce\" (Orden junaka socijalističkog rada).\n"}
{"id": "430807", "url": "https://cs.wikipedia.org/wiki?curid=430807", "title": "Metoděj Havlíček", "text": "Metoděj Havlíček\n\nMetoděj Havlíček (27. července 1893 Předklášteří u Tišnova – 7. října 1950 Ostrava) byl válečný invalida, úředník, redaktor a spisovatel. Používal řadu pseudonymů.\n\nPřesto že byl doktory uznán jako nemocný a nezpůsobilý pro vojenskou službu, byl v roce 1915 odveden a zúčastnil se bojů v 1.světové válce. Byl roku 1916 v Itálii raněn a roku 1918 byl propuštěn do civilu jako válečný invalida.\n\nPo vzniku Československa se stal funkcionářem Družiny československých válečných poškozenců. Od roku 1919 byl zaměstnán jako úředník Zemského úřadu pro péči o válečné poškozence v Brně. Stal se také tajemníkem sdružených organizací invalidů na Těšínsku a předsedou dozorčí rady Záložního a obchodního družstva válečných poškozenců.\n\nNa Ostravsku působil jako vydavatel a redaktor regionálních časopisů, např.v letech 1924-1929 Karvinské listy, Moravskoslezský týdeník, Náš cíl, Moravskoslezské noviny, Moravskoslezské slovo. Často zde obhajoval zájmy válečných invalidů.\n\nPodepisoval se někdy jako Metoděj Havlíček-Tišnovský a používal pseudonymy Fred Stolský a Adolf Reclík.\n\nV řadě jeho prací se objevuje prvek invalidů a lidí trpících, prezentuje fantastické představy budoucnosti lidstva.\n\n\n"}
{"id": "430810", "url": "https://cs.wikipedia.org/wiki?curid=430810", "title": "Čeněk Kuna z Kunštátu", "text": "Čeněk Kuna z Kunštátu\n\nČeněk Kuna z Kunštátu byl významný moravský šlechtic z boleradické větve rodu pánů z Kunštátu. \n\nJeho otcem byl Kuna z Kunštátu a Boleradic, matkou byla Machna z Boskovic. První písemná zmínka o Čeňkovi Kunovi pochází z roku 1458, kdy svědčil se svým otcem na listině, jíž český král Jiří z Poděbrad potvrdil Moravanům jejich privilegia. V červenci 1462 byl vyslán do Trenčína, aby jménem českého krále jednal s uherským králem Matyášem. Čeněk se takto postupně dostal do diplomatických služeb. V říjnu 1462 se Čeněk účastnil neúspěšného tažení krále Jiřího na Vídeň. Roku 1466 obdržel od krále do zástavy Nový hrad, který se stal důležitým opěrným bodem Jiřího z Poděbrad v česko-uherských válkách až do roku 1470, kdy byl dobyt. Po smrti Jiřího se Čeněk Kuna přesunul do Čech a v září roku 1471 mu král Vladislav II. zapsal zbořený hrad Český Šternberk s několika městečky a vesnicemi. Na začátku 80. let se dal Čeněk znovu do diplomatických služeb, roku 1477 se uvádí jako nejvyšší komorník olomoucký. Naposledy je o něm zmínka roku 1487, zemřel patrně o rok později. \n\n"}
{"id": "430827", "url": "https://cs.wikipedia.org/wiki?curid=430827", "title": "Euroliga v basketbalu žen", "text": "Euroliga v basketbalu žen\n\nEuroliga v basketbale žen (FIBA EuroLeague Women) je nejvyšší evropská soutěž ženských basketbalových družstev (na klubové úrovni). Soutěž se koná každoročně od roku 1997. Předchůdcem byl Pohár mistrů evropských zemí v basketbale žen (PMEZ), hraný každoročně od sezóny 1958/59 do sezóny 1995/96.\n\n\"*\" označeno skóre družstva, které hrálo doma.\n"}
{"id": "430828", "url": "https://cs.wikipedia.org/wiki?curid=430828", "title": "Jan Kuna II. z Kunštátu", "text": "Jan Kuna II. z Kunštátu\n\nJan Kuna (II.) z Kunštátu († 1540) byl moravský šlechtic z boleradické větve rodu pánů z Kunštátu.\n\nJeho otcem byl Boček Kuna z Boleradic. První písemná zmínka o Janu Kunovi pochází z roku 1495. V roce 1503 byl ženatý, protože své manželce Dorotě ze Zástřizl zapsal věno na vsetínském panství. 19. listopadu 1506 při dělení rodového majetku získal města a hrady Rožnov a Vsetín, za které měl vyplatit svým bratřím podíl. V tomto období se již pohyboval v zemské správě. V roce 1503 se uvádí jako posel k zemským deskám, roku 1508 se poprvé zúčastnil zemského sněmu. V letech 1523–1524 a potom 1530–1539 byl moravským zemským hejtmanem. V letech 1528–1529 také působil jako nejvyšší komorník brněnské cúdy. V listopadu 1529 se účastnil obrany Vídně. Jan Kuna se jako úspěšný a bohatý muž snažil dále rozmnožovat své statky. Angažoval se v oblasti kolem Kyjova, spolu s bratry se podílel na správě vizovického kláštera a hradu Lukova. \n\nZemřel roku 1540.\n\n\n"}
{"id": "430848", "url": "https://cs.wikipedia.org/wiki?curid=430848", "title": "Velká cena Katalánska silničních motocyklů 2008", "text": "Velká cena Katalánska silničních motocyklů 2008\n\nVelká cena Katalánska se uskutečnila od 6.-8. června, 2008 na okruhu Circuit de Catalunya.\n\nPoslední závody ukázaly,že italská továrna Ducati se stala opět konkurenceschopnou. Rossi a Pedrosa však nechtěli své postavení v šampionátu ztratit,a tak přijeli do Barcelony s nejvyššímy ambicemi. Zvláště pak domácí Daniel Pedrosa. Všichni tři hlavní favorité zde dokázali už vyhrát. Valentino Rossi v roce 1997-1999,2001-2002 a 2004-2006. Daniel Pedrosa v roce 2003 a 2005 a Casey Stoner přijel do Katalánska jako obhájce loňského prvenství.\n\nMichelin v Itálii vůbec poprvé nevyhrál závod,když jeho nejlepším jezdcem byl na třetím místě Daniel Pedrosa. Technici to sváděli na nepřízeň počasí v trénincích.\n\nJorge Lorenzo nemohl pro zranění nastoupit do domácí velké ceny. V Pátečním volném tréninku upadl a musel být odnesen a převezen do místní nemocnice. Účast v závodě se pak ukázala být nemožná.\n\n\n200.start týmu Gresini v Mistrovství světa silničních motocyklů\n\n100.start pro Johna Hopkinse v Mistrovství světa\n\nKromě svého prvního roku v Mistrovství světa,stál Valentino Rossi vždy v Katalánsku na stupních vítězů a od roku 2001 zde neskončil nikdy hůře jak druhý.\n\nBarbera předjíždí Pasiniho a Kallia a jde na 4.místo.\nLüthi předjíždí Pasiniho a jde na 6.místo.\n\nRedding předjíždí Bradla a jde na 6.místo.\nNieto pro technické potíže odstupuje ze závodu.\nDi Meglio předjíždí Reddinga a Ianoneho a jde na 5.místo.\nRedding předjíždí Iannoneho a jde na 6.místo.\nEspargaro a Redding předjíždí Oliva a jdou na 4 a 5.místo.\nTerol předjíždí Gadeu a jde na 2.místo.\nRedding předjíždí Espargara a jde na 4.místo.\nCorsi předjíždí Oliva a jde na 6.místo.\nEspargaro předjíždí Reddinga a jde na 4.místo.\nOlive předjíždí Corsiho a jde na 5.místo.\nCorsi předjíždí Oliva a jde na 4.místo.\nIannone padá a končí.\nde Rosa padá a končí.\n"}
{"id": "430858", "url": "https://cs.wikipedia.org/wiki?curid=430858", "title": "Vilém Kuna z Kunštátu starší", "text": "Vilém Kuna z Kunštátu starší\n\nVilém Kuna z Kunštátu starší byl moravský šlechtic z boleradické větve rodu pánů z Kunštátu.\n\nJeho otcem byl Boček Kuna z Boleradic. První písemná zmínka o Vilému Kunovi pochází z roku 1495. Nejprve se uplatnil v diplomatických službách, v roce 1521 se uvádí jako moravský podkomoří. V roce 1526 byl ustanoven jako výběrčí mimořádné zemské berně pro znojemský kraj, kde působil již dříve jako hejtman královského města Znojma. I nadále se objevoval ve finanční sféře a při výběru daní. Roku 1517 byl určen jako poručník dcery Adama z Bačkovic, která měla značný majetek – Jaroslavice, Bačkovice, Nový Hrádek u Znojma a další. Po dosažení její plnoletosti si ji vzal za manželku. Vilém se také stal mecenášem sekty habrovanských, pro kterou přeložil a na své vlastní náklady nechal vytisknout knihu \"\"O vzdělání svědomí dobrého\".\"\n\nNaposledy se Vilém Kuna uvádí roku 1547 a nejpozději do konce srpna 1548 byl po smrti.\n\nMiroslav Plaček, Peter Futák, Páni z Kunštátu – Rod erbu vrchních pruhů na cestě k trůnu, Nakladatelství Lidové noviny, 2006, ISBN 80-7106-683-4\n"}
{"id": "430866", "url": "https://cs.wikipedia.org/wiki?curid=430866", "title": "Senátní obvod č. 13 – Tábor", "text": "Senátní obvod č. 13 – Tábor\n\nSenátní obvod č. 13 – Tábor je podle zákona č. 247/1995 Sb. tvořen celým okresem Tábor a východní částí okresu Písek ohraničenou na západě obcemi Žďár, Tálín, Paseky, Kluky, Dolní Novosedly, Záhoří, Vrcovice, Vojníkov, Vráž, Ostrovec, Smetanova Lhota, Čimelice, Nerestce a Mirovice. Zákonem č. 114/2016 Sb. byla ještě připojena jižní část okresu Benešov, tvořená obcemi Votice, Neustupov, Miličín, Mezno, Střezimíř, Jankov, Ratměřice a Zvěstov.\n\nSoučasným senátorem je od roku 2016 Jaroslav Větrovský za hnutí ANO, který vystřídal Pavla Eyberta, jenž byl senátorem od vzniku této instituce (1996), tedy dvacet let.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "430870", "url": "https://cs.wikipedia.org/wiki?curid=430870", "title": "Jindřich IV. Zajímač", "text": "Jindřich IV. Zajímač\n\nJindřich IV. Zajímač byl šlechtic z jevišovické větve rodu pánů z Kunštátu. \n\nJeho otcem byl Jan IV. Zajímač, švagr Jindřicha z Rožmberka. První písemná zmínka o Jindřichu Zajímačovi pochází z roku 1460, kdy se stal královským lovčím - jagermajstrem. Král mu ke klášteru sv. Prokopa připsal vesnici Hostivař a i nadále mu zachovával za věrné služby přízeň. Jindřich zemřel poměrně mlád, naposledy se uvádí v roce 1475. Zanechal po sobě syny Jana a Prokopa. \n\nMiroslav Plaček, Peter Futák: \"Páni z Kunštátu. Rod erbu vrchních pruhů na cestě k trůnu\", Nakladatelství Lidové noviny, 2006, ISBN 80-7106-683-4\n"}
{"id": "430881", "url": "https://cs.wikipedia.org/wiki?curid=430881", "title": "Únik paměti", "text": "Únik paměti\n\nÚnik paměti ( ) označuje v informatice situaci, kdy počítačový program neúmyslně alokuje operační paměť a není ji schopen uvolnit poté, co ji již dále ani nepotřebuje ani nevyužívá. Únik paměti nastává vinou chyby v programu, která uvolnění již nevyužívané paměti zabraňuje. Negativní vliv se zvyšuje, pokud dochází k opakovanému úniku paměti, což může způsobit zřetelné zpomalení počítače nebo dokonce až vyčerpání veškeré dostupné paměti (OOM), které může nakonec způsobit násilné ukončení programů nebo i fatální selhání počítače. V reálném světě by se únik paměti dal přirovnat k člověku, který použité věci neustále uschovává, i když je už nikdy nebude potřebovat.\n\nZa únik paměti jsou někdy označovány i jiné situace (viz níže), avšak takové označení není přesné (například když program jen vyžaduje pro svůj běh neadekvátní množství paměti). Oprava úniku paměti může být většinou diagnostikována a provedena pouze programátorem s přístupem ke zdrojovému kódu chybného programu.\n\nPři programování jsou úniky paměti poměrně běžnou chybou, obzvlášť v případě programovacích jazyků, neobsahujících zabudovanou automatickou správu paměti, jako jsou například C a C++. Programátor musí v těchto jazycích zajistit uvolňování veškeré alokované paměti vlastním kódem, a proto k chybám a opomenutím dochází. Chybějící automatickou správu paměti je však možné i do těchto programovacích jazyků doplnit použitím vhodných knihoven.\n\nProti paměťovým únikům nejsou imunní ani jazyky vybavené automatickou správou paměti (garbage collector), jako jsou Java, C#, VB.NET nebo LISP. Jednoduchým příkladem budiž seznam, do něhož program vkládá data, ale po použití je již nesmaže, i když je už dále nebude potřebovat. Garbage collector sám nepozná, jestli program ještě bude v budoucnu uložená data znovu používat. Proto musí sám program indikovat další nepotřebnost uložených dat. Obvykle se to dělá tak, že program řekne \"dealokuj!\" nebo když je líny, tak spoléhá na to, že jsou odstraněny všechny odkazy (reference) na daná data (resp. na použité části paměti).\n\nAutomatická správa paměti uvolňuje pro další použití již nedosažitelnou a tedy zbytečně alokovanou paměť. Nemůže však uvolnit paměť, která obsahuje data stále dosažitelná a potenciálně využitelná. Moderní správa paměti proto poskytuje programátorům možnost sémanticky označit paměť s různou úrovní užitečnosti, odpovídající její dosažitelnosti. Správce tak neuvolní silně dosažitelný objekt, což znamená objekt dosažitelný přímo silnou referencí, nebo nepřímo několika silnými referencemi (silná reference na rozdíl od slabé brání garbage collectoru odstranit odkazovaný objekt). Takovémuto úniku paměti musí zabránit programátor – obvykle nastavením dané reference na null v okamžiku, kdy již není dále potřeba, a případně odregistrováním všech případných event listenerů, udržujících na objekt silnou referenci.\n\nAutomatická správa paměti je pro vývojáře obecně robustnější a spolehlivější, neboť není třeba implementovat paměť uvolňující rutiny (\"jako kdyby nebyly v garbage collektoru\") či starat se o případné zbylé reference na čištěné objekty. Pro programátora je jednodušší hlídat, kdy není reference již víc potřebná, než zda už objekt není referencován. Na druhou stranu automatická správa může zvyšovat náročnost na výkon systému a neumí odstranit všechny programové chyby, způsobující únik paměti.\n\nTypický případ úniku nastává ve chvíli, kdy se dynamicky alokovaná paměť stane nedosažitelnou. Častý výskyt paměťových úniků vedl k vývoji různých ladících nástrojů, detekujících nedosažitelné části paměti. Pro programy v jazyce C a C++ jsou nejpopulárnějšími paměťovými debuggery IBM Rational Purify, BoundsChecker, Valgrind, Insure++ a memwatch.\n\nMenší úniky paměti nemusí být závažné nebo ani detekovatelné běžnými prostředky. V moderních operačních systémech je veškerá paměť používaná aplikací uvolněna, jakmile je aplikace ukončena. To znamená, že únik paměti v programu běžícím pouze krátkou dobu má zřídkakdy vážné důsledky.\n\nZačne-li jednotlivý proces zabírat velké množství paměti, obvykle obsadí většinu RAM a „utlačením“ ostatních procesů do virtuální paměti na pevném disku významně zpomalí výkon celého systému. I po jeho ukončení ostatním programům trvá poměrně dlouhou dobu, než se odložená paměť dostane zpět do hlavní paměti a tím se činnost systému vrátí do původního stavu.\n\nVážný únik paměti může mimo již zmíněný efekt na rychlost celého systému ovlivnit i jednotlivé další aplikace, neboť programátor obvykle nepředpokládá, že by požadovaná paměť nebyla k dispozici a program se s tím neumí vyrovnat.\n\nKdyž je celá paměť (ať už virtuální či pouze RAM, jako v případě embedded systémů) vyčerpána, selže každý další pokus o alokování paměti, což obvykle způsobí ukončení alokujícího programu, případně generování chyby ochrany paměti. Některé programy jsou navrženy tak, aby se z takové situace dokázaly zotavit. Ovšem program, který jako první prodělá nedostatek paměti, nemusí vždy být původcem úniku paměti.\n\nPokud útočník objeví operaci, která způsobuje únik paměti u veřejně přístupných systémů (webové servery, routery), může je zneužít při útoku typu DoS (odmítnutí služby). Jedná se o techniku útoku na internetové služby nebo stránky, při níž dochází k přehlcení požadavky, velké spotřebě zdrojů a následně pádu nebo minimálně nefunkčnosti a nedostupnosti pro ostatní uživatele.\n\n\nTento příklad napsaný v pseudokódu má znázornit, jak může únik paměti vzniknout a nastínit jeho vliv, to vše bez jakékoliv znalosti programování.\n\nProgram je v tomto případě částí velmi jednoduchého softwaru určeného pro ovládání výtahu. Tato část programu je spuštěna vždy, když někdo uvnitř výtahu stiskne tlačítko požadovaného patra.\n\nK úniku paměti dojde, když zvolené číslo patra bude stejné jako to, ve kterém se výtah právě nachází; podmínka pro uvolnění paměti bude přeskočena. Pokaždé, když nastane tento případ, navýší se objem uniklé paměti.\n\nPřípady jako tento většinou nemají žádný bezprostřední efekt. Lidé nemačkají tlačítko pro patro ve kterém právě jsou příliš často. V každém případě, výtah bude mít dost paměti na to, aby se toto mohlo stát stokrát nebo i tisíckrát. Nicméně, nakonec výtahu paměť dojde. To může trvat měsíce nebo roky, takže to nemusí být objeveno ani relativně důkladným testováním.\n\nNásledky budou v tomto případě nepříjemné; výtah přinejmenším přestane odpovídat na žádosti o cestu do jiného patra. Pokud program potřebuje paměť na otevření výtahových dveří, pak může někdo zůstat uvězněn uvnitř, protože výtah nebude schopen dveře bez paměti otevřít.\n\nÚnik paměti bude přetrvávat tak dlouho, dokud poběží program. Například pokud se výtah odpojí od elektrické sítě, systém se vypne. Jakmile je výtah opět zapojen, systém znovu nastartuje, paměť bude znovu dostupná a pomalý proces unikání začne znovu.\n\nJak už bylo zmíněno, příznakem paměťového úniku je narůstající množství paměti využité aplikací. Tento nárůst nemusí být nijak výrazný ani pravidelný, a proto je obtížné objevit paměťové úniky u aplikací, které se spouštějí na krátkou dobu. V případě dlouhodobě spuštěných programů je otázkou času, kdy se únik projeví a vzhledem k omezené velikosti dostupné paměti počítače začne způsobovat problémy.\n\nModerní operační systémy přidělují jednotlivým procesům virtuální paměťový prostor, do kterého na základě jeho požadavků dynamicky přidělují bloky operační paměti. Zároveň sledují aktivitu spuštěných aplikací a na jejím základě a podle množství volné paměti řídí přesuny stránek mezi operační pamětí a pevným diskem.\n\nV případě, kdy nějaká aktivní aplikace požaduje stále více paměti, způsobuje odsuny stránek ostatních aplikací (nebo i vlastní) na pevný disk, který v klasickém provedení naprosto není vhodný na velké množství náhodných přístupů k malým blokům dat, což se s daty v operační paměti děje běžně. To způsobuje zhoršení odezvy systému, která může dosáhnout takové úrovně, že se stane nepoužitelným. I po ukončení (nebo restartování) problémové aplikace trvá určitou dobu, než se stránky znovu vrátí do operační paměti a odezva systému klesne na původní úroveň.\n\nPokud únik paměti pokračuje dál, může se stát, že dojde ke spotřebování celé dostupné paměti (out of memory, zkratka OOM), včetně případné virtuální. Každý další požadavek na přidělení paměti končí neúspěchem, a to pro všechny aplikace v systému. Chyba přidělení paměti způsobí v lepším případě ukončení aplikace (a uvolnění její paměti pro ostatní) nebo zobrazení chybového hlášení. V horším případě může vést k neočekávanému vnitřnímu stavu aplikace s případnou ztrátou nebo poškozením dat.\n\nI v případě, že se aplikace při nedostatku paměti ukončují, není zaručeno, že se ukončí právě aplikace způsobující únik paměti, dokud je aktivní ještě jiná aplikace. Operační systém může obsahovat algoritmy, které se pokoušejí tuto situaci řešit (tzv. \"OOM killer\") například ukončením procesu s největší alokovanou pamětí nebo „náhodným“ ukončováním aplikací, aby se udržela nějaká volná paměť k přidělení.\n\nDalším řešením je limit velikosti dostupné paměti pro jednotlivé procesy, kdy obsazení tohoto prostoru nezpůsobí nedostupnost paměti pro ostatní aplikace. Toto řešení má ale nevýhodu v nutnosti zvlášť konfigurovat systém, pokud některá aplikace potřebuje větší množství paměti, než je běžné maximum (například pro práci s obrazem nebo na vědecké výpočty).\n\nPokud únik paměti nastane v jádru operačního systému (například zavedením vadného ovladače), je pravděpodobné, že se systém dostane do větších potíží vedoucích až k zatuhnutí systému.\n\nPokud aplikaci s narůstající dobou provozu narůstá i množství spotřebované paměti, nemusí se vždy jednat o únik paměti. Některé aplikace si za běhu ukládají informace a neregulují jejich množství. \n\nJako jednoduchý příklad může sloužit aplikace sledující dostupnost webové stránky. Pokud si v pravidelných časových intervalech zaznamená čas a dostupnost stránky bude bez dalších úprav spotřeba paměti s dobou provozu narůstat i přesto, že se nejedná o únik paměti. \n\nNásledky takových aplikací jsou stejné jako v případě úniků paměti, jenom se nejedná o chybu v programu, ale o program nevhodně navržený. Případně se může jednat i o program, který načte velké množství dat (například editor obrázků) a zaplní tak operační paměť během chvilky a i přesto, že paměťová náročnost s dobou provozu neporoste, další příznaky budou podobné (pomalá odezva systému, aplikace využívající všechnu dostupnou paměť). Tedy i přesto že se aplikace chová jako by obsahovala únik paměti, můžeme bez znalosti zdrojových kódů jenom odhadovat jestli se o něj skutečně jedná.\n"}
{"id": "430901", "url": "https://cs.wikipedia.org/wiki?curid=430901", "title": "Aegialodon dawsoni", "text": "Aegialodon dawsoni\n\nAegialodon dawsoni byl drobný pravěký savec, žijící v období spodní křídy (asi před 136 miliony let). Jeho fosilizované zuby byly objeveny nedaleko lokality Cliff End u Hastings ve východním Sussexu ve Velké Británii.\n\n\"Aegialodon\" je jednou z \"postav\" románu Roberta T. Bakkera \"Červený raptor\". Zde je zobrazen jako agilní požírač štírů a jiných členovců, zároveň však také jako dávný předek člověka (což však není jisté).\n\n"}
{"id": "430905", "url": "https://cs.wikipedia.org/wiki?curid=430905", "title": "Stát 3. dynastie urské", "text": "Stát 3. dynastie urské\n\nStát 3. dynastie urské byl státní útvar nacházející se v jižní Mezopotámii zhruba v období 2116 - 2003 př. n. l., jejímž centrem bylo město Ur. Toto období se nazývá též jako sumerská renesance, neosumerská či novosumerská říše, nebo Ur III.\nPo pádu Akkadské říše ke konci 23. století př. n. l., se chopili moci ve většině Mezopotámie zhruba na jedno století (údaje se různí) Gutejci, což byl kočovný národ, který přimigroval do oblasti Mezopotámie zhruba ve 24. století př. n. l., a usídlil se v oblasti mezi řekou Tigris a pohořím Zagros. Během tohoto období vládene v Uru tzv. 2. dynastie urská, o které však nemáme žádné rozsáhlejší informace.\n\n3. dynastie urská se vynořuje z dějin v roce 2116 př. n. l., když urucký král Utu-chengal (2116 - 2111 př. n. l.) porazil Gutejce. Během relativně krátké doby se mu podařilo dobýt několik jihomezopotámských měst. Za zakladatele 3. dynastie urské ale považujeme až Utu-chengalova nástupce Ur-Nammua (2111 - 2094 př. n. l.), jenž byl pověřen správou města Uru. Avšak Ur-Nammu začal usilovat o nezávislost, což se mu podařilo. Založil novou vládnoucí dynastii, která podle Sumerského královského seznamu byla třetí v pořadí sídlící v Uru, tj. 3. dynastie urská. Ur-Nammu se ovšem nespokojil pouze s ovládnutím Uru, ale zakrátko se mu podařilo též ovládnout celou řadu důležitých měst v Mezopotámii (např. Uruk, Lagaš…).\n\nPřestože Ur-Nammu de facto postavil základy Urského státu, za skutečného budovatele pokládáme až jeho syna Šulgiho (2093 – 2046 př. n. l.). Ten zahájil rozsáhlou územní expanzi směrem na sever do Mezopotámie a částečně i do Asýrie, a také na východ směrem do Elamu. Provedl řadu politických, administrativních i ekonomických reforem, s důrazem na centralizovaný správní systém. Jeho daňová reforma byla provedena s důrazem na existenci propracovaného redistribučního systému. V tomto redistribučním systému byly odváděny naturální dávky (obilí, živá zvířata, rákos…) do specializovaných redistribučních center, odkud byly rozesílány dle potřeby. Šulgi nechal zbudovat výkonný, hierarchicky uspořádaný správní aparát (se vzděláním v písařských školách), zavedl jednotné soustavy měr a vah, jednotný kalendář…\n\nŠulgiho nástupci nemohli pokračovat v další centralizaci státu, protože se museli stále více soustředit na obranu celistvosti urského státu v důsledku etnických přesunů na území Mezopotámie i v sousedních oblastech. Hlavním problémem byl postup kočovných semitských Amorejských kmenů ze severozápadu ze syrských stepí. Amorité měly pověst vynikajících válečníků, a pro mezopotámskou zemědělskou společnost představovaly velké riziko. Nebezpečí rovněž představovali Churrité na severu, kteří sídlily u horního toku Tigridu a znovu vzchopení Elamité na východě. Zároveň s tím, jak se stupňoval tlak od kočovných národů (především Amoritů), slábla centrální moc a projevovaly se decentralizační tlaky jednotlivých provincií, které se často odtrhly. Většinou v jejich čele stáli jejich místodržitelé (sumersky ensi), jejichž funkce se stala často dědičnou a kteří využili královské slabosti.\n\nMoc posledního urského vladaře Ibbi-Sína (2027 – 2003 př. n. l.) se omezovala pravděpodobně již pouze na nevelké území okolo jeho hlavního města Uru. Navíc musel Ibbi-Sín vést válku s Elamem, kterou prohrál. Elamité nakonec Ur dobyli a Ibbi-Sín byl odvlečen do zajetí (roku 2003 př. n. l.), což je pokládáno za konec 3. dynastie urské. Z tohoto období se dochovaly literární texty, jako Nářek nad zkázou města Ur, jenž vypráví o dobytí města Elamity.\n\n\n"}
{"id": "430906", "url": "https://cs.wikipedia.org/wiki?curid=430906", "title": "Zdeněk Hynek Bárta", "text": "Zdeněk Hynek Bárta\n\nZdeněk Hynek Bárta (15. května 1891 ve Františkodole u Světlé nad Sázavou – 1. dubna 1987 v Praze) byl český sportovec (veslař, tenista, golfista, šermíř) a podnikatel.\n\nJeho otec Vojtěch Bárta byl majitel sklárny ve Františkodole a zakladatel akciové spol. Bárta a spol., byl synem továrníka Václava Bárty a jeho manželky Josefy rozené Henke, která byla dcerou ředitele brusírny skla Karlov, ve Světlé nad Sázavou. Matka byla malířka (krajinářka) Berta, dcera Jaroslava Schmidta, majitele panství Kvasetice a Květinov u Havlíčkova Brodu. Jaroslavův otec byl pražský advokát a majitel panství Petrkov u Havlíčkova Brodu JUDr. J. Schmidt. Sportu se začal věnoval již na studiích na Německé obchodní akademii v Praze, kam ho otec poslal. Vesloval v Českém veslařském klubu i na první primátorce, hrál tenis, golf, ale zejména šermoval. Vstoupil do klubu ČŠK Riegel a zde se stal uznávaným mladým talentem v šermu fleretem a stejně tak i u šavle. Při tréninku byl Zdeňkův soupeř často i Vilém Goppold von Lobsdorf, který mladého Bártu mnohému v šermu naučil. V roce 1908 získal zlatou medaili s titul přeborníka studentstva. Další šermířské úspěchy slavil ve městech Vídeň, Štýrský Hradec, Drážďany, Paříž, Londýn a na mistrovství světa v roce 1908 ve městě Brusel. V roce 1912 vyvrcholila jeho sportovní kariéra, kdy se účastnil jako člen historicky prvního družstva reprezentující historické země Koruny české olympijských her ve Stockholmu. Tyto letní olympijské hry 1912 povzbudily české sebevědomí u sportovní veřejnosti.\n\nPo dokončení studií byl svým otcem vyslán do Anglie a USA, k obchodním partnerům – odběratelům františkodolského skla, aby zde získal obchodní zkušenosti. Z USA se vrátil v roce 1914. V roce 1917 zemřel Zdeňkův otec továrník Vojtěch Bárta na zápal plic. Rodinná firma se během první světové války dostala do značných problémů. Po smrti svého otce firmu zdědil, ale již v roce 1919 byl nucen vyhlásit bankrot. Závod firmy – brusírnu skla v Květinově odkoupil jeho strýc Ing. Robert Schmidt (bratr jeho matky), který byl vlastník panství Květinov a významný královéhradecký stavitel Většinu firmy převzala však Moravská agrární a průmyslová banka v Německém (dnešním Havlíčkově) Brodě. Ta založila společnost s ručením omezeným „Bohemia, dříve Bárta a spol.\n\nŘeditelem byl jmenován bývalý majitel Zdeněk Bárta. Zdeněk zde vytvořil několik nových motivů brusů. Oženil se s Helenou, dcerou podnikatele Jana Eduarda Loukotky z nedalekého města Ledče nad Sázavou, která byla sestřenicí prvorepublikového politika a diplomata, plukovníka v československé legii – Jana Šeby (1886–1953), rodáka z města Ledeč nad Sázavou. V roce 1928 odchází Zdeněk Hynek Bárta z Františkodolu do Hradce Králové. Zde zakládá firmu pro vývoz skla. V Hradci Králové se manželům narodila roku 1928 první dcera Johanna. (V roce 1954 se Johanna provdala za syna prvorepublikového vládního rady Ing. Ludvíka Bargera (1886–1974) – který se jmenoval Milan Barger. Ing Ludvík Barger byl prapotomkem velice vlivného jihlavského patricia, pocházejícího ze starého francouzsko-anglicko-německého šlechtického rodu – Johanna Caspara Josepha de Bargera (1686–1771).\n\nV roce 1929 dostal velmi lukrativní nabídku akciové společnosti Libochovické sklárny na funkci obchodně technického prokuristy firmy (náměstka ředitele sklárny mající oprávnění nazývající se \"prokura\"). Nabídku přijímá a odchází v roce 1930 do Libochovic. V libochovických sklárnách Zdeněk Hynek Bárta pracoval do října roku 1945. Za dobu svého působení v Libochovických sklárnách se stal odborníkem ve sklářském průmyslu. Jako odborník ve sklářství byl uznáván i v zahraničí. V této době se stal Zdeněk Hynek podruhé otcem, kdy se narodila manželům mladší dcera Helena. V Libochovických sklárnách též vytvořil několik motivů brusů skla a byl autorem několika skleněných plastik. Po odchodu z Libochovických skláren byl ustanoven národním správcem ve sklárně v severočeském městě Košťany. V roce 1946 však odešel do Prahy a zde je v nově založených Československých závodech sklářských pověřen funkcí ředitele vývozního úseku dutého skla. V roce 1948 byl pak pověřen ministrem zahraničního obchodu Antonínem Gregorem k založení samostatné společnosti pro vývoz skla. Tato společnost byla následně založena pod názvem Skloexport podnik zahraničního obchodu. Zastával zde funkci vrchního ředitele pro vývoz dutého skla.\n\nNa začátku 50. let byl penzionován. V roce 1958 se vrací do svého rodiště. Nedaleko Františkodolu si v osadě Mariadol pronajímá jednu místnost v budově původního mlýna. Po krátké době přesvědčí místní obyvatele o svém nápadu: vybudovat v zahradě františkodolské továrny tenisový areál pro mládež. Zahrada měla rozlohu cca 1 ha a Vojtěch Bárta, Zdeňkův otec, zde již jeden tenisový kurt vybudoval. Tenisový dvorec byl však na konci 50. let 20. století značně zdevastovaný. Zdeněk Bárta organizoval stavební práce a od počátku 60. let postupně vznikal sportovní areál. Pod patronací místní sklárny byla založena tělovýchovná jednota \"Jiskra Františkodol\" a se stal vedoucím mládeže. Na tenisových dvorcích se odehrál nejeden zápas a zahrál si zde i jako mladík Ivan Lendl, pozdější nejlepší tenista světa. Některé tenisové úspěchy zaznamenal i dobový sportovní tisk.\n\nV pozdější době organizoval i výstavbu tenisového areálu ve městě Světlá nad Sázavou. Od začátku 80. let však Zdeněk Hynek Bárta postupně ztrácel zrak a zbytek života dožil u svých dcer a vnuků Zbyňka Ludvíka Bargera a Ondřeje Bůžka v Praze. O jeho úmrtí přinesl sportovní tisk informaci i z důvodu, že byl v té době nejstarším československým olympionikem. Je pochován v rodinné hrobce svého tchána ledečského podnikatele Loukotky na starém hřbitově v Ledči nad Sázavou.\n\nPři vytváření toho článku byla použita literatura a písemnosti:\n\n1. František Pleva \"Ledeč nad Sázavou - Dějiny města\" vydáno městem Ledeč nad Sázavou 1997\n"}
{"id": "430908", "url": "https://cs.wikipedia.org/wiki?curid=430908", "title": "Džosei", "text": "Džosei\n\nDžosei manga (japonsky 女性 漫画, ang. josei) se zaměřuje na dospělé ženy. Je to ženská obdoba seinen mangy. Na rozdíl od šódžo, je milostná zápletka realističtější a méně zidealizovaná. Příběh je více zřetelný a vyzrálý.\n"}
{"id": "430912", "url": "https://cs.wikipedia.org/wiki?curid=430912", "title": "Micunari Išida", "text": "Micunari Išida\n\nMicunari Išida ( \"Išida Micunari\", 1559 – 6. listopadu 1600) byl samuraj, který vedl Západní armádu v bitvě u Sekigahary, jež ukončila období Azuči-Momojama v 16. století. Jeho dětské jméno bylo Sakiči (佐吉).\n\nNarodil se v jižní části provincie Ómi (nyní prefektura Šiga) a byl druhým synem Išidy Masacugy, vazala klanu Asai. Išida se stáhl do ústraní po porážce klanu Asai v roce 1573.\n\nPodle legendy byl Macunari před službou u Hidejošiho Tojotomiho mnichem v buddhistickém chrámu, tato legenda je ale pochybná, protože vznikla až v období Edo.\n\nMicunari potkal Hidejošiho Tojotomiho, když byl ještě mladý, a později jako daimjóa z Nagahamy. Když Hidejoši vedl tažení v oblasti Čúgoku, Micunari mu asistoval v útocích na hrady jako Tottori a Takamacu (nyní v prefektuře Okajama).\n\nKdyž se Hidejoši chopil moci, Micunari se díky svému finančnímu a početnímu nadání stal finančním správcem. Dále byl od roku 1585 správcem provincie Sakai: Tuto roli vykonával spolu se svým starším bratrem Išidou Masazumim. Byl jmenován jedním z pěti bugjóů (neboli hlavních správců) Hidejošiho vlády. Hidejoši ho jmenoval daimjóem (správcem) města Sawajama v provincii Ómi (nyní část Hikone): Hrad Sawajama byl v té době znám jako jeden z nejlépe opevněných.\n\nMicunari se posléze stal v Hidejošiho vládě hlavním úředníkem: To již byl znám svou přísnou povahou. Ačkoliv měl mnoho přátel, zároveň měl i konflikty s některými daimjóy, kteří byli proslulými skvělými válečníky, a to včetně Hidejošiho příbuzných: s rodinou Fukušima Masanori. Po smrti Tojotomiho Hidejošiho se jejich vztahy ještě zhoršily: Ústředním bodem jejich sporu byla otázka, zda se by Iejasu Tokugawa měl stát regentem vlády Tojotomi, jehož formální hlavou byl nezletilý Hidejošův syn Hidejori Tojotomi.\n\nDůsledkem tohoto politického konfliktu byla bitva u Sekigahary v roce 1600: Micunarimu se podařilo zorganizovat Západní armádu, kterou vedl Mori Terumoto, ale východní koalice vedená Iejasu Tokugawou byla větší a bitva skončila Micunariho porážkou. Po té se Micunari sice pokusil uprchnout, ale byl zadržen vesničany. Poté byl údajně po ramena zahrabán do země a uřezali mu hlavu. Tu následně veřejně vystavili v tehdejším hlavním městě Kjótu, podle legendy však po několika dnech záhadně zmizela. Další velitelé západní armády Koniši Jukinaga a Ekei Ankokudži byli také popraveni.\n\nMicunari měl tři syny (Šigeie, Šigenari a Sakiči) a tři dcery (je známo pouze jméno mladší dcery, Tacuko) s manželkou, a další dítě od milenky.\n"}
{"id": "430915", "url": "https://cs.wikipedia.org/wiki?curid=430915", "title": "Mouvement républicain et citoyen", "text": "Mouvement républicain et citoyen\n\nMouvement républicain et citoyen (MRC, česky Republikánské a občanské hnutí) je francouzská politická strana, která v lednu 2003 nahradila Hnutí občanů (MC). Založil ji v roce 1993 Jean-Pierre Chevènement poté, co opustil Socialistickou stranu, jelikož nesouhlasil s válkou v Zálivu a Maastrichtskou smlouvou. Jedná se o levicovou a euroskeptickou stranu, akcentující národní suverenismus a jakobínsko-republikánské tradice.\n\nV současné době je zastoupena pouze jedním poslancem v Národním shromáždění a má pouze jednoho senátora.\n\n\n"}
{"id": "430916", "url": "https://cs.wikipedia.org/wiki?curid=430916", "title": "Robert Kysela", "text": "Robert Kysela\n\nIng. Robert Kysela (* 5. června 1968) je bývalý hokejový útočník, který výraznou část své kariéry odehrál za Litvínov. V roce 1996 dokázal vyhrát s českým národním týmem mistrovství světa ve Vídni. Od roku 2001 je členem hokejového klubu střelců vyhlašovaným Deníkem Sport. Robert Kysela dodnes drží rekord v počtu odehraných zápasů za HC Litvínov, za nějž odehrál celkem 682 utkání. V roce 2005 ukončil aktivní kariéru. Dnes (2015) je generálním manažerem HC Verva Litvínov, byl také expertem České televize a členem zastupitelstva města Litvínov za SNK Evropské demokraty.\n\nVe volbách do Poslanecké sněmovny PČR v roce 2013 kandidoval v Ústeckém kraji jako lídr hnutí Hlavu vzhůru, ale neuspěl.\n\nStatistiky reprezentace:\n\n"}
{"id": "430918", "url": "https://cs.wikipedia.org/wiki?curid=430918", "title": "Heptalogie", "text": "Heptalogie\n\nHeptalogie je umělecké dílo, nejčastěji literární, o sedmi relativně samostatných částech, které spolu souvisejí motivicky, látkově nebo problémově.\n\n\nOznačení \"filmová heptalogie\" je pojem zavádějící resp. nemusí být stálý, neboť u komerčně úspěšných filmů mohou být dotáčena jejich další pokračování. Nikdo proto nemůže říci, zdali to, co je dnes charakterizováno jako heptalogie, nebude zítra např oktalogií nebo mnohodílnou filmovou sérií. V kinematografii má proto tento pojem smysl pouze u výrazně časově ohraničených nebo již definitivně uzavřených děl. Jako příklad filmové heptalogie je možno uvést filmovou sérii \"Saw\" (\"\", \"Saw 2\", \"Saw 3\", \"Saw 4\", \"Saw 5\", \"Saw 6\" a \"Saw 7\").\n\n"}
{"id": "430920", "url": "https://cs.wikipedia.org/wiki?curid=430920", "title": "Convention pour une alternative progressiste", "text": "Convention pour une alternative progressiste\n\nConvention pour une alternative progressiste (CAP, česky Konvence pro pokrokovou alternativu) je francouzská levicová organizace. Vznikla v roce 1994 na shromáždění aktivistů existujících levicových stran. V rámci organizace soupeří dvě tendence: první usiluje o vytvoření \"levice na levici\", druhá o vznik nové parlamentní strany kombinující levicová témata a ekologii.\n\nV roce 1995 CAP podporovala prezidentskou kandidátku Zelených Dominique Voynet. V roce 1997 participovala v \"plurální levici\" (tj. v koalici okolo Socialistické strany). Samostatné volební výsledky však většinou zůstávaly velmi slabé.\n\nV současnosti má strana pouze jednoho zástupce v Národním shromáždění.\n"}
{"id": "430921", "url": "https://cs.wikipedia.org/wiki?curid=430921", "title": "Špičák (Železnorudská hornatina)", "text": "Špičák (Železnorudská hornatina)\n\nŠpičák je 1205 m vysoká hora na Šumavě, v Královském hvozdu. Nachází se severně od Železné Rudy v okrese Klatovy.\n\nNa jihovýchodním svahu Špičáku se v nadmořské výšce 865 až 1202 m rozprostírá lyžařský areál \"Ski areál Špičák\", který je tvořen celkem 12 sjezdařskými tratěmi různé obtížnosti (nejdelší z nich je dlouhá 1,8 km) o celkové délce 8,4 km. Je zde čtyřsedačková lanovka na vrchol Špičáku, 6 talířkových vleků a 4 dětské vleky s nízkým vedením lana.\n\nNa východní straně hory probíhá pod Špičáckým sedlem 1747 metrů dlouhý Špičácký tunel na železniční trati Plzeň – Klatovy – Železná Ruda, který byl v letech 1877 až 2007 nejdelším železničním tunelem v českých zemích.\n\nNa podzim 2013 se na vrcholu Špičáku začala budovat rozhledna, která byla pro veřejnost otevřena poprvé 2. července 2014.\n"}
{"id": "430928", "url": "https://cs.wikipedia.org/wiki?curid=430928", "title": "Středisko přípravy kosmonautů J. A. Gagarina", "text": "Středisko přípravy kosmonautů J. A. Gagarina\n\nStředisko přípravy kosmonautů J. A. Gagarina plným názvem Vědecko-výzkumné zkušební středisko přípravy kosmonautů J. A. Gagarina (NII CPK J. A. Gagarina, ), běžně nazývané CPK (\"ЦПК\"), je ruská státní rozpočtová organizace, zodpovědná za přípravu kosmonautů, počínaje organizací výběru, přes kompletní výcvik a přípravu k letům, až po poletovou rehabilitaci.\n\nStředisko bylo založeno roku 1960 jako specializovaná složka vojenského letectva. Roku 2009 bylo založeno nové, civilní, Středisko přípravy kosmonautů v podřízenosti agentury Roskosmos. Původní vojenské CPK během první poloviny roku 2009 odevzdá majetek i zaměstnance a v létě 2009 bude zrušeno.\n\nZákladním úkolem CPK je výběr a všestranná příprava kosmonautů. Na let kosmickou lodí, pobyt na vesmírné stanici, provádění vědeckých experimentů, zkrátka na vše co je může ve vesmíru potkat. A to včetně lékařské péče a poletové rehabilitace. K plnění hlavního úkolu postupně ve středisku vzniklo rozsáhlé zázemí, včetně řady trenažérů a maket kosmických lodí, některých ve vodním bazénu. Součástí střediska je také letecký pluk. Pracovníci CPK se rovněž účastní zkoušek kosmické techniky, vývoje nových kosmických lodí i podpůrné techniky.\n\nRozhodnutí o vytvoření samostatného střediska pro přípravy kosmonautů v rámci letectva padlo koncem roku 1959. 11. ledna 1960 hlavní velitel letectva maršál Konstantin Veršinin potvrdil organizační strukturu nového Střediska přípravy kosmonautů vojenského letectva (CPK VVS), zprvu vedeného jako speciální vojenský útvar číslo 26266. Dne 24. února 1960 byl jmenován první náčelník CPK, plukovník lékařské služby Jevgenij Karpov, a začalo budování střediska.\n\nCPK bylo součástí sil vojenského letectva, v jehož velení byla roku 1960 pro řešení otázek spojených kosmickými lety zřízena funkce „pomocník Hlavního velitele letectva pro přípravu a zabezpečení kosmických letů“. Tento post zastávali:\n\nV prvních měsících bylo CPK dočasně podřízeno vojenskému Institutu letecké a kosmické medicíny ( ) a sídlilo u Frunzeho letiště v Moskvě. Prvních 13 letců se ubytovalo v jednopatrovém domku. Záchody měli venku. Postupně přicházeli další tak, jak je jejich velitelé útvarů pouštěli. V ústavu začala 14. března 1960 i výuka kosmonautů. V létě 1960 středisko přesídlilo 40 km za Moskvu do dnešního Hvězdného městečka. Zprvu dostali poměrně skromné byty na sídlišti v městě Čkalovskoje nedaleko Medvědího jezera, pak se v nedalekém lese postavila základna a zmiňované Hvězdné městečko. Z dvaceti vybraných letců byl sestaven Oddíl kosmonautů CPK a okamžitě zahájen výcvik. Už v dubnu 1961 Jurij Gagarin vzlétl, jako první člověk, do vesmíru. CPK organizovalo přípravu dalších letů programů Vostok, Voschod. V programu Voschod byly ve středisku připravováni na kosmický let mimo vojáků vlastního oddílu i civilní inženýři a lékaři.\n\nOd roku 1966 se kosmonauti střediska připravovali na kosmické lety v rámci lunárního programu (lodě Sojuz, L-1 a L-3 (kosmická loď)) a programů Almaz, Spiral a Zvezda (7K-VI).\n\nRoku 1969 bylo CPK reorganizováno ve Vědeckovýzkumné zkušební středisko přípravy kosmonautů J. A. Gagarina (NII CPK J. A. Gagarina).\n\nZ kosmonautů CPK se skládaly posádky orbitálních stanic řady Almaz, obsazovali též místa velitelů posádek létajících v rámci programů Saljut a Mir.\n\nOd druhé poloviny 70. let CPK zajišťovalo i výcvik zahraničních kosmonautů létajících do vesmíru na sovětských lodích v programu Interkosmos, resp. od 80. let podle dvoustranných mezistátních dohod. V 80. letech v CPK prošli všeobecnou kosmickou přípravou i členové oddílů kosmonautů Letecko-výzkumného institutu ministerstva letectví a Čkalovova vědeckovýzkumného institutu vojenského letectva určení k letům v raketoplánu Buran.\n\nRoku 1995 (rozhodnutí vlády z 15. května 1995 č. 478) bylo středisko sloučeno se 70. samostatným zkušebně-výcvikovým leteckým plukem zvláštního určení v Ruské státní vědeckovýzkumné zkušební středisko přípravy kosmonautů J. A. Gagarina (RGNII CPK J. A. Gagarina).\n\nOd počátku osídlení Mezinárodní vesmírné stanice obsazují kosmonauti oddílu CPK polovinu míst ruské kvóty.\n\nRuská vláda v říjnu 2008 rozhodla (nařízením č. 1435 z 1. října 2008) o vytvoření nové Federální státní rozpočtové organizace „Vědecko-výzkumné zkušební středisko přípravy kosmonautů J. A. Gagarina“ ( ) podřízené Roskosmosu, které uložila do devíti měsíců převzít činnost, majetek i zaměstnance dosavadního vojenského „Ruského státního vědecko-výzkumného zkušebního střediska přípravy kosmonautů J. A. Gagarina“ a toto po odevzdání všech aktiv zrušit. Vlastní proces inventarizace a přebírání majetku a zaměstnanců proběhl v první polovině roku 2009. Ovšem ne bez problémů, vedení ministerstva obrany si, za rozhodného odporu zaměstnanců CPK, pokoušelo nechat speciálně vybavené letouny střediska k běžným dopravním účelům. Dne 27. března 2009 byl (s platností od 30. března) jmenován první náčelník nového „civilního“ CPK, zkušený kosmonaut, Sergej Krikaljov.\n\n\nOd roku 1972 byli náčelníky střediska jmenováni bývalí kosmonauti.\n\n"}
{"id": "430929", "url": "https://cs.wikipedia.org/wiki?curid=430929", "title": "CPK", "text": "CPK\n\nCPK může označovat:\n\n"}
{"id": "430930", "url": "https://cs.wikipedia.org/wiki?curid=430930", "title": "Volby do Evropského parlamentu ve Francii 2009", "text": "Volby do Evropského parlamentu ve Francii 2009\n\nVolby do Evropského parlamentu ve Francii proběhly ve dnech 6.-7. června 2009 (první den však hlasovaly pouze zámořské departementy). Na základě výsledků voleb zasedlo v Evropském parlamentu 72 francouzských zástupců.\n\nV rámci Francie bylo ustanoveno 8 volebních obvodů s následující rozvržením mandátů:\n\n\nNásledující tabulka znázorňuje výsledky voleb podle oficiálních informací francouzského Ministerstva vnitra. Strany jsou řazeny podle získaných mandátů.\n\n\n"}
{"id": "430937", "url": "https://cs.wikipedia.org/wiki?curid=430937", "title": "Agnieszka Bednarek", "text": "Agnieszka Bednarek\n\nAgnieszka Bednarek (* 20. únor 1986, Złotów, Velkopolské vojvodství) je polská volejbalistka. V současné době nastupuje v dresu polského Muszynianka Fakro Muszyna. V roce 2009 odešla na rok do Muszyny. Ve čtvrté sezoně hrála v dresu Farmutil Piła. \n\n\n"}
{"id": "430943", "url": "https://cs.wikipedia.org/wiki?curid=430943", "title": "Pénelopé", "text": "Pénelopé\n\nPénelopé (řecky Πηνελόπη, překládáno jako \"tkající\") byla manželka Odysseova, matka Télemachova. Je pokládána za vzor manželské věrnosti.\n\nByla velmi krásná, a když se Odysseus dlouho nevracel z Tróje, ucházelo se o ni mnoho nápadníků. Ti neměli rádi jejího syna Télemacha a chtěli ho zabít. Pokusili se o to, když se vracel z cesty, na kterou se vydal, aby našel svého otce. Nápadníci nutili Pénelopu, aby si mezi nimi vybrala nového manžela. Ona stanovila termín rozhodnutí poté, co dokončí rubáš pro Odysseova otce Láerta. Co přes den utkala, v noci vždy rozpárala. Tímto způsobem oddalovala nový sňatek déle než tři roky až do Odysseova návratu.\n\nTélemachos s Odysseem poté nápadníky zabili. Pénelopé a Odysseus strávili pak společně dlouhý a poklidný život, jako by Odysseus nikdy neodjel.\n\n"}
{"id": "430944", "url": "https://cs.wikipedia.org/wiki?curid=430944", "title": "Oddíl kosmonautů CPK", "text": "Oddíl kosmonautů CPK\n\nOddíl kosmonautů CPK je jedním z oddílů kosmonautů v Rusku, resp. do roku 1991 v Sovětském svazu. Oddíl je složkou Střediska přípravy kosmonautů J. A. Gagarina (CPK) a je umístěn, společně s celým střediskem, v Koroljovu u Moskvy.\n\nByl založen roku 1960 jako první oddíl kosmonautů v Sovětském svazu ve Středisku přípravy kosmonautů, které bylo útvarem vojenského letectva. Stal se nejpočetnějším a nejaktivnějším sovětským oddílem kosmonautů, jeho členové se účastnili naprosté většiny sovětských pilotovaných kosmických letů. Roku 2009 bylo vojenské Středisko přípravy kosmonautů zrušeno a jeho majetek i personál převzala nově založená stejnojmenná federální rozpočtová organizace podřízená Roskosmosu.\n\nRozhodnutí o vytvoření samostatného střediska pro přípravu kosmonautů v rámci letectva bylo přijato koncem roku 1959. V lednu 1960 hlavní velitel letectva potvrdil organizační strukturu nového Střediska přípravy kosmonautů vojenského letectva (CPK VVS). V únoru byl jmenován první náčelník CPK, plukovník Jevgenij Anatoljevič Karpov (zůstal zde tři roky), a začalo budování střediska.\n\nMezitím první aktivity v oblasti výběru a výcviku kosmonautů zahájil Institut letecké medicíny roku 1958 pod vedením Vladimira Jazdovského a Nikolaje Gurovského. Téhož roku Sergej Koroljov s Michailem Tichonravovem předložili vládě návrhy na pilotovaný vesmírný let. Oficiální souhlas dostali v první polovině roku 1959 Po stanovení kritérií výběru (do 35 let, do 175 cm, do 75 kg, výborné zdraví) byl vlastní výběr zahájen v srpnu 1959. Ze 3461 vojenských letců bylo do února 1960 v několika etapách vybráno plánovaných 20 lidí. Začátkem března rozkaz ministra obrany stanovil povinnosti a statut kosmonautů a od 7. března do 7. června 1960 bylo prvních dvacet budoucích kosmonautů rozkazem hlavního velitele letectva zařazeno do oddílu. Okamžitě (14. března 1960) byl zahájen výcvik na Frunzeho letišti v Moskvě, kde zpočátku sídlilo CPK. V létě 1960 středisko přesídlilo za Moskvu do dnešního Hvězdného městečka.\nProtože na současnou přípravu všech dvaceti kosmonautů CPK nemělo vybavení, byla v létě 1960 (formálně až od 11. října) vydělena skupina šesti nejlepších kandidátů (Varlamov, Kartašov, Gagarin, Titov, Popovič a Nikolajev; už v červenci první dva, vyřazené lékaři, nahradili Něljubov a Bykovskij) procházející zrychlenou přípravou. Šestice 17. a 18. ledna 1961 složila zkoušky a získala kvalifikaci „kosmonaut VVS“. V březnu 1961 přišla první tragédie, Valentin Bondarenko uhořel v závěru týdenního pobytu v barokomoře. V březnu a dubnu 1961 oddíl opustili Varlamov a Kartašov, ostatní členové oddílu složili 3. dubna zkoušky a stali se kosmonauty. První let – Gagarinův – proběhl 12. dubna 1961, druhý – Titovův – v srpnu 1961. V září 1961 byl do užší skupiny zařazen Šonin (v červenci 1962 vyřazen z přípravy ze zdravotních důvodů, lékaři už v květnu vyřadili také Něljubova) a v listopadu přišel Volynov. Od června 1962 se na let Vostokem připravoval jako šestý ještě Komarov. V srpnu 1962 se do vesmíru podívali Popovič a Nikolajev. O rok později v červnu 1963 Bykovskij a Těreškovová. Od dubna 1963 se na let Vostokem připravovali i Chrunov a Leonov, od září ještě Zajkin, Beljejev a Gorbatko. V únoru 1964 byl program Vostok zrušen a kosmonauti převedeni do programu Voschod.\n\nV lodích Voschod se kosmonauti do vesmíru podívali pouze dvakrát. V říjnu 1964 vzlétl Voschod 1 s tříčlennou posádkou, oddíl CPK zastupoval Komarov. V březnu 1965 Leonov poprvé vystoupil z lodi do vesmíru. Velitelem Voschodu 2 byl Beljajev.\n\nČas od času proběhl doplňovací nábor do oddílu. Od roku 1963 byla standardní procedura následující (v závorkách jsou uvedeny čísla pro třetí nábor roku 1965): U vojenských letců (jak z letectva, tak ze sil protivzdušné obrany i z námořního letectva – např. Gagarin přišel z námořního letectva) v útvarech prošli služební spisy a vytřídili odpovídající kandidáty podle věku, výšky, váhy, vzdělání(cca 1000). Vhodné letce prosela mandátní komise, úspěšní (asi 600) odjeli na pozorování do Ústřední vojenské vědeckovýzkumné letecké nemocnice (CVNIAG VVS), lékaři doporučili pouze několik málo nejvhodnějších (65 nebo 69), poté meziresortní komise (složená ze zástupců ministerstva obrany – včetně vedení CPK, ministerstva zdravotnictví, „kosmického“ ministerstva všeobecného strojírenství, a Akademie věd) dala definitivní doporučení k výcviku (22). Vlastní zařazení do oddílu bylo provedeno o několik dnů (někdy i měsíců) později příkazem hlavního velitele letectva nebo ministra obrany. Nový člen oddílu se stal posluchačem-kosmonautem (\"слушатель-космонавт\"), od 80. let kandidátem na zkušebního kosmonauta (\"кандидат в космонавты-испытатели\"). Po dvouletém všeobecném kosmickém výcviku složil zkoušky před meziresortní komisí, získal tak kvalifikaci zkušební kosmonaut (\"космонавт-испытатель\") a byl zařazen do skupiny připravující se k letům v některém programu.\n\nOd roku 1959 proběhlo celkem 14 náborů do oddílu.\n\nZačátkem září 1966 byli kosmonauti oddílu rozděleni do sedmi skupin podle programů - Voschod, Sojuz 7K-OK, Spiral, Zvezda 7K-VI, Almaz, L-1 a L-3. Skupina pro Voschodu byla záhy rozpuštěna. Skupiny pro lety k Měsíci (oblet Měsíce v programu L-1 a přistání na Měsíci v programu L-3) byly záhy prakticky sloučeny, začátkem 1970 byl oblet Měsíce zrušen, kosmonauti se soustředili na nácvik přistání na Měsíci. Po úspěších amerického Apolla ztratil pro politické vedení Sovětského svazu lunární program smysl, a od listopadu 1972 se skupina přeorientovala na přípravu letu Sojuz-Apollo. Lunární program byl nakonec zrušen v květnu 1974. Skupina připravující se od září 1966 na lety lodí 7K-VI Zvezda byla současně se zrušením projektu v únoru 1968 převedena na program Sojuz VI. Ten byl zrušen v srpnu 1970 a kosmonauti přešli do programu Almaz.\n\nOd počátku 70. let se z kosmonautů CPK skládaly posádky orbitálních stanic řady Almaz, obsazovali též místa velitelů posádek létajících v rámci programů Saljut a Mir.\n\nOd počátku osídlení Mezinárodní vesmírné stanice obsazují kosmonauti oddílu CPK polovinu míst ruské kvóty. Roku 2009 došlo k rozsáhlé reorganizaci. Dosavadní Středisko přípravy kosmonautů (CPK), vojenský útvar letectva, bylo zrušeno. Majetek a lidé CPK přešli do nově zřízené stejnojmenné organizace podléhající Roskosmosu. Kosmonauti změnili zaměstnavatele k 1. srpnu 2009. Se vznikem civilního střediska požádali o přijetí Jurij Malenčenko, v červenci 2009 uvolněný a armády i (vojenského) oddílu a Sergej Alexandrovič Žukov, vědec a manažer dosud stojící mimo oddíly. Byli přijati v únoru, resp. dubnu 2010. V prosinci 2010 Roskosmos rozhodl o shromáždění všech ruských kosmonautů do CPK a zrušení ostatních oddílů. V lednu 2011 proto začali kosmonauti z oddílu RKK Eněrgija a poslední člen oddílu Institutu lékařsko-biologických problémů přecházet do CPK.\n\nZkratky složek sovětské a ruské armády v položce „Původně“ jsou\n\nSeznam je aktuální k 28. lednu 2019. Uvedeny jsou pouze dokončené kosmické lety.\n\n"}
{"id": "430946", "url": "https://cs.wikipedia.org/wiki?curid=430946", "title": "Velké Sundy", "text": "Velké Sundy\n\nVelké Sundy jsou skupina ostrovů v Malajském souostroví. Zahrnují ostrovy (od západu na východ): Sumatra, Jáva, Borneo (Kalimantan), Celebes (Sulawesi) a přilehlé menší ostrovy. Administrativně je rozdělena mezi Brunej, Indonésii a Malajsii.\n\nSpolu s Malými Sundami tvoří Sundské ostrovy.\n\n"}
