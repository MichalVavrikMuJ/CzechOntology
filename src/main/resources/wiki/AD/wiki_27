{"id": "417163", "url": "https://cs.wikipedia.org/wiki?curid=417163", "title": "Tea tree oil", "text": "Tea tree oil\n\nTea tree oil je černý až velmi světle hnědý esenciální olej čerstvé kafrové vůně. Získává se z listů kajeputu střídavolistého (\"Melaleuca alternifolia\"), jehož domovinou je severovýchodní pobřeží státu Nový Jižní Wales v Austrálii. Olej má vynikající vlastnosti pro použití v medicíně (včetně antiseptických a antimykotických účinků) a zřejmě také výborné kosmetické vlastnosti. Tea tree oil se obvykle používá zředěný, protože na čistý olej se často objevují nežádoucí reakce (i když podráždění mohou vyvolat i nižší koncentrace).\n\nTea tree oil by neměl být zaměňován s čajovým olejem (\"tea oil\"), sladkým jedlým olejem lisovaným ze semen čajovníku čínského (\"Camellia sinensis\" - rostlina, z níž se získává čaj) nebo olejnaté čajové rostliny \"Camellia oleifera\".\n\nTea tree oil je účinný proti zlatému stafylokoku (\"Staphylococcus aureus\") včetně MRSA. Při používání v desetiprocentní koncentraci nebylo nikdy zjištěno, že by způsoboval rezistenci - ta však byla pozorována při nižších koncentracích.\n\nPůvodní Bundjalungští obyvatelé východní Austrálie používali \"čajové stromy\" jako tradiční medicínu, inhalací olejů z rozdrcených listů léčili kašel a nachlazení. Také dávali tyto listy na rány, které následně přikryli obkladem. Dále tyto listy používali i k přípravě roztoku k léčbě bolestí v krku a kožních nemocí.\n\nPoužití samotného oleje, na rozdíl od surového rostlinného materiálu, nebylo běžnou praxí až do doby, kdy výzkumník Arthur Penfold publikoval ve 20. a 30. letech 20. století první zprávu o antimikrobiálním účinku. Při zkoumání tohoto účinku oleje se tento ukázal jako jedenáctkrát silnější než u fenolu.\n\nKomerční průmyslové využití oleje započalo po prvním zveřejnění Penfoldových zjištění ohledně lékařsky využitelných vlastnostech (20. léta 20. století). Vyráběl se z přirozeně rostoucí rostliny kajeputu střídavolistého, která dávala olej příslušného chemotypu. Materiál pro výrobu se stříhal ručně a často se destiloval na provizorních, mobilních destilačních soupravách vytápěných dřevem.\n\nPo 2. světové válce výroba poklesla, protože poptávka po oleji vymizela, zřejmě v souvislosti s vývojem účinných antibiotik a zhoršujícímu se obrazu přírodních produktů. Zájem o olej opět stoupl v 70. letech v rámci obecné renesance zájmu o přírodní produkty. V 70. a 80. letech se rozvinulo komerční pěstování, které vedlo k zavedení mechanizace a široké produkci výrobků z esenciálního oleje.\n\nMezi více než 98 sloučeninami obsaženými v oleji je za většinu antimikrobiálního účinku odpovědný terpinen-4-ol.\n\nPřestože se tea tree oil normálně komerčně extrahuje z rostliny \"Melaleuca alternifolia\", lze ho extrahovat také z rostlin \"Melaleuca dissitiflora\" a \"Melaleuca linariifolia\". Tea tree oil je mezinárodním standardem ISO 4730 (2004) \"Olej z rostlin \"Melaleuca\", typ terpinen-4-ol\", který specifikuje úroveň 15 složek, které jsou potřeba k tomu, aby byl olej označen jako \"tea tree oil\".\n\nV kvalitním Tea tree oilu by mělo být alespoň 35 % terpinen-4-olu, ale pod 3 % 1,8-cineolu, jelikož u 1,8-cineolu je podezření na alergenní reakce.\n\nUPOZORNĚNÍ : norma ISO4730 byla změněna a obsah povolených látek je pozměněn. TTO musí například nyní obsahovat min.35% terpinen4-ol. Je třeba se orientovat dle ISO 4730:2017\n\nTea tree oil se v Austrálii anekdoticky považuje za silné antiseptikum již mnohem déle, než byly tyto účinky prokázány vědecky. Čerstvé studie však podporují roli oleje v péči o kůži a při léčbě různých onemocnění.\n\nTea tree oil je účinný proti bakterii \"Staphylococcus aureus\" (včetně MRSA), a pokud se používá v 10% koncentraci, je při aplikaci na kůži srovnatelný s mupirocinem, aniž by přitom způsoboval rezistenci. Při nižších koncentracích se však rezistence může objevit. Menší úspěšnost má při aplikaci do nosu.\n\nTea tree oil je známý také jako antimykotikum účinné \"in vitro\" proti řadě dermatofytů vyskytujících se na kůži. \"In vivo\" se šampon s 5 % oleje ukázal jako účinná léčba lupů, vzhledem ke schopnosti ničit organismy \"Malassezia furfur\", nejčastějšího původce této nemoci.\n\nÚčinnost přípravků obsahujících tea tree oil, určených pro povrchové použití proti kandidóze je podporována schopností ničit \"in vitro\" organismy rodu \"Candida\".\n\nPři léčbě mírného akné se přípravek s 5 % tea tree oilu ukázal srovnatelný účinek jako 5% benzoylperoxid, byť nástup účinku byl pomalejší. V jiné studii z roku 2007 byl 5% gel při statisticky významných výsledcích srovnatelný s placebem.\n\nExistují omezené výzkumy, které ukazují, že tea tree oil může mít povrchový účinek proti virům, zvláště proti herpesvirům (opar, plané neštovice, pásový opar apod.).\n\nJedna studie ukázala, že tea tree oil v 5% roztoku je in vitro účinnější než komerční přípravky proti svrabu.\n\nTea tree oil se již dlouho používá jako metod účinného přírodního boje proti blechám, přímou aplikací na srst psů, koní a ovcí nebo přidáváním do vody při koupeli. Použití u koček mělo za následek poškození jejich zdraví, v některých případech i smrt. To proto, že si kočky olizují srst a požívají tak olej na ní nanesený.\n\nPodle National Animal Poison Control Center je používání oleje u psů spojováno s hypotermií, svalovou slabostí, poruchou pohybové koordinace, třesem, změnami chování a paralýzou. Byla publikována zpráva, kde měly tři kočky klinické příznaky a jedna kočka zemřela poté, co u nich byl aplikován tea tree oil.\n\nU malého množství lidí se vyskytuje alergická kontaktní dermatitida jako reakce na kontakt kůže s tea tree oilem. V italské studii 725 pacientů byla testována aplikace neředěného oleje a roztoků o koncentraci 1 % a 0,1 %. V případě neředěného oleje se u přibližně 6 % pacientů objevilo podráždění kůže. U 1% roztoku pozoroval dráždivou reakci pouze jediný pacient (ze 725). Roztok 0,1 % nevyvolal reakci u žádného ze 725 pacientů. Alergické reakce mohou být způsobovány různými oxidačními produkty, které vznikají při expozici oleje světlu a/nebo vzduchu.\n\nVnější aplikace neředěného oleje a/nebo nevhodně vysoké dávky jsou spojovány s toxickými účinky, včetně smrti, u koček a dalších zvířat.\n\nZpochybněná případová studie publikovaná v The New England Journal of Medicine shrnula, že \"opakovaná povrchová expozice levandulovému a tea tree oleji pravděpodobně způsobila prepubertální gynekomastii\" (abnormální zvětšení prsů) u tří chlapců. Studie zahrnovala jen tři osoby a jedinou společnou složkou použitou u chlapců ve studii byla levandule. Zatímco ve všech třech případech šlo o použití produktů obsahujících levandulový olej, pouze jeden chlapec užíval produkt, který obsahoval tea tree oil. Ve všech případech vymizela gynekomastie během několika měsíců.\n\nPoužívání produktů obsahujících levandulový olej a tea tree oil bylo v té době přerušeno. Ve stejném listu byly publikovány výsledky zkoumání buněčné kultury, ukazující, že oba esenciální oleje vykazují in vitro slabé estrogenní a antiandrogenní vlastnosti, nebyly však prováděny žádné testy in vivo. Výzkumníci dali také najevo, že ke gynekomastii mohly přispět i jiné složky produktů, nebo že svou roli mohla hrát i genetika. Poukázali též na to, že estrogenní nebo antiandrogenní aktivita byla hlášena také pro některé další běžně používané esenciální oleje, stejně jako pro některé potraviny, například mandle nebo arašídy, aniž by byl zmíněn nějaký případ prepubertální gynekomastie.\n\nPři použití v koncentracích pod 4 % a zejména pod 1 % může tea tree oil selhávat v ničení bakterií a vytvořit evoluční tlak, který může vést k tomu, že se bakterie stanou méně citlivé na tea tree oil a také na některé antibiotika \"in vitro\".\n\n"}
{"id": "417164", "url": "https://cs.wikipedia.org/wiki?curid=417164", "title": "Jeruzalémská ptačí observatoř", "text": "Jeruzalémská ptačí observatoř\n\nJeruzalémská ptačí observatoř ( התחנה לחקר ציפורי ירושלים, \"Ha-tachana le-cheker ciporej Jerušalajim\") je městská ptačí observatoř v Izraeli, rozkládající se na ploše pěti tisíc čtverečních metrů uprostřed Jeruzaléma, mezi Knesetem a Nejvyšším soudem. Má strategickou polohu na migrační trase ptáků mezi Afrikou a Eurasií, která vede podél Velké příkopové propadliny. Každé jaro a podzim migruje přes Izrael na 500 milionů ptáků. Dvě třetiny ptačích druhů, které je možné vidět v Jeruzalémě, jsou stěhovaví.\n\nByla založena v roce 1994 Společností pro ochranu přírody v Izraeli a slouží zároveň jako národní kroužkovací centrum. Společnost založili a v současné době ji i řídí ornitolog Gid'on Perleman a přírodní umělec Amir Balaban. Každým rokem je během jarní a podzimní migrace zkušenými dobrovolníky okroužkováno na dvě stovky ptáků.\n\n\n"}
{"id": "417166", "url": "https://cs.wikipedia.org/wiki?curid=417166", "title": "ARVN Rangers", "text": "ARVN Rangers\n\nARVN (Army of the Republic of Vietnam) Rangers (oficiální vietnamský název Biệt Ðộng Quân, latinkou \"Biet Dong Quan\", \"BDQ\") byli rangeři armády Vietnamské republiky. Byli cvičeni za asistence poradců amerických zvláštních jednotek a rangerů. ARVN Rangers byli nasazováni za nepřátelskými liniemi na nebezpečné úkoly „najdi a znič“. Vznikli vyčleněním každé čtvrté roty z každého existujícího pěchotního praporu byli trénováni jako protipovstalecká lehká pěchota, ale později se rozvinuli v elitní jednotky schopné konvenčních, stejně jako proti-povstaleckých operací.\n\nRoku 1951 založili Francouzi v Nha Trang v tehdejší francouzské Indočíně školu pro výcvik komand. Poté, co vedoucí úlohu ve výcviku ozbrojených sil mladé Vietnamské republiky převzala Military Assistance Advisory Group, byla škola pro komanda roku 1956 přeměněna na školu pro výcvik rangerů. Roku 1960 na počátku vietnamské války byly utvořeny oddíly ARVN Rangers. Vietnamští rangeři byli zpočátku formováni do samostatných oddílů s přidělenými americkými rangery jako instruktory, nejprve jako členové mobilních výcvikových skupin (anglicky Mobile Training Teams), ve výcvikových středicích rangerů (Ranger Training Centers) a později do jednotek na úrovni členů vojenského výcvikového velitelství ve Vietnamu (Military Advisory Command Vietnam). Menší počet vietnamských důstojníků z ARVN Rangers bylo vybráno ke studiu na rangerské škole americké armády ve Fort Benning ve Spojených státech.\n\nRoku 1962 byly roty ARVN Rangers zformovány v proti-povstalecký speciální prapor, ale již o rok později byl prapor reorganizován a jeho mise se vyvinuly z proti-povstaleckých na operace lehké pěchoty. Během roku 1966 byl prapor zformován v taktická uskupení a pro zajištění velení a kontroly taktických operací bylo zřízeno pět velitelství rangerských skupin na úrovni sborů. Struktura rangerských skupin byla udržována až do roku 1970 podobná jako u amerických sil. Nepravidelná civilní obranná skupina (CIDG), rozmístěná podél laoských a kambodžských hranic, jež byla dříve pod velením 5. amerického zvláštního pluku, byla zařazena pod jurisdikci vietnamských rangerů, díky čemuž se úloha rangerů rozrostla i o obranu hranic. Přeměnou táborů CIDG v 37. bojový prapor s 14 534 muži se více síla ARVN Rangerů více než zdvojnásobila.\n\nV posledních dnech vietnamské války roku 1975 byla většina jednotek vietnamských rangerů zcela zničena. Mnozí bránili své pozice nezávisle na centrálním velení a odmítali se vzdát komunistům. V hlavním městě Jižního Vietnamu, Saigonu, drželi pozice až do pondělí 30. dubna, kdy dostali rozkaz složit zbraně, neboť jihovietnamská armáda kapitulovala komunistickým silám. Většina rangerských důstojníků byla později komunisty považována za příliš nebezpečné a odsouzena k dlouhým internacím v nápravných táborech.\n"}
{"id": "417170", "url": "https://cs.wikipedia.org/wiki?curid=417170", "title": "Morocco Open", "text": "Morocco Open\n\nMorocco Open, oficiálně sponzorským názvem Grand Prix De SAR La Princesse Lalla Meryem, je profesionální tenisový turnaj žen hraný v hlavním marockém měste Rabatu. Spolu s mužskou událostí Grand Prix Hassan II, konanou v Marrákeši, představují jediné turnaje v nejvyšší úrovni profesionálního tenisu, mužského ATP World Tour a ženského WTA Tour, probíhající na africkém kontinentu. \n\nTurnaj byl založen roku 2001 v rámci Tier V a od sezóny 2009 se řadí do kategorie WTA International Tournaments. Pojmenován byl na počest marocké princezny Lally Meryem.\n\nPo založení probíhal Morocco Open v letech 2001–2004 v Casablance, odkud se přemístil na dva ročníky 2005–2006 do Rabatu. Následně se mezi roky 2007–2012 stalo dějistěm město Fes, aby se další tři sezóny 2013–2015 pořadatelství ujala Marrákeš, kde se hrálo v areálu Royal Tennis Club de Marrakech. V roce 2016 se turnaj po jedenácti letech vrátil do marocké metropole Rabatu na dvorce Club des Cheminots. V sezónách 2001–2004 byl řazen do kategorie Tier V a ročníky 2005–2008 se konaly v kategorie Tier IV.\n\nTurnaj byl pojmenován na počest princezny Lally Meryem (nar. 1962), sestry marockého krále Muhammada VI. Odehrává se na otevřených antukových dvorcích a celková dotace činí 250 000 dolarů. Do soutěže dvouhry nastupuje třicet dva tenistek a čtyřhry se účastní šestnáct párů.\n\nV ročníku 2007 se Sania Mirzaová stala první indickou tenistkou nasazenou jako číslo jedna ve dvouhře turnaje WTA Tour. V úvodním kole však nestačila na Argentinku Maríu Emiliu Salerniovou. Vedle toho figurovala i jako turnajová jednička ve čtyřhře, kterou s Vaniou Kingovou vyhrála.\n\n"}
{"id": "417173", "url": "https://cs.wikipedia.org/wiki?curid=417173", "title": "Tomáš Micka", "text": "Tomáš Micka\n\nTomáš Micka (* 7. června 1983 Jihlava) je bývalý český hokejista. Jeho otcem je Jindřich Micka, bývalý hokejista, generální sekretář ČSLH a hráčský agent.\n\nPo ukončení aktivní sportovní kariéry se Tomáš Micka stal rozhodčím.\n\nJiž v šesti letech přestoupil do klubu Slavia Praha, v jejímž dresu nastupoval v dorosteneckých a juniorských soutěžích. Za A tým Slavie nastoupil pouze v přípravných utkáních před sezónou 2001/02 a v jediném utkání sezóny 2002/03. Dále v české Extralize působil v klubech HC Havířov Panter, HCM Žďár nad Sázavou, HC Energie Karlovy Vary a HC Slovan Ústečtí Lvi. \n\n\nV roce 2002 byl jako 245. draftován Edmontonem Oilers do NHL, do které však nepronikl. Působil pouze v nižších zámořských soutěžích. Zahraniční zkušenosti čerpal i ve slovenské Extralize.\n\nByl i členem reprezentačních výběrů České republiky do 18 a do 19 let.\n\n"}
{"id": "417176", "url": "https://cs.wikipedia.org/wiki?curid=417176", "title": "Edina Gallovitsová-Hallová", "text": "Edina Gallovitsová-Hallová\n\nEdina Gallovitsová-Hallová, rozená Gallovitsová (* 10. prosince 1984 v Temešváru, Rumunsko) je rumunská profesionální tenistka s maďarskými kořeny z otcovy strany. Na okruhu WTA hraje od roku 1999. K únoru 2011 na něm vyhrála dvě události ve čtyřhře, v rámci série ITF zvítězila na sedmnácti turnajích ve dvouhře a devíti ve čtyřhře. Na singlovém žebříčku WTA byla nejvýše klasifikována na 54. místě (24. dubna 2008).\n\nV juniorské kategorii dosáhla nejvýše na 7. místo světového žebříčku, zahrála si také finále porestižního Orange Bowl, v němž podlehla Věře Zvonarevové.\n\nV listopadu 2010 se provdala za svého amerického trenéra a manažera Bryce Halla.\n\nEdina Gallovitsová se zúčastnila 6 zápasů týmového Fed Cupu za tým Rumunska s bilancí 3-3 ve dvouhře a 1-5 ve čtyřhře.\n\n\n"}
{"id": "417178", "url": "https://cs.wikipedia.org/wiki?curid=417178", "title": "Bruno Soares", "text": "Bruno Soares\n\nBruno Fraga Soares (* 27. února 1982 Belo Horizonte) je brazilský profesionální tenista, který se specializuje na čtyřhru. Na newyorském grandslamu US Open 2012 získal s Jekatěrinou Makarovovou titul ve smíšené čtyřhře a v roce 2014 triumf zopakoval společně se Saniou Mirzaovou z Indie. Na Australian Open 2016 triumfoval v mužské čtyřhře po boku Brita Jamieho Murrayho a s ruskou tenistkou Jelenou Vesninovou zvítězil v soutěži smíšených dvojic. S Murraym pak zvítězil i v deblové soutěži US Open 2016.\n\nVe své dosavadní kariéře na okruhu ATP Tour vyhrál třicet deblových turnajů. Na challengerech ATP a okruhu Futures získal pět titulů ve dvouhře a třicet čtyři ve čtyřhře.\n\nNa žebříčku ATP byl ve dvouhře nejvýše klasifikován v březnu 2004 na 221. místě a ve čtyřhře pak v říjnu 2016 na 2. místě. Od roku 2008 ho trénuje starší bratr Daniel Melo.\n\nSpolečně s Dušanem Vemićem se probojoval do semifinále čtyřhry na pařížském French Open 2008, v němž po třísetové bitvě podlehli uruguajsko-peruánské dvojici Pablo Cuevas a Luis Horna, která grandslam vyhrála.\n\nV brazilském daviscupovém týmu debutoval v roce 2005 čtvrtfinálovým utkáním 2. skupiny Americké zóny proti Kolumbii, v němž vyhrál dvouhru i čtyřhru. Do září 2018 v soutěži nastoupil k sedmnácti mezistátním utkáním s bilancí 2–0 ve dvouhře a 14–3 ve čtyřhře.\n\nBrazílii také reprezentoval na londýnských Letních olympijských hrách 2012, na nichž se tenisový turnaj odehrál v All England Clubu.\n\n"}
{"id": "417179", "url": "https://cs.wikipedia.org/wiki?curid=417179", "title": "Třída Nassau", "text": "Třída Nassau\n\nTřída Nassau byl první postavenou třídou dreadnoughtů německého císařského námořnictva. Jejich stavbou Německé císařství reagovalo na postavení revoluční britské lodi HMS \"Dreadnought\". Třída se skládala z jednotek SMS \"Nassau\", SMS \"Posen\", SMS \"Rheinland\" a SMS \"Westfalen\".\n\nHlavní výzbroj tvořilo 12 kusů 280mm kanónů, umístěných v šesti dvoudělových věžích (po jedné na přídi a zádi, dva páry byly uprostřed trupu po stranách nástavby). Naopak britské dreadnoughty standardně nesly 305mm děla. Sekundární výzbroj tvořilo 12 kusů 150mm kanónů v kasematách. Lehkou výzbroj představovalo 16 kusů 88mm kanónů a lodě nesly také šest pevných torpédometů.\n\nBoky lodí chránil kvalitní pancíř o síle 150–300 mm a výšce 4 m. Dělové věže chránil 280mm pancíř a velitelský můstek 300mm pancíř. Tyto lodě, na rozdíl od jejich anglických protějšků, ještě nepoháněly turbíny – byly tudíž mírně pomalejší. Parní stroje poháněly tři lodní šrouby. Rychlost dosahovala 20 uzlů.\n\nZa první světové války lodi operovaly v rámci \"Hochseeflotte\" v Severním moři a v menší míře i v Baltském moři. V srpnu 1915 lodě \"Nassau\" a \"Posen\" potopily starý ruský predreadnought \"Slava\". Všechny čtyři lodě se na přelomu května a června 1916 účastnily bitvy u Jutska, ve které utrpěly jen lehké škody.\n\n\"Westfalen\" a \"Rheinland\" participovaly i na německé intervenci ve Finsku, při níž \"Rheinland\" najel 11. dubna 1918 u majáku Lagskär jižně od Ålandských ostrovů na skály. Vyprostit se jí povedlo až 9. listopadu, po odebrání dělových věží a zásob munice a uhlí. Byla odtažena do Kielu, avšak do služby se již nevrátila.\n\nPo skončení války byly moderní německé bitevní lodi a bitevní křižníky internovány ve Scapa Flow, zatímco lodě tříd \"Nassau\" a \"Helgoland\" byly ponechány v Německu. Po incidentu ve Scapa Flow v červnu 1919, ve kterém německou flotilu potopily vlastní posádky, byly lodě třídy \"Nassau\" předány vítězům a následně byly sešrotovány.\n\n"}
{"id": "417180", "url": "https://cs.wikipedia.org/wiki?curid=417180", "title": "Třída Helgoland", "text": "Třída Helgoland\n\nTřída Helgoland byl druhou postavenou třídou dreadnoughtů německého císařského námořnictva. Lodě měly stejné uspořádání dělových věží jako předchozí třída Nassau, nesly však již silnější 305mm kanóny. Vizuálně se daly odlišit díky třem komínům, namísto dvou u třídy \"Nassau\". Byly jejich výrazným vylepšením.\n\nVšechny čtyři lodě byly nasazeny za první světové války. Zejména v bitvě v Rižském zálivu v roce 1915 a v bitvě u Jutska v roce 1916. Za války nebyla žádná ztracena, po válce byly všechny předány vítězným mocnostem.\n\n\"Ostfreisland\" získalo americké námořnictvo, přičemž Billy Mitchell loď v roce 1921 použil k demonstraci možností letectva v boji proti bitevním lodím. Loď se mu podařilo potopit \"Ostfreisland\" leteckým útokem. \"Helgoland\" získala Velká Británie a \"Oldenburg\" Japonsko, přičemž obě lodi byly v roce 1921 sešrotovány. \"Thüringen\" byl předán Francii, která ho používala jako cvičný cíl.\n\n\n"}
{"id": "417181", "url": "https://cs.wikipedia.org/wiki?curid=417181", "title": "TýTý 2008", "text": "TýTý 2008\n\nDne 18. dubna 2009 se v Hudebním divadle v Karlíně konalo slavnostní vyhlášení XVIII. ročníku prestižní ankety TýTý 2008. Přímý přenos byl vysílán na TV Nova v sobotu večer ve 20:00. Celým večerem provázeli Dalibor Gondík a Lucie Borhyová.\n\nModerátor Jan Kraus anketu bojkotoval a vyzval diváky ve svém pořadu Uvolněte se, prosím, aby mu neposílali hlasy na protest proti tomu, že anketu mediálně podporuje společnost Bauer media, která vydává časopisy, se kterými vede Kraus spor.\n"}
{"id": "417182", "url": "https://cs.wikipedia.org/wiki?curid=417182", "title": "Ústava (rozcestník)", "text": "Ústava (rozcestník)\n\nÚstava může znamenat:\n\n\n"}
{"id": "417185", "url": "https://cs.wikipedia.org/wiki?curid=417185", "title": "Vláda", "text": "Vláda\n\nVláda, kabinet nebo sbor ministrů (, britsky také \"cabinet\", americky také \"administration\") je nejvyšší ústřední orgán výkonné moci některých zemí; ve federaci to může také být nejvyšší orgán státu (např. v Německu). V moderních demokraciích je přesné vymezení její funkce definováno v ústavním uspořádání, liší se podle něj formy vlády jednotlivých zemí.\n\nOsoba stojící v čele vlády se porůznu označuje jako \"předseda vlády\", \"první ministr\", \"kancléř\" nebo v některých zemích \"prezident\"; jsou ale také země, kde prezident stojí mimo vládu, pak se s ním vláda o výkonnou moc dělí.\n\nV zemích s parlamentním systémem (např. Spojené království, odtud tzv. systém westminsterský) vybírá ze svého středu volený zákonodárce a vláda potom musí mít důvěru zákonodárného shromáždění. Často se v těchto zemích vláda usnáší kolektivně a požaduje se podpora jednotlivých ministrů pro společně dohodnutou politiku, i když ji třeba před tím při hlasování vlády nepodpořili.\n\nV absolutních monarchiích sestavuje vládu panovník, v konstitučních monarchiích je vláda odpovědná parlamentu.\n\nV pojetí prezidentského systému (například v USA) je vláda spíše sborem poradců prezidenta, který jmenuje její členy nezávisle na parlamentu. Členové vlády zde obvykle nesmějí zároveň působit v zákonodárném shromáždění. V prezidentském systému tedy lépe odpovídá oddělení moci výkonné od moci zákonodárné podle klasické představy dělby moci.\n\nVláda realizuje svou politiku především skrze zákonodárnou iniciativu (navrhuje zákony), někdy má tuto pravomoc exkluzivně. Dále tvoří sekundární legislativu (podzákonné předpisy). Členové vlády řídí státní správu skrze ministerstva.\n\nVláda je ovšem starší než parlamentarismus a moderní demokratické vládnutí omezené zákony. Například britský kabinet vznikl jako poradní orgán panovníka mnohem menší než byla Soukromá rada, a pojmenování získal od menší kanceláře, ve které se scházel (viz také kancléř – kancelář). Kabinet jako název pro skupinu lidí doložen od roku 1644.\n\nEtymologicky souvisí vláda se slovy vladyka, vlast a oblast.\n\n"}
{"id": "417190", "url": "https://cs.wikipedia.org/wiki?curid=417190", "title": "Trik", "text": "Trik\n\nTrik může být:\n\n"}
{"id": "417192", "url": "https://cs.wikipedia.org/wiki?curid=417192", "title": "Koloběh", "text": "Koloběh\n\nKoloběh je specifický oběh látek v přírodním či společenském systému.\n\noběh specifických látek v pozemské přírodě, tedy biogeochemický cyklus.\n\n\n\n\n\n\n"}
{"id": "417193", "url": "https://cs.wikipedia.org/wiki?curid=417193", "title": "Třída König", "text": "Třída König\n\nTřída König byl třídou dreadnoughtů německého císařského námořnictva. Byly to poslední dreadnoughty Německého císařství s 305mm děly. Konstrukčně úzce navazovaly na třídu \"Kaiser\", měly podobný pohon a pancéřování, ovšem jiné uspořádání výzbroje.\n\nHlavní výzbroj lodí tvořilo 10 kusů 305mm kanónů v pěti dvoudělových věžích. Oproti předchozí třídě \"Kaiser\" bylo efektivněji řešeno rozmístění věží. Všechny věže byly nyní v ose lodi a navíc jedna z prostředních věží byla přesunuta na příď.\n\nV době vypuknutí první světové války to byly nejmodernější německé bitevní lodě. Všechny bojovaly v bitvě u Jutska, kde utrpěly poškození, ale žádná nebyla ztracena. Po skončení války byly internovány ve Scapa Flow, kde je v červnu 1919, při incidentu ve Scapa Flow, potopily vlastní posádky, aby se nedostaly do cizích rukou.\n\n\n"}
{"id": "417199", "url": "https://cs.wikipedia.org/wiki?curid=417199", "title": "Cisternové vozidlo", "text": "Cisternové vozidlo\n\nCisternové silniční vozidlo je speciální nákladní automobil pro přepravu kapalin nebo plynů ve velké nádrži (cisterně), která je součástí nebo příslušenstvím vozidla. \n\nCisternová vozidla existují v různých provedeních. Některé verze umějí kapaliny a plyny pouze převážet. Mnoho cisternových vozidel je vybaveno doplňkovým zařízením (čerpadla, hadice, průtokoměry) a může tak přepravovaný náklad také přečerpávat nebo vydávat a odměřovat spotřebitelům, rozstřikovat po vozovce nebo po okolí atd. Cisternové vozidlo může být například:\n\n\n\n"}
{"id": "417201", "url": "https://cs.wikipedia.org/wiki?curid=417201", "title": "Třída Bayern", "text": "Třída Bayern\n\nTřída Bayern byla nejmodernější třídou dreadnoughtů německého císařského námořnictva v období první světové války. Byly to poslední dokončené dreadnoughty Německého císařství, přičemž ze čtyř rozestavěných jednotek, SMS \"Bayern\", SMS \"Baden\", SMS \"Sachsen\" a SMS \"Württemberg\", byly dokončeny pouze první dvě.\n\nNovinkou bylo zavedení nových děl ráže 381mm, kterých loď nesla osm kusů ve čtyřech dvoudělových věžích. Dvě věže byly na přídi a dvě na zádi lodi, všechny již v ose lodi. Sekundární výzbroj tvořilo 16 kusů 150mm děl, které doplňovala 88mm děla a pětice pevných torpédometů. Další novinkou bylo použití trojnožkového stožáru.\n\nV době, kdy došlo k bitvě u Jutska, prodělával dreadnought \"Bayern\" zkoušky a jeho sesterská loď \"Baden\" ještě nebyl dokončena. Dreadnought \"Baden\" se po svém dokončení stal vlajkovou lodí Hochseeflotte. \"Bayern\" podporoval v říjnu 1917 německé operace na Baltu. Po skončení války byly obě lodě internovány na britské námořní základně ve Scapa Flow. Zde v červnu 1919 došlo k tzv. incidentu ve Scapa Flow, ve kterém německé posádky potopily většinu svých internovaných lodí, aby se nedostaly do cizích rukou. \"Bayern\" se potopila a až ve 30. letech byla vyzvednuta a sešrotována. \"Baden\" najela na břeh, byla předána Britům a v roce 1921 potopena jako cvičný cíl. Trupy posledních dvou jednotek byly v roce 1921 sešrotovány.\n\n"}
{"id": "417205", "url": "https://cs.wikipedia.org/wiki?curid=417205", "title": "Alexandr I. Jagellonský", "text": "Alexandr I. Jagellonský\n\nAlexandr Jagellonský (5. srpna 1461 Krakov – 19. srpna 1506 Vilnius) byl litevským velkoknížetem (1492–1506) a později polským králem (1501–1506).\n\nNarodil se jako čtvrtý syn Kazimíra IV. Jagellonského a jeho choti Alžběty Habsburské. Jeho vychovatelem byl známý historik Jan Długosz. Alexandr pobýval v mládí často na Litvě a znal litevský jazyk.\n\nPo smrti svého otce Kazimíra IV. byl Alexandr zvolen litevskou radou velkoknížetem. Polským králem se stal jeho starší bratr Jan I. Albrecht. Tím došlo k zániku polsko-litevské personální unie, spojení mezi oběma zeměmi se maximálně uvolnilo a ani vztahy mezi jejich vládci nebyly příliš přátelské. Nicméně otevřený konflikt mezi bratry nikdy nevypukl.\n\nLitevcům imponovalo, že Kazimír usiloval s pomocí svých rádců o samostatnou, na Polsku nezávislou, zahraniční politiku země. Jako litevský velkokníže musel řešit téměř neustálé problémy na neklidné moskevsko-litevské hranici, neboť Moskva usilovala o rozšíření své vlády na původně ruská území, která se nacházela již delší dobu pod nadvládou Litvy. V době jeho nástupu na litevský velkoknížecí stolec probíhala od přelomu let 1486/1487 první litevská válka s Moskevskou Rusí, kde vládl Ivan III. Měla charakter pohraničních střetů, během kterých přešla pod svrchovanost Moskvy mnohá knížectví z povodí horní Oky, aniž jim v tom mohl Kazimír IV. zabránit.\n\nAlexandr dal vzápětí po svém nastoupení na trůn najevo ochotu uzavřít s Moskvou mír. V tom ho podporoval jeho bratr Jan Albrecht, který si přál mít zajištěnou východní hranici jagellonských držav. Obávali se totiž možných nájezdů ze strany krymských Tatarů, kteří byli již od roku 1466 Ivanovými spojenci. Alexandrovou hlavní snahou ve vztahu k moskevskému státu se stalo omezení jeho expanzívních snah prostřednictvím dynastického spojení jagellonského a rurikovského domu. Moskva tuto nabídku přijala. Mírová smlouva byla uzavřena roku 1494 a Litva z ní neměla téměř žádné výhody, neboť musela souhlasit se dvěma značnými územními ústupky. Moskvě připadla oblast okolo Vjazmy a knížectví na horní Oce, která během války získala. Hranice moskevského státu se tak přiblížily ke Smolensku, důležitému strategickému bodu, který Rusové nehodlali ponechat v rukách Litevců.\n\nNa potvrzení smlouvy uzavřel Alexandr sňatek z jednou ze tří dcer Ivana III. Helenou. Nezískal tím žádné věno, domníval se však, že dynastický svazek zajistí jeho zemi mír ze strany Rusů. Jeho úvahy však byly mylné. Velkokníže musel samozřejmě slíbit, že jeho choť bude moci svobodně vyznávat pravoslavnou víru svých předků a že ji nebude nutit stát se katoličkou. Proti vůli nastávajícího tchána se mu nepodařilo prosadit ani to, že pokud by si Helena sama přála konvertovat, bude její přání rozhodující. To se do budoucna stalo pro Ivana III. stálou záminkou pro stížnosti proti Alexandrovi a nakonec i záminkou pro vypuknutí další rusko-litevské války.\n\nV červnu 1501 zemřel Jan Albrecht a Alexandrovy zahraničně politické cíle dostaly jinou orientaci. Velkokníže si přál stát se jeho nástupcem, a upevnit tak polsko-litevskou unii. Ačkoliv se Litva právě nacházela ve válce s moskevským státem, vydal se urychleně do Krakova, aby se ucházel o osiřelý polský trůn, o nějž měli zájem také jeho bratři, nejstarší Vladislav, který již byl králem českým a uherským, a nejmladší Zikmund, jenž zatím nezískal žádnou vládu.\n\nAlexandr svého zvolení polským sejmem skutečně dosáhl, ovšem za cenu ústupků šlechtě. Korunovaci nového polského krále provedl jeho mladší bratr hnězdenský arcibiskup a primas polské církve Frederyk Jagellonský v katedrále v krakovském Wawelu za přítomnosti královny matky Alžběty Habsburské. Alaxandrova manželka Helena Moskevská korunována polskou královnou být nemohla, bránilo jí v tom pravoslavné vyznání.\n\nAlexandrovou volbou došlo k dalšímu upevnění polsko-litevské personální unie. Alexandr se však vzdal dědičných práv na litevské velkoknížectví, kterému měl napříště vládnout jako veliký kníže ten, kdo bude zvolen polským králem.\nSmlouva o unii, uzavřená v roku 1501, potvrdila užší vazbu litevského velkoknížectví na polský stát a oslabila pozice Jagellonců v Litvě. Velkokníže měl být napříště volen současně s polským králem.\n\nRoku 1505 se sejm v Radomi usnesl na tzv. radomské konstituci, jejíž součástí byl zákon \"Nihil novi\", který dále omezil panovnickou moc v Polsku ustanovením, že král může nadále vydávat zákony jen ve spolupráci se sejmem.\n\nAlexandr zemřel ve Vilniusu ve věku 45 let a byl zde jako jediný z jagellonských králů také pohřben, a to v katedrále sv. Stanislava. Jeho manželství zůstalo bezdětné, proto byl za následníka vybrán jeho nejmladší bratr Zikmund I. Starý.\n\n"}
{"id": "417209", "url": "https://cs.wikipedia.org/wiki?curid=417209", "title": "Jeruzalémská vlajka", "text": "Jeruzalémská vlajka\n\nJeruzalémská vlajka je založena na vzhledu izraelské vlajky. Tvoří ji dva horizontální modré pruhy na bílém podkladu, připomínající židovský modlitební šál talit. Uprostřed je znak Jeruzaléma, který tvoří štít s Judovým lvem (symbol kmene Juda) na pozadí připomínající Západní zeď. Kolem lva jsou po obou stranách olivové ratolesti. Nad štítem je slovo ירושלים (tj. \"Jerušalajim\", hebrejský název pro Jeruzalém). Při slavnostních událostech je někdy používána i vertikální podoba vlajky.\n\nVlajka byla vybrána v roce 1949 z veřejné soutěže pořádané jeruzalémskou radnicí v západním Jeruzalémě. Po šestidenní válce se stala vlajkou sjednoceného Jeruzaléma.\n"}
{"id": "417215", "url": "https://cs.wikipedia.org/wiki?curid=417215", "title": "Seven", "text": "Seven\n\nSeven je českobudějovická progressive metalová kapela, založená v roce 1996 Honzou \"Kirkem\" Běhunkem. Původní sestava, tedy kytarista Honza \"Kirk\" Běhunek, bubeník Slávek Franc a baskytarista Jiří Kejšar, vydržela skoro deset let a za tu dobu nahrála 4 převážně instrumentální alba až na poslední z roku 2004, kde u několika skladeb jako zpěváci hostovali Broňa Míka, Jiří Fojtl a německá metalová zpěvačka Doro Pesch. V roce 2006 došlo ke změně obsazení a za bicí se posadil Radim Pígl a basovou kytaru převzal Kirkův žák Martin Przecek. V této sestavě nahráli v roce 2007 další album, na kterém již byla zpívaných skladeb polovina a kde jako zpěváci hostovali Kamil Střihavka, Honza Toužimský, Broňa Míka a Libor Novák. Toto složení však nevydrželo dlouho a po nahrání desky za bicí usedl Lukáš Kuneš a post baskytaristy zaujal Petr Bidlo. Kapela též získala svého stálého zpěváka, jímž se stal Jiří Komberec. V listopadu 2009 nastaly změny v sestavě, baskytaristu Petra Bidla nahradil Tomáš Kuchta a na začátku roku 2010 nahradil Jiřího Komberce talentovaný zpěvák Lukáš Písařík. V této sestavě odjeli Seven zdařilé evropské turné s Rage a roku 2011 vyšlo u velkého hudebního vydavatelství Nuclear Blast jejich sedmé řadové album s názvem Freedom Call. V roce 2014 se  vrací  Jirka Komberec, ale i na ostatních postech dochází ke změnám. Přichází Vojta Zícha na basu ,na bicí Ondra Busta a Matěj Kotrba na kytaru. V této sestavě koncertují Seven po celé republice (např.Metalfest 2015) i v zahraničí, a připravují materiál na novou desku, která bude v češtině. Vybírají cca z 25 songů 12 věcí, které budou na desce. Na sound, který se opravdu povedl dohlíželi Honza Běhunek a Jarda Brouzda https://www.facebook.com/GallerySound/.  Seven se rozhodli, že vydají i vinyl !!! V lednu 2017 vyšlo osmé řadové album s názvem Mury http://sevencz.com/. Seven byli pozváni Marco Mendoza ( např.Whitesnake ) na klubové turné po České republice. \n\n\n\n"}
{"id": "417218", "url": "https://cs.wikipedia.org/wiki?curid=417218", "title": "Slup", "text": "Slup\n\nObec Slup ( \"Zulb\", do roku 1949 \"Čule\") se nachází v okrese Znojmo v Jihomoravském kraji, při Dyjsko-mlýnském náhonu zhruba 14 km jihovýchodně od Znojma. Žije zde obyvatel.\n\nPrvní písemná zmínka o obci pochází z roku 1046.\n\n\n\n\n\n"}
{"id": "417227", "url": "https://cs.wikipedia.org/wiki?curid=417227", "title": "Losenice", "text": "Losenice\n\nLosenice je říčka v Jihočeském a Plzeňském kraji. Je to pravostranný přítok řeky Otavy. Délka toku je 15,9 km. Plocha povodí měří 53,9 km².\n\nLosenice teče velkou část svého toku při hranici CHKO Šumava a Národního parku Šumava. Poblíž vesnice Červená u Kašperských Hor byly na řece a jejím blízkém okolí vyhlášeny přírodní rezervace Losenice a Losenice II; výše proti proudu říčka protéká přírodní památkou Obří zámek.\n\nŘíčka pramení zhruba 1,5 km severoseverozápadně od Přilby (1219 m) v nadmořské výšce 1118 m. Zprvu její tok míří severním směrem; po levé straně se zdvihají hory U tří jedlí (1152 m) a Valy (1010 m), po pravé straně Churáňovský vrch (1119 m) a Popelná hora (1091 m). Pod Popelnou Losenice obtéká ostroh Obří hrad s pozůstatky halštatského hradiště, čímž se stáčí k severozápadu. Ústí do Otavy v Rejštejně na jejím 107,8 říčním kilometru.\n\n\nPrůměrný průtok v ústí činí 0,65 m³/s. Stoletá voda zde dosahuje 67,0 m³/s.\n\n"}
{"id": "417228", "url": "https://cs.wikipedia.org/wiki?curid=417228", "title": "Kounicovy koleje", "text": "Kounicovy koleje\n\nKounicovy či Kaunicovy studentské koleje jsou koleje v Brně-Žabovřeskách postavené v roce 1922, za druhé světové války a poté během poválečného odsunu Němců sloužily jako vězení a také k popravám vězněných osob.\n\nV 60. letech 19. století začal boj o obnovení univerzity v městě Brně. Snahou českých vlastenců v čele s Tomášem Garriguem Masarykem bylo vybudování české vysoké školy v Brně. Tlaky na její zřízení zesílily v roce 1885, myšlenka se dostala i do vídeňského parlamentu. Proti zřízení nové české vysoké školy se však postavili brněnští a moravští Němci. Od 1. října roku 1905 se v Brně konal sjezd Němců, zvaný Volkstag, který se problémem české univerzity v Brně zabýval. Ve stejný den svolala kvůli tomuto problému česká Národní rada do Brna shromáždění. Došlo k potyčkám, na podnět Němců byla povolána policie a v ulicích Brna zasahovalo vojsko. Při jeho zásahu byl zabit český dělník František Pavlík z Ořechova. Kvůli odporu Němců se univerzitu v Brně za Rakouska-Uherska nepodařilo zřídit.\n\n12. května 1908 daroval český vlastenec Václav Robert Kounic svůj dům v Brně číslo 617 pro účely ubytování českých studentů a zřídil nadaci pro výstavbu studentských kolejí. K jejich výstavbě však došlo až po 1. světové válce v samostatném Československu v roce 1922. První studenti se do kolejí nastěhovali 5. listopadu 1923. Koleje sloužily svému účelu až do 17. listopadu 1939, kdy byly přepadeny příslušníky gestapa a jednotkami SS. Do koncentračního tábora Sachsenhausen bylo odvlečeno 173 studentů, zbytek nájemníků se musel odstěhovat.\n\nPočátkem roku 1940 začaly být Kounicovy koleje využívány jako věznice, kterou během války prošlo několik desítek tisíc českých vlastenců, odbojářů a vysokoškolských učitelů. Ti pak byli ve většině případů deportování do německých koncentračních táborů, v menší míře byli popravováni přímo ve věznici. Popravovalo se zastřelením, oběšením nebo se vraždilo ranou z pistole do týla. Mnozí vězni byli před popravou či deportací do koncentračního tábora krutě mučeni, někteří spáchali raději sebevraždu. Popravy v Kounicových kolejích byly veřejné a v hojném počtu byly navštěvovány brněnskými Němci. Na jejich sledování byly prodávány vstupenky za tři marky. V publiku přitom převažoval podíl německých žen. I během exekucí se ozýval smích a mnozí se netajili radostí, že jsou \"„české potvory a bestie“\" zabíjeny, či povzdechem, že \"„dnes jich bylo nějak málo.“\" Těla popravených byla spalována a jejich popel nacističtí prominenti používali k hnojení svých zahrad. Celkem zde bylo popraveno okolo 800 osob. Někdy se udává i počet 1300 obětí.\n\nPo osvobození se koleje staly vězením pro kolaboranty a nacisty, ale také pro stovky nevinných lidí, které policie nebo armáda zatkla na ulici jenom proto, že byli Němci a nosili bílou pásku. Stejně jako se chodily německé ženy za protektorátu dívat na popravy českých vlastenců v Kounicových kolejích, ani Češi si nenechali po osvobození ujít tuto příležitost. Každý večer se tu shromažďovaly celé davy zvědavců, kteří při každé ráně radostně hulákali a povzbuzovali bijce oplzlými řečmi. Ačkoli fungovala věznice v Kounicových kolejích jen několik měsíců, od května do září 1945, zemřelo zde na následky mučení nejméně tři sta lidí. Pohřbeni byli v hromadných hrobech na Ústředním hřbitově a v Purkyňově ulici v Králově Poli. Přesný počet obětí není dosud znám.\n\nV současné době slouží budova pro ubytování studentů Veterinární a farmaceutické univerzity. Na památku nacistického teroru se zde nachází historická expozice. Jako připomínka těchto tragických událostí byl na místě bývalého popraviště umístěn bronzový reliéf \"Vlastenec\" a v parku vznikl \"Památník vítězství nad fašismem\" – obložený pylon. Roku 1978 byly koleje prohlášeny za národní kulturní památku.\n\n\n"}
{"id": "417235", "url": "https://cs.wikipedia.org/wiki?curid=417235", "title": "Husein Gradaščević", "text": "Husein Gradaščević\n\nHusein Gradaščević, známý také jako Husein-kapetan Gradaščević (31. srpna 1802 Gradačac, osmanská říše – 17. srpna 1834 Istanbul, osmanská říše), byl bosenský hraničář a velkostatkář, který bojoval za autonomii země v Osmanské říši (podobně jako ji získalo například svého času Srbsko a později Bulharsko). Za rakousko-uherské okupace Bosny a Hercegoviny v letech 1878–1918 byla úřady prosazována varianta muslimského jména Husejn namísto tradičního Husein, což se odrazilo i na spisech pojednávajících o životě Huseina Gradaščeviće. \n\nGradaščević pocházel ze zámožné rodiny velkostatkáře a hraničáře Osman‐kapetana a Meleky, kteří přivedli na svět syny Hamzu (zemřel 1212 po hidžře, 1797/98), Murata (zemřel 1820, Osmana, Muharema (zemřel před 1821), Ibrahima (zemřel 1813), Huseina a Bećira (zemřel 1846/47). \n\nHusein se narodil roku 1802 v severobosenském Gradačci a vyrůstal v neklidném prostředí, které sužovalo tehdejší západní cíp Osmanské říše. Když byl jeho bratr Murat roku 1820 (dříve se soudilo až 1821) otráven na příkaz bosenského valího Dželaludin-paši, Husein stanul v čele gradačacké hraničářské oblasti, kapetanie. Postupem času si získal oblibu jak bosenské veřejnosti, tak vlivných muslimských rodových klanů. Roku 1831 vybrán do čela autonomistického hnutí s centrem v Bosně, které oponovalo tehdejším sultánovým reformám a sledovalo emancipační proces, který se rozvíjel v nedalekém Srbsku. Po uzavření spojenectví s albánskými povstalci ve Skadru Gradaščević napadl jednotky bosenského vezíra nedaleko Travniku, později na Kosově poli porazil vojsko samotného velkovezíra. Úspěšné tažení se ale pro rozpory čelných představitelů začalo postupně rozpadat, stolacký kapetan Ali-aga Rizvanbegović, nejmocnější zeměpán v Hercegovině, se k němu odmítl přidat, načež v rozhodující bitvě u Sarajeva v květnu 1832 se přidal na stranu sultána. Povstalecké vojsko nakonec prohrálo a Gradaščević uprchl do habsburské říše. Následující měsíce strávil v uherském Osijeku a Komárně, zřídkakdy komunikoval s ostatním světem. Poté se objevil také v Bělehradě a nakonec v Istanbulu, kam byl rakouskými úřady nuceně vypovězen. V osmanské metropoli strávil svoje poslední dny. Objevují se spekulace, že byl na přání Porty otráven.\n\nHusein se oženil s Hanifou, sestrou derventského kapetana Mahmud‐bega, s níž zplodil syna Muhameda (zemřel 1854) a dceru Šefiku.\n\nŽivotní osudy Huseina Gradaščeviće popsal na konci 19. století chorvatský realista Josip Eugen Tomić ve svém historickém románu \"Zmaj od Bosne\" (Drak z Bosny, Záhřeb 1879, 1898, 1935, 1966, 1973, 1978, 1991). \n\nV bosenskohercegovském prostředí se o jeho osudy zajímal historik Hamdija Kreševljaković (\"Husein kapetan Gradščević\", Sarajevo 1931), pedagog Stevan (Stevo) Kaluđerčić (\"Husein-Kapetan Gradaščević\", Sarajevo 1932), prozaik a dramatik Ahmed Muradbegović (drama \"Husein beg Gradaščević\", Sarajevo 1942), prozaik Sadik Šehić (\"Zmaj od Bosne: Husein-kapetan Gradaščević\", Tuzla 1991, rozš. Wuppertal 1994), historik Husnija Kamberović (\"Husein-kapetan Gradaščević 1802–1834\", Gradačac 2002). \n"}
{"id": "417239", "url": "https://cs.wikipedia.org/wiki?curid=417239", "title": "Vladislav (nádraží)", "text": "Vladislav (nádraží)\n\nVladislav je železniční stanice na trati č. 240 v km 44. Společně s přilehlým rodinným domem č. p. 217 se nachází asi kilometr západně od Vladislavi i zastávky Vladislav. S obcí Vladislav je spojena silnicí č. I/23.\n\nStanice byla zbudována roku 1886 jako vodárenská stanice. V původních plánech z roku 1885 se s vladislavskou stanicí počítalo v místně dnešní zastávky, tj. v obci. Její předpokládaný rozsah byl ovšem omezený. Asi aby se stanice mohla v budoucnu případně rozšiřovat, bylo zvoleno současné umístění stanice v nivě řeky Jihlavy. Dle filmu Anthropoid z roku 2016 měl za druhé světové války být na zahradě stanice vysázen záhon růží v podobě české vlajky.\n\nZastavování vlaků osobní dopravy pro nástup a výstup cestujících bylo od 1. června 1996 přeloženo do nově zbudované zastávky Vladislav zastávka přímo v obci. Od té doby vlaky stanicí jen projíždějí, případně se zde křižují (již několik let ovšem nedochází k pravidelnému křižování vlaků osobní přepravy, k tomuto křižování tedy dochází jen v případě zpoždění nebo křižování s nákladním vlakem).\n\nParadoxně krátce po zrušení zastavování vlaků v této stanici došlo k rekonstrukci silnice mezi nádražím a obcí Vladislav, kdy byl vybudován samostatný chodník mezi silnicí a řekou Jihlavou. Po dlouhá léta zastavování osobních vlaků v této stanici tedy cestující chodili po okraji silnice 1. třídy č. I/23.\n\nV červnu roku 2005 došlo k rekonstrukci kolejiště stanice, byl upraven svršek u kolejí č. 1 a 2, nástupištní hrany (v tu dobu již 9 let nepoužívané) byly odstraněny a nahrazeny jen krátkými a velmi nízkými sypanými nástupišti. Dopravní kolej č. 3 (nejvzdálenější od budovy) byla tehdy bez náhrady zrušena, od té doby jsou ve stanici pouze 2 dopravní koleje (plus jedna manipulační).\n\nBrzy po zrušení zastavování vlaků v této stanici došlo k omezení služby dopravních zaměstnanců ve stanici. Vjezdová návěstidla a odjezdová návěstidla u koleje č. 1 byla opatřena přídavným světlem pro signalizaci dopravní výluky. Svítí-li na tomto přídavném světle bílý kříž, znamená to, že ve stanici je právě výluka služby dopravních zaměstnanců (\"VSDZ\"). Světla na návěstidle jsou v tu dobu zhaslá. Je-li ve stanici přítomen výpravčí, návěstidla normálně fungují a přídavné světlo je zhaslé.\n\nV první polovině roku 2009 platil stav, že výpravčí je ve stanici Vladislav přítomen pouze v pracovní dny v době od 7:20 do 19:00. Od 2. změny jízdního řádu (platné od 14. června 2009), kdy odjíždí z Třebíče dva vlaky směrem na Studenec ve sledu jedenácti minut (19:27 a 19:38) musela být tato pracovní doba upravena. O víkendu je stanice neobsazena po celý den.\n\nPři VSDZ ve stanici Vladislav je značně snížena propustnost v daném úseku trati, kdy prakticky vzniká 14 km dlouhý mezistaniční úsek Třebíč - Studenec. Při zpožděních vlaků např. o 20 minut nemůže dojít k přesunu křižování ze Studence (je-li zpožděn vlak od Jihlavy a Třebíče) nebo Třebíče právě do Vladislavi (je-li zpožděn vlak od Brna a Studence), ale protijedoucí vlak musí vyčkat příjezdu protijedoucího zpožděného vlaku, čímž se může zpoždění nepříjemně kumulovat. Obzvláště patrné to bylo v letech 2004 - 2007, kdy zpoždění rychlíku od Brna na příjezdu do Třebíče např. o 20 minut znamenalo v době VSDZ v žst. Vladislav přenesení takto velkého zpoždění na odjezdu z Třebíče i na protijedoucí osobní vlak, a v konečném důsledku i na další vlaky, se kterým se takto zpožděný vlak křižoval.\n\nOd prosince roku 2007, kdy došlo k mírným změnám časových poloh vlaků, znamená takové dvacetiminutové zpoždění rychlíku od Brna vznik zpoždění protijedoucího osobního vlaku na odjezdu z Třebíče ve výši přibližně jen 13 minut.\n\nK problému s propustností mezistaničního úseku Třebíč - Studenec při VSDZ v žst. Vladislav došlo i při jízdě zvláštního parního vlaku dne 18. srpna 2007 (sobota), kdy při cca 35-minutovém zpoždění rychlíku Plzeň - Brno s pravidelným odjezdem z Třebíče v 15:24 muselo být přesunuto plánované křižování tohoto rychlíku s parním vlakem ze Studence do Třebíče. Parní vlak musel odjet ze Studence o cca 6 minut dříve oproti stanovenému jízdnímu řádu pro tento vlak, přesto již zpožděný rychlík v Třebíči vyčkával příjezdu parního vlaku, čímž tedy sám zvýšil své zpoždění.\n\nPři jiných jízdách zvláštních vlaků tažených parní lokomotivou ve dnech 16. srpna 2008 (hnací vozidlo 310.922), 11. října 2008 (hnací vozidlo 556.0506 (nákladní fotovlak)) a 15. srpna 2009 (hnací vozidlo 310.922) (ve všech případech sobota) bylo do žst. Vladislav dokonce naplánováno křižování těchto zvláštních vlaků s pravidelnými vlaky osobní přepravy, což znamenalo krátkodobě zrušení VSDZ ve stanici, právě pro potřebu křižování vlaků. Vzhledem ke zpoždění protijedoucího pravidelného vlaku však v případě 16. srpna 2008 bylo plánované křižování přesunuto z Vladislavi do žst. Třebíč, takže výpravčí byl ve stanici (mělo jít o službu v délce trvání 1 hodiny) zbytečně. V případě 11. října 2008 skutečně ke křižování ve Vladislavi došlo. Ve dne 15. srpna 2009, kdy bylo rovněž naplánováno křižování zvláštního vlaku s pravidelným rychlíkem, vzhledem ke zpoždění onoho pravidelného rychlíku bylo křižování přesunuto do Třebíče, ke krátkodobému zrušení VSDZ ve stanici a jejím obsazení výpravčím ani nedošlo.\n\nPředvěsti, vjezdová a odjezdová návěstidla jsou typu AŽD 97, mimochodem do července roku 2016 (zahájena revitalizace) poslední AŽD 65 na celé trati 240.\n"}
{"id": "417247", "url": "https://cs.wikipedia.org/wiki?curid=417247", "title": "Paralelismus", "text": "Paralelismus\n\n__BEZOBSAHU__\nParalelismus (z řec. \"par-allélos\", souběžný, rovnoběžný) může znamenat:\n\n\n"}
{"id": "417260", "url": "https://cs.wikipedia.org/wiki?curid=417260", "title": "Circus (píseň)", "text": "Circus (píseň)\n\nCircus druhý singl z alba \"Circus\" americké zpěvačky Britney Spears. Klip se dostal do televizních stanic v lednu.\n\nBritney Spears za klip Circus málem šla k soudu. Prý týrala slony, kteří se v jejím klipu objevili. Britney zapírá, že by se slony dělala pokusy a popírají to i majitelé slonů. Zároveň v tomto klipu dělá reklamu na svou novou vůni Hidden Fantasy.\n\nVše začíná pohledem na Britney, která se voní u zrcadla. Poté si připíná náušnice. Vezme si na sebe černý kabát a jde do uličky, která je mezi stany. V uličce na ni čekají tanečníci. Poté s nimi tancuje. V příštím okamžiku je Britney oblečená do sukně a vyzývavého korzetu. Opět tančí. Můžeme tam uvidět i dva lvy a slona. Klip končí pohledem na Britney.\n\nSong Circus si v hitparádách nevedl špatně. Průměrné umístění bylo na 18. místě. Za tento klip získala Britney cenu na Mtv Australia za nejlepší pohyby.\n"}
{"id": "417268", "url": "https://cs.wikipedia.org/wiki?curid=417268", "title": "If U Seek Amy", "text": "If U Seek Amy\n\nIf U Seek Amy (\"Všichni chtějí Amy\") je třetí píseň z alba \"Circus\" zpěvačky Britney Spears. Song byl vydán 10. března 2009.\n\nVše začíná pohledem na lidi, kteří spí nebo leží na zemi a baví se. Pak se ukazuje Britney Spears. Při refrénu tančí s tanečníky. Pak vidíme běl, ve které je kousek po kousku ukázáno, jak si Britney obléká bílo-růžové šaty. Pak jde dolů po schodech. Vezme koláč a jde s ním ven, kde už na ni čekají dvě děti a muž. Za plotem jsou fotografové a Britney se nechává v klidu fotit. Vše končí, když ji jeden fotograf vyfotí černo-bíle.\n"}
{"id": "417269", "url": "https://cs.wikipedia.org/wiki?curid=417269", "title": "Perníková chaloupka (Ráby)", "text": "Perníková chaloupka (Ráby)\n\nLovčí hájenka Ráby (dnes známá také jako Perníková chaloupka) stojí západně od Kunětické hory, nedaleko obce Ráby.\n\nRoku 1881 se zdejší panství dostalo do rukou barona Richarda Drascheho z Wartinbergu, jenž roku 1882 nechal nedaleko obce postavit hájenku - lovčí zámeček. Ve 20. století zde byl umístěn Ústav pro mentálně postižené, který později přesídlil do nově postavené budovy v obci. Dnes má hájenka podobu Perníkové chaloupky, ve které je Muzeum perníku a pohádek.\n\nDům je postaven ve stylu perníkové chaloupky z dané pohádky. Uvnitř se nachází muzeum, ve kterém se nachází mezinárodní sbírka různých knižních vydání pohádky O perníkové chaloupce z pera bratří Grimmových (německé, švédské, norské, esperantské, ruské, české, slovenské, slovinské, chorvatské, polské apod.).\n\n"}
{"id": "417277", "url": "https://cs.wikipedia.org/wiki?curid=417277", "title": "Tloskovský potok", "text": "Tloskovský potok\n\nTloskovský potok je potok v okrese Benešov ve Středočeském kraji. Je to levostranný a celkově největší přítok Janovického potoka. Délka jeho toku činí 14,5 km.\nPlocha povodí měří 47,5 km².\n\nPotok pramení jihovýchodně od obce Stranný, která se nachází zhruba 3 km západně od Neveklova, v nadmořské výšce 425 m. Zprvu teče převážně severním směrem ke vsi Soběšovice, u které se obrací na východ. Níže po proudu, nedaleko Chrášťan, jej zprava posiluje jeho největší přítok \"Černíkovický potok\". Od Chrášťan teče potok na severovýchod ke vsi Krusičany. Zde se vlévá zleva do Janovického potoka na jeho 3,7 říčním kilometru v nadmořské výšce 280 m.\n\n\nPrůměrný průtok Tloskovského potoka u ústí činí 0,13 m³/s.\n\nM-denní průtoky u ústí:\n\n"}
{"id": "417290", "url": "https://cs.wikipedia.org/wiki?curid=417290", "title": "Třída Indefatigable", "text": "Třída Indefatigable\n\nTřída Indefatigable byla třída bitevních křižníků Royal Navy, postavených v letech 1909–1913. Skládala se z jednotek \"Indefatigable\", \"New Zealand\" a \"Australia\". Konstrukčně lodě navázaly na předchozí třídu \"Invincible\", byly však o něco delší a jejich dělové věže byly upraveny tak, aby loď mohla použít všechna děla pro střelbu na obě strany. Vizuálně se loď lišila například tím, že v prostoru mezi prostředními věžmi byl jeden z komínů. Stavbu lodí \"New Zealand\" a \"Australia\" financovaly právě tyto země.\n\"New Zealand\" bojoval už 28. srpna 1914 v První bitva u Helgolandské zátoky a dne 24. ledna 1915 i v bitvě u Dogger Banku. \"Indefatigable\" byl potopen 31. května 1916 v bitvě u Jutska palbou německého bitevního křižníku SMS \"Von der Tann\". \"New Zealand\" se bitvy také účastnil, ale nebyl zde vážně poškozen. Dne 17. listopadu 1917 bojoval \"New Zealand\" také v druhé bitvě u Helgolandské zátoky.\n\n\"New Zealand\" a \"Australia\" válku přečkaly, první z nich byl v roce 1922 prodán k sešrotování, zatímco druhý byl v roce 1924 potopen tak, aby vytvořil umělý útes.\n\n\n"}
{"id": "417296", "url": "https://cs.wikipedia.org/wiki?curid=417296", "title": "Tomáš Vaněk (herec)", "text": "Tomáš Vaněk (herec)\n\nMgA. Tomáš Vaněk (* 4. září 1988 Mladá Boleslav) je český divadelní, filmový a televizní herec, zpěvák a producent. Vystudoval Střední průmyslovou školu v Mladé Boleslavi.V letech 2008–2012 studoval činoherní herectví na pražské DAMU. Několik let hrál externě v Městském divadle Mladá Boleslav, v Divadle DISK a nadále působí především v pražských divadlech (Divadlo Na Jezerce, Hudební divadlo Karlín, ad.).\n\nZtvárnil role v muzikálech \"Já, Francois Villon\" (Divadlo Na Jezerce) nebo \"Sedmero havranů\" (Divadlo Semafor). V roce 2013 se objevil v kultovním americkém muzikálu \"Rent\"\" \"v hlavní roli Marka Cohena (v původní anglické verzi v Divadle Na Prádle, později v téže roli v české verzi \"Miluj, žij a plať - Rent!\"). Nastudoval i roli Jeana Druetta v původním českém muzikálu \"Antoinetta – královna Francie\" (Divadlo Hybernia). Více, než 300x odehrál roli Raoula v prvním českém uvedení legendárního \"Fantoma opery\" (Goja Music Hall). V Shakespearově \"Mnoho povyku pro nic\" v rámci Letních shakespearovských slavností ztvárnil v režii Jiřího Menzela postavu Claudia. Ve světové premiéře a anglickém nastudování muzikálu \"Ray Bradbury´s 2116\" uváděném v Divadle Semafor nastudoval dvojroli Mr. Marrionette / Albert Brock, za kterou byl odměněn širší nominací na Cenu Thálie 2016. Jako Buck Barrow vystupoval také v muzikálu Bonnie & Clyde (Hudební divadlo Karlín) a představil se i jako Herbert von Krolock v Plesu upírů (Goja Music Hall). \n\nJeho první filmovou rolí byl šprt Martin ve filmu \"Gympl\" (2007), dále poručík Šídlo v \"Ulovit miliardáře \"(2009)\", \"objevil se i v následujících filmech Tomáše Vorla \"Cesta do lesa\" (2013) a \"Vejška\" (2014). V roce 2015 hrál režiséra Lukáše Kadlece v seriálu \"Svatby v Benátkách\" na TV Prima.\n\nMá za sebou již několik úspěšných sólových koncertů s repertoárem především muzikálových písní. Je také občasným interpretem melodramů v rámci každoročního Mezinárodního festivalu koncertního melodramu Praha. Pro Theatre Royal vytvořil ve spolupráci s autorem textu Jean-Christophe Gramontem svou one-man show \"How to become a Czech in one hour\" hranou v angličtině. \n\nOd roku 2017 se jako producent se svým spolkem art4rent, z. s. věnuje obnově umělecké tradice pražského Divadla Na Prádle. Zde ztvárnil postavu Johna v komorním muzikálu Tick, Tick...BOOM!. Získal ocenění, jako \"nejlepší mužský herecký výkon roku 2018 - muzikál\" v anketě portálu i-divadlo.cz, a také Cenu magazínu musical-opereta.cz jako \"Muzikálový herec roku 2018\". \n\nV současnosti připravuje nový muzikálu NE/NORMÁLNÍ (orig. Next to Normal), který bude uváděn od 29. 11. 2019. \n\nJe aktivním patronem AKCE CIHLA, která již 20 let pomáhá lidem s mentálním postižením. \n\n"}
{"id": "417297", "url": "https://cs.wikipedia.org/wiki?curid=417297", "title": "Běloruská liga ledního hokeje 2008/2009", "text": "Běloruská liga ledního hokeje 2008/2009\n\nSezóna 2008/2009 byla 17. sezónou Běloruské ligy. Mistrem se stal tým Junosť Minsk.\n\n\n\n\n"}
{"id": "417298", "url": "https://cs.wikipedia.org/wiki?curid=417298", "title": "Headshot", "text": "Headshot\n\nHeadshot je rozšířené označení (z angličtiny) pro přesnou střelu přímo do hlavy protihráče. Termín se rozšířil spolu s vzrůstající popularitou akčních síťových her typu Team Fortress 2, Counter-Strike, kde jsou tyto způsoby eliminace nepřátel v hodnocení jednotlivých hráčů vysoce hodnoceny a komunitou tudíž ceněny. Dobří hráči dávají velké množství těchto úderů, hlavně pomocí odstřelovacích pušek. \"Headshot\" v přesném překladu znamená \"trefa do hlavy\". Takže i ostatní národnosti včetně té naší používá pojem headshot a běžně ho zařazují do svých konverzací.\nVe hře Counter-Strike se používá pro headshot i označení \"čočka\" tehdy, pokud dáte střelu do hlavy pomocí AWP.\n"}
{"id": "417302", "url": "https://cs.wikipedia.org/wiki?curid=417302", "title": "Cake (hudební skupina)", "text": "Cake (hudební skupina)\n\nCake (oficiálně velkými písmeny, CAKE) je americká alternativně rocková hudební skupina ze Sacramenta v Kalifornii, která měla několik hitů ze svých šesti alb.\n\nSkupina Cake uskupila v roce 1991 se zpěvákem a skladatelem písní Johnem McCrea, kytaristou Gregem Brownem, trumpetistou Vincem DiFiorem, basistou Shonem Meckfesselem a bubeníkem Frankem Frenchem. Shon Meckfesselbrzy skupinu opustil a byl nahrazen Gabe Nelsonem. V roce 1993 vydala skupina své debutové album, Rock 'n' Roll Lifestyle.\n\nAčkoliv je hudba Cake hodnocena jako alternativní rock nebo indie rock, kombinuje mnoho hudebních žánrů jako funk, ska, rockabilly, pop, jazz, rap a Country.\n\n"}
{"id": "417305", "url": "https://cs.wikipedia.org/wiki?curid=417305", "title": "California Polytechnic State University", "text": "California Polytechnic State University\n\nCalifornia Polytechnic State University (často nazývána jako Cal Poly San Luis Obispo) je veřejná vysoká škola ve městě San Luis Obispo v americkém státě Kalifornie. Univerzita byla založena 8. března 1901. Cal Poly patří ke kalifornskému systému vysokých škol California State University a těší se hlavně v oborech architektura, zemědělství a inženýrství dobrému zvuku v USA. V současnosti je na škole zapsáno přes 18 000 studentů.\n\nSportovní týmy školy se nazývají \"Mustangs\".\n\n\n"}
{"id": "417315", "url": "https://cs.wikipedia.org/wiki?curid=417315", "title": "Short Skirt/Long Jacket", "text": "Short Skirt/Long Jacket\n\nShort Skirt/Long Jacket je první singl alternativně rockové skupiny Cake ze jejího alba Comfort Eagle.\n\nPíseň je o ideální ženě, o jejích proporcích a o konkrétních detailech. Píseň se může zdát satirická.\n\nVideo k písni se odehrává na ulici, kde je mnoho lidí požádáno, aby si píseň poslechli a ohodnotili. \n\nInstrumentální verze písně je úvodní znělkou televizního seriálu NBC, Chuck.\n\n\n"}
{"id": "417319", "url": "https://cs.wikipedia.org/wiki?curid=417319", "title": "Noc vlaků", "text": "Noc vlaků\n\nNoc vlaků (hebrejsky: ליל הרכבות, anglicky: \"The Night of the Trains\") byla sabotážní operace proti britským železnicím v Britském mandátu Palestina z 1. listopadu 1945. Jednalo se o jednu z prvních operací provedenou Židovským hnutím odporu ještě před jeho oficiálním založením. Během této operace jednotky Palmach sabotovaly síť železnic po celém mandátu a vyhodily rovněž do povětří britské strážní lodě v přístavu v Jaffě a Haifě a kombinovaný útok Lechi a Irgunu zničil železniční stanici v Lodu. Výsledkem byl celkový kolaps železniční dopravy v mandátu.\n\nNa padesát jednotek Palmach, jejichž součástí byli i ženisté a strážní, těžce poškodily 153 míst na železničním systému mandátu, hlavně pak na železničních uzlech a mostech. Operace proběhla kolem 23. hodiny a byla maximálně koordinovaná, aby se předešlo britské reakci. Pouze na dvou místech byly během operace přestřelky a oba případy se obešly bez ztrát na lidských životech.\n\nZároveň potopily námořní jednotky Palmach tři britské strážní lodě; dvě v Haifě a jednu v Jaffě. Tyto lodě byly součástí námořní blokády proti židovskému přistěhovalectví. Operaci po poradě s Jicchakem Sadem provedli v Haifě Jochaj Ben Nun a v Jaffě Josef Harel. V obou případech se ženisté dopravili ke strážním lodím na člunech, potopili se pod britskou loď a na její trup upevnili výbušniny s časovačem.\n\nVe stejnou noc přepadla jednotka Irgunu vedená Ejtanem Livnim železniční stanici v Lodu. Během výměny topičů vyhodili členové Irgunu do povětří tři lokomotivy a řadu budov. Během přepadení byli zabiti dva Britové a čtyři Arabové. Operace si vyžádala poměrně vysokou daň zejména proto, že jednotka Irgunu na místo určení dorazila později a Britové již mezi tím měli poplach. Jednotka Lechi se pokusila sabotovat ropnou rafinérii v Haifě, ale mise nebyla kvůli vadným výbušninám úspěšná.\n\nOperace velmi pozvedla morálku v jišuvu, která byla snižována neustálými britskými omezeními vůči židovským přistěhovalcům a osadám. Operace rovněž přinesla spokojenost pro členy jišuvu, Palmach a Hagany, kteří mohli vidět, že jsou schopní současně operovat s velkým množstvím jednotek na mnoha místech. David Ben Gurion napsal vedení Hagany, že tato operace přinese své ovoce, i když nemusí být okamžité. Britští vládní představitelé akci odsoudili a v tisku byly zveřejněny detailní informace o sabotáži.\n\n"}
{"id": "417322", "url": "https://cs.wikipedia.org/wiki?curid=417322", "title": "Okres Nagykáta", "text": "Okres Nagykáta\n\nOkres Nagykáta ( ) je okres ve středním Maďarsku v župě Pest. Jeho správním centrem je město Nagykáta. Okres má rozlohu 711,85 km a žije zde 76 993 obyvatel.\n\nV okrese se nachází celkem 16 obcí a měst. Obce Sülysáp, Mende a Úri byly do okresu zařazeny až v roce 2007, odebráním ze sousedního okresu Monor.\n\n\n"}
{"id": "417326", "url": "https://cs.wikipedia.org/wiki?curid=417326", "title": "Vesna (jméno)", "text": "Vesna (jméno)\n\nVesna je ženské křestní jméno. Jméno má slovanský původ, znamená „jaro“. Vesna byla ve slovanské mytologii bohyně mládí, života, mladé nespoutané lásky a jara ve slovanské mytologii.\n\n\n\n\nVesna na Behind The Name\n"}
{"id": "417328", "url": "https://cs.wikipedia.org/wiki?curid=417328", "title": "Portrait of an American Family", "text": "Portrait of an American Family\n\nPortrait of an American Family je debutové album skupiny Marilyn Manson vydané v roce 1994.\n\n\n\n"}
{"id": "417333", "url": "https://cs.wikipedia.org/wiki?curid=417333", "title": "Mamie Eisenhowerová", "text": "Mamie Eisenhowerová\n\nMary „Mamie“ Genova Doudová Eisenhowerová (14. listopadu 1896, Boone, Iowa – 1. listopadu 1979, Washington, D.C.) byla manželkou 34. prezidenta USA Dwighta D. Eisenhowera a v letech 1953 až 1961 vykonávala funkci první dámy USA.\n\nNarodila se v majetné rodině Johna Sheldona a jeho ženy Elivery Mathildy Cartsonové Doudové. Ve škole byla spíše průměrná, chodila na soukromou školu pro děvčata Miss Wolcott's School. V roce 1915 se seznamila s Dwightem Eisenhowerem. 1. července 1916 se vzali v Denveru. Jejich první syn Dwight „Icky“ se narodil v roce 1917, ale ve čtyřech letech zemřel na spálu, což pro rodinu znamenalo velké trauma. V roce 1922 se jim narodil syn John.\n\nJejí manžel, Dwight Eisenhower, se stal prezidentem v roce 1953, zrušila tiskové konference. Svou úlohu hlavně spatřivala v tom, že má udržovat pro manžela útulný domov. Na veřejnosti se příliš neobjevovala, ale měla vliv v zákulisí. Odmítala ženy ve vysokých postech, připadaly jí neženské. Utvářela Ameriku 50. let, ráda nosila růžovou barvu. Založila rekreační sídlo prezidentů Camp David, který dostal jméno podle jejího vnuka Davida.\n\nCelý život měla špatný zdravotní stav, který se vypětím v nejsledovanější funkci světa ještě zhoršoval. Ve druhém manželově funkčním období se nechávala na zahraničních cestách zastupovat snachou Barbarou.\n\nPo skončení funkčního období žili na opravené staré farmě poblíž bojiště bitva u Gettysburgu v Pensylvánii.\n\nV roce 1979 zemřela na následky mrtvice.\n"}
{"id": "417335", "url": "https://cs.wikipedia.org/wiki?curid=417335", "title": "SMS Seydlitz", "text": "SMS Seydlitz\n\nSMS Seydlitz byl v pořadí čtvrtý postavený bitevní křižník německého císařského námořnictva. Loď byla objednána v roce 1910 a postavena v letech 1911–1913 v loděnicích Blohm & Voss v Hamburgu. Původním nositelem jejího jména byl Friedrich Wilhelm von Seydlitz – pruský generál z 18. století.\n\nKonstrukčně loď navazovala na první generaci německých bitevních křižníků, kterou započaly SMS \"Von der Tann\" a třída \"Moltke\". Lišil ze zejména větší délkou, vyšším výtlakem a kvalitnějším pancéřováním.\n\nHlavní výzbroj lodi tvořilo deset 280mm kanónů o délce hlavně 50 ráží, umístěných v pěti dvoudělových věžích. Zde je nutné poznamenat, že jeho britské protějšky již v té době nesly 343mm děla (pozdější třída Derfflinger již měla 305mm děla). Sekundární výzbroj tvořilo dvanáct 150mm kanónů s délkou hlavně 45 ráží, umístěných v kasematách. Dále loď nesla dvanáct 88mm kanónů v jednohlavňových postaveních. Čtyři pevné podhladinové torpédomety měly ráži 500 mm. Vždy jeden byl na přídi, na zádi lodi a také na obou bocích.\n\n\"Seydlitz\" se za první světové války účastnil řady námořních operací Hochseeflotte, zejména bitvy u Dogger Banku 24. ledna 1915 a bitvy u Jutska ve dnech 31. května až 1. června 1916. V obou bitvách byl vážně poškozen. Nejprve se 3. listopadu 1914 účastnil ostřelování britského přístavu Yarmouth a 16. prosince 1914 byl jednou z lodí, ostřelujících přístav Hartlepool.\n\nU Dogger Banku byl \"Seydlitz\" vlajkovou lodí kontradmirála Franze von Hipper. Do barbety zadní dělové věže „D“ ho zasáhl 343mm granát z bitevního křižníku HMS \"Lion\". Granát pronikl do muničních skladů lodi a způsobil výbuch části připravených korditových náloží. Oheň vnikl do přípravny střeliva pod věží a potom i přes průlez, kterým se snažila posádka věže uniknout, do sousední věže „C“. Jen se štěstím posádka lodi zabránila explozi munice a potopení lodi. Obě zadní věže byly zničeny. Na druhé straně jeho palba poškodila \"Lion\" natolik, že musel být z bojiště odtažen. Těžce poškozený \"Seydlitz\" byl tedy téměř ztracen, ovšem tato zkušenost vedla Němce k vylepšení ochrany muničních skladů a záchranných postupů, což mohlo mít vliv na jejich menší ztráty, utrpěné později v bitvě u Jutska. \n\nDne 24.–25. dubna 1916 se \"Seydlitz\" účastnil ostřelování přístavů Yarmouth a Lowestoft, během akce však najel na minu a nabral značné množství vody.\n\nV bitvě u Jutska se \"Seydlitz\" stal nejhůře poškozenou německou lodí. Zasáhlo ho 21 střel velké ráže a jedno torpédo. Loď měla zničené dvě dělové věže a nabrala více než 5 300 tun vody. Zpět do přístavu se však dostala vlastní silou. Ztráty posádky činily 98 mrtvých a 50 zraněných. Naopak palba \"Seydlitze\" (\"Seydlitz\" v bitvě vystřelil celkem 376 kusů 280mm granátů) a bitevního křižníku SMS \"Derfflinger\" způsobily explozi muničních skladů a následné potopení britského bitevního křižníku HMS \"Queen Mary\". \n\nV menší míře byl \"Seydlitz\" nasazen i v Baltském moři, kam se kterákoliv německá loď mohla rychle přesunout pomocí Kielského průplavu.\n\nPo uzavření příměří byl \"Seydlitz\", společně s většinou německé Hochseeflotte, internován na britské námořní základně Scapa Flow. Podobně jako většinu ostatních německých lodí ho zde 21. června 1919 potopila vlastní posádka – událost je nazývána incident ve Scapa Flow. Vrak lodi byl vyzvednut v listopadu 1929 a v roce 1930 v Rosythu sešrotován.\n\n\n"}
{"id": "417336", "url": "https://cs.wikipedia.org/wiki?curid=417336", "title": "Wonderland Sound and Vision", "text": "Wonderland Sound and Vision\n\nWonderland Sound and Vision je produkční společnost producentů McG a Stephanie Savage. Společnost produkovala seriály O.C., Lovci duchů a Chuck.\n\nMcG a Stephanie Savage založili Wonderland Sound and Vision v roce 2000. Savage před tím byla viceprezidentkou produkční společnosti Drew Barrymore, Flower Films. Tam pracoval na filmech Charlieho andílci a Nepolíbená. V roce 2005 opustila Savage Wonderland, aby psala exkluzivně pro O.C.\n\nDavid Manpearl, který dříve pracoval pro Columbia Pictures, se připojil ke společnosti v červnu 2002. Byl jmenovaný jako viceprezident pro vývoj na další rok a pracoval s McG a Savage na O.C.\n\nV září 2004 se prezidentem Wonderlandu stal Pater Johnson, který předtím pracoval na O.C. jako starší viceprezident pro vývoj dramatu na Foxu.\n\nV roce 2000 podepsal Wonderland první smlouvy s Columbia Pictures na filmy Hot Wheels, Radiant a Airshow. V roce 2003 bylo oznámeno, že smlouva s Columbia byla prodloužena na další tři roky. Peter Schlessel, prezident Columbia Pictures uvedl, že: „Máme skvělá partnerství s Wonderlandem a doufáme, že budeme podnikat s McG a Stephanie ještě dlouhou dobu.“\n\n"}
{"id": "417337", "url": "https://cs.wikipedia.org/wiki?curid=417337", "title": "Šikšáštaka", "text": "Šikšáštaka\n\nŠikšáštaka (akademicky správný přepis (IAST) je Śrī Śikṣāṣṭakam) (\"Śikṣa\" znamená v sanskrtu „učení“,„pokyn“, a \"aṣṭaka\" se překládá jako „osmiverší“) je dílo, které po sobě zanechal vaišnavský mnich a společenský reformátor Čaitanja Maháprabhu (1486–1534). \n\nVe své Šikšáštace klade Čaitanja Maháprabhu hlavní důraz na důležitost hlasitého zpívání (\"kírtan\") a tichého osobního prozpěvování (\"džapa\") Božích jmen. To jsou hlavní charakteristiky gaudíja vaišnavských duchovních praktik (\"sádhana\") (viz druhý a třetí verš). Počáteční verš Šikšáštaky vysvětluje důvody, proč by se mělo po světě šířit společné zpívání svatého jména Pána – \"sankírtan\" (skupinové zpívání jmen Boha). Čtvrtý verš poukazuje na to, že toto zpívání, forma bhakti, není pouhým prostředkem k osvobození (mókša), ale pokračuje život za životem.\n\nOsm veršů Šikšáštaky Čaitanji Maháprabhua:\n\nSláva sankírtanu Šrí Krišny, který očišťuje zrcadlo srdce od prachu hromaděného po mnoho let a hasí požár podmíněného života opakujících se zrození a smrtí. Toto sankírtanové hnutí je největším požehnáním lidstvu, protože šíří paprsky dobrotivého měsíce. Je životem veškerého transcendentálního poznání, zvětšuje oceán transcendentální blaženosti a umožňuje nám plně vychutnat nektar, po kterém stále toužíme.\n\nÓ můj Pane, Tvé svaté jméno samotné udílí živým bytostem veškeré požehnání, a proto máš stovky a milióny jmen, jako Krišna a Góvinda. Do těchto jmen jsi vložil všechny své transcendentální energie a jejich zpívání není omezeno pevnými, ani přísnými pravidly. Můj drahý Pane, ze své laskavosti nám umožňuješ se k tobě snadno přiblížit prostřednictvím Tvých svatých jmen, ale já jsem takový nešťastník, že mne vůbec nepřitahují. \n\nČlověk by měl zpívat svaté jméno Pána s pokornou myslí, považovat se za nižšího než tráva na ulici a být snášenlivější než strom; měl by být prostý veškeré falešné pýchy a vždy připravený vzdávat úctu druhým. V tomto rozpoložení může zpívat svaté jméno Pána neustále.\n\nÓ Pane vesmíru, netoužím po bohatství, následovnících či krásných ženách. Nepřitahují mne ani materialistické činnosti popsané květnatým jazykem. Toužím jedině po ničím nemotivované oddané službě Tobě život za životem.\n\nÓ můj Pane, synu Maharádže Nandy (Krišno), jsem Tvůj věčný služebník, ale přesto jsem z nějakého důvodu spadl do oceánu nevědomosti. Prosím, prokaž mi svou bezpříčinnou milost, vyzdvihni mne z tohoto oceánu smrti a považuj mě za jeden z atomů prachu u Tvých lotosových nohou. \n\nÓ můj Pane, kdy budou mé oči ozdobené neustále tekoucími slzami lásky, když zpívám Tvé svaté jméno? Kdy se můj hlas zalkne a kdy se mi při zpívání Tvého svatého jména začnou transcendentálním štěstím ježit chlupy na těle?\n\nMůj Pane Góvindo, kratičké odloučení od Tebe pociťuji jako celý věk. Slzy stékají z mých očí jako přívaly deště a celý svět mi připadá prázdný. \n\nKéž Krišna pevně obejme tuto služebnici, která padla k Jeho lotosovým nohám. Ať po mně třeba šlape, nebo mi zlomí srdce svou nepřítomností. Je to koneckonců zpustlík a může dělat cokoliv se mu zlíbí, ale přesto zůstane uctívaným Pánem mého srdce.\n\n\n\n"}
{"id": "417342", "url": "https://cs.wikipedia.org/wiki?curid=417342", "title": "Okres Monor", "text": "Okres Monor\n\nOkres Monor ( ) je okres v jihovýchodní části Pešťské župy, ve středním Maďarsku. Jeho správním centrem je město Monor. V okrese v roce 2009 žilo 107 154 obyvatel na rozloze 449,62 km.\n\nMonorský okres se rozkládá na úpatí pohoří Gödöllői-dombság, které zde přechází ve Velkou uherskou nížinu ( ). \n\nOkresem prochází budapešťský obchvat dálnice M0 a důležitý železniční koridor mezi Budapeští a městem Szolnok.\n\nV okrese jsou 3 města (tučně) a 9 obcí, jimiž jsou:\n\nBénye, Csévharaszt, Gomba, Gyömrő, Káva, Monor, Monorierdő, Nyáregyháza, Pánd, Péteri, Pilis, Vasad\n\n"}
{"id": "417343", "url": "https://cs.wikipedia.org/wiki?curid=417343", "title": "Amargasaurus", "text": "Amargasaurus\n\nAmargasaurus (\"ještěr z La Amarga\") byl rod středně velkého sauropoda, který měřil asi 12 až 13 metrů na délku a vážil zhruba 4000 kilogramů. Podle jiného odhadu však dosahoval hmotnosti pouze kolem 2600 kilogramů.\n\nMěl malou hlavu na dlouhém krku, silné tělo a čtyři sloupovité končetiny. \"Amargasaurus\" měl také na celém hřbetě (od hlavy až po ocas) dvě řady trnů, které tvořily jakousi dvojitou kožní blánu či spíše hřeben. Tento hřeben na krku a hřbetu činil amargasaura poněkud většího, než ve skutečnosti byl. \"Amargasaurus\" byl býložravcem, spásajícím zejména nízko rostoucí vegetaci. Před nepřáteli se \"Amargasaurus\" chránil silným ocasem a nebo svojí celkovou velikostí.\nTento sauropodní dinosaurus byl zástupcem čeledi Dicraeosauridae a jeho sesterským druhem byl zřejmě mírně geologicky starší argentinský taxon \"Pilmatueia faundezi\".\n\n\n"}
{"id": "417346", "url": "https://cs.wikipedia.org/wiki?curid=417346", "title": "PSSST", "text": "PSSST\n\nPSSST je počítačová hra pro domácí počítač Sinclair ZX Spectrum s netradičním tématem – zahradničení. Hru vydala firma Ultimate Play The Game v červnu 1983. Hru napsal Chris Stamper a grafiku navrhl jeho bratr Tim Stamper.\n\nHlavní postavou hry je robot \"Robbie\", který se stará o květinu druhu \"Thyrgodian Megga Chrisanthodil\". Především ji musí chránit před různými škůdci (mezihvězdní slimáci, pobíhající pijavice a strašní komáři), k čemuž má k dispozici několik postřiků, každý účinkuje proti jednomu druhu škůdců. V jednu chvíli robot u sebe může mít pouze jeden postřik.\n\nJako jedna z mála her byla vydána nejen na magnetofonové kazetě, ale i jako paměťová karta pro ZX Interface II. Hra lze spustit i na ZX Spectru s 16KB RAM.\n\n"}
{"id": "417351", "url": "https://cs.wikipedia.org/wiki?curid=417351", "title": "Elitserien 1982/1983", "text": "Elitserien 1982/1983\n\nSezóna 1982/1983 byla 8. sezonou Švédské ligy ledního hokeje. Mistrem se stal tým Djurgårdens IF. Poslední tým sestoupil a předposlední hrál baráž o udržení proti nejlepším celkům druhé ligy.\n\n"}
{"id": "417355", "url": "https://cs.wikipedia.org/wiki?curid=417355", "title": "Stout", "text": "Stout\n\nStout je tmavé pivo typu ale vyráběné z praženého sladu a ječmene, chmelu, vody a pivních kvasinek (svrchně kvasící). Tato piva jsou charakteristická hustou pěnou, tmavou barvou a příchutí po praženém sladu, někdy s ovocnou příchutí. Často se jedná o silná piva (podíl alkoholu může být i 8%). Stout je velmi podobný pivům Porter, jejichž historický vývoj byl podobný, někteří lidé je dokonce považují za jeden styl, kde silnější varianta byla nazývána Stout a slabší Porter. Porter, původně z Londýna, byl údajně takto nazván podle jeho obliby u poslíčků (anglicky porter).\n\nExistuje mnoho druhů stoutů, například baltský porter (baltic porter), suchý stout (dry stout, též známý jako irský stout), imperial stout, řadí se sem i porter, mléčný stout (milk stout) a další.\n\nProslulým výrobcem tohoto typu je například irský pivovar Guinness. V České republice stouty vyrábí například pivovar Náchod (značka Primátor). Pivo Kelt od pivovaru Staropramen (ačkoliv se nejednalo o pravý stout, jelikož nebylo kvašeno svrchně) se rovněž řadilo k tomuto druhu piv. Staropramen jej však již nevyrábí.\n"}
{"id": "417358", "url": "https://cs.wikipedia.org/wiki?curid=417358", "title": "Třebíč v 16. a 17. století", "text": "Třebíč v 16. a 17. století\n\nTřebíč se rozvíjela i v novověku, během něj se ve vládě města vystřídaly rody Osovských z Doubravice, Valdštejnů a Žerotínů. Třebíč byla i součástí válek a proběhla jí protireformace.\n\nV roce 1568 pak do kostela sv. Martina přišel kněz luteránského vyznání, v Třebíči v tu dobu byla značně rozvinutá i Jednota bratrská.\n\nV roce 1556 se v Třebíči poprvé písemně uvádí existence školy, měšťan \"Tomáš Žádný\" se uvádí s bydlištěm \"\"na staré škole\"\". Městská škola v té době byla vyšší latinskou školu, kam jmenoval učitele přímo rektor pražské univerzity. Prvním doloženým rektorem třebíčské školy byl Gallus Palamedes, dalším byl Eliáš Histurgicus Bílský. V Třebíči z důvodu velkého vlivu Jednoty bratrské vznikla v polovině 16. století i bratrská škola, na jaře roku 1557 však třebíčský rektor Palamedes poslal udání na působení bratrské školy přímo do rukou panovníka. Ferdinand I. toto reflektoval a do rukou Buriana Osovského z Doubravice poslal nařízení o zrušení bratrské školy – k tomu pak skutečně na podzim roku 1557 došlo. K obnovení bratrské školy však došlo po převzetí Třebíče Smilem Osovským v roce 1567, v roce 1573 bylo umožněno třebíčským občanům si vybrat, kam budou posílat děti do školy a škola tak dosáhla významu stejného jako škola městská. Bratrská škola ukončila svoji činnost po rekatolizaci. V roce 1601 byla zaznamenána první zmínka o židovské škole v Třebíči, byla to židovská škola typu cheder, tj. ta, která poskytovala převážně základní vzdělání.\n\n\"Burian Osovský z Doubravice\" musel kvůli zakoupení celého třebíčského panství prodat svoje původní majetky a aby původní třebíčské majetky oddlužil, začal zvyšovat podíl rybníkářství a také pivovarnictví, pivovarnictví Burianu vydělávalo již ve Valči. Burian ovšem měšťanům odpíral jejich práva, kromě práva mílového. Vařil tak nakonec pivo jen v několika okolních vesnicích. Třebíčští měšťané se začali bránit a obrátili se na českého krále \"Ferdinanda I.\", který se jich zastal a 7. března 1560 potvrdil jim všechna dosud vydaná práva a napomenul Buriana Osovského z Doubravice. Spory o mílové právo ovšem trvaly až do Burianovy smrti v roce 1563, kdy se měšťané ve sporu obrátili na \"Maxmiliána II.\", který se od sporu distancoval a rozhodnutí nechal na zemském soudu v Olomouci, o výsledku nejsou žádné zprávy, ale podle některých pramenů měli Osovští opustit pivovary ve Vladislavi a Kamenici a založit nový velký pivovar v Čechtíně.\n\nOd roku 1568 vládne v Třebíči syn Buriana \"Smil\" (druhý syn \"Jan Osovský\" zemřel), třebíčské panství je stále zadlužené a za vlády Smila se začíná rozvíjet robota, zvyšovat se platy a převládá jiný styl hospodářství než za doby Buriana. Oddlužení města pomohly i dva výhodné Smilovy sňatky, první s \"Bohunkou ze Žerotína\" v roce 1527 a druhý v roce 1589 s \"Kateřinou z Valdštejna\". Mezi lety 1556 a 1629 se zvyšoval počet obyvatel ve městě, nejvíce na Jejkově. V roce 1629 je na celém panství 995 obyvatel, z toho ve městě 398. Celkový příjem důchodů v tomtéž roce je 10 389,5 zlatých, z toho největší příjem měl čechtínský pivovar (2000 zlatých). V Třebíči bylo 11 cechů, největší a nejvýznamnější byl cech soukenický. Již jsou zmiňovány některé domy ve městě, např. Černý a Malovaný dům. Roku 1583 obdrželo město tzv. městské zřízení, městská rada se tak stala jen nástrojem vrchnosti. Měšťané byli nuceni docházet na jednání městské rady a purkmistrovi bylo v roce 1582 uděleno právo pečetit červeným voskem.\n\nV roce 1577 vyhořel nově dostavěný krov a báně městské věže a v roce 1599 se městem prohnal ničivý požár, zničil 113 domů a vznikl neopatrným zacházením se sušeným ječným sladem.\n\nTřebíčské panství po bezdětném Smilu Osovském zdědila jeho tehdejší manželka Kateřina z Valdštejna, která v roce 1614 potvrdila městu augsburskou konfesi (tehdy \"augšpurskou\") a také se 22. června 1614 vdala za moravského zemského hejtmana Karla staršího ze Žerotína. Kateřina ovšem zůstala jedinou majitelkou třebíčského panství (\"statku tohoto\"). V době smrti Smila Osovského se prameny zmiňují o dostavbě třebíčského zámku, přestavbě náměstí v jeho renesanční podobu, dostavbě černého a malovaného domu a pronájmů jednoho z domů ve \"Znojemské ulici\" pohodnému, který měl na starosti popravčí záležitosti. Popravy se konaly v nynější \"Rafaelově ulici\" (lokalita \"Na spravedlnosti\").\n\nV roce 1618 v Praze proběhla tzv. pražská defenestrace a tím započalo stavovské povstání, Karel starší neschvaloval povstání proti panovníkovi a nepovažoval za rozumné takto bránit práva stavů. Dne 23. listopadu přijeli na třebíčský zámek zástupci odbojné šlechty \"Ladislav Velen ze Žerotína\" a \"Jiří Erasmus Tschernembl\", Karel starší odmítl a postupně, pod vlivem odboje i na Moravě, se stáhl do svého rosického zámku. Po porážce českých stavů na Bílé hoře a po odjezdu krále Fridricha Falckého ze země se opět zvětšil vliv Karla staršího na vedení moravské země, 9. prosince 1620 Karel starší ze Žerotína obdržel ochranný list (Latinsky \"salvae guardiae\") od císaře Ferdinanda II. Tento ochranný list Třebíč ochránil již v prosinci roku 1620 před útoky Buquoyovy armády, ve městě 14. a 15. prosince téhož roku Buquoy zanechal posádku na ochranu města. V roce 1622 se i přes ochranné listy do města nastěhoval jezdecký pluk generála Baltazara de Marradas et Vique a pro město tento pobyt, který trval až do října znamenal značnou, převážně finanční, zátěž, stejně tak, pobyt slezského pluku v prosinci roku 1623, který měl bránit město proti napadení uherských vojsk \"Gábora Bethlena\", tento měsíční pobyt stál město 90 000 zlatých. V roce 1662 také došlo k tomu, že pražskou univerzitu získali do svého vlivu jezuité a tak se dále věnovali rozvoji pouze jezuitských škol, učitelé tak museli býti katoličtí a v Třebíči se první katolický učitel uvádní přibližně ve třicátých letech 17. století. \n\n10. května 1628 vyšlo i pro Moravu obnovené zřízení zemské a tak se Karel starší a Kateřina rozhodli odejít do exilu, za 300 000 zlatých prodali Náměšť, Rosice a Troubsko Albrechtovi z Valdštejna. Z Třebíče odjeli 27. září 1629 do svého panství v Přerově a následně do Vratislavi. Oba manželé měli dovolení se na Moravu po oznámení úřadům vracet na Moravu a tak dohlížet na Přerov a na platby za Třebíčské panství, které bylo za 6 000 zlatých ročně přenecháno Adamovi z Valdštejna, ten správu nechal na synu Rudolfovi z Valdštejna. Podle závěti Kateřiny z Valdštejna datované k 6. únoru 1637 bude Třebíč po smrti majitelky v majetku Adama, dědičně po mužské linii. V tuto dobu probíhaly migrace měšťanů, někteří odcházeli do Uher, někteří odcházeli do Polska. Naopak, do Třebíče mířili Češi.\n\nAdam z Valdštejna přenechal správu třebíčského panství synu Rudolfovi z Valdštejna, který městu ponechal náboženskou volnost, bratrský sbor zůstal uzavřen a Rudolf nehledal katolického kněze. Podle Fišera byl do města dosazen kněz někdy v roce 1630, byl jím bakalář teologie \"Václav Bureš\". Tentýž rok musela Třebíč začít platit Rudolfovi poplatky 500 zlatých, později i 1 000 zlatých ročně. Rudolf zemřel v roce 1641, Třebíč tak přešla pod správu Zdislavy ze Sezimova Ústí. V třicátých letech vstoupila válka do \"švédské\" fáze a Třebíč byla jedním ze tří ústředních vojenských skladů na Moravě. V roce 1644 musela obec strojit a zbrojit vojsko obléhající Olomouc, v březnu 1645 bylo město napadeno jednotkou švéda \"Matese Hekkeslebena\", jednotka i přes vyplacení výpalného ve výši 6 500 zlatých vypálila několik domů, od 12. října do 15. října ve městě pobývali vojáci Lennarta Torstensona při tažení na Brno.\n\n30. června 1655 třebíčské a židlochovické panství zdědil \"Adam František z Valdštejna\". Proces rekatolizaces spustila žaloba děkana \"Kryštofa Kazimíra Burešovského,\" se kterou se obrátil dne 13. září 1656 přímo na císaře Leopolda I., byly zde vypočítány různé pravdivé i nepravdivé důkazy o kacířství třebíčských občanů, zmiňoval, že viděl \"… v příbytcích jejich na stěnách malovaného krále Fridricha …\", zmiňováno bylo i to, že někteří přijímájí pod obojí. Děkan Burešovský obvinil městského syndika \"Jana Suchenia\" a vrchnostenského úředníka \"Jana Aydu\" z toho, že jsou hlavními postavami třebíčského odmítání katolictví. Už 2. prosince byla zemským hejtmanem \"Gabrielem Serényim\" pověřena inkviziční komise složená z novoříšského probošta \"Engelbrta\" a moravskobudějovického probošta \"Rudolfa Jindřicha ze Schaumburka\".\n\nTato komise ve městě působila od 3. února do 9. února roku 1657, od 5. února byli za přítomnosti svědků vyslýcháni občané města. Bylo vyšetřeno celkem 47 nekatolíků (přibližně polovina majitelů domů), z nich se jich 29 považovalo za husity, dalších 8 za luterány, 5 za pikarty, 3 za boleslavské bratry a dva za tzv. nullie, kteří si sami nejsou jisti svým vyznáním. Jan Suchenius byl prohlášen za arcikacíře a přiznal se k husitské víře. Jan Ayda mezitím zemřel. Předměstí také byla výspou nekatolíků a Třebíč se ukázala jako útoiště nekatolíků z Čech. Komise dále poukázala na třebíčské židy, kteří obchodují i ve dny sváteční, poukázala i na pondělní třebíčské trhy nebo sepsala množství přistěhovalých nekatolických obyvatel.\n\nK 7. únoru je datována další stížnost děkana Burešovského, jejím obsahem byla stížnost na dva nekatolické učitele, pouhé dva katolíky v třebíčském špitále, k množství nekatolických knih mezi třebíčskými občany a také k obyvtelům venkova, kteří bránívali kněžím v přístupu do kostela.\n\nZpráva komise zapříčinila, že již 8. května do Třebíče dorazila protireformační komise vedená \"B. Tannazollem\", spolu s ním i čtyři otcové jezuité a vojenská ochranka. V první fázi misie nebyli členové komise úspěšní, sám Tanazoll uznal, že měšťané nejsou povolní přijmout církev a v červenci žádal o povolení kontroly vozů jedoucích na trh, domníval se, že by měšťané mohli odvážet majetek do emigrace. Emigrace skutečně koncem šedesátých let nastala, na Slovensko nebo do severních Uher odešlo asi 20–30 rodin. V té době již alespoň formálně město bylo rekatolizováno. Nastoupil také nový farář, stal se jím doktor písma svatého \"Augustin Claudius Bullas\". Do šedesátých let a částečně i později emigrovalo měšťanstvo do Uher.\n\nV roce 1666 zemřel \"Adam František z Valdštejna\", neměl žádného syna a tak podle závěti Kateřiny z Valdštejna měly jeho statky přejít do majetku potomků \"Maxmiliána z Valdštejna\". Adam František ovšem označil za dědičku svého majetku vlastní dceru Marii Annu Františku, ta posléze obdržela z majetků Židlochovice, Třebíč padla do rukou \"Jana Viktorina\". Ten brzy zemřel a Třebíč tak připadla jeho synovci, maltézskému rytíři a rytíři svatojánského řádu Františku Augustinovi z Valdštejna, během jeho panování byly za 7000 zlatých přikoupeny Dolní Vilémovice. V roce 1670 byl sepsán další městský urbář a v roce 1671 se třebíčská farnost dočkala povýšení na děkanství, prvním děkanem třebíčským byl \"Václav Vojtěch Keil\". V roce 1677 byl vysvěcen svatomartinský kostel a později téhož roku i chrám Svaté trojice. V roce 1674 se v matrikule třebíčského děkanství uvádí městská škola, kdy ta vyučovala základy aritmetiky, hudby, českého a německého jazyka, katechismu a základy latiny. Škola se v Třebíči nadále neuvádí, pouze se uvádí zmínka o učiteli v matrikule z roku 1691.\n\nFrantišek Augustin zemřel v roce 1684 a dědicem jeho majetku se stal komorník císaře Leopolda Prvního \"Karel Ferdinand z Valdštejna\". Za jeho vlády došlo ke snížení daňové zátěže a k příchodu prvních kapucínů, kteří se ubytovali v jejkovském klášteře a v roce 1686 se konala první mše. Z důvodu konání náboženských skutků, ke kterým kapucíni neměli pravomoci, byli ve sporu s tehdejším děkanem třebíčským, \"Bernardem Peterem Hoferem\". Později došlo k urovnání sporů, bylo tomu až za děkana \"Martina Josefa Matlocia\".\n\nTehdejší majitel třebíčského panství Karel Ferdinand zemřel 9. dubna 1702, po něm chtěli seniorát převzít starší \"Jan Karel z Valdštejna\" a mladší, ale nejstarší z rodové linie Maxmiliánovy, \"Adam z Valdštejna\". Tento spor byl postoupen k řešení císaři Leopoldovi I., který do vyřešení situace stanovil úředním správcem panství \"Karla Antinína Braidu\", který nebyl oblíbeným správcem. Braida začal zvyšovat daně a různé poplatky a tak v roce 1703 městská rada podala stížnost na chování správce do rukou královského tribunálu v Brně, ten vyhodnotil spor ve prospěch městské rady a tak město mělo platit pouze polovinu berní. Braida ovšem rozhodnutí nerespektoval a tak došlo k odvolání k císařskému dvoru do Vídně. V roce 1703 také došlo k rozhodnutí, který Valdštejn povede seniorát, 3. června se majitelem stal Jan Karel z Valdštejna, o rok později proti němu vystoupily vnučky Adama Františka z linie Rudolfovy, prohlásily, že Kateřina z Valdštejna neměla právo k prohlášení majetků za seniorát. Soudní dvůr 4. února 1707 rozhodl ve prospěch hraběnek a Třebíč opět změnila majitele, Jan Karel se ovšem odvolal. 15. prosince 1708 byly dořešeny i stížnosti na berní poplatky, bylo rozhodnuto o všech 26 bodech stížnosti a berní poplatky zůstaly na míře lánů a komínů. V tomto rozhodnutí bylo mimo jiné to, že mílové právo je dávno překonané, volné právo měšťanů k odchodu (dle práv od doby Osovských), byla omezena práva židů k volné konkurenci měšťanstvu a další malá omezení.\n\nPo smrti \"Jana Karla\" (18. září 1708, před dořešením sporu) se do sporu o majetky třebíčské vložil \"Karel Arnošt Valdštejn\", za pět let jednání se mu povedlo přesvědčit hraběnky ke smírnému řešení sporu. Dokument o vyrovnání majetků je datován k 12. prosinci 1713 a Karlem VI. byl uznán v roce 1715. Do roku 1713, kdy Karel Arnošt zemřel, byl úředním správcem Třebíče rytíř \"Jan Pachta\". Hraběnky byly odškodněny za vzdání se třebíčského panství 30 000 zlatými v hotovosti. Třebíč tak padla do rukou \"Jana Václava z Valdštejna\", který se ovšem za roční plat 5 000 zlatých vzdal majetku ve prospěch \"Františka Josefa z Valdštejna\". v roce 1722 byly majetky zděděny \"Janem Josefem z Valdštejna\", který byl velkým průkopníkem manufakturní výroby. Z důvodu velké kontroly práce městské rady bylo město ve sporech s vrchností, první větší spor (1724–1726) se týkal odvádění poplatků a řešení navrhované městskou radou se týkalo odtržení města a jeho vesnic od panství. 14. října 1726 bylo rozhodnuto o tom, že město bude kontribuční poplatky vybírat a přímo předávat do Brna, o omezení pravomocí panských úředníků, o právu na chirurga, lékárníka, lékaře a městského písaře (kontrolovanými vrchností) a o pronájmu a provozování pravomocí v panském domě.\n\nPo smrti Jana Josefa se stal držitelem seniorátu \"František Heřman Arnošt z Valdštejna\", ten se z milosti zřekl označování třebíčských obyvatel nevolníky. Opět se město dostalo do sporů s vrchností, opět se jednalo o práva a povinnosti města k vrchnosti. Vrchnost si osobovala právo vnucovat třebíčanům nové měšťany. V rámci nástupu Marie Terezie se konaly války o rakouské dědictví, již ze začátku se přes Třebíč přehnala armáda Bedřicha Velikého. 12 000 mužů z této armády bylo ubytováno přímo ve městě, další byli ubytováni v přilehlých vesnicích, samotný Bedřich Veliký byl ubytován v hostinci \"U černého orla\" a zdržel se i s armádou v Třebíči 8 dní. Škody byly vyčísleny na 90 000 zlatých.Tyto spory přešli i k dalšímu držiteli seniorátu, stal se jím roku 1748 \"František Josef Jiří z Valdštejna\" a od roku 1760 byl dalším držitelem \"Emanuel Filibert z Valdštejna\". V roce 1755 bylo město spolu s dalšími moravskými městy zbavena práva hrdelního. Mimo to se opět rozhořeli spory o právo várečné a spory ohledně reparaci masného krejaru tj. \"nájemného\". Mezi lety 1765 a 1769 se opakovaly velké neúrody a třebíčské obyvatelstvo se muselo živit různými způsoby, tyto neúrody se opakovaly i v letech 1771 a 1772. Tyto neúrody se vyvinuly ve velké selské povstání v roce 1775, které muselo být potlačeno vojenskou mocí. \n\nOd roku 1755 pak byla měšťanům s várečným právem vyplácena náhrada ušlého zisku, neboť bylo nařízeno, že obecné příjmy se musí pronajmou veřejnou dražbou. V roce 1761 pak bylo založeno \"Várečenstvo města Třebíče\", které pak založilo pivovar, který v roce 1791 začal produkovat pivo, další pivovat pak byl založen o cca 20 let později.\n\n"}
{"id": "417361", "url": "https://cs.wikipedia.org/wiki?curid=417361", "title": "1930–1939", "text": "1930–1939\n\nRoky 1930–1939, souhrnně zvané 30. léta 20. století, jsou charakterizovány především všeobecnou hospodářskou krizí, nástupem autoritativních režimů v řadě zemí světa a nakonec vypuknutím 2. světové války.\n\nSvětová krize začala 24. října 1929 v USA, kdy byl vyhlášen krach na newyorské burze. Tomuto dni se také říká \"Černý pátek\" nebo \"Černý čtvrtek\", podle toho, v jakém časovém pásmu se to počítá. Jako první zkrachoval automobilový průmysl, později strojírenství, hutnictví a další průmyslová odvětví. Krize se velice rychle rozšířila do celého světa.\n\nV Evropě na tom byly nejhůře Velká Británie a Německo.\n\n\nBěhem tohoto desetiletí z osobností zemřeli politici Jiří V., Paul von Hindenburg, Mustafa Kemal Atatürk, Tomáš Garrigue Masaryk, Karel Kramář a Antonín Švehla, spisovatelé Arthur Conan Doyle, Howard Phillips Lovecraft, Rudyard Kipling, Maxim Gorkij, Karel Čapek, Viktor Dyk a Alois Jirásek, umělci Alfons Mucha, Ema Destinnová a Josef Suk starší či další osobnosti jako Sigmund Freud, Marie Curie-Skłodowská, Thomas Alva Edison, Ivan Petrovič Pavlov, Tomáš Baťa, Adolf Loos a Jan Opletal.\n"}
{"id": "417364", "url": "https://cs.wikipedia.org/wiki?curid=417364", "title": "Pavlovy epištoly", "text": "Pavlovy epištoly\n\nTermínem Pavlovy epištoly se označují ty listy Nového zákona, které jsou připisovány svatému Pavlovi.\n\n\n\n\n"}
{"id": "417365", "url": "https://cs.wikipedia.org/wiki?curid=417365", "title": "Detekce", "text": "Detekce\n\nDetekce (z lat. \"de-tegó\", odkrývám, odhaluji) znamená zjišťování či odhalování něčeho skrytého:\n\n\n"}
{"id": "417388", "url": "https://cs.wikipedia.org/wiki?curid=417388", "title": "HC La Chaux-de-Fonds", "text": "HC La Chaux-de-Fonds\n\nHC La Chaux-de-Fonds (celým názvem: Hockey Club La Chaux-de-Fonds) je švýcarský klub ledního hokeje, který sídlí ve městě La Chaux-de-Fonds v kantonu Neuchâtel. Založen byl v roce 1919. Švýcarským mistrem se stal celkem šestkrát, poslední titul získal La Chaux-de-Fonds v sezóně 1972/73. Poslední účast v nejvyšší soutěži je datováno k sezóně 2000/01. Od sezóny 2017/18 působí v Swiss League, druhé švýcarské nejvyšší soutěži ledního hokeje. Klubové barvy jsou světle modrá, žlutá a bílá.\n\nSvé domácí zápasy odehrává v Patinoire des Mélèzes s kapacitou 7 200 diváků.\n\n\nZdroj: \n\n\nZdroj: \n\n\n\n"}
{"id": "417391", "url": "https://cs.wikipedia.org/wiki?curid=417391", "title": "Sõmeru", "text": "Sõmeru\n\nSõmeru (německy \"Neu-Sommerhusen\") je městečko v estonském kraji Lääne-Virumaa, samosprávně patřící do obce Sõmeru, jejímž je administrativním centrem.\n\n"}
{"id": "417394", "url": "https://cs.wikipedia.org/wiki?curid=417394", "title": "Rytířský turnaj", "text": "Rytířský turnaj\n\nRytířský turnaj (staročesky \"kolba\" nebo \"klání\") je středověká hra – soutěž, kde se mezi sebou jezdecky nebo i pěšmo utkávali rytíři z řad nižší i vyšší šlechty, někdy i panovníci. Účelem turnajů bylo jednak cvičení se v boji a také předvedení schopností a statečnosti před přihlížejícím obecenstvem a zejména dámami, které po skončení odměnily vítěze symbolickým věnečkem se závojem a/nebo hmotným darem. Často se také na soutěžící uzavíraly sázky, které mnohdy převyšovaly i výhru pro vítěze (sázek využívali i rytíři).\n\nAčkoliv různé typy bojových her a regulovaného soupeření měly v dějinách v podstatě všechny civilizace, „klasické“ jízdní turnaje byly úzce navázány na šlechtickou rytířskou kulturu a jako takové rozšířeny jen v Evropě, a to její západokřesťanské části, ovšem s řadou historicko-kulturně daných výjimek (třeba Island, Norsko, Švédsko s Finskem nebo Irsko plně rozvinuté rytířství, a tedy ani turnaje, nepoznaly) anebo naopak zeměpisných přesahů (západní rytíři zrealizovali „kulturní vývoz“ do křižáckých států Palestiny, Kypru či Pobaltí, rytířství a turnaje také převzaly Bosna, Malá Arménie či Černá a Bílá Rus – se Západem těsně sousedící oblasti východokřesťanské).\n\nÉra pořádání turnajů, jednoho ze symbolů středověku, spadá do poloviny 12. století až konce století 16. (úplně poslední turnaj, ve formě klání, se konal r. 1625 v Anglii při příležitosti oslav svatby nového krále Karla I.), přičemž však v posledním století své existence se turnaje stávaly čím dál tím více vyžilou, exotickou zábavou, spíše manýrou, v níž již nešlo o skutečný nácvik boje (protože jízdní rytířstvo se s rozvojem dělostřelectva a pravidelných pěších armád stalo zastaralým), ale výhradně o exhibici v rámci dvorských slavností, svatebních oslav, korunovací apod. Když roku 1605 vydal Miguel de Cervantes svůj záhy proslavený román \"Důmyslný rytíř Don Quijote de la Mancha\", měl už pro rytířské tradice, včetně pořádání turnajů, jen nepokrytý výsměch...\n\nOd 80. let 20. stol. se v souvislosti s oživeným zájmem veřejnosti o minulost rozmáhají tzv. reenactmenty, v jejichž rámci se opět pořádají i rytířské turnaje či bitvy, samozřejmě už jen pro pobavení diváků na různých kulturních a společenských akcích, za dodržení přísných bezpečnostních podmínek, aby nedošlo ke zranění nebo snad dokonce smrti aktérů.\n\nV turnaji měl každý účastník stejnou výstroj – těžké brnění (původně kroužkové a kryjící pouze jezdce, od 15. století plátové, určené i pro koně) s helmicí, dřevec (dřevěné kopí s kónickým krytem dlaně) nebo později obouručný meč, potažmo sekeru a štít se svým rodovým erbem – která se nicméně mohla kvalitativně lišit, v závislosti na movitosti toho kterého rytíře. Každý rytíř měl k ruce několik pěších panošů, kteří o něj pečovali, ošetřovali mu utržené rány, potažmo sami po jeho boku bojovali s panoši soupeře a hleděli si též vydobýt „rytířské ostruhy“. Nástup každého rytíře do boje veřejně vyhlašoval herold.\n\nPevná pravidla pro pořádání turnajů se objevila teprve v 15. stol., do té doby se turnaje řídily zvyklostmi kraje či země, kde se pořádaly. Mezi nejznámější druhy turnajů patřily:\n\nV nejstarší éře turnajů stály proti sobě dvě skupiny rytířů. V čele každé skupiny stál feudál, jenž velel svým vazalům, popř. námezdným rytířům (někdy i jezdcům neurozeného původu). Rané turnaje byly doslova velkou melou, v níž rytíři na koních bojovali jeden s druhým na volném prostranství a které se mohl zúčastnit každý. Všichni rytíři se pokoušeli porazit a zajmout svého soupeře. Vítěz se mohl zmocnit koně a zbroje poraženého, který za jejich navrácení musel zaplatit. Rytíři se sice neměli v takovém boji zabíjet, ale mnoho jich zemřelo, jelikož se bojovalo ostrými, nijak neupravenými zbraněmi.\n\nOd vrcholného středověku se rozšířila další forma turnajů, a sice individuální soupeření, kdy se spolu na \"kolbišti\" střetávali dva jezdci, kteří se při prudkém rozjezdu podél \"šraňků\" (dřevěného zábradlí) čelně sráželi turnajovými kopími - dřevci a snažili se jeden druhého buď vyhodit nárazem dřevce na štít ze sedla (pokusy bylo prokázáno, že v okamžiku nárazu působilo na jezdce přetížení větší než 3G) anebo alespoň o protivníkův štít zlomit dřevec či zasáhnout jej čelně do hlavy. \n\nI přes nové způsoby měření sil a lépší organizaci zůstávaly turnaje nebezpečné. Stále docházelo ke zraněním, někdy i smrtelným. Tomu se v situaci, kdy se dva muži proti sobě rozjížděli na koni v plné rychlosti, nedalo vyhnout. Navíc mohl nějaký rytíř klání zneužít k tomu, aby zlikvidoval konkurenci a vypadalo to jako nehoda. Aby se ještě více snížilo nebezpečí, používali rytíři tupé zbraně, vyrobené ze dřeva nebo z kostic. Některá kopí byla zakončena korunkou, která měla 3-4 tupé špičky, jež měly rozprostřít sílu na větší plochu. Pokud rytíř zasáhl protivníka, kopí se zlomilo nebo srazilo soupeře z koně. V německých zemích někdy měli rytíři na sobě speciálně upravené brnění a štít; toto brnění bylo upraveno tak, že když nějaká jeho část dostala zásah, rozletěla se na několik kusů.\n\nTak např. roku 1350 utrpěl při rytířském turnaji v Itálii těžký úraz český a římsko-německý král Karel IV. Anebo roku 1559 skotský rytíř Gabriel Montgomery během turnaje na oslavu uzavření míru z Cateau-Cambrésis nechtěně zasáhl francouzského krále Jindřicha II. kopím do oka, na což o deset dní později král zemřel. (Po této události byla klání ve Francii zakázána.)\n\nNa počátku 16. století už byly turnaje natolik bezpečné (protože soupeři, včetně svých koňů, celí zakutí do železa), že samotní soutěžící nestačili uspokojit choutky přihlížejícího davu. Proto byly vymýšleny různé triky pro zábavu lidu. \n\n"}
{"id": "417395", "url": "https://cs.wikipedia.org/wiki?curid=417395", "title": "Madalena do Mar", "text": "Madalena do Mar\n\nMadalena do Mar je městečko v okresu Ponta do Sol na ostrově Madeira. Na ploše asi 2,3 km² žije 687 obyvatel (2001). Leží na cestě spojující Funchal s okresem Calheta. Z jihu sousedí s oceánem, na severu jsou hory. Obyvatelé se živí hlavně zemědělstvím (pěstování banánů). \n"}
{"id": "417399", "url": "https://cs.wikipedia.org/wiki?curid=417399", "title": "National League A 1999/2000", "text": "National League A 1999/2000\n\nŠvýcarská hokejová liga - sezóna 1999/2000. Vítězem se stal tým ZSC Lions.\n\n\nNikdo nesestoupil díky rozšíření ligy na 12 účastníků.\n"}
{"id": "417401", "url": "https://cs.wikipedia.org/wiki?curid=417401", "title": "Xiaosaurus", "text": "Xiaosaurus\n\nXiaosaurus (čínsky „malý/pradávný ještěr“) je rod velmi primitivního ornitopodního býložravého dinosaura, který žil v období bath (střední jura, asi před 169 až 163 miliony let) na území dnešní Číny. Taxon je znám pouze podle zubů a několika fragmentárních kostí, takže jeho klasifikace je nejistá. Bezpochyby jde o ptakopánvého dinosaura, patřícího pravděpodobně mezi hypsilofodontidy nebo marginocefaliany. Typový exemplář \"X. dashanpensis\" byl popsán v roce 1983 a podle Barretta a kolegů (2006) je považován provizorně za validní taxon. Může také představovat evoluční pojítko mezi rody \"Lesothosaurus\" a \"Hypsilophodon\", to je však pouhá spekulace. Tento malý dinosaurus dosahoval délka zhruba 1 metru a průměrné hmotnosti zhruba 5,3 kilogramu.\n\n\n"}
{"id": "417404", "url": "https://cs.wikipedia.org/wiki?curid=417404", "title": "Fabryka Samochodów Rolniczych", "text": "Fabryka Samochodów Rolniczych\n\nFabryka Samochodów Rolniczych (česky „továrna na výrobu zemědělských aut“), zkráceně FSR nebo POLMO, byla polská automobilka vyrábějící dodávkové a terénní automobily. Byla založena v roce 1975 a zrušena v roce 1996.\n\nV prosinci 1972 bylo vytvořeno 25 prototypů auta Tarpan. V roce 1973 byly upraveny. V roce 1973 bylo vyrobeno 250 aut a v roce 1974 jich bylo vyrobeno 1582. V nich byl použit motor M20 a S-21 o výkonu 51,5 kW. V roce 1975 bylo vyrobeno 2760 Tarpanů a o rok později 3941. FSR vyráběla Tarpan do roku 1991.\n\nV roce 1988 začala výroba auta Tarpan Honker (nebo zkráceně Honker). Bylo to vylepšení Tarpanu. Vyráběl se až do zániku firmy v roce 1996.\n\nV roce 1993 uzavřela FSR smlouvu se společností Volkswagen AG, firma se přejmenovala na Volkswagen Poznaň. Od roku 1993 FSR vyráběla Volkswagen Transporter a od roku 1994 Škodu Favorit Pick-up a Felicii pickup. V roce 1996 se společnost zavřela a přešla na Volkswagen AG.\n\n"}
{"id": "417409", "url": "https://cs.wikipedia.org/wiki?curid=417409", "title": "Jasna", "text": "Jasna\n\nJasna je ženské křestní jméno. Slovanské jméno bylo utvořeno v době národní obrození jako pokus o překlad latinského jména Klára, znamenající „jasná“. Také z jihoslovanského slova „jasno“, tj. „čistá, rázná“.\n\nJasněnka, Jasninka, Jassie, Jasněna\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,4%, což svědčí o poměrně značném nárůstu obliby tohoto jména.\n\n\n"}
{"id": "417410", "url": "https://cs.wikipedia.org/wiki?curid=417410", "title": "Sõmeru (obec)", "text": "Sõmeru (obec)\n\nObec Sõmeru (estonsky Sõmeru vald) je samosprávná jednotka estonského kraje Lääne-Virumaa.\n\nV obci žijí téměř čtyři tisíce obyvatel ve třech městečkách (Sõmeru, Näpi a Uhtna) a 28 vesnicích (Aluvere, Andja, Aresi, Jäätma, Kaarli, Katela, Katku, Kohala, Kohala-Eesküla, Koovälja, Muru, Nurme, Papiaru, Rahkla, Raudlepa, Raudvere, Roodevälja, Rägavere, Sooaluse, Sämi, Sämi-Tagaküla, Toomla, Ubja, Ussimäe, Vaeküla, Varudi-Altküla, Varudi-Vanaküla a Võhma). Správním střediskem obce je městečko Sõmeru, podle něhož je obec pojmenována.\n\n"}
{"id": "417419", "url": "https://cs.wikipedia.org/wiki?curid=417419", "title": "Bitva u Saalfeldu", "text": "Bitva u Saalfeldu\n\nBitva u Saalfeldu byla bitvou napoleonských válek, k níž došlo 10. října 1806 mezi Francií a Pruskem. Bitva skončila francouzským vítězstvím.\n\nPo bitvě u Slavkova se rozpadla třetí protinapoleonská koalice tvořená Británií, Ruskem, Švédskem a Rakouskem, ale brzy byla nahrazena čtvrtou koalicí která byla téměř stejná jako ta třetí, ale Rakousko (které uzavřelo s Napoleonem Prešpurský mír) bylo nahrazeno Pruskem.\n\nK prvnímu většímu střetu došlo u Saalfeldu.\n\nLudvík Ferdinand 10. října postoupil od Rudolstadtu k Saalfeldu. Brzy se dozvěděl od zajatce, že proti němu postupují Francouzi. Rozhodl se, že s nimi svede bitvu u Saalfeldu na levém břehu řeky Sály. V deset hodil dorazili na bojiště Francouzi, jimž velel maršál Lannes. Okamžitě začala jejich děla odstřelovat Prusy. Lannes vydal rozkaz lehkému jezdectvu generála Trelliarda a generálu Suchetovi aby zahájili postup proti Prusům a současně nechal část pěchoty rozvinout do rojnice a odstřelovat Prusy.\nPrinc tím byl zaskočen a snažil se posílit obranu u vsi Crösten a rovněž začal přesouvat děla na vyvýšeninu Sandberg.\n\nPo jedenácté hodině vyslal čtyři saské pluky proti vsi Beulwitz, ale když k ní došli, tak na ně zahájily Francouzi přesnou palbu, která Sasy donutila k zmatenému ústupu a Francouzi zahájili postup podél cesty ke Cröstenu, ale docházela jim munice, a proto když zde Prusové zahájili protiútok, tak se museli stáhnout.\n\nKolem jedné hodiny dopolední zahájil francouzský 17., 64. a 88. řadový pluk s podporou lehkého jezdectva mezi potokem Siegenbach cestou lesů přes Beulwitz útok na Crösten. Odtud byli\nPrusové a Sasové po těžkém boji vytlačeni k Wölsdorfu. Současně s tím zaútočila brigáda generála Reilleho na Sandberg, zajala pruská děla a generála Belvilaqua. Zbytek Sasů zahnal k městu a říčce Schwarza.\n\nSituace byla pro Prusy zoufalá, neboť ústup nyní byl možný jen skrze Saalfeld na levý břeh. Jednotky se zhroutily a ustupovaly k řece. Princ v čele pobočníků se je pokoušel zastavit, ale všiml si ho husar a probodl mu hrdlo. Jeho smrtí se prusko-saská obrana zhroutila a vojáci zahájili zmatený útěk k řece, ale jen málo z nich ji dokázalo přeplavat.\n\nVšichni přeživší se poté stahovali po proudy Sály, ale šlo spíše o útěk. Bitva otřásla morálkou v celé zemi, což výrazně ovlivnilo další průběh války.\n\nJiří Kovařík: Napoleonova tažení I.\n"}
{"id": "417421", "url": "https://cs.wikipedia.org/wiki?curid=417421", "title": "Rägavere", "text": "Rägavere\n\nRägavere je jméno vícera sídel v Estonsku:\n\n"}
{"id": "417423", "url": "https://cs.wikipedia.org/wiki?curid=417423", "title": "Seymour (herní série)", "text": "Seymour (herní série)\n\nSeymour je hlavní hrdina série her od Code Masters. Série her je v podobném stylu jako série her Dizzy a obsahuje jak adventury tak akční hry.\n\nÚvodní hra z celé série. Seymour je v roli režiséra, jeho úkolem je natočit film, kde musí zachránit dívku před smrtí pod koly lokomotivy. Tento film je na konci hry opravdu promítnut.\n\nSeymour ve filmovém studiu. Původně měla vyjít pod názvem Seymour goes to Hollywood. Jedná se o rozsáhlou hru.\n\nSeymour na divokém západě, kde musí najít ukradený scénář. Hra je rozdělena do čtyř úrovní, pokud hráč dohraje jednu úroveň, dostane se do úrovně další. Hra je jednodušší než \"Seymour at the Movies\".\n\nSeymourovým úkolem není nic menšího, než zachránit planetu. Plošinová hra, která je podobná hře Bomb Jack.\n\nSeymour má zbavit bludiště nepřátel. K tomu mu velmi pomáhá jeho natahovací ruka.\n"}
{"id": "417425", "url": "https://cs.wikipedia.org/wiki?curid=417425", "title": "Ňathi Cänpo", "text": "Ňathi Cänpo\n\nŇathi Cänpo (གཉའ་ཁྲི་བཙན་པོ་) byl podle tradičního podání první tibetský král „Jarlungské dynastie“. Podle legendy sestoupil z nebe po laně zvaném \"mu\" na jednu z tibetských hor. Díky zvláštním fyzickým rysům jej místní lidé prohlásili za boha a zvolil si jej za krále. Ňathi Cänpo měl v údolí řeky Jarlung nechat vztyčit chrámovou zvanou Jumbulagang, která se stala sídlem příštích králů Tibetu. Jambulagang je tradičně považován za nejstarší stavbu v Tibetu a stojí dodnes.\n\nOtázka historicity či dokonce případné určení životních dat Ňathi Cänpa zůstává dosud nevyřešenou otázkou (pokud se skutečně jedná o historickou postavu, snad žil někdy v 3.–2. století př. n. l.).\n"}
{"id": "417428", "url": "https://cs.wikipedia.org/wiki?curid=417428", "title": "Elitserien 1983/1984", "text": "Elitserien 1983/1984\n\nSezóna 1983/1984 byla 9. sezonou Švédské ligy ledního hokeje. Mistrem se stal tým AIK. Poslední tým sestoupil a předposlední hrál baráž o udržení proti nejlepším celkům druhé ligy.\n\n"}
{"id": "417430", "url": "https://cs.wikipedia.org/wiki?curid=417430", "title": "Rägavere (Sõmeru)", "text": "Rägavere (Sõmeru)\n\nRägavere je vesnice v estonském kraji Lääne-Virumaa, samosprávně patřící do obce Sõmeru.\n\nV okolí vesnice se 15. prosince 1918 odehrála bitva o Rägavere.\n"}
{"id": "417431", "url": "https://cs.wikipedia.org/wiki?curid=417431", "title": "Kanaánský pes", "text": "Kanaánský pes\n\nKanaánský pes (hebrejsky: כלב כנעני, \"Kelev Knaáni\") je psí plemeno původem z Izraele, kde jej považují za národní plemeno.\n\nSvůj název získal podle historické blízkovýchodní země Kanaán (dnešní Izrael, Libanon a část Sýrie). Jedná se o jedno z nejstarších plemen světa, které se datuje až do biblických dob. Původně byl chován beduínskými kmeny v Negevské poušti jako pastevecký a hlídací pes. O moderní podobu plemene se zasloužila doktorka Rudolphina Menzelová. V minulosti byl využit jako hledač min i jako vodící pes. V Izraelských obranných silách je rovněž využíván jako služební pes či hlídač a jeho obliba v Izraeli vzrostla. Izraelským chovatelským klubem uznán v roce 1953, Mezinárodní kynologickou federací (FCI) pak v roce 1966. V současné době se jedná o jediné psí plemeno, které je domestikované a zároveň žijící ve volné přírodě.\n\nKanaánský pes je silný a středně velký pes. Má klínovitou hlavu, vztyčené uši, lehce zaoblené široké čelo, stočený ocas a krátkou až středně dlouhou rovnou srst. Nejtypičtějším zbarvením pro něj jsou pouštní barvy (pískovcová, červená, krémová, zlatá). Jeho zbarvení však může být různé (pískové, červenohnědé, bílé, černé, skvrnité), může mít masku (ta však musí být symetrická) a bílé znaky. Existují dva druhy tohoto psa: „dingo“ a „kólie“. Výška se pohybuje u psů od 50–60 centimetrů a u fen od 45–50 centimetrů. Váží od 16 do 25 kilogramů.\n\nKanaánský pes má silný instinkt přežití a ostražitou a nezávislou povahu. Rychle reaguje, vůči cizím lidem je opatrný a má teritoriální sklony. Je výborný hlídač a ochránce a původně byl používán jako hlídač stád. Přestože se používá jako obranářský pes, je velmi vhodný do rodin s dětmi. Je inteligentní a rychle se učí, ale při opakování cviků rychle ztrácí pozornost a schopnost se soustředit.\n"}
{"id": "417432", "url": "https://cs.wikipedia.org/wiki?curid=417432", "title": "Důlní dráha", "text": "Důlní dráha\n\nDůlní dráha je zpravidla úzkorozchodná dráha sloužící k dopravě v rámci hlubinné nebo povrchové průmyslové těžby surovin, avšak mezi důlní dráhy se počítají i některé normálněrozchodné dráhy. Může sloužit jak přepravě přímo v prostoru dolu, tak i v jeho blízkosti, například do místa zpracování nebo nakládky. Důlní dráhy nespadají v České republice pod působnost zákona o dráhách. Oproti ostatním průmyslovým dráhám mají důlní dráhy specifický charakter, i když mnohé průmyslové dráhy (v kamenolomech, hliništích, pískovnách, rašeliništích atd.) mají velmi podobný účel i charakter a ostrá hranice mezi nimi neexistuje.\nVozíky důlních drah mohou být tlačeny či taženy buď manuálně či zvířecí silou, nebo speciálními lokomotivami. Rozchod kolejí důlních drah je typicky kolem půl metru, například v Čechách se vyskytovaly rozchody 600 mm (zřejmě nejčastější), 900 mm (také poměrně častý), 750 mm, 450 mm, 480 mm, 590 mm, 760 mm, 720 mm, 520 mm, 660 mm, 700 mm, 690 mm a další, často i více rozchodů v jednom dole současně.\n\nV hlubinných dolech se vozíky používají ke kolejové dopravě po délce štol. Někde se celé vozíky přepravují jednotlivě pomocí vrátků, výtahů či lanovek do jiné výškové úrovně.\n\nSpeciální bezpečnostní předpisy pro důlní dráhy může vydávat Český báňský úřad na základě § 6 odst. 6 písm. a) zákona České národní rady č. 61/1988 Sb., o hornické činnosti, výbušninách a o státní báňské správě.\n\nOd roku 1998 existuje vyhláška ČBÚ, nahrazující s účinností od 1. dubna 1998 dřívější výnos FMD a ČBÚ, pod číslem 35/1998 Sb. Tato vyhláška se týká pouze hnědouhelných dolů (tedy prakticky jen severozápadních Čech) a jen drah se stálými kolejemi o rozchodech 1435 mm a 900 mm. Český předpis tedy mezi důlní dráhy počítá i dráhy normálního rozchodu (1435 mm), které jsou tedy jakožto důlní dráhy vyloučeny z působnosti Zákona o dráhách, přičemž hranice mezi důlní dráhou a železniční dráhou (například vlečkou), jsou-li propojeny, se stanoví dohodou mezi provozovateli a vyznačuje se mezníkem. Provozovatel důlní dráhy musí mít vypracovanou provozní dokumentaci, která zahrnuje pravidla technického provozu dráhy, dopravní řád (provozní řád), případně technologický postup. Za součást provozní dokumentace se považují i vnitřní předpisy zaměstnavatele, které mohou upravit například způsob obsluhy zařízení, chování na přejezdech a přechodech, dopravní a návěstní předpisy, traťové hospodářství a bezpečnost a ochranu zdraví. Drážní vozidla podléhají typovému schválení podle zákona o dráhách. Úrovňové přejezdy s pozemní komunikací mají být označeny jako železniční přejezd a vyhláška stanoví, že důlní doprava má před dopravou na pozemní komunikaci přednost. Doprava osob je na důlní dráze zakázána, za dopravu osob se však nepovažuje spolujízda v kabinách hnacích drážních vozidel a speciálních hnacích vozidel.\n\nVyhláška 35/1998 Sb. stanoví základní zásady pro tvorbu návěstní soustavy, základní významy barev návěstních světel (červená, žlutá, zelená, bílá) a základní návěsti návěstní soustavy. Podrobně má návěstní soustavu stanovit provozní dokumentace. Stanovené základní návěsti jsou stejné nebo velmi podobné návěstem stanoveným pro železniční dráhy, zejména návěsti Stůj, návěstidla označující přejezdy a pracovní místa, návěstidla omezení rychlosti nebo pomalou jízdu, návěstidla pro elektrický provoz, námezník a vyčkávací návěstidla (lichoběžníková tabulka a tabulka „V“).\n\nDůlní dráhy byly charakteristické pro téměř všechny druhy těžby surovin. Vlastní „důlní dráhu“ o délce 3,2 km má ale například i jedna ze štol pražského kolektorového systému.\n\nV některých hornických muzeích byly krátké úseky důlních drah obnoveny či vybudovány pro muzeálně-turistické účely. V horníckém muzeu Krásno je na povrchu vybudována 197,6 metru dlouhá okružní trať a vlaky jsou pětkrát denně taženy lokomotivou BND 30 z roku 1973. Dva úseky jsou v provozu v Hornickém muzeu Příbram: první od roku 1998 v Prokopské štole u dolu Anna, druhý od roku 2006 po povrchu mezi Ševčinským a Vojtěšským dolem, kde kopíruje trasu původní dráhy pocházející z dob po roce 1884. Důlní lokomotivy a vozíky jsou však uchovány v řadě dalších dolů či muzeí, pojízdné jsou například v Solvayových lomech v Českém krasu nebo v hornickém skanzenu ve Stříbře.\n\n\n"}
{"id": "417436", "url": "https://cs.wikipedia.org/wiki?curid=417436", "title": "1940–1949", "text": "1940–1949\n\nRoky 1940–1949, souhrnně zvané 40. léta 20. století, jsou obdobím, v němž se odehrála druhá světová válka, poválečná obnova většiny zemí, a v němž začala studená válka.\n\n\nBěhem tohoto desetiletí z osobností zemřeli politici Edvard Beneš, Emil Hácha, Jan Masaryk, Mahátma Gándhí, Franklin Delano Roosevelt, Lev Davidovič Trockij, Adolf Hitler, Benito Mussolini a Reinhard Heydrich, spisovatelé Antoine de Saint-Exupéry, Romain Rolland, Francis Scott Fitzgerald, Josef Čapek, Karel Poláček a Vladislav Vančura či další osobnosti jako Nikola Tesla, Anne Franková, František Křižík a Heliodor Píka.\n"}
{"id": "417438", "url": "https://cs.wikipedia.org/wiki?curid=417438", "title": "Streptococcus mutans", "text": "Streptococcus mutans\n\nStreptococcus mutans je druh bakterie, která obvykle žije v ústní dutině člověka. Tato bakterie se přichycuje na zubech a vylučuje žíravou kyselinu. Toto přichycení umožňuje sacharidový polymer, který tvoří hlavní součást zubního plaku. Bakterie Streptococcus mutans se obvykle přenášejí z dospělých na děti a po přesunu se v ústech usadí a napadají nově se vytvářející zuby. Bakterie Streptococcus mutans se množí při teplotě 18–40 stupňů Celsia.\n"}
{"id": "417443", "url": "https://cs.wikipedia.org/wiki?curid=417443", "title": "Jumbulagang", "text": "Jumbulagang\n\nJumbulakhar (ཡུམ་བུ་བླ་མཁར་) nebo také Jumbulagang je starověká pevnost v Tibetské autonomní oblasti. Název znamená \"Pevnost matky a syna\".\n\nPodle legendárních vyprávění byl Jumbulakhar postaven kolem 2. století př. n. l. prvním tibetským králem Ňathi Cänpou. Další tibetští králové rovněž používali Jumbulagkhar jako své sídlo. Legenda praví, že v době vlády 28. krále Thothori Ňäncäna (5. století) byla na střechu Jumbulakharu z nebe snesena sútra. Zároveň se sútrou se z nebe ozval hlas, že až za pět generací se najde ten, který tuto sútru dokáže přečíst a porozumí jejímu obsahu. Tímto mužem se stal Songcän Gampo (snad 605/617–649), zakladatel moderní Tibetské říše.\n\nSongcän Gampo přenesl své sídlo z Jumbulakharu do Lhasy, kde sídlili i další králové a z Jumbulakharu se stal buddhistický chrám. V době pátého dalajlámy (1617–1682) se z Jumbulakharu stal gelugpovský klášter. Během kulturní revoluce byl Jumbulagkhar značně poškozen, částečné opravy se dočkal v osmdesátých letech.\n\n<br>\n\n"}
{"id": "417450", "url": "https://cs.wikipedia.org/wiki?curid=417450", "title": "Shoshannah Stern", "text": "Shoshannah Stern\n\nShoshannah Stern (* 3. července 1980 Walnut Creek, Kalifornie) je americká neslyšící herečka. Její jméno se čte \"Šošanach\". Pochází z hebrejštiny a znamená \"lilie\".\nShoshannah se narodila ve Walnut Creek, v Kalifornii. Spolu s jejími dvěma sourozenci je čtvrtá generace hluché rodiny. Navštěvovala Gallaudet University ve Washingtonu, jedinou školu svobodných umění pro Neslyšící na světě. Vypěstovala si lásku k divadlu. Na Gallaudetské universitě vyhrála několik cen\n- Nejlepší herečka ve vedlejší roli, Most Versatile Actress a Best Theatrical Use of ASL.\n\nShoshannažiným prvním počinem v televizi byla role oběti v seriálu \"The Division\" Díky této roli ji režisér obsadil do nově vznikajícího seriálu \"Threat Matrix\". Po jeho ukončení se objevila v několika dílech \"Weeds\" (u nás pod názvem \"Tráva\"). V témže roce vytvořila roli ve hře \"Open Window\" v Pasadenském divadle. Shoshannažiným největším úspěchem byla role Bonnie Richmond v postapokalyptickém seriálu \"Jericho\". Díky tomuto seriálu se Shoshannah stala jediným hluchým hercem, který kdy vystupoval v hlavním vysílacím čase.\n\nV roce 2008 dostala její první hlavní roli v dobrodružné komedii \"Adventures of Power\", kde si zahrála po boku Michaela McKeana, Jane Lynch a Adriana Greniera. Film měl premiéru na filmovém festivalu v Sundance. Shoshannah byla oceněna jako jeden ze \"Sedmi nových tváři\" ve filmovém světě.\n\nV poslední době hostovala v seriálu \"Odložené případy\" a v televizním snímku \"Sweet Nothing In My Ear\", vedle takových hvězd jako Marlee Matlin a Jeff Daniels. Shoshannu jste mohli vidět i v seriálech \"Pohotovost\", \"Providence\", \"Off Centre\" a \"Boston Public\".\n\n\n\n"}
{"id": "417453", "url": "https://cs.wikipedia.org/wiki?curid=417453", "title": "Mae Jemisonová", "text": "Mae Jemisonová\n\nMae Carol Jemisonová (* 17. října 1956 v Decatur, stát Alabama, Spojené státy americké) je americká astronautka po letu raketoplánem Endeavour v roce 1992, 20. žena a 281. člověk ve vesmíru.\n\nJejími rodiči jsou Charlie Jemison a Dorothy Green. Základní vzdělání získala na Beethoven School v Chicagu. Titul doktorky získala po absolvování dvou vysokých škol, v oboru chemie na Stanfordově univerzitě a lékařství na Cornellově univerzitě.\n\nV NASA je od roku 1987.\n\nDruhá mise raketoplánu Endeavour odstartovala na Floridě, z kosmodromu na mysu Canaveral v září roku 1992. Jemisonová se jako členka posádky stala 281. člověkem ve vesmíru, zároveň zde byla první ženou tmavé pleti. Osmidenní let byl katalogizován v COSPAR pod označením 1992-061A. Sedmičlenná posádka byla ve složení: Robert Gibson, Mae Jamisová, Curtis Brown, Mark Lee, Jerome Apt, Jane Davisová a dr. Mamoru Móri z Japonska.\nBezproblémový let byl věnován biologickým a technologickým experimentům v laboratoři Spacelab, připravenými japonskou agenturou NASDA.\n\n\nV roce 1993 se jako první skutečný astronaut objevila v seriálu \"\", kde v epizodě „Druhá šance“ ztvárnila podporučíka Palmerovou.\n\nPopulární astronautka absolvovala v roce 2009 také přednáškové turné po amerických školách, organizované Michelle Obamovou.\n\n"}
{"id": "417458", "url": "https://cs.wikipedia.org/wiki?curid=417458", "title": "Paul Fleming", "text": "Paul Fleming\n\nPaul Fleming, též Flemming, (5. října 1609 Hartenstein, Sasko – 2. dubna 1640 Hamburk) byl jeden z nejnadanějších německých lyrických básníků z období baroka a lékař. Ve svém díle opěvoval lásku a milostná vzplanutí, nebo naopak jako vlastenec melancholicky popisoval pomíjivost a strádání německého státu během třicetileté války. Další díla vznikala též pod dojmy z jeho cest na východ.\n\nNarodil se v saském Hartensteinu, poté studoval medicínu na lipské univerzitě a doktorát získal na hamburské škole. V letech 1633–1636 se účastnil výpravy do Ruska s holštýnským vévodou Fridrichem III. Odtud potom cestoval až do Íránu. O této cestě poté psal básně, které otiskl ve své knize \"Nový popis cesty na Východ\" (1647) další účastník výpravy, Adam Olearius. Ve svých básních popsal krásu Moskvy, seznámil čtenáře s povolžskými pověstmi a bájemi a konečně ho také seznámil s životem prostého Rusa.\n\n\n\n\n"}
{"id": "417462", "url": "https://cs.wikipedia.org/wiki?curid=417462", "title": "Seymour", "text": "Seymour\n\nSeymour [\"símór\" nebo \"sejmór\"] může být:\n\n\n\n"}
{"id": "417470", "url": "https://cs.wikipedia.org/wiki?curid=417470", "title": "Helena Schieblová-Vávrová", "text": "Helena Schieblová-Vávrová\n\nHelena Schieblová-Vávrová (20. srpna 1851, Praha – 21. duben 1910, Plzeň) byla česká operní pěvkyně (sopranistka), která působila v Praze a v Plzni.\nNarodila se 20. srpna 1851 v Praze jako dcera autorky kuchařek Karolíny Vávrové a spisovatele Vincence Vávry Haštalského.\n\nVystupovala od roku 1871 a setkala se hned zpočátku s nadšeným ohlasem publika. Několikrát koncertovala za účasti Bedřicha Smetany. Vystoupila jako host v několika zkušebních operních představeních v Prozatímním divadle (Aninka ve Weberově Čarostřelci, Mařenka ve Smetanově Prodané nevěstě), a poté obdržela od 1. prosince 1871 stálé angažmá. Kvůli politické angažovanosti svého otce byla v roce 1875 propuštěna, ale na nátlak veřejnosti byla přijata zpět a působila v Prozatímním divadle do roku 1877. V roce 1878 přešla do Plzeňského divadla , koncem sedmdesátých let vystupovala i v jiných mimopražských divadlech. Svou divadelní kariéru ukončila předčasně odchodem do soukromí.\n\nKromě opery se rovněž věnovala překladu z francouzštiny. Rovněž doplnila a znovu vydala matčinu kuchařskou knihu \"Karoliny Vávrové pražská kuchařka\" (1910).\n\nZemřela 21. dubna 1910 v Plzni na rozedmu plic.\n\nChlapecké role:\n\n\n\n"}
{"id": "417472", "url": "https://cs.wikipedia.org/wiki?curid=417472", "title": "Elitserien 1984/1985", "text": "Elitserien 1984/1985\n\nSezóna 1984/1985 byla 10. sezonou Švédské ligy ledního hokeje. Mistrem se stal tým Södertälje SK. Poslední tým sestoupil a předposlední hrál baráž o udržení proti nejlepším celkům druhé ligy.\n\n"}
{"id": "417473", "url": "https://cs.wikipedia.org/wiki?curid=417473", "title": "Kalota", "text": "Kalota\n\nPojem kalota označuje různé věci, jejichž společným znakem může být kulovitý či polokulovitý tvar (nebo i tvar kotouče). (Výraz pochází z italského – víko.):\n\n"}
{"id": "417481", "url": "https://cs.wikipedia.org/wiki?curid=417481", "title": "Letiště Ference Liszta Budapešť", "text": "Letiště Ference Liszta Budapešť\n\nMezinárodní letiště Ference Liszta Budapešť ( , IATA: BUD, ICAO: LHBP), starším názvem \"Mezinárodní letiště Budapešť-Ferihegy\" ( ), je největší a nejdůležitější v Maďarsku. Jedná se po Frankfurtu, Vídni a Ruzyni o čtvrté nejrušnější letiště ve Střední Evropě. Současný název podle Ference Liszta letiště užívá od 25. března 2011.\n\nMyšlenka na výstavbu nového letiště v Budapešti vznikla v roce 1938. Návrhář Károly Dávid Jr. (1903–1973), který byl jedním z původců moderního maďarského architektonického umění, snil o výstavbě budovy, která by ze vzduchu připomínala letadlo. Práce byly zahájeny v roce 1942. S maďarskou metropolí spojuje letiště 16 km dlouhá rychlostní silnice.\n\nV roce 1947 bylo rozhodnuto, že se letiště zrekonstruuje pro civilní využití. V rámci tříletého plánu za 40 milionů forintů bylo stavění schváleno. Slavnostní otevření se konalo v květnu 1950, při té příležitosti také vznikla Magyar-Szovjet Polgári Légiforgalmi Rt. (Maďarsko-Sovětské civilní letectví). Maďarské aerolinie Magyar Légiforgalmi Vállalat vznikly 25. listopadu 1954. První pravidelné linky s MALÉV začaly v létě 1956 do Vídně. První leteckou společností, která začala provozovat lety do Budapešti, byla KLM Royal Dutch Airlines v roce 1957.\nFerihegy může přijmout velká letadla jako třeba Boeing 747, Antonov An-124 a Antonov An-225, ale nejčastěji se na tomto letišti nachází letadla značky Airbus a Boeing. Letiště má 2 přistávací a vzletové dráhy s délkami 3 707 m a 3 010 m a také kontrolní věž. Lety jsou soustředěny do dvou moderních terminálů. Cestující z letů ze Schengenského prostoru jsou odváděni do terminálu 2A.\n\n\n"}
{"id": "417483", "url": "https://cs.wikipedia.org/wiki?curid=417483", "title": "Urbaneč", "text": "Urbaneč\n\nUrbaneč () je vesnice a místní část obce Peč, kam byla v roce 1960 přičleněna v rámci integrace obcí. Dříve byla malou samostatnou obcí s německým obyvatelstvem a po roce 1945 s českým. V roce 2011 zde trvale žilo 49 obyvatel. Nachází se 3 km jihozápadně od Dačic v nadmořské výšce 466 m. Její poloha je v údolí Lidéřovického potoka, pravostranného přítoku Moravské Dyje, v Dačické sníženině. Jižně od obce se zvedá Urbanečský vrch (570 m n. m., který je jednou z dominant jižní části Dačické sníženiny. Ve vesnici je železniční zastávka trati Slavonice – Dačice – Telč – Třešť – Kostelec u Jihlavy. V současné době je ve vsi 21 domů; asi polovina je využívána jako rekreační chalupy. Ve vsi není obchod ani škola. Žáci navštěvují školu v Dačicích.\n\nPrvní písemná zmínka o vesnici pochází z roku 1353. Je dílem německé kolonizace z přelomu 13. a 14. století. Ves byla dříve samostatným statkem se svobodným dvorem. Až do roku 1590, od kterého se stala majetkem dačického panství, jehož osudy sdílela až do roku 1849, se měnili vlastníci jak houska na krámě. Podle vceňovacího operátu žilo v roce 1843 v Urbanči 107 obyvatel ve 23 domech a 27 domácnostech. Desátky se odváděly panství Dačice, na týdenní sobotní trhy se jezdilo do Dačic. Elektrifikována byla obec v roce 1934 připojením k síti ZME Brno.\n\nDo roku 1849 byla ves Urbaneč součástí panství Telč v Jihlavském kraji. V letech 1850 až 1855 byla podřízena politické pravomoci Podkrajského úřadu v Dačicích a v soudní správě okresnímu soudu tamtéž. Po vzniku smíšených okresních úřadů s politickou a soudní pravomocí byla v letech 1855 až 1868 podřízena Okresnímu úřadu v Dačicích. Když byly veřejná správa a soudnictví roku 1868 opět odděleny, vrátila se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž. Od roku 1911 náležela pod Okresní soud ve Slavonicích až do roku 1938. Po okupaci pohraničí nacistickým Německem náležela od října 1938 do května 1945 pod Landrat ve Waidhofenu a. d. T, říšská župa Dolní Dunaj. Po osvobození v květnu 1945 patřila pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byla ves Urbaneč s moravským Dačickem začleněna pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1960 byla sloučena s obcí Peč. Od roku 2003 spadá pod pověřený Městský úřad v Dačicích v samosprávném Jihočeském kraji.\n\n"}
{"id": "417484", "url": "https://cs.wikipedia.org/wiki?curid=417484", "title": "Letiště Oslo", "text": "Letiště Oslo\n\nMezinárodní letiště Oslo - Gardermoen (IATA: OSL, ICAO: ENGM, norsky Oslo lufthavn, Gardermoen), často zkráceně nazývané Letiště Oslo je jedno z nejvýznamnějších letišť v Norsku. Nachází se 48 km severně od města Oslo v Norsku.\n\nVšechny osobní lety jsou soustředěny do jednoho terminálu. Po kodaňském letišti Kastrup je oselské letiště druhým největším a nejmodernějším letištěm ve Skandinávii.\n\n"}
{"id": "417487", "url": "https://cs.wikipedia.org/wiki?curid=417487", "title": "Seznam papyrů Nového zákona", "text": "Seznam papyrů Nového zákona\n\nNovozákonní papyrus je opisem části Nového zákona na papyru. V současnosti je známo přes 120 novozákonních papyrů, od celých knih až po nepatrné zlomky. Některé z nich patří mezi nejstarší s nejlepší svědky původního textu Nového zákona. Papyrus formula_1 (papyrus 52), zlomek evangelia podle Jana, který se datuje nejpozději do roku 150, je nejstarším zachovaným rukopisem Nového Zákona.\n\nToto výjimečné postavení bylo papyrům Nového zákona přiřčeno až ve 20. století. První klasifikaci zavedl Caspar René Gregory, který papyrovým textů přiřadil gotický znak formula_1 kombinovaný s číselným exponentem. Před rokem 1900 bylo známo pouze 9 papyrových manuskriptů, a pouze jeden byl citován v kritickém aparátu (formula_1, Konstantin von Tischendorf). Těchto 9 papyrů bylo pouhými jednotlivými fragmenty s výjimkou formula_1, který obsahoval celý jeden list. Objevy 20. století přinesly nejstarší známé fragmenty manuskriptů Nového zákona. Kenyon znal v roce 1912 již 14 papyrů, Aland v první edici \"Kurzgefasste...\" v roce 1963 spočetl 76 papyrů, v roce 1989 bylo známo 96 papyrů a v roce 2008 - 124 papyrů.\n\nByly také objeveny kompletnější manuskripty, které umožnily vědcům hodnotit jejich textové vlastnosti.\n\nNe všechny tyto manuskripty jsou pouze texty Nového zákona: formula_1, formula_1, formula_1, formula_1 jsou texty s komentáři, formula_1, formula_1³ a formula_1 jsou lekcionáře, formula_1, formula_1, formula_1 jsou talismany, formula_1, formula_1, formula_1, formula_1, formula_1, formula_1, formula_1 patří k jiným různým textům, jako jsou útržky, glosáře nebo písně.\n\nVšechny papyry jsou citovány ve standardním Nestle-Alandově kritickém vydání řeckého Nového Zákona Novum Testamentum Graece.\n\n\nPoznámka: \"Rané\" jsou rukopisy ze 4. století nebo starší. Zhruba polovina papyrů je \"raných\". Některé rukopisy obsahují text více než jedné knihy Nového zákona, takže uvedená čísla nekorespondují přesně s celkovým počtem rukopisů.\n\n\n\n\n"}
{"id": "417493", "url": "https://cs.wikipedia.org/wiki?curid=417493", "title": "Kwan Um", "text": "Kwan Um\n\nNázev školy je odvozen od korejského jména bódhisattvy soucitu Kwan Seum Bosal – \"Ten, kdo vnímá pláč tohoto světa.\" Kwan Um doslova znamená \"vnímej zvuk tohoto světa\".\n\nTím je vyjádřen směr zenové praxe: dosáhnout osvícení a pomoci všem bytostem. Centra této školy jsou v mnoha zemích světa. Jejich smyslem je zpřístupnit praxi zen buddhismu každému zájemci. Lidé se v nich scházejí ke společnému cvičení, které zahrnuje meditaci vsedě, zpěvy súter, poklony a koanové rozhovory s mistrem.\n\nZakladatel školy Kwan Um Zenový mistr Seung Sahn předal dharmu a inka (pověření k samostatnému vyučování zenu) již několika zenovým mistrům a mistrům dharmy.\nV 60. letech odešel do Spojených států a stal se prvním korejským zenovým mistrem, který kdy žil a učil na Západě. S pomocí nevelkého počtu studentů založil zenové centrum v Providence, které se později stalo ústředím více než stovky dalších center v Severní a Jižní Americe, Evropě, Asii a Africe. Zenový mistr Seung Sahn je autorem knih \"Zenový kompas\", \"Celý svět je jedna květina – 365 kong-anů pro každodenní život\", \"Odklepávání popela na Buddhu\", \"Pouze nevím\", \"Deset bran\" a \"Kost prostoru\". Dae Son Sa Nim navštívil Českou republiku v roce 1991, zemřel v Koreji 30.11.2004.\n\nV Česku probíhá každý měsíc víkendové meditační ústraní, jehož se mnohdy účastní některý zenový mistr nebo mistr dharmy. V Praze, Brně, Olomouci a Českých Budějovicích se pořádají pravidelná meditační setkání (minimálně jednou týdně). Konají se i měsíční (letní) a tříměsíční (zimní) ústraní zvaná kjolče.\n\nCvičení v zen centru se řídí třemi základními technikami: Poklony, zpěvy a zazen (meditace v sedě).\n\nPoklony jsou vyjádřením pokory tomuto světu a jsou zároveň cvičením a dynamickou meditací.\nPři zpěvech se posiluje energetické centrum. Společný zpěv podporuje schopnost vyjadřovat se a naslouchat druhým.\nZazen je ne-cvičení, kdy je možno se v klidu otevřít tichu a poznání. Zastavit se a naslouchat.\n\nToto vše se pak přenáší do běžného života, který je možné si uvědomit z odstupu a nadhledu. \n\n\n"}
{"id": "417495", "url": "https://cs.wikipedia.org/wiki?curid=417495", "title": "Řád sv. Jiří z Korutan", "text": "Řád sv. Jiří z Korutan\n\nŘád sv. Jiří z Korutan byl středověkým rytířským řádem, založeným v Rakousku.\n\nPoprvé byl založen roku 1273 jako \"Špitální řád sv. Jiří z Korutan\", který ovšem neměl dlouhého trvání.\nZnovu byl založen roku 1468 císařem Fridrichem III. a papežem Pavlem II. a jeho smyslem byla obrana Říše a dobročinnost. Své hlavní sídlo měl na zámku Millstatt nedaleko Villachu v Rakousku. řádová řehole byla převzata od Řádu německých rytířů, členové řádu skládali řádové sliby čistoty a poslušnosti, nicméně nikoliv slib chudoby, takže si zachovávali osobní majetek. Aktivně se podíleli na odražení tureckého nájezdu roku 1529.\nŘád zanikl roku 1598 a jeho majetek byl dán jezuitům. V padesátých letech 20. století se objevil samozvaný podvodný \"Sovrano Militare Ospedaliero Ordine di San Giorgio in Carinzia\", který ovšem nemá nic společného s pravým řádem.\n\n"}
{"id": "417496", "url": "https://cs.wikipedia.org/wiki?curid=417496", "title": "Samjä", "text": "Samjä\n\nSamjä (tibetsky: བསམ་ཡས་) je tibetský buddhistický klášter postavený kolem roku 775 pod patronací tibetského krále Thisong Decäna. Podle tradice plány pro stavbu kláštera zhotovil indický učenec Šántarakšita a na stavbu dohlížel sám Padmasambhava, v Tibetu známý jako Guru Rinpočhe. Samjä je považován za nejstarší buddhistický klášter v Tibetu. Nachází se v centrálním Tibetu - Ü-Cang, nedaleko hlavního města Lhasy.\n\nKlášter má ze vzduchu podobu mandaly, hlavní chrám stojící ve středu představuje horu Méru. Okolo stojí 8 svatyň představující 6 kontinentů, Slunce a Měsíc. V rozích stojí čtyři čhörteny ve čtyřech barvách - bílý, červený, černý (tmavě modrý) a zelený.\n\nOsm chrámů:\n\nSamjä byl v průběhu staletí několikrát zdecimován, vždy byl obnoven. Jedno z největších poničení klášter zažil v době kulturní revoluce. V osmdesátých letech byl zrekonstruován a dnes slouží náboženským účelům i turistům.\n\n<br>\n\n"}
{"id": "417498", "url": "https://cs.wikipedia.org/wiki?curid=417498", "title": "František Vyskočil", "text": "František Vyskočil\n\nFrantišek Vyskočil (* 3. září 1941 Pelhřimov) je český neurofyziolog a profesor fyziologie a farmakologie na Přírodovědecké fakultě Univerzity Karlovy. Je znám svým přínosem k poznání nekvantového uvolňování neurotransmitterů na synapsích, ale také svou podporou teorie inteligentního designu. Vystudoval Přírodovědeckou fakultu Univerzity Karlovy v Praze (promoval v r. 1968) a později svůj profesionální život dělil převážně mezi dvě instituce - Katedru fyziologie Přírodovědecké fakulty a především Fyziologický ústav Akademie věd České republiky. Také vyučoval na oddělení fyziologie americké University of California, San Francisco.\n\nJe laureátem mnoha ocenění, zejména Purkyňovy medaile Akademie věd České republiky, Medaile Josefa Hlávky a Stříbrné pamětní medaile Senátu. Je zakládajícím členem Učené společnosti České republiky. Také je hráčem na housle. Jeho vědecký přínos a objevy jsou podobně jako například u Jiřího Grygara (katolík) spojeny s vírou v poselství Bible. Patří ke Svědkům Jehovovým.\n\n"}
{"id": "417502", "url": "https://cs.wikipedia.org/wiki?curid=417502", "title": "Problém kvantového smazávání", "text": "Problém kvantového smazávání\n\nKvantová guma je fyzikální, dvojštěrbinový experiment, který demonstruje několik zákonů kvantové mechaniky.\n\nMáme-li kvantový systém, který se může nacházet v několika pro nás nerozlišitelných stavech, nachází se tento systém v kvantové superpozici všech těchto stavů. Tuto superpozici lze popsat vlnovou funkcí systému. Získáme-li však nějakým způsobem informaci o stavu systému, dojde k redukci jeho vlnové funkce a změní se tak jeho povaha. Kvantová guma pak dělá to, že \"maže\" (odtud analogie s klasickou mazací gumou) naši informaci o kvantovém stavu systému a navrací ho tak zpět do stavu superpozice.\n\nPrincip kvantového gumování si nejlépe ukážeme na dvojštěrbinovém experimentu. \n\nČástice vylétají ze zdroje a skrz dvojštěrbinu dopadají na stínítko. Amplitudy pravděpodobnosti pro jednotlivé štěrbiny jsou (použijeme-li Diracovo označení) \n\nformula_1 \n\nneboli částice vyletí ze zdroje Z, proletí štěrbinou 1 a dopadne do místa P na stínítku a obdobně pro druhou štěrbinu. \n\nformula_2 \n\nCelková amplituda pravděpodobnosti pro částici v místě P na stínítku pak je součtem těchto dílčích amplitud pravděpodobnosti\n\nformula_3\n\nČástice je tak v superpozici stavů \"proletěla štěrbinou 1\" a \"proletěla štěrbinou 2\".\nA pravděpodobnost dopadu částice na toto místo je kvadrátem absolutní hodnoty této amplitudy pravděpodobnosti (protože je vlnová funkce komplexní, dostáváme komplexně sdružené členy při mocnění dvojčlenu)\n\nformula_4 \n\nJak vidíme, první dva členy jsou pravděpodobnosti od dvou štěrbin, jako by se jednalo o dva nezávislé zdroje částic. Druhé dva členy jsou však evidentně něčím \"neklasickým\". Jedná se o interferenční členy, které jsou zodpovědné za interferenci vlnových funkcí částice. V klasickém interferenčním experimentu říkáme, že interferuje vlnění ze štěrbin a dochází ke vzniku interferenčních proužků. V kvantové fyzice však můžeme nechat štěrbinami prolétávat částice jednu po druhé. Částice tak vlastně prolétávají současně oběma štěrbinami a interferují samy se sebou. Kdybychom zaznamenávali místo dopadu částice na stínítko, získali bychom známý interferenční obrazec - interferenční proužky.\n\nNyní si představme, že začneme detekovat, kterou štěrbinou částice proletěla. Mohli bychom například svítit světlem na štěrbiny a dívat se, za kterou z nich uvidíme záblesk. Jednotlivé dráhy částic jsou najednou rozlišitelné, a proto i jejich amplitudy pravděpodobnosti jsou rozlišitelné konečné stavy, které lze jako takové sčítat \n\nformula_5\n\nPorovnáním s pravděpodobností experimentu bez detektorů snadno nahlédneme, že interferenční člen zmizel. Jinými slovy jsme zredukovali vlnovou funkci částice a proto zmizela interference. Částice už jednoduše nemůže prolétávat oběma štěrbinami současně (jinak bychom ji detekovali dvakrát, což nelze, je to přece jen jedna částice) a tak nemůže ani interferovat sama se sebou. Interferenční proužky zmizí.\n\nNyní si představme, že za štěrbiny umístíme zařízení, které s mírou \"e\" kde formula_6 znamená nulové a formula_7 úplné vymazání, maže naši informaci o dráze částice. V případě záblesků by se mohlo jednat např. o spojnou čočku, která by ze záblesků z obou štěrbin dělala jeden. Amplitudy pravděpodobnosti pro průchod částice štěrbinami pak budou\n\nformula_8 \n\nformula_9\n\nJinak řečeno je do stavu 1 s pravděpodobností \"e\" přimíchán stav 2 a naopak. Celková pravděpodobnost dopadu částice na stínítko pak bude \n\nformula_10 \n\nJak je vidět, vše závisí na parametru \"e\". Máme-li formula_6, tedy nulové gumování, dostáváme stejnou pravděpodobnost jako v případu s detektory, tedy žádnou interferenci. Čím větší je však \"e\", tím větší váhu získává interferenční člen. Konečně pro formula_7 je veškerá naše informace o dráze částice vymazána a dostáváme úplnou interferenci. Tomuto procesu se říká kvantové gumování a zařízení, které ho provádí, kvantová guma.\n\nPavel Malý, Kvantová guma, Gymnasium Christiana Dopplera, 2009\n"}
{"id": "417508", "url": "https://cs.wikipedia.org/wiki?curid=417508", "title": "Ejtan Ben Elijahu", "text": "Ejtan Ben Elijahu\n\nAluf Ejtan Ben Elijahu (* 1944, Jeruzalém, Britský mandát Palestina) je penzionovaný generálmajor Izraelských obranných sil, který v minulosti zastával post velitele Izraelského vojenského letectva.\n\nElijahův otec se narodil v Íránu a v roce 1922 imigroval do mandátní Palestiny. On sám se narodil v roce 1944 v Jeruzalémě. Během Jomkipurské války velel 201. peruti letounů F-4 Phantom a sestřelil dva egyptské stíhače. V roce 1981 se pak zúčastnil jako letecký doprovod ve stíhacím letounu operace Opera, jejímž cílem bylo zničení iráckého jaderného reaktoru Osirak. Ve své vojenské kariéře sloužil jako velitel eskadry letounů F-15, velitel základny, divizní vedoucí provozních požadavků a v roce 1987 byl jmenován velitelem operací Izraelského vojenského letectva. Dne 1. července 1996 pak povýšil na velitele letectva. Z této funkce dohodl koupi 25 strojů F-15I, které měly delší dolet než dříve zakoupené stroje F-15. Z postu velitele letectva odstoupil 4. dubna 2000.\n\nPo odchodu z aktivní služby Elijahu založil a byl výkonným ředitelem Sentry Technology Group a v letech 2000 až 2002 prezidentem East West Ventures Ltd. Zastával rovněž funkci předsedy představenstva Koretovy nadace fondu izraelského ekonomického rozvoje a jako místopředseda Izraelského národního muzea vědy. Je rovněž členem představenstva Hebrejské univerzity v Jeruzalémě, Sionismu 2000, Izraelského demokratického institutu a Rabinova výzkumného centra.\n\nElijahu vystudoval ekonomii a obchodní správu na Bar-Ilanově univerzitě, kde získal titul bakalář. Později vystudoval strategii mezinárodních vztahů na Telavivské univerzitě, kde získal titul magistr a úspěšně absolvoval program Advanced Management Program na Harvard University.\n\n"}
{"id": "417510", "url": "https://cs.wikipedia.org/wiki?curid=417510", "title": "Lidéřovice (Peč)", "text": "Lidéřovice (Peč)\n\nLidéřovice (německy \"Lidersch\") je vesnice a místní část obce Peč, kam byla v roce 1960 přičleněna v rámci integrace obcí. Dříve byla malou samostatnou obcí s německým obyvatelstvem a po roce 1945 s českým. V roce 2011 zde trvale žilo 102 obyvatel.\n\nNachází se 1,6 km severozápadně od Peče v nadmořské výšce 504 m. Její poloha je v údolí Lidéřovického potoka, pravostranného přítoku Moravské Dyje v Dačické sníženině. V současné době je ve vsi 44 domů. Ve vesnici není škola. Žáci navštěvují školu v Dačicích, resp. v Českém Rudolci.\n\nPrvní písemná zmínka o vesnici pochází z roku 1332, kdy zde pražský řád křižovníků s červenou hvězdou založil kostel sv. Linharta. V 15. století byla ves připojena k česko-rudoleckému panství. Až do roku 1548, od kterého se stala majetkem dačického panství, jehož osudy sdílela až do roku 1849, se často měnili vlastníci. Fara zde byla již ve středověku, od 16. století protestantská, během protireformace přestěhovaná do Cizkrajova, potom přifařena do Lipolce.\n\nV místě byla jednotřídní německá škola založená 1729 (nová budova postavena roku 1898), pobočka \"Raiffeisenkasse\" a sbor dobrovolných hasičů. Podle vceňovacího operátu žilo v roce 1843 v Lidéřovicích 318 obyvatel v 60 domech a 79 domácnostech. Desátky se odváděly panství Dačice a faře v Lipolci, na týdenní sobotní trhy se jezdilo do Dačic. Elektrifikována byla obec až v roce 1947 připojením k síti ZME Brno. Dne 7. června 1945 byli Němci, celkem 248 osob, odsunuti během jedné hodiny, v únoru 1946 pak byli odsunuti do Rakouska.\n\n"}
{"id": "417515", "url": "https://cs.wikipedia.org/wiki?curid=417515", "title": "Klášter Sakja", "text": "Klášter Sakja\n\nSakja je buddhistický klášter v Tibetské autonomní oblasti. Klášter je sídlem buddhistické školy sakjapa a byl založen v roce 1073 ňingmapovským mnichem.\n\nZejména ve 13. století, kdy se pod mongolskou nadvládou škola sakjapa těšila významnému postavení, klášter zaujímal přední místo mezi ostatními tibetskými kláštery. V následujících staletích však byla sakjapa zastíněna školou gelugpa, s čímž souvisí i snížení významu postavení kláštera Sakja.\n<br>\n"}
{"id": "417520", "url": "https://cs.wikipedia.org/wiki?curid=417520", "title": "Langdarma", "text": "Langdarma\n\nLangdarma (གླང་དར་མ་) byl poslední panovník jednotné Tibetské říše. Podle tradičního podání byl oproti svým předchůdcům velmi nepřátelský vůči buddhismu, který v zemi tvrdě potlačoval; sám byl stoupencem bönu.\n\nTibetský trůn Langdarma převzal po svém starším bratrovi Ralpačänovi, který měl být zavražděn vlastními ministry. Ralpačän byl buddhismu nakloněn a aktivně jej podporoval, s nástupem Langdarmy proto v Tibetské říši nastala velká náboženská i sociální změna. Není přesně jisté, jak dlouhou dobu Langdarma vládl. Mohlo se jednat pouze o necelé dva roky či šest a více let. Jeho doba vlády spadá zhruba do období let 838–846. Langdarma byl stejně jako jeho bratr zavražděn. Ne však svými ministry, ale buddhistickým mnichem. Po jeho smrti nastaly v Tibetu boje o trůn a výsledkem nakonec bylo rozštěpení dynastického rodu a decentralizaci moci. S touto skutečností začala Tibetská říše upadat.\n"}
{"id": "417522", "url": "https://cs.wikipedia.org/wiki?curid=417522", "title": "Kostel svatého Linharta (Lidéřovice)", "text": "Kostel svatého Linharta (Lidéřovice)\n\nŘímskokatolický kostel svatého Linharta v Lidéřovicích je dvoulodní stavbou stojící na místním hřbitově. Kostel byl postaven počátkem 14. století. Původně byl zasvěcen sv. Jiří, upraven byl pozdně goticky v 80. a 90. letech 15. století, do podoby dvojlodí opatřeného kamennou kruchtou, v presbytáři bylo zbudováno kamenné sanktuárium a v jižní stěně kostelní lodi proražen vstup (později zazděný a dnes patrný jen zvenčí). Na zdivu užšího trojboce zakončeného presbytáře se dodnes zachovalo dřevěné patro, které mělo původně obranný význam (podsebití). V jihovýchodní části ohradní zdi hřbitova je částečně zachovaný karner (kaple s kostnicí).\nPřebudování kostela podnítil Václav z Maříže. Od roku 1452 byl po jedenáct let správcem telčského panství, pak přešel na panství v Českém Rudolci. Protože za jeho působeni v Telči byl vystavěn tamní dvoulodní kostel sv. Jakuba, můžeme předpokládat, že on s sebou na nové panství přivedl kameníky z telčské huti a zadal jim práci na místních kostelích. V té době byl do podoby dvojlodí přestavěn kostel sv. Jana Křtitele v Českém Rudolci a po jeho vzoru i kostel v Lidéřovicích. O něco mladší jsou další dva dvojlodní kostely v blízkém okolí: nad Slavonicemi kostel Božího Těla a kostel sv. Petra a Pavla v Cizkrajově. Někdy po roce 1465 bylo změněno zasvěceni lidéřovického kostela a jako patron kostela a obce začal být ctěn sv. Linhart, světec hojně oblíbený v Rakousku a zejména v Bavorsku. Zdejší pozdně gotický, a po něm i následný barokní hlavní oltář, byly opatřeny dvojími vyobrazeními - jak sv. Linharta, tak i sv. Jiří. Tedy i úcta k původnímu patronu tu zůstávala živou. Věž kostela byla původně završena dřevěným zvonovým patrem. Během historie byla věž několikrát poškozena a v průběhu posledních desetiletí 20. století se vzhled její střechy několikrát změnil.\n\nV první půli 20. století sem kněz dojížděl z Lipolce. Po 2. světové bylo německé obyvatelstvo i s posledním německým farářem Müllerem odsunuto. Nyní je farnost svěřena do péče karmelitánů z kláštera v Kostelním Vydři. Vnitřní vybavení kostela je vyklizeno, cenné sochy jsou zapůjčeny státní galerii. Střecha kostela byla po požáru zrekonstruována v roce 2003. Bohoslužby jsou tu jen zřídka.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 612 000 Kč.\n"}
{"id": "417523", "url": "https://cs.wikipedia.org/wiki?curid=417523", "title": "Klášter Kumbum", "text": "Klášter Kumbum\n\nKumbum, (tibetsky: སྐུ་འབུམ་དགོན།, čínsky: 塔尔寺, pinyin: Ta’er Si), je buddhistický klášter jihozápadně od Si-ningu, hlavního města Čching-chaje. Nachází se v historickém regionu zvaném Amdo – severní část původního Tibetu.\n\nKlášter založil třetí dalajláma Sönam Gjamccho v místě, kde se narodil Congkhapa, velký učenec tibetského buddhismu a zakladatel školy gelugpa.\n"}
{"id": "417524", "url": "https://cs.wikipedia.org/wiki?curid=417524", "title": "Kumbum", "text": "Kumbum\n\nKumbum je několikapatrová stavba buddhistického charakteru vyskytující se v Tibetu. Skládá z mnoha nad sebou navršených malých místností sloužících jako obydlí pro božstva či malé chrámy a z čhörtenů. \n\nV Tibetu je takovýchto staveb více, nejznámější se však nachází v Gjance.\n\n"}
{"id": "417526", "url": "https://cs.wikipedia.org/wiki?curid=417526", "title": "Karl Gesele", "text": "Karl Gesele\n\nKarl Gesele (15. srpen, 1912 - 8. duben, 1968) byl německý důstojník jezdectva Waffen-SS, který dosáhl hodnosti SS-Standartenführer. Mimo jiné byl držitelem mnoha vojenských vyznamenání včetně rytířského kříže železného kříže a Německého kříže ve zlatě.\n\nKarl Gesele se narodil 15. srpna roku 1912 ve württemberském městě Riedlingen jako syn prokuristy Hermanna Geseleho a jeho ženy Therese (rozená Lorck). Po dosažení správného věku, nastoupil na základní školu (\"Volksschule\") v roce 1919 ze které přestoupil později v roce 1923 na místní gymnázium v Riedlingenu, kde v roce 1929 maturuje. Po maturitě podstupuje školení na stavebního inženýra, které zakončuje roku 1932.\n\nDne 10. srpna 1931 zároveň vstupuje do SS jako SS-Mann a je zařazen k 1. rotě ze II. praporu od \"13. SS-Standarte\" pod velením SS-Sturmbannführera Karla Pflomma. K 1. listopadu téhož roku se rovněž rozhodl vstoupit do nacistické strany (NSDAP). Následně však pracuje jeden rok u inženýrských staveb protiletecké obrany v Ulmu odkud v lednu roku 1933.\n\nV létě roku 1933 je přeřazen na oddělení politické pohotovosti Württemberg (\"Politische Bereitschaft Württemberg\") v Oberndorfu. Avšak s rozvojem SS je 16. srpna téhož roku jeho jednotka zařazena do SS-Verfügungstruppe (SS-VT) a zároveň je přejmenována na SS-Standarte Deutschland (SS pluk Deutschland). Gesele je tak zařazen k 9. rotě ze III. praporu pluku.\n\nData povýšení\n\n\nVýznamná vyznamenání\n\n"}
{"id": "417531", "url": "https://cs.wikipedia.org/wiki?curid=417531", "title": "Canon EOS", "text": "Canon EOS\n\nCanon EOS () je systém zrcadlovek a od června 2012 také bezzrcadlovek s automatickým zaostřováním a elektronicky ovládanou clonou, objektivy mají bajonet Canon EF, Canon EF-S nebo Canon EF-M. Tento systém představila firma Canon v roce 1987 a postupně zcela nahradil v její produkci zrcadlovky s ručním ostřením a objektivy s bajonetem Canon FD.\n\n\n\n\nOznačení Rebel se používá ve Spojených státech, označení Kiss se používá v Japonsku.\n\nStarší modely z 2. poloviny 90. let; spolupráce Canonu s firmou Kodak.\n\nV září 2002 Canon Corporation vydala první digitální fotoaparát (byl to PowerShot G3) s procesorem DIGIC. Ten sestával ze tří čipů: na zpracování obrazu, zpracování videa a ovládání fotoaparátu.\n\n\n"}
{"id": "417536", "url": "https://cs.wikipedia.org/wiki?curid=417536", "title": "Noradrenalin", "text": "Noradrenalin\n\nNoradrenalin či také norepinefrin je hormon a neurotransmiter řazený mezi stresové hormony, je vylučován dření nadledvin. Z chemického hlediska je to spolu hlavně s adrenalinem a dopaminem katecholamin.\n\nFunkcí noradrenalinu je umožnit krátkodobě v organizmu zvýšenou aktivitu. Urychluje srdeční tep, zvyšuje rozklad glykogenu na monosacharidy, ale také roztahuje cévy v kosterních svalech a zvyšuje tak jejich okysličování.\n\nNoradrenalin je mediátorem vegetativních vláken postgangliových sympatických s výjimkou cév, kosterních svalů a potních žláz, mozečku, epifýzy a hypotalamu. Je syntetizován z aminokyselin fenylalaninu a tyrozinu. Důležitým mezistupněm syntézy je L-dopa a dopamin. Navázáním na receptor se rozkládá a inihibitorem rozkladu je katechol-O-methyltransferáza (COMT) a mohou být zpětně resorbovány do postsynaptického zakončení nebo odbourány monoaminooxidázou (MAO). Po odbourání jdou do krve. Receptory jsou typu α1, α2 a β1 β2, přičemž beta mají větší afinitu k adrenalinu.\n\n"}
{"id": "417537", "url": "https://cs.wikipedia.org/wiki?curid=417537", "title": "Benny Peled", "text": "Benny Peled\n\nAluf Benny Peled (hebrejsky: בני פלד, narozen jako Benjamin Weidenfeld, 1928, Tel Aviv – 13. července 2002) byl generálmajor Izraelských obranných sil. V letech 1973 až 1977 zastával funkci velitele Izraelského vojenského letectva. Je pokládán za jednoho z architektů moderního izraelského letectva.\n\nBenny Peled byl vstoupil do letectva jako mechanik a stal se jedním z první generace bojových pilotů vycvičených v Izraeli. Ze začátku létal na letadlech Spitfire a Mustang. V polovině 50. let hrál klíčovou roli v přechodu Izraele na proudová letadla. Tehdejší velitel vzdušných sil Dan Tolkovsky je pověřil prozkoumáním nabídky letounů po celém světě a Peled nakonec vybral francouzské letouny Mystère a posléze se stal velitelem první letky těchto strojů. Během Suezské krize se zúčastnil operace Kadeš, při které byl sestřelen nad Sinajskou pouští a zraněn. Stal se tak prvním izraelským pilotem, který použil katapultační zařízení. Na jeho záchranu byl vyslán za nepřátelské egyptské linie letoun Piper Cub, který jej zachránil.\n\nPo válce vystudoval letecké inženýrství na Technionu v Haifě. V roce 1964 se vrátil do aktivní služby jako velitel letecké základny Chacor, jižně od Tel Avivu. V roce 1973 byl jmenován velitelem Izraelského vojenského letectva a tento post zastával až do roku 1977. Pod jeho velením se izraelské letectvo účastnilo Jomkipurské války. Peled posléze kritizoval premiérku Goldu Meirovou za to, že vetovala návrh na preemptivní letecký úder proti Egyptu a Sýrii. Po válce vytvořil nezávislou leteckou zpravodajskou jednotku.\n\nPeled byl znám pro svou výbušnost. Když jeho kolegové z generálního během jomkipurské války navrhli stáhnout jednotky čtyřicet kilometrů od Suezského kanálu, vrazil do velitelského bunkru tak prudce, že popraskala omítka u dveří. „Řekl jsem jim,“ chlubil se o roky později, „že jestli budou pokračovat v ústupu, vrátím se zpět s Uzim a všechny je postřílím.“\n\nV roce 1976 pod jeho velením letectvo podniklo záchrannou operaci Entebbe, jejímž cílem bylo zachránit izraelské rukojmí z Ugandy.\n\nPo odchodu z armády v roce 1977 se stal o rok později prezidentem Elbit Systems a tuto funkci zastával až do roku 1985.\n\n"}
{"id": "417541", "url": "https://cs.wikipedia.org/wiki?curid=417541", "title": "Abigail Spearsová", "text": "Abigail Spearsová\n\nAbigail Spearsová (* 12. července 1981 San Diego, Kalifornie, USA) je americká profesionální tenistka, vítězka smíšené čtyřhry na Australian Open 2017, kde triumfovala po boku Kolumbijce Juana Sebastiána Cabala a specialistka na soutěže čtyřhry. Ve své dosavadní kariéře vyhrála na okruhu WTA Tour devatenáct turnajů ve čtyřhře, když poprvé triumfovala s krajankou Teryn Ashleyovou na ASB Classic 2003. V rámci okruhu ITF získala osm titulů ve dvouhře a dvacet jedna ve čtyřhře.\n\nNa žebříčku WTA byla ve dvouhře nejvýše klasifikována v červnu 2005 na 66. místě a ve čtyřhře pak v březnu 2015 na 10. místě.\n\nVe dvouhře Grand Slamu se nejdále probojovala do 3. kola Australian Open 2005, v němž nestačila ve dvo u setech na Švýcarku Patty Schnyderovou. Ve čtyřhře pak došla s krajankou Raquel Kopsovou-Jonesovou dvakrát do semifinále nejprve Australian Open 2014, a posléze Wimbledonu 2015.\n\nV americkém fedcupovém týmu neodehrála k listopadu 2015 žádné utkání.\n\n"}
{"id": "417552", "url": "https://cs.wikipedia.org/wiki?curid=417552", "title": "1910–1919", "text": "1910–1919\n\nRoky 1910–1919, souhrnně zvané 10. léta 20. století, přinesly několik zásadních politických změn. Odstoupil poslední čínský císař. Vypukla první světová válka a v jejím průběhu bolševici v Rusku uskutečnili Velkou říjnovou socialistickou revoluci. Na konci války se Německo stalo republikou, Rakousko-Uhersko se rozpadlo.\n\n\nBěhem tohoto desetiletí se narodili politici John Fitzgerald Kennedy, Ronald Reagan, Nicolae Ceaușescu, Richard Nixon, Nelson Mandela, Eva Perónová, Kim Ir-sen, Augusto Pinochet, Otto von Habsburg, Gerald Ford, Muhammad Rezá Pahlaví, Erich Honecker, Gustáv Husák, spisovatelé Alexandr Solženicyn, Albert Camus, Bohumil Hrabal, František Hrubín, Jiří Orten, Jan Drda, Zdeněk Jirotka a Josef Kainar, herci Lída Baarová, Adina Mandlová, Jiřina Štěpničková, Nataša Gollová, Miroslav Horníček, Rudolf Deyl mladší, Radovan Lukavský, Hana Vítová, Josef Bek, Josef Hlinomaz, Ljuba Hermanová, Ota Sklenčka, Martin Růžek, Vlasta Fabianová, Zita Kabátová, Jiřina Steimarová, Věra Ferbasová, Raoul Schránil, Louis de Funès, Kirk Douglas, Jean Marais, Gregory Peck, umělci Édith Piaf, Frank Sinatra, Jiří Trnka, Otakar Vávra, Ota Ornest, Jiří Kolář a Karel Zeman i osobnosti Miroslav Zikmund, Meda Mládková, Jan Opletal, Otto Wichterle, Josef Bican, Matka Tereza a Alan Turing.\n\nZemřeli panovníci František Josef I., Eduard VII., František Ferdinand d'Este, Mikuláš II. Alexandrovič, císař Meidži, politici Milan Rastislav Štefánik a Theodore Roosevelt, spisovatelé Lev Nikolajevič Tolstoj, Mark Twain, Karel May, Jack London, Guillaume Apollinaire, Henryk Sienkiewicz, Jaroslav Vrchlický, Josef Václav Sládek, František Gellner, Jakub Arbes, Vilém Mrštík, umělci Gustav Klimt, Egon Schiele, Auguste Renoir, Edgar Degas, Auguste Rodin, Claude Debussy, Gustav Mahler, Mikoláš Aleš, Antonín Slavíček a Herbert Masaryk či další osobnosti jako Robert Koch a Florence Nightingalová.\n"}
{"id": "417559", "url": "https://cs.wikipedia.org/wiki?curid=417559", "title": "Teimuraz Gabašvili", "text": "Teimuraz Gabašvili\n\nTeimuraz Gabašvili ( , , * 23. května 1985 v Tbilisi, Sovětský svaz, dnes Gruzie) je ruský profesionální tenista gruzínského původu, který na okruh ATP World Tour vstoupil v roce 2001. Ve své dosavadní kariéře vyhrál na okruhu ATP World Tour jeden turnaj ve čtyřhře, když společně s Litevcem Ričardasem Berankisem triumfoval v roce 2015 na turnaji v americkém Houstonu. Na challengerech ATP a okruhu Futures získal do července 2015 čtrnáct titulů ve dvouhře a osm ve čtyřhře.\n\nNa žebříčku ATP byl nejvýše ve dvouhře klasifikován v únoru 2016 na 43. místě a ve čtyřhře pak v dubnu téhož roku na 101. místě. K roku 2015 jej trénoval bývalý argentinský tenista Guillermo Cañas.\n\nNa nejvyšší grandslamové úrovni se v mužské dvouhře nejdále probojoval do 4. kola French Open 2010 a French Open 2015. V prvním případě nestačil na Jürgena Melzera z Rakouska, ve druhém byl nad jeho síly Japonec Kei Nišikori, jemuž podlehl ve třech setech.\n\nV ruském daviscupovém týmu debutoval jako 23letý v roce 2009 prvním kolem světové skupiny proti Rumunsku, když nastoupil už za rozhodnutého stavu do posledního singlového zápasu série v němž ve dvou setech porazil Victora Crivoie. Rusko v sérii zvítězilo poměrem 4:1 na zápasy. Do roku 2015 v soutěži nastoupil k pěti mezistátním utkáním s bilancí 2–3 ve dvouhře a 0–2 ve čtyřhře.\n\nNarodil se v Tbilisi, v dnešním hlavním městě Gruzie, otci Besikovi a matce Anně. Má mladšího bratra Levana a mladší sestru Jekatěrinu. K tenisu ho v šesti letech na základní škole přivedla matka Anna, která byla povoláním doktorka, a která ho trénovala až do jeho deseti let. S rodinou se v devíti letech přestěhoval do Moskvy, protože tam měl lepší podmínky proto, aby se stal profesionálním tenistou. Když vyrůstal, byl jeho idolem americký basketbalista Michael Jordan. Nemá žádný oblíbený povrch (baví ho hrát na všech druzích) a domnívá se, že jeho nejsilnějším úderem je return. Jeho ženou je moldavská tenistka Maria Melihovová, se kterou má dceru Nicole (narozená 6. září 2012).\n\n"}
{"id": "417563", "url": "https://cs.wikipedia.org/wiki?curid=417563", "title": "Národní parky v Česku", "text": "Národní parky v Česku\n\nNárodní parky v Česku jsou velkoplošná, zvláště chráněná území v Česku. V České republice se nachází čtyři národní parky. Jejich status upravuje zákon č. 114/1992 Sb., o ochraně přírody a krajiny. Nejstarší z nich je Krkonošský národní park (vyhlášen v roce 1963), největší je Národní park Šumava (69 030 ha). Pro národní parky se užívá zkratka NP.\n\nNárodní park je definován v § 15 zákona č. 114/1992 Sb., o ochraně přírody a krajiny:\nV roce 1956 byl vydán zákon č. 40/1956 Sb., \"o státní ochraně přírody\", který definoval pojem i jeho náplň na území Československa. Rozsahy vyhlášených chráněných území se dodatečně měnily vládními nařízeními.\n\nVývoj názorů na ochranu přírody vedl v roce 1992 k přijetí nového zákona č. 114/1992 Sb., \"o ochraně přírody a krajiny\".\n\n\n"}
{"id": "417564", "url": "https://cs.wikipedia.org/wiki?curid=417564", "title": "Vladimír Růžička (1989)", "text": "Vladimír Růžička (1989)\n\nVladimír Růžička (mladší) (* 17. února 1989 Most, Československo) je český hokejový centr. V minulosti hrál za tým HC Slavia Praha. Na zkoušce byl v týmu Dinamo Riga v ruské lize KHL, kde ale neuspěl. Do konce sezóny 2018/2019 působil v týmu Piráti Chomutov. V sezóně 2016/2017 odehrál tři zápasy za českou hokejovou reprezentaci na Švédských hokejových hrách, které se konaly v Göteborgu. V červnu roku 2019 se stává Vladimír Růžička hráčem týmu HC Sparta Praha. \n\n"}
{"id": "417566", "url": "https://cs.wikipedia.org/wiki?curid=417566", "title": "Luděk Rejchrt", "text": "Luděk Rejchrt\n\nLuděk Rejchrt (25. ledna 1939 Pardubice – 31. ledna 2019 Praha) byl český evangelický farář, spisovatel a autor písní či her především s náboženskou tematikou. Ordinován na kazatele Českobratrské církve evangelické byl 20. prosince 1964. Během své kazatelské činnosti působil ve sborech v Křížlicích a v Praze-Braníku.\n\nJeho písně pro děti vyšly ve zpěvnících \"Buď tobě sláva\" (1983) a v plně autorském \"Zpívejte s námi\" (1991), dále pak ve zpěvníku \"Slunce svítí všem\" (1994) a na nahrávce \"Má město dvanáct bran\" (2001). Souhrnně vyšly pod jménem \"Haleluja Amen\" (2008). Ke zpěvníkům vyšly také nahrávky: LP \"Buď tobě sláva\" s několika písněmi ze stejnojmenného zpěvníku a úryvky z Bible kralické, které čte Radovan Lukavský, (1990), MC \"Slunce svítí všem\" (1994) a CD \"Haleluja Amen\" (2009). Několika písněmi je Luděk Rejchrt zastoupen také v \"Evangelickém zpěvníku\" (1979).\n\nNapsal také několik knih zaměřených na křesťanskou tematiku, jako \"Modlitby šeptem\", \"Apokalypsa\" nebo \"Taková dlouhá cesta\" a jeho hry vyšly v souborných vydáních \"Hry\" (1995) a \"Hry 2\" (2004), knihy, vydané křesťanským nakladatelstvím Kalich.\n\nAngažoval se též spolu se Zdeňkem Svěrákem v Nadačním fondu Klíček.\n\nMá bratry Miloše a Pavla.\n\n\n"}
{"id": "417567", "url": "https://cs.wikipedia.org/wiki?curid=417567", "title": "Eucharistická adorace", "text": "Eucharistická adorace\n\nEucharistická adorace je jedním z projevů úcty ke Kristu, přítomnému v proměněné (konsekrované) hostii. Adorace, čili klanění má v katolické církvi východního i západního ritu velkou a dlouhou tradici. V pravoslavné církvi a protestantských církvích se adorace nepraktikuje.\n\nEucharistická adorace je spojena s částečnými odpustky, případně s plnomocnými odpustky, pokud trvá alespoň půl hodiny a jsou splněny ostatní obvyklé podmínky.\n\nAdorace probíhá zpravidla v kostele či kapli. Konsekrovaná sv. Hostie je umístěna do monstrance a vystavena do středu oltáře k úctě věřících.\nDle místních zvyklostí může mít různou podobu a délku. Většinou nějakým způsobem navazuje na slavení mši svaté, začíná se modlitbou kněze a končí udělením tzv. svátostného požehnání, kdy kněz sv. Hostií v monstranci požehná věřícím a uloží Eucharistii zpět do svatostánku.\n\nDny, kdy ve většině katolických farností probíhají adorace jsou dny tzv. \"velikonočního tridua\", tedy Zelený čtvrtek, Velký pátek a Bílá sobota. Zde dle direktáře platí pravidlo, že na Zelený čtvrtek může být adorace s doprovodem písní, na Velký pátek a na Bílou sobotu má probíhat v naprosté tichosti. \nV poslední době se ve větších farnostech ustálila praxe Eucharistické adorace každý první pátek v měsíci. První pátek je totiž v katolické Církvi zasvěcen Nejsvětějšímu Srdci Ježíšovu a mnohde je adorace celodenní.\n\nLitoměřická diecéze zavedla, v období episkopátu Pavla Posáda, praxi tzv. eucharistických dnů, které měly tu podobu, že farnosti se po dnech střídaly a každý den byla eucharistická adorace v jiné farnosti. Od roku 2008 pro značnou organizační zátěž tato iniciativa již nepokračovala.\n\n"}
{"id": "417568", "url": "https://cs.wikipedia.org/wiki?curid=417568", "title": "Atlanta Tennis Championships", "text": "Atlanta Tennis Championships\n\nAtlanta Tennis Championships, od sezóny 2012 hraný pod názvem sponzora jako BB&T Atlanta Open, je mužský tenisový profesionální turnaj konaný na otevřených dvorcích s tvrdým povrchem. Událost představuje úvodní soutěž mužské části US Open Series.\n\nNa okruhu ATP World Tour patří do kategorie ATP World Tour 250. Byl založen v roce 1988 a každoročně se hraje v červenci. Do té doby se v Indianapolisu konal turnaj U.S. Men's Clay Court Championships, který se následně přestěhoval do Charlestonu v Jižní Karolíně. Před rokem 2010 se v Atlantě odehrával turnaj nazvaný Verizon Tennis Challenge, jehož první ročník proběhl v roce 1992 a poslední pak roku 2001. Tato událost se konala v areálu Atlanta Athletic Club, a mezi vítězi byli Andy Roddick, Pete Sampras, Andre Agassi a John McEnroe.\n\nV sezóně 2011 se tento turnaj přemístil do Racquet Clubu v jižní části Atlanty. V roce 2012 probíhal na Atlantic Station ve střední části města. Dočasné dvorce byly postaveny u centrálního městského parku a hlavní kurt měl kapacitu 4 000 diváků.\n\nDřívější názvy turnaje zněly Indianapolis Tennis Championships a RCA Championships. Od sezóny 2012 je sponzorem nejméně na další tři roky společnost BB&T. Název turnaje se od daného roku změnil na BB&T Atlanta Open.\n\nAmerický tenista Andy Roddick na tomto turnaji získal v červenci 2012 poslední titul své profesionální kariéry, kterou ukončil o necelé dva měsíce později na US Open.\n\nAktuálními vítězi jsou:\n\n\n"}
{"id": "417573", "url": "https://cs.wikipedia.org/wiki?curid=417573", "title": "Šántarakšita", "text": "Šántarakšita\n\nŠántarakšita (dévanágarí: शान्तरक्षित) byl původem indický buddhistický pandita a hlavní představený Nálandy. Položil základ školy, která v sobě spojovala učení madhjamaky (resp. Nágárdžuny), jógáčáry (resp. Asangy) a logického a epistemologického myšlení Dharmakirtiho.\n\nŠántarakšita je znám také tím, že pomáhal se zavedením buddhismu do Tibetu, dá se považovat za spoluzakladatele kláštera Samjä.\n"}
{"id": "417576", "url": "https://cs.wikipedia.org/wiki?curid=417576", "title": "Letiště (rozcestník)", "text": "Letiště (rozcestník)\n\nNázev letiště má více významů:\n\n\n\n"}
{"id": "417577", "url": "https://cs.wikipedia.org/wiki?curid=417577", "title": "Mercury-Redstone 1", "text": "Mercury-Redstone 1\n\nMercury-Redstone 1 měl být první suborbitální let kosmické lodi Mercury pomocí rakety Redstone. Start se konal 21. listopad 1960 na odpalovacím komplexu 5 na Cape Canaveral Air Force Station. Účel letu bylo prověření kombinace kapsle Mercury s nosnou raketou Redstone. Let trval asi jednu sekundu, raketa „vzlétla“ přibližně do výšky 100 milimetrů (~4 palce) a pak dosedla zpět na odpalovací rampu, Mercury-Redstone 1 proto bývá nazýván čtyř‐palcový let.\n\nZávada při startu byla způsobena chybou elektroniky na ocasní části rakety. Raketa byla spojena s pozemním zdrojem energie pomocí několika konektorů, při startu došlo k nerovnoměrnému odpojení těchto konektorů, jeden byl zcela odpojen, ale ostatní byly jen napůl vytaženy a motor se sám nouzově odstavil přibližně sekundu po startu. Raketa poté dopadla vertikálně zpět na odpalovací rampu a naštěstí nedošlo k explozi, avšak následovala řada zvláštních událostí. Únikový systém zaznamenal vypnutí motoru nosné rakety a zažehl únikové rakety, zároveň však přišel signál k odpojení věže únikového systému od kapsle Mercury. V důsledku toho zůstala raketa a kapsle Mercury stát na rampě a únikový systém sám vyletěl do výšky 1220 metrů a dopadl asi 365 metrů od rakety. Jelikož byl aktivován únikový systém, ovládací systém předpokládal, že došlo k nehodě a kapsle je právě odnášena od explodující rakety do bezpečí. Kapsle však „seděla“ na vrchu rakety ale systém předpokládal že padá k zemi (barometr detekoval výšku nižší než 10 000 stop)a proto v čase 3 sekundy po odpálení únikového systému odpálil rádiový kanystr a stabilizační, hlavní a záložní padáky.\nPo „startu“ raketa seděla na rampě, kapsle byla stále připojena, věž únikového systému byla pryč a ze špice kapsle visely padáky. Raketa nedosedla zcela přesně a byla tak trochu „rozviklaná“. Bezprostřední nebezpečí představovaly visící padáky, jež hrozily že naberou vítr a povalí raketu. Další nebezpečí představovaly plně nabité baterie nosiče i kapsle a pyrotechnické vybavení, jako například výbušné šrouby pro separaci kapsle. Obsluha základny tak musela počkat do příštího dne, kdy bylo jisté, že se baterie již vybily. Kapsle nesla číslo 2 a byla opravena a použita při příští misi Mercury-Redstone 1A, raketa Redstone byla příliš poškozena a byla vyřazena. Kapsle č.2 je v současnosti vystavena v NASA Ames Research Center, Moffett Federal Airfield v Kalifornii a raketa Redstone je vystavena v US Space and Rocket Center v Huntsville v Alabamě.\n\n\n"}
{"id": "417591", "url": "https://cs.wikipedia.org/wiki?curid=417591", "title": "Mercury-Redstone 1A", "text": "Mercury-Redstone 1A\n\nMercury-Redstone 1A (MR-1A) byl suborbitální testovací let, jednalo se o opakování neúspěšného testu Mercury-Redstone 1. Tentokrát již vše probíhalo podle plánu a test všechny testované části prokázaly svou funkčnost. Hlavním úkolem testu bylo ověření spolehlivost kombinace kosmické lodi Mercury a rakety Redstone, což zahrnovalo rychlost v poháněné fázi letu až Mach 6, přibližně pětiminutový stav beztíže a následné přetížení až 11 g při návratu a průletu atmosférou. Dále se měly otestovat rakety kapsle Mercury ve směru letu pro budoucí orbitální manévry (posigrade rockets), automatický stabilizační systém (ASCS) a reaktivní řídící systém (RCS). V konečné fázi letu měly být otestovány systémy pro sledování dopadu a radiové určení polohy pro vyzvednutí kapsle. Raketa udělila kapsli rychlost 8296 km/h, což je o trochu více než se čekalo ale jinak byly všechny měřené veličiny v normě a let proběhl hladce. Kapsle dosáhla výšky 210 km a dopadla do atlantského oceánu 397 km od místa startu. Kapsli vylovil vrtulník o 15 minut později. Sériové číslo kapsle bylo #2, byla to stejná kapsle jako při předchozím letu Mercury-Redstone 1.\n\n"}
{"id": "417594", "url": "https://cs.wikipedia.org/wiki?curid=417594", "title": "Recipatie", "text": "Recipatie\n\nRecipatie je introspektivní schopnost vědomě uvažovat o pocitech, které v nás vyvolávají ostatní lidé. Společně s pocity se v nás dále objevují nutkání, jak se k druhému chovat. Můžeme se pak ptát, proč v nás daný člověk vyvolává určité emoce, jaké jsou příčiny a k jakému chování nás svádí.\n\nPokud jsme schopni analyzovat tyto informace, rozšíří se naše schopnost rozumět lidem a tím pádem i rozumět sobě.\n\nPoužití recipatie v běžném životě, mohou pomoci otázky, jimiž se oživí slovník jazyka \"pocitů\", jazyka \"nutkání\" a jazyka \"chuti\". Například: Jsou lidé, kteří v nás vyvolávají \"pocit\" pohody, \"nutkání\" udělat jim radost a \"chuť\" bavit se s nimi.\n\n"}
{"id": "417601", "url": "https://cs.wikipedia.org/wiki?curid=417601", "title": "Tráva", "text": "Tráva\n\nTráva je pojmenování pro rostliny, které pokrývají povrch jako zelený koberec. Pokud je příliš chladno nebo sucho, travní porost čili trávník se zbarvuje do hněda.\n\nObvykle se jedná o rostliny z čeledi lipnicovitých (\"Poaceae\"), které se obecně nazývají \"trávy\" nebo \"traviny\". Většina travin nedosahuje výšky 0,5 m. Jiné druhy, jako např. bambus, však mohou být mnohem vyšší.\n\n\n"}
{"id": "417603", "url": "https://cs.wikipedia.org/wiki?curid=417603", "title": "Murín", "text": "Murín\n\nPříjmení Murín má více nositelů:\n\n"}
{"id": "417615", "url": "https://cs.wikipedia.org/wiki?curid=417615", "title": "Český koridor", "text": "Český koridor\n\nČeský koridor (též Československý koridor) byl nepřijatý návrh předložený na Pařížské mírové konferenci v roce 1919. Návrh by vedl k propojení území Československa a Království Srbů, Chorvatů a Slovinců zhruba od Bratislavy po Záhřeb. Návrh byl na konferenci zamítnut. Později se návrh objevil znovu v období normalizace, tentokrát vedený jinou trasou v železničním tunelu pod Rakouskem, ale ani tehdy nebyl realizován.\n\nPodle návrhu měl být vyčleněn pruh území, který by propojil Jugoslávské království a Československo. Někdy bývá též nazýván česko-jugoslávský územní koridor. \"Český\" byl nazýván proto, že zástupci Jugoslávie na konferenci prohlásili, že by dávali přednost tomu, aby patřil Čechům.\n\nKoridor by se skládal z nynější spolkové země Burgenland a dalších území nacházejících se podél nynější rakousko-maďarské hranice. Oblast je také někdy nazývaná Západní Zadunajsko. Již v květnu 1915 předložil Tomáš Garrigue Masaryk britskému ministru zahraničí E. Greyovi memorandum \"Independent Bohemia\" (Samostatné Čechy), ve kterém prohlásil, že \"...zásadou českých a srbochorvatských tužeb by bylo spojení Čech a Srbochorvatska...\" a tento koridor navrhl spolu s případnou personální unií mezi Srbskem a Čechami.\n\nKoridor by byl 200 km dlouhý a 80 km široký. Odřízl by části čtyř maďarských okresů (Mošoň, Šoproň, Vás a Zala). Nicméně existovala i varianta, podle které by byl podstatně větší.\n\nJe s podivem, že slovanské státy, které vznikly na principu sebeurčení národů, by ho chtěly aplikovat na území, kde z 1 171 000 obyvatel bylo 662 000 Maďarů, 220 000 Slovanů a 289 000 osob jiných národností (hlavně Němců). Podle Čechů bylo jeho účelem oddělit Němce od východní a střední Evropy. Také se domnívali, že by to mohlo přinést i výhody pro Francouze. Mnozí také spekulovali, že jeho úmyslem také bylo přidělit Československu větší podíl dunajského břehu, což by z Bratislavy udělalo velký dunajský přístav. Ovšem vedlo by to k ještě větší izolaci Maďarska. Českoslovenští delegáti argumentovali tím, že Bratislava bylo dávné hlavní město Slovenska a opomíjeli přitom fakt, že byla v letech 1526 – 1784 hlavním městem Uherska.\n\nNávrh podporovali příznivci panslavismu s tím, že by představoval spojovací můstek mezi dvěma státy představujícími slovanské spojenectví (Československo a Království Srbů, Chorvatů a Slovinců). Další panslavisté prohlašovali, že tak dojde ke spojení severních a jižních Slovanů. Myšlenku také podporovali chorvatští nacionalisté, kteří chtěli, aby se Chorvati žijící v Burgenlandu, Východním Štýrsku a několika vesnicích na Slovensku a na Jižní Moravě stali občany Jugoslávie. Existenci koridoru také podporovali ti, kteří tvrdili, že když už Rakousko-Uhersko neexistuje, není žádný důvod, aby Rakousko a Maďarsko měly společné hranice.\n\nNa počátku roku 1920 informoval tisk o soustřeďování československého vojska v okolí Bratislavy. Spekulovalo se o tom, že toto vojsko má zajistit český koridor vojensky.\n\nMyšlenku na koridor obnovilo Československo v období normalizace, tentokrát vedený jinou trasou v železničním tunelu pod Rakouskem, ale ani tehdy nebyl projekt realizován.\n\n\n"}
{"id": "417616", "url": "https://cs.wikipedia.org/wiki?curid=417616", "title": "Alberto Rivera", "text": "Alberto Rivera\n\nAlberto Magno Romero Rivera (19. srpna 1935 Las Palmas de Gran Canaria – 20. června 1997 Oklahoma) byl španělský protestanský protikatolický aktivista a podvodník, jenž byl pro fundamentalistického protestantského vydavatele Jacka Chicka zdrojem konspiračních teorií o Vatikánu.\n\nRivera se narodil v Las Palmas na Kanárských ostrovech v roce 1935 a zemřel 20. června 1997 v Broken Arrow v Oklahomě ve Spojených státech. Rivera tvrdil, že před tím, než se stal fundamentalistickým protestantem, byl členem řádu Tovaryšstva Ježíšova a tím se dostal k tajemstvím katolické církve a především Jezuitského řádu. Gary Metz v časopise Cornerstone č. 53 zkoumal některá z Riverových tvrzení o jeho životě a dospěl k jednoznačnému závěru, že Rivera je podvodník.\n\nRivera tvrdil, že byl po svém údajném vzdělání v katolickém semináři poslán zničit různé protestantské organizace a zdiskreditovat protestantské vůdce, ale byl rozčarován po objevu, že Vatikán stojí v pozadí zednářství a že jeho úcta k Panně Marii je v rozporu s Biblí. V roce 1965 na jedné ekumenické konferenci, probíhající na guatemalském stadiónu před padesátitisícovým publikem, veřejně obžaloval katolickou církev. Jezuité jej pak údajně poslali do přísně utajeného sanatoria ve Španělsku, aby se zřekl svého vyznání. Zde měl být mučen a měly mu být podávány drogy, při čemž málem zemřel. Posléze byl uložen do „železných plic“ (speciální lékařské zařízení na podporu dýchání při kolapsu plic a problémech s dýcháním), neboť jeho plíce byly zničené hrubým zacházením. V blízkosti smrti požádal Ježíše, aby mu odpustil, a byl zázračně uzdraven. Představený jezuitů se měl pokoušet přimět Riveru k návratu do katolické církve, ale namísto toho dospěl k tomu, že vydal Riverovi pas a doklady, které potřeboval k útěku ze Španělska. Poté letěl Rivera do Londýna a tam zachránil svoji sestru Marii, řeholnici, poté co údajně téměř zemřela v klášteře.\n\nPodle článku v Cornerstone měl Rivera „v minulosti opletačky se zákonem“, včetně zpronevěry, krádeže kreditní karty a vystavování falešných šeků. Byly na něj vydány zatykače ve státech New Jersey a na Floridě a kvůli „klamáním a podvodům“ jej hledala španělská policie. Ač v USA v roce 1967 tvrdil, že koná peněžní sbírku pro španělskou vysokou školu, daná škola tyto peníze nikdy neobdržela. Měnil svoje výpovědi – v roce 1964 říkal, že opustil katolickou církev v červenci 1952, ale později, roku 1967, uváděl datum 20. března; navzdory tomu stále ještě propagoval katolicismus v novinovém rozhovoru v srpnu toho samého roku. Ačkoliv byl pravděpodobně umístěn do sanatoria v roce 1965 a byl zde ponechán tři měsíce, udal jako datum svého propuštění září 1967, a tak dobu více než rok ponechal bez vysvětlení.\n\nDokument, dokládající jeho vysvěcení na katolického kněze, byl získán podvodně. Katolická církev popřela, že by kdy byl jezuitským knězem či biskupem. Rivera měl sestru v Londýně, ale nejmenovala se Marie, nebyla řádovou sestrou a nežila v klášteře. Ve formuláři o pracovním poměru datovaném k roku 1963 tvrdil, že je ženatý s Carmen Lydií Torresovou a že mají spolu v USA dvě děti, zatímco později tvrdil, že tou dobou byl celibátním knězem ve Španělsku.\n\nCornerstone také ověřoval Riverovy akademické tituly, včetně tří údajných doktorátů (Th.D., D.D. a Ph.D.). Časopis referuje, že by Rivera neměl dostatek času na to, aby tyto akademické tituly stihl získat. Rivera musel přiznat jejich nákup na „diploma mill“ v Coloradu.\n\nPodle Rivery jsou jezuité zodpovědní za recesi, komunismus, islám, nacismus, světové války, Jonestownský masakr (hromadná sebevražda více než 1000 příslušníků sekty Svatyně lidu, založené americkým pastorem J. W. Jonesem, v guayanském Jonestownu v roce 1978) a atentát na Abrahama Lincolna; dále tvrdil, že katolická církev chce rozšířit homosexualitu a potraty, že charismatické hnutí je čelní frontou katolické církve, že papežové jsou antikristi, že katolická církev je Nevěstkou z biblické knihy Zjevení a že prorok Mohamed byl použit katolickou církví k vytvoření islámu a ke zničení Židů a ostatních křesťanských skupin. Dle Rivery Mohamedova první žena Khadija byla katolickou jeptiškou v arabském klášteře, které řekl biskup, aby se za Mohameda provdala a rozsévala símě toho, z čeho později vznikl islám.\n\nZ komiksů Jacka Chicka je věnována hlavní pozornost Riverovi v těchto šesti z nich: \"Alberto\", \"Dvojí kříž\" (Double Cross), \"Kmotři\" (The Godfathers), \"Moc\" (The Force), \"Čtyři jezdci\" (Four Horsemen) a \"Prorok\" (The Prophet). Někteří lidé se jimi přímo odmítají zabývat, ačkoliv Chick rovněž tiskl série protitvrzení na další otázky. Chickovy komiksy a pojednání byly odstraněny z mnoha křesťanských knihkupectví z důvodu, že jejich protikatolická obvinění byla lživá a bigotní. Chick pak odešel z Křesťanské knihkupecké asociace (Christian Booksellers Association) poté, co Asociace začala uvažovat o jeho vyloučení. Chick nazývá Riveru nejzbožnějším člověkem, kterého kdy potkal, a tvrdí, že obvinění proti němu samotnému a proti Riverovi jsou spiknutím katolické církve.\n\nRivera zemřel na rakovinu konečníku. Místo Riverova posledního bydliště (i místo jeho smrti) – Broken Arrow v Oklahomě – nebylo známo až do jeho smrti. Chick posléze tvrdil, že Riverovo tělo bylo potají vyvezeno z Oklahomy a pohřbeno na utajeném místě při soukromé smuteční bohoslužbě z obavy, že jezuité by mohli jeho tělo exhumovat a znesvětit. Tato obava, ačkoliv je dosti bizarní, mohla souviset do jisté míry s neslavnou Synodou mrtvých (Synodus Horrenda) v roce 897, na které bylo tělo papeže Formosa exhumováno a „souzeno“ pozdějším papežem Štěpánem VI. Tento soud však neměl nic společného s jezuity, neboť řád byl založen po roce 1540.\n\nRiverův pohřeb byl proveden Mooreovým Southlawnským pohřebním ústavem v Tulse v Oklahomě. Podle jejich záznamů byl pohřben na hřbitově Rose Hill v severní Tulse, na křižovatce Admiral Street a Yale Avenue, v nejsevernějším rohu hřbitova.\n\n\"„Dnes jsou již jezuité tajně zakořeněni ve vedení všech církví a náboženských systémů, tajně ovládají všechny světové i menší banky a peněžní ústavy, tajně znovu pronikli do všech vlád, parlamentů a soudů každé země, podařilo se jim nepozorovaně proniknout do všech druhů sdělovacích prostředků, rozhlasu a televize po celém světě, tajně vnikli do všech světových hospodářských a náboženských organizací a mezinárodních institucí, mají tajně pod svou kontrolou všechny biblické společnosti a všechna biblická a teologická vydavatelství a nepozorovaně také pronikli do všech církevních škol všech denominací a do všech univerzit. V dnešní době se jim podařilo to, o co se marně pokoušeli již celá předchozí staletí. Teprve dnešní doba, ve které prostého člověka vysoká politika téměř nezajímá a kdy vládne otupělost a apatie k vládním vyjednáváním a intrikám mezi národy, dala průchod tajné práci jezuitů…“\" (Předmluva ke knize \"Tajné dějiny jezuitů\")\n\nPokud se člověk dívá na tvrzení Alberta Rivery objektivně, Riverovo svědectví je zrazováno jeho vlastními výroky, neboť mnohá jeho tvrzení se ukazují jako historicky nekonzistentní až nesmyslná, podobně tomu je i ve věroučných obviněních katolické církve (např. výroky, že katolická církev chce šířit homosexualitu a potraty, když je naopak proti těmto skutečnostem ve svém učení jasně vyhraněna ad.). Jeho snahy se tak řadí mezi další konspirační teorie, dle kterých za všechna dění ve světě můžou: Židé, zednáři, mimozemšťané, katolíci, jezuité, ilumináti atp.\n\n\n"}
{"id": "417622", "url": "https://cs.wikipedia.org/wiki?curid=417622", "title": "SMS Prinz Adalbert (1864)", "text": "SMS Prinz Adalbert (1864)\n\nSMS Prinz Adalbert byla první pancéřová loď pruského námořnictva. Původně byla postavena pro konfederační námořní síly. Pojmenovaná je podle prince Adalberta Pruského (1811–1873).\n\nPrinz Adalbert byl postaven v loděnicích L'Armand v Bordeaux, pod krycím názvem \"Cheops\", spolu se svou sesterskou lodí \"Sphinx\" (pozdější CSS \"Stonewall\"). Jelikož americká občanská válka skončila před dokončením lodě, hledaly loděnice nového kupce. Toho našly v Prusku, které do té doby ještě nemělo žádnou opancéřovanou loď. \"Prinz Adalbert\" byl předán do pruských rukou 10. července 1865.\n\nLoď byla vyzbrojena sedmimetrovým klounem a třemi 36liberními děly s hladkou hlavní. Již v létě 1866 byla přezbrojena na dvě 210 mm a dvě 170 mm děla výroby Krupp.\n\nBěhem prusko-francouzské války byla loď převelena do ústí Labe. Obrněnec nakonec nesloužil v pruském námořnictvu dlouho – v roce 1871 bylo zjištěno, že její dřevěný trup pomalu zahnívá. 23. října 1871 byla vyřazena z aktivní služby a 28. května 1875 vyškrtnuta ze stavů pruského námořnictva. V roce 1878 byla rozebrána ve Wilhelmshavenu.\n\n"}
{"id": "417629", "url": "https://cs.wikipedia.org/wiki?curid=417629", "title": "Izraelsko-kanadské vztahy", "text": "Izraelsko-kanadské vztahy\n\nIzraelsko-kanadské vztahy jsou bilaterální vztahy mezi Izraelem a Kanadou.\n\nBilaterální vztahy mezi oběma zeměmi začaly roku 1947, kdy byla Kanada zastoupena ve Zvláštní komisi OSN pro Palestinu (UNSCOP). Kanada spolu s dalšími 32 státy hlasovala ve prospěch židovského státu, což znamenalo počátek dlouho dlouhodobých vztahů s Izraelem, založených na oddanosti demokratickým hodnotám, porozumění a vzájemné úctě.\n\nKanada odložila uznání Izraele do prosince 1948 a plné uznání novému státu dala po jeho přijetí do OSN 11. května 1949. O týden později se stal Avraham Harman prvním izraelským generálním konzulem v Kanadě. V září roku 1953 otevřela Kanada v Tel Avivu své velvyslanectví a byl jmenován kanadský velvyslanec pro Izrael Michael Comay.\n\nObchodní vztahy obou zemí se brzy začaly vyvíjet. Kanada do Izraele exportovala zemědělské produkty a surové materiály a Izrael do Kanady vyvážel diamanty, textil, oblečení a potraviny. David Ben Gurion byl první izraelský ministerský předseda, který v květnu 1961 provedl oficiální návštěvu Kanady. Od té doby se představitelé obou států stýkají pravidelněji.\n\nKanadský ministr zahraničních věcí, Lester B. Pearson, získal roku 1957 Nobelovu cenu míru za svůj návrh, aby byly na sporném území po Sinajském tažení rozmístěny jednotky OSN. Kanadské jednotky byly součástí Pohotovostních jednotek OSN (UNEF), které udržovaly mír na Sinaji a v Gaze.\n\nKanadská vláda konzistentně podporuje všechny kroky v OSN, ve snaze dojít k řešení izraelsko-palestinskému konfliktu. Kanada však měla spory s izraelskou vládou poté, co v roce 1967 začali příslušníci separatistického hnutí v Québecu stranit Arabům.\n\nVztahy mezi židovskou komunitou a kanadskou vládou začaly být po první intifádě z roku 1987 napjaté. Konflikt podkopal podporu veřejnosti pro Izrael a některé izraelské postupy rozdělily kanadskou komunitu a ztížili tak jednotnou diskusi s vládou.\n\nVeřejné mínění se rázem změnilo v proizraelské, když na Izrael v roce 1991 dopadly během Války v Zálivu irácké rakety Scud. Avšak v roce 1992, když Ottawa hostila množství multilaterálních mírových jednáních o uprchlících, Izrael se odmítl zúčastnit kvůli palestinským uprchlíkům.\n\nKanadský federální soud v listopadu 1995 oznámil, že Židé z žádné země nemohou žádat v Kanadě o statut uprchlíka, jelikož jim je v Izraeli automaticky uděleno občanství.\n\nKanadské veřejné mínění je ve vztahu v palestinsko-izraelskému konfliktu více méně neutrální. V roce 2002 proběhl průzkum veřejného mínění, který zjistil, že 61 % Kanaďanů je lhostejných nebo nemající názor, 19 % podporuje Izrael a 20 % sympatizuje s Palestinci. Mezi těmi, kteří konfliktu (podle sebe) více rozumí se 32 % označuje jako pro-palestinské a 26 % jako pro-izraelské.\n\n"}
{"id": "417631", "url": "https://cs.wikipedia.org/wiki?curid=417631", "title": "Věk", "text": "Věk\n\nVěk může znamenat:\n\n\n\n\n\n\n\n\n"}
{"id": "417633", "url": "https://cs.wikipedia.org/wiki?curid=417633", "title": "Česko-izraelské vztahy", "text": "Česko-izraelské vztahy\n\nČesko-izraelské vztahy jsou bilaterální vztahy mezi Českem a Izraelem. Československá vláda uznala nezávislost Izraele 5 dní po jejím vyhlášení, tj. 19. května 1948. Diplomatické styky mezi zeměmi byly zahájeny 3. července 1948. Československá vláda nově vzniklý izraelský stát po několik měsíců zásobovala vojenskou technikou a zbraněmi. Poté však nová komunistická vláda tuto podporu přerušila a po šestidenní válce v roce 1967 byly přerušeny i diplomatické styky. Komunistický režim šířil podobně jako všechny socialistické země protiizraelskou propagandu. Po sametové revoluci došlo k obnovení vzájemných vztahů. Česko má ambasádu v Tel Avivu a čtyři honorární konzuláty (v Ejlatu, Haifě, Jeruzalémě a Ramat Ganu). Izrael má ambasádu v Praze.\n\nV Česku žije přibližně 3000 Židů. Obě země jsou členem Unie pro Středomoří.Od 3. září 2013 je izraelským velvyslancem v Česku Gary Koren, zatímco od 9. listopadu 2018 je českým velvyslancem v Izraeli Martin Stropnický.\n\n\n"}
{"id": "417647", "url": "https://cs.wikipedia.org/wiki?curid=417647", "title": "F. L. Věk", "text": "F. L. Věk\n\nF. L. Věk (s podtitulem „obraz z dějin našeho národního probuzení\") je pětisvazkový historický román Aloise Jiráska. Autor ho začal psát roku 1887 ještě za svého pobytu v Litomyšli a první díl publikoval v roce 1888. Další svazky napsal již v Praze a pracoval na nich řadu let; teprve v roce 1906 byl publikován závěrečný pátý díl.\n\nDěj románu je zasazen do období českého národního obrození, přesněji mezi roky 1769 a 1816. Román je autentickou kronikou českého osvícenství i jazykového, literárního a divadelního vlastenectví. Na pozadí josefínských reforem, francouzské revoluce, napoleonských válek a pobytu ruských vojsk v Čechách sleduje autor proces národního probuzení. Dějovou osu všech pěti dílů tvoří osudy studenta a později dobrušského kupce F. L. Věka a jeho rodiny; postava F. L. Věka je inspirována životem buditele Františka Vladislava Heka. Spolu s příběhem hlavního hrdiny líčí Jirásek činnost mnoha dalších pražských i venkovských buditelů a zvláště barvitě zobrazuje osudy Václava Tháma.\n\n\nRomán není jen životním příběhem Františka Věka. V díle mimo něj vystupuje nemálo reálných postav své doby, prožívajících své vlastní osudy, mnohdy jen okrajově propojené s životem hlavního hrdiny.\n\nMnoho dalších, tehdy žijících osob je pak v ději alespoň okrajově zmíněno. Prokop František Šedivý, Tandler, Antonín Jaroslav Puchmajer, bratři Jan Nejedlý a Vojtěch Nejedlý, Štrobach, Chmela, Václav Hanka, Svoboda, Josef Jungmann, Jan Hýbl, rektor\n\nFrantišek Havránek – kmotr; starý Žalman; Strádecký – muzikant; Matiáš – páter knihovník; atd. Rodina Jeana Butteau sice v Praze v dané době žila, její osudy si ale Alois Jirásek přizpůsobil potřebám románu.\n\nPři četbě románu prožijeme nejen uvedení Mozartovy opery \"Don Giovanni\" v Nosticově divadle nebo korunovaci Leopolda II. českým králem, ale i strasti Napoleonových tažení, jak je tehdy vnímali obyvatelé českých zemí, včetně krachu rakouských státních financí v roce 1811. Zažijeme rozporně vnímané josefinské reformy – rušení řádů, zavádění němčiny do škol i úřadů, na druhou stranu toleranční patent, který umožní jakousi náboženskou svobodu. Radost z korunovace Leopolda II. vystřídalo utužení poměrů po nástupu Františka I. Kniha končí v době, kdy svitla naděje na navrácení českého jazyka do středních škol.\n\nV roce 1971 byl natočen v Československé televizi stejnojmenný černobílý televizní seriál. Za předlohu posloužil I. a II. svazek románu, malým zlomkem i svazek III.\n\nJméno F. L. Věka nese i hudební festival konaný v Dobrušce – Mezinárodní hudební festival F. L. Věka.\n\n\n\n"}
{"id": "417649", "url": "https://cs.wikipedia.org/wiki?curid=417649", "title": "Pracovní neschopnost", "text": "Pracovní neschopnost\n\nPracovní neschopnost je stav člověka, který je ze zdravotních důvodů dočasně uznán neschopným k výkonu svého dosavadního zaměstnání. Během doby, kdy je zaměstnanec v pracovní neschopnosti, má zvláštní práva. Na druhou stranu v této době nesmí vykonávat činnost, za kterou by měl příjem.\n\nStav dočasné pracovní neschopnosti zaměstnance, nebo jemu nařízené karantény je spojen s poskytnutím náhrady mzdy nebo platu v případě, že zaměstnanec splňuje podmínky nároku na nemocenské podle předpisů o nemocenském pojištění.\n\nNáhradu poskytuje:\n\n\n\nPodle novely zákoníka práce, která byla schválena 31. října 2018 a která mění vyplácení nemocenské, bude zaměstnavatel od 1. července 2019 hradit ušlou mzdu zaměstnanci v pracovní neschopnosti také za první tři dny nemoci.\n\nPrávo na náhradu mzdy má zaměstnanec jen tehdy, jestliže ke dni vzniku dočasné pracovní neschopnosti nebo nařízení karantény splňuje podmínky nároku na nemocenské podle ZNP, jimiž jsou:\n\nTato náhrada se ovšem nevztahuje na všechny kalendářní dny, nýbrž jen na ty pracovní.\n\nZ náhrady mzdy jsou také vyjmuti tito lidé:\n\n\nVýši náhrady mzdy určuje zákoník práce, přičemž je zaměstnavatelům ponechána volnost, aby byla výše náhrady vyšší, než je stanoveno v zákoníku.\n\nZákonem stanovená (základní) výše náhrady mzdy:\nza prvé 3 pracovní dny (směny), nejvýše však za prvních 24 neodpracovaných hodin z rozvržených směn náhrada mzdy nepřísluší (tzv. karenční doba),\n\npo uplynutí karenční doby náhrada mzdy přísluší ve výši 60 % průměrného redukovaného výdělku. Od 1. července 2019 však bude karenční doba zrušena a náhrada ve výši 60 % průměrného redukovaného výdělku bude příslušet zaměstnanci v pracovní neschopnosti již za tyto první tři dny.\n\nnáhrada mzdy ve výši 60 % průměrného redukovaného výdělku přísluší již od 1. pracovního dne (směny) – karenční doba se zde neuplatní.\n\nZaměstnavatelům je přiznána pravomoc kontroly zaměstnance v době dočasné pracovní neschopnosti.\n\nNáhrada za ztrátu na výdělku po skončení pracovní neschopnosti vzniklé pracovním úrazem nebo nemocí z povolání a náhrada nákladů na výživu pozůstalých příslušející zaměstnancům nebo pozůstalým podle zákoníku práce, se upravuje tak, že průměrný výdělek rozhodný pro výpočet náhrady za ztrátu na výdělku, popřípadě zvýšený podle pracovněprávních předpisů, a pro výpočet náhrady nákladů na výživu pozůstalých, popřípadě zvýšený podle pracovněprávních předpisů, se zvyšuje o 0,4 %.\n\nVznik, průběh a ukončení pracovní neschopnosti jsou upraveny zákonem č. 187/2006 Sb., o nemocenském pojištění. Podle něj takovému člověku náleží nemocenské – peněžitá dávka vyplácená z nemocenského pojištění.\n"}
{"id": "417657", "url": "https://cs.wikipedia.org/wiki?curid=417657", "title": "Lady Bird Johnsonová", "text": "Lady Bird Johnsonová\n\nClaudia „Lady Bird“ Alta Taylorová Johnsonová (22. prosince 1912, Karnack, Texas – 11. července 2007, West Lake Hills, Texas) byla manželkou 36. prezidenta USA Lyndona B. Johnsona, v letech 1963–1969 vykonávala funkci první dámy USA.\n\nNarodila se v zámožné rodině T. J. Taylora a jeho ženy Minnie. Na University of Texas at Austin vystudovala historii a žurnalistiku.\n\nV listopadu 1934 si vzala Lyndona Johnsona v San Antoniu. Pomáhala manželovi při jeho politickém vzestupu a finančně podporovala jeho předvolební kampaň. V roce 1941 byl Johnson vyslán do Tichomoří na kontrolu vojenských základen USA, Lady Bird vykonávala manželovu poslaneckou agendu. Manželé Johnsonovi měli dvě dcery: Lyndu Bird Johnsonovou (* 1944) a Luci Bainesovou Johnsonovou (* 1947).\n\nV roce 1961 se stal Johnson viceprezidentem, Lady Bird se angažovala v prezidentské kampani místo těhotné Jackie Kennedyové, snažila se navazovat přímý kontakt s voliči. Pro znovuzvolení svého manžela prezidentem v roce 1964 uspořádala vlastní volební kampaň, kterou představoval vlak jedoucí po jižních státech USA („Lady Bird Special“). Nevyjadřovala se k válce ve Vietnamu, potlačovala diskuze o ukončení této války. Angažovala se v ochraně životního prostředí a přírody. Zasazovala se o zeleň podél silnic a dálnic a úpravu černošských ghett ve Washingtonu. Dokázala v Americe probudit ekologické myšlení.\n\nPodobným aktivitám se věnovala i po odchodu z Bílého domu. Byla velmi populární, dále se zasazovala o práva Afroameričanů.\n\nVytvořila z funkce první dámy důležitý veřejný úřad.\n\n"}
{"id": "417661", "url": "https://cs.wikipedia.org/wiki?curid=417661", "title": "Sampling", "text": "Sampling\n\nSampling je součást marketingové strategie propagace určitého výrobku (služby) prostřednictvím rozdávání vzorků (anglicky \"\") zdarma za účelem seznámení potenciálních konzumentů s tímto výrobkem.\n\nVelmi častá forma samplingu jsou ochutnávky různých potravinových výrobků (croissantů, pomazánek, másel, nápojů, …) nebo vyzkoušení různých drogeristických výrobků (např. parfémy) — vesměs se jedná o ne příliš drahé, ne příliš velké a ne příliš luxusní zboží – výrobky denní potřeby, s větší frekvencí doplňování; převládají potraviny.\n\nSampling často probíhá v prodejnách supermarketů, v prostorách obchodních center nebo na frekventovaných ulicích. Nezřídka se vyskytuje na určitých kulturních akcích, společenských událostech, apod. Je určen typicky pro širokou veřejnost resp. cílovou skupinu výrobku, nicméně mohou existovat i samplingy připravené ad hoc pro menší skupiny, například důležitých klientů, investorů, delegátů apod.\n\nÚčel samplingu je jasný – posílit u konzumentů uvědomění o značce (brand awareness) daného výrobku (či vůbec to, že tento daný výrobek existuje a je k mání) a (vědomě či podvědomě) ho přesvědčit, aby si daný výrobek kupoval. Na zvýšení prodeje má vliv například dostatečná asociace se značkou a logem výrobku (nerozdávají se generické (obecné, zaměnitelné) suroviny, ale konkrétní výrobky a v podstatě nelze narazit na sampling bez značky na obalu produktu či velkého loga na stánku, kde se rozdávají) a dále například oslovování těch správných klientů z té pravé cílové skupiny (pohlaví, věk, příjem, …).\n\nZa sampling se dá považovat i přibalování malých vzorků (například různých krémů, šampónu, barev na vlasy) do časopisů pro ženy. Zde se jedná o cílenější sampling s užší skupinou potenciálních konzumentů.\n\nZa aktivity příbuzné samplingu by se dalo považovat zasílání vzorků, které nelze samostatně použít (např. vzorky barev, vzorky textilu, umělých tkanin, papíru) rozdávání katalogů (oblečení nebo zájezdy) nebo rozdávání kupónů na vyzkoušení produktů a služeb či slevy na ně.\n\n\n"}
{"id": "417662", "url": "https://cs.wikipedia.org/wiki?curid=417662", "title": "Usmaň", "text": "Usmaň\n\nUsmaň ( ) je řeka ve Voroněžské a v Lipecké oblasti v Rusku. Je 151 km dlouhá. Povodí má rozlohu 2840 km².\n\nPramení na Ockodonské rovině a protéká skrze ní. Ústí zleva do Voroněže (povodí Donu).\n\nZdrojem vody jsou převážně sněhové srážky. Průměrný roční průtok vody ve vzdálenosti 117 km od ústí činí 1,99 m³/s. Zamrzá v listopadu až na začátku prosince a rozmrzá na konci března až v dubnu.\n\nVyužívá se k zásobování vodou. Na řece leží město Usmaň. V povodí řeky byla založena Voroněžská přírodní rezervace.\n"}
{"id": "417663", "url": "https://cs.wikipedia.org/wiki?curid=417663", "title": "Adolescence", "text": "Adolescence\n\nAdolescence (z lat. \"adolescens\", dospívající, mladý), také dorostové období či dospívání je vývojové období mladého člověka mezi pubertou (pohlavním dozráváním) a ranou dospělostí, zpravidla od 11–13 do 21 let věku. Dospívání charakterizuje napětí mezi prakticky plnou fyzickou a sexuální dospělostí, kdežto sociálně-psychologicky se mladý člověk teprve chystá do světa.\n\nPsychologicky adolescenci charakterizuje postupné konsolidování duševního života (proti krizím a labilitě puberty), krystalizace postojů a názorů a zejména rozumově psychické zrání. Dochází k rozvinutí sebevědomí, sebejistoty, samostatnosti a v neposlední řadě k integraci osobnosti. Jedinec dosahuje již téměř vrcholu rozumových schopností, úroveň inteligence tohoto období se v dalším životě překračuje jen výjimečně.\n\nAdolescence je však také období krizí, například statisticky častějších pokusů o sebevraždu nebo vyšší náklonnosti ke zneužívání drog. Také z prvních sexuálních zkušeností vznikají často psychická traumata.\n\nZe sociologického hlediska je adolescence období oddělování od orientační (primární) rodiny, zapojování do společnosti a jejích institucí, přejímání dospělých rolí, hledání a vymezování vlastního společenského postavení. Protože jde zároveň o náročné období rozvíjení genitální sexuality, přimlouvá se například psycholog Erik Erikson za jakési společenské hájení adolescentů, jejichž výstřelky se mají posuzovat shovívavěji. Podobné rozlišení se vyskytuje i v právu.\n\nTeenager je anglické označení pro mladého člověka (adolescenta), často ještě v období dospívání (pubertě). Do češtiny se někdy nepřesně překládá jako náctiletý. Anglické slovo \"teenager\" ale vychází ze zakončení „-teen“ u číslovek 13–19, kdežto české slovo náctiletý by mělo podle stejného principu zahrnovat lidi od 11 do 19 let věku a v tomto významu jej čeština používala ještě před převzetím slova \"teenager\".\n\n\n\n"}
{"id": "417669", "url": "https://cs.wikipedia.org/wiki?curid=417669", "title": "Johann Georg Faust", "text": "Johann Georg Faust\n\nJohann Georg Faust (1480 – c. 1540) byl potulný alchymista, astrolog a mág německé renesance. Jeho život se stal základem populárního příběhu o Doktoru Faustovi, který zpracovali především Christopher Marlowe v díle \"Tragická historie o Doctoru Faustovi\" (1604) a J. W. Goethe v díle prostě nazvaném \"Faust\" (1808).\n\nV Praze existuje „Faustův dům“, neboli Mladotovský palác, který se nachází na Karlově náměstí č. p. 502 (Nové Město).\n"}
{"id": "417677", "url": "https://cs.wikipedia.org/wiki?curid=417677", "title": "Křižování", "text": "Křižování\n\nKřižování je pojem užívaný ve více významech.\n\n"}
{"id": "417680", "url": "https://cs.wikipedia.org/wiki?curid=417680", "title": "Snídaně šampiónů", "text": "Snídaně šampiónů\n\nSnídaně šampionů aneb Sbohem Modré pondělí (anglicky \"Breakfast of Champions\") je román amerického spisovatele Kurta Vonneguta z roku 1973. Děj je situován do městečka Midland City a popisuje příběh dvou mužů. První z nich Dwayne Hoover, úspěšný, ale pomalu šílící majitel prodejny Pontiaců a Kilgore Trout, spisovatel neúspěšných sci-fi povídek a románů. Od začátku knihy jsou obě postavy předurčeny k setkání, při kterém má Trout vyhnat Hooverovo šílenství do maxima. Z anglického originálu přeložil do češtiny Jaroslav Kořán.\n\nNa začátku jsou představeni oba hlavní hrdinové: Kilgore Trout, který i přesto, že je úplně neúspěšný spisovatel sci-fi povídek, je pozván na slavnostní otevření uměleckého centra do Midland City, což je domov Dwayne Hoovera. Dwayne Hoover, který začíná šílet kvůli „špatné chemii“ a inzultuje několik svých zaměstnanců a vedlejších postav, se kterými se díky jeho běsnění seznamujeme.\n\nKilgore Trout je hned na počátku své cesty přepaden a okraden. A protože při krádeži přijde o kalhoty, je pak následně i zatčen za obnažování. Po propuštění se ale dostává autostopem do Midland City. Nyní do příběhu vstupuje i autor, zprvu jako pozorovatel. Setkává se s Hooverem a Troutem v baru. Hoover se dostává k jedné z Troutových knih, která je napsána jako promluva Stvořitele vesmíru k jedinému člověku. V knize se dozvídá, že je jediná osoba na světě, která je schopná samostatného rozhodování, a že ostatní jsou pouze roboti naprogramovaní, aby mu připravovali v životě zkoušky. Dwayne si tedy vštěpí, že je ta jediná bytost on a zaútočí na několik osob v baru a okolí včetně Kilgora, kterému ukousne prst. Oba jsou odvezeni v sanitce.\n\nPo Kilgorově propuštění se s ním setkává postava autora. Ten mu vše vysvětlí, že je stvořitelem tohoto světa právě on a že ho jako svůj výtvor může nechat žít kdekoli bude chtít. Autor se navrací do svého světa, když Kilgore na něj začne křičet hlasem autorova otce: „Vrať mi mé mládí! Vrať mi mé mládí!“\nV roce 1999 byla natočena stejnojmenná filmová adaptace. Režie: Alan Rudolph, hrají: Bruce Willis, Albert Finney, Nick Nolte\n"}
{"id": "417691", "url": "https://cs.wikipedia.org/wiki?curid=417691", "title": "Puchol malý", "text": "Puchol malý\n\nPuchol malý (\"Eupleres goudotii\") je malá, cibetce podobná šelma, žijící na Madagaskaru.\n\n\nPuchol má dlouhý štíhlý čenich a krátký huňatý ocas, srst na hřbetě je hnědá, spodní část těla je bílošedá. Má dlouhé, nezatažitelné drápy, které používá k hrabání a hledání potravy, jako jsou dešťovky, hmyz a jeho larvy, slimáci, hlemýždi a hlodavci. Na zimní měsíce, kdy je nedostatek potravy, si v ocase ukládá zásoby tuku.\n\nSamice rodí vždy jen jedno mládě, které má po porodu oči otevřené a za 14 dní je schopno matku následovat. Za devět týdnů je již odstaveno.\n\nPuchol je endemit žijící pouze v deštných lesích a mokřadech Madagaskaru. Je ohrožen ztrátou životního prostředí.\n\n"}
{"id": "417699", "url": "https://cs.wikipedia.org/wiki?curid=417699", "title": "Melanie", "text": "Melanie\n\nMelanie je ženské křestní jméno. Podle kalendáře má svátek 30. června, 27. prosince a také 31. prosince.\n\nJméno má řecký původ, slovo „melania“, znamená \"temnota neboli čerň\".\n\nMel, Mela, Melka, Melina, Melinka, Melana, Melanka, Meluša, Meluška apod.\n\n"}
{"id": "417706", "url": "https://cs.wikipedia.org/wiki?curid=417706", "title": "Melekeok", "text": "Melekeok\n\nMelekeok je jeden ze šestnácti států republiky Palau, ležící na východním pobřeží jejího největšího ostrova Babeldaob. Žije zde 391 obyvatel (stav 2005), má 28 km² a sousedí se státy \"Ngchesar\" na jihu a \"Ngiwal\" na severu.\n\n7. října 2006 se do státu Melekeok přemístilo sídlo vlády z bývalého hlavního města Koror. Novým hlavním městem Palau je tak sídlo Ngerulmud.\n\nStát tvoří 7 vesnic: Melekeok, Ertong, Ngeburch, Ngeremecheluch, Ngermelech, Ngerubesang a Ngeruling.\n\nNachází se zde jezero \"Ngardok\", které je největší zásobárnou pitné vody v celé Mikronésii (4.93 km²). Žijí v něm krokodýli mořští.\n"}
{"id": "417713", "url": "https://cs.wikipedia.org/wiki?curid=417713", "title": "Sebastiano Venier", "text": "Sebastiano Venier\n\nSebastiano Venier (asi 1496, Benátky – 3. března 1578) byl druhým příslušníkem rodiny Venierů, který se stal benátským dóžetem.\n\nNarodil se v Benátkách zřejmě v roce 1496 jako syn Moisè Veniera a jeho ženy Eleny Dony. Otec se narodil z manželství Moisé Veniera (asi 1412 - asi 1476) s Caterinou Vitturi.\n\nOd mládí působil jako advokát a od roku 1570 jako prokurátor. Účastnil se bitvy u Lepanta jako admirál, po které se stal velmi uznávanou osobností. V jedenaosmdesáti letech byl jednomyslně zvolen benátským dóžetem.\n\nSebastiano se oženil s Cecilií Contarini a měl s ní dceru Elenu a syna Francisca.\n"}
{"id": "417718", "url": "https://cs.wikipedia.org/wiki?curid=417718", "title": "Hrotnatka obecná", "text": "Hrotnatka obecná\n\nHrotnatka obecná (\"Daphnia pulex\") je korýš patřící do řádu perlooček.\n\nHrotnatka měří asi 0,5-1 mm. Má okrouhlé tělo, z boku zploštělé s nápadným druhým párem tykadel (první pár je velmi malý) a výrazným složeným okem. Kromě hlavy je tělo kryto chitinovým krunýřem. Tykadla druhého páru jsou na koncích rozvětvená a opatřená veslovacími brvami. Pomocí nich se hrotnatka pohybuje. Krátké nožky na hrudi mají lupínkovité žábry. Rytmickými pohyby nožek je voda s mikroskopickou potravou (planktonem) přiváděna k ústům. Při pozorování v mikroskopu můžeme v průhledném těle vidět srdce, zažívací trubici a u samice i vajíčka. V letním období se mohou líhnout jedinci i z neoplozených vajíček.\n"}
{"id": "417732", "url": "https://cs.wikipedia.org/wiki?curid=417732", "title": "Samuela", "text": "Samuela\n\nSamuela je ženské křestní jméno. Podle českého kalendáře má svátek 1. září. Jméno Samuel má hebrejský původ, znamená \"Bůh vyslyšel\", jméno Samuela je prostá přechýlená varianta. Jméno Samantha vzniklo v 18. století v americkém prostředí patrně jako spojení mužského jména Samuel a řeckého slova \"anthos\", tj. květina.\n\nSam, Sammy, Samuelka, Ela\n\n\n\n"}
{"id": "417734", "url": "https://cs.wikipedia.org/wiki?curid=417734", "title": "António de Andrade", "text": "António de Andrade\n\nAntónio de Andrade (1580–19. března 1634) byl portugalský jezuitský misionář.\n\nNarodil se v portugalském městě Oleiros. Do jezuitského řádu vstoupil v roce 1596 a o čtyři roky později odjel s dalšími osmnácti jezuity do Indie. Tam se věnoval misijní činnosti, roku 1624 opustil Ágru a vydal se do Dillí. Z Dillí pak zamířil přes Šrínagar a Himálaj do Tibetu. Došel až do Cabrangu, ještě téhož roku se však vrátil a o své návštěvě Tibetu sepsal knihu \"Novo Descobrimento de Gram Cathayo on Reinos de Tibet\". Z pera Antónia de Andradeho pak pochází vůbec první autentické zprávy o Tibetu. Po napsání knihy se navrátil zpět do Cabrangu. Tamější panovník mu byl sice nakloněn, avšak v roce 1630 se moci ve zdejší oblasti chopil jiný panovník, který křesťanské misionáře nechal vyhostit. Pro tuto chvíli tak jezuitská misie v Tibetu skončila.\n"}
{"id": "417736", "url": "https://cs.wikipedia.org/wiki?curid=417736", "title": "Labocania", "text": "Labocania\n\nLabocania (\"ze souvrství La Bocana Roja\") byl rod teropodního dinosaura, patřícího zřejmě do nadčeledi Tyrannosauroidea (jde tedy o vzdáleného příbuzného populárního rodu \"Tyrannosaurus\"). Tento ne zcela dobře známý dinosaurus žil asi před 73 miliony let (svrchní křída, věk kampán) na území dnešního severozápadního Mexika (stát Baja California).\n\nRodové jméno bylo odvozeno z názvu geologického souvrství \"La Bocana Roja\" (v překladu \"červené rty/ústí do moře\"). Typový druh \"L. anomala\" byl popsán paleontologem Ralphem Molnarem v roce 1974. Materiál sestává z dosti nekompletních fragmentů lebky, obratlů a částí kostí nohy, proto je zařazení a příbuzenství tohoto dravého dinosaura nejisté.\n\n\"Labocania\" vykazuje jisté podobnosti v utváření pánve (kosti sedací) s tyranosauridy, další znaky jsou však poněkud neprůkazné. Lebeční kosti jsou velmi robustní. Celková délka dinosaura mohla činit asi 6 až 7,5 metru a hmotnost zhruba 1,5 tuny, takže byl středně velkým predátorem. V roce 2004 jej zařadil paleontolog Thomas R. Holtz, Jr. jako možného příslušníka skupiny tyranosauroidů.\n\n\n"}
{"id": "417749", "url": "https://cs.wikipedia.org/wiki?curid=417749", "title": "Mikroregion Krnovsko", "text": "Mikroregion Krnovsko\n\nMikroregion Krnovsko je dobrovolné sdružení obcí, nacházející se v okrese Bruntál v Moravskoslezském kraji. Mikroregion je svazkem 25 obcí s centrem v Krnově. Územně se Mikroregion Krnovsko shoduje se správním obvodem obce s rozšířenou působností města Krnova. Účelem Mikroregionu Krnovsko je spolupráce členů svazku obcí při realizaci strategického plánu ekonomického rozvoje, rozvoje venkova, kvality života, ochrany životního prostředí, rozvoje cestovního ruchu, kulturních a historických hodnot regionu a propagace mikroregionu. Na území Mikroregionu Krnovsko působí \"Místní akční skupina Rozvoj Krnovska, o. p. s.\"\n\n\n\n\n\n"}
{"id": "417764", "url": "https://cs.wikipedia.org/wiki?curid=417764", "title": "The Prostitutes", "text": "The Prostitutes\n\nThe Prostitutes byla česká indie-rocková hudební skupina založená na podzim 2004.\n\nHned následujícího roku v dubnu nahráli první EP obsahující písně „Look into my Eyes“, „She’s a Monster“, „She’s a Prostitute“ a „Sunshine“. Debut \"Get Me Out of Here\" byl jeden z nejvýznamnějších počinů roku na domácí scéně. Kapela si za něj vysloužila hned několik nominací např. od hudební stanice Óčko (objev roku, rocková kapela roku, klip roku) a časopisu \"Filter\" (kapela roku). V listopadu 2006 vyrazili na krátké turné po Španělsku, koncertovali společně s tamější skupinou CatPeople. Na konci roku přišel do skupiny basák Šmity – v té době současně i člen Roe-Deer.\n\nDruhá deska \"Hometown Zombies\" vyšla 3. března 2009 opět u Championship Records a obdržela většinou pozitivní kritiku.. Skladba „Leave It Like It Is“ s hostující La Petite Sonjou byla nasazena do několika hitparád a nezávislých rádií. Na konci roku 2009 nahradil Šmityho Adam Piaf.\n\nTřetí desku \"Deaf to the Call\" produkoval světoznámý hudebník Martin Glover (Youth).\n\nČtvrtou řadovou desku \"Zum Passer\" The Prostitutes vydali na podzim 2015. \n\nV listopadu roku 2017 kapela ukončila činnost.\n\n\nDřívější členové:\n\n\n"}
{"id": "417768", "url": "https://cs.wikipedia.org/wiki?curid=417768", "title": "Sépie (rod)", "text": "Sépie (rod)\n\nSépie (\"Sepia\") je druhově bohatý rod hlavonožců, konkrétně sépií (Sepiida), z čeledi sépiovití (Sepiidae). Zástupci se nejlépe definují jako ty sépie, které nemají jisté znaky rodů \"Metasepia\" a \"Sepiella\". Konkrétně nemají póry na zadním konci pláště a délka sépiové kosti je srovnatelná s rozměry pláště.\n\nUznáváno je členění do podrodů:\n\n\nMezi známé druhy patří například:\n"}
{"id": "417769", "url": "https://cs.wikipedia.org/wiki?curid=417769", "title": "Náměr", "text": "Náměr\n\nNáměr je elevační úhel, odklon osy hlavně (zpravidla dělostřelecké zbraně) od vodorovné roviny. Udává se ve stupních. Je-li náměr vyšší než 0°, ústí hlavně směřuje nahoru, při náměru nižším než 0° (tzv. deprese) směřuje ústí hlavně dolů. Pro různé druhy zbraní jsou typické různé náměry – např. pro houfnice a minomety je typická nepřímá palba vrchní skupinou úhlů a výrazně balistická dráha střely, zatímco kanóny vedou palbu spodní skupinou úhlů a střela má relativně plochou trajektorii.\n\nNáměr neboli naměřená hodnota je číselné zobrazení měřené veličiny na daném měřidle. Jako například náměry tepelných hodnot či odečty apod. Náměr je zapisován v číselné pobobě či graficky zaznamenáván do grafu.\n\nV lodní dopravě resp. navigaci je náměr úhel (v rozsahu 0° až 359,5°), jež je sevřen mezi sledovaným objektem a poledníkem (severem), jehož vrcholem je pozice lodi (pozorovatele). Pomocí náměrů prováděných ručním zaměřovacím kompasem lze do mapy zakreslit přímky, tzv. poziční linie a pomocí nich určit polohu plavidla.\n"}
{"id": "417771", "url": "https://cs.wikipedia.org/wiki?curid=417771", "title": "Pallium (rozcestník)", "text": "Pallium (rozcestník)\n\nSlovo pallium či palium má více významů:\n\n"}
{"id": "417774", "url": "https://cs.wikipedia.org/wiki?curid=417774", "title": "Andrej Ferko", "text": "Andrej Ferko\n\nAndrej Ferko (19. ledna 1955) je slovenský spisovatel, matematik, učitel počítačové grafiky, syn Vladimíra Ferka.\n\nNarodil se v Bratislavě, kde úspěšně ukončil studium numerické matematiky na fakultě (dnes Fakulta matematiky, fyziky a informatiky) Univerzity Komenského. Od té doby přednáší předměty jako počítačová grafika, multimédia, složitost geom. algoritmů. Byl profesorem na Technické univerzitě v Grazi (2001-2004). Věnuje se organizaci mezinárodní konference Spring Conference on Computer Graphics.\n\n\n"}
{"id": "417785", "url": "https://cs.wikipedia.org/wiki?curid=417785", "title": "Odměr", "text": "Odměr\n\nOdměr je úhel, který svírá osa hlavně dělostřelecké zbraně od definované osy. U stacionárních zbraní se udává relativně k severu (tj. je totožná s azimutem), u zbraní mobilních se někdy vztahuje k podélné ose vozidla.\n\nVětšina zbraní umožňuje odměr v určitém rozsahu měnit aniž by bylo nutno měnit pozici kompletu. V případě takovéto pohyblivé lafetace zbraně (např. tankový kanon v otočné věži) se pak často uvádí úhel, o který může být odměr zbraně změněn pouze pohybem lafety. Odměr 360° znamená, že lafeta je plně otočná, +/- 90° znamená, že zbraň je možno otočit až o 90° na libovolnou stranu.\n\n"}
{"id": "417806", "url": "https://cs.wikipedia.org/wiki?curid=417806", "title": "Avarua", "text": "Avarua\n\nAvarua je hlavním městem svrchovaného státu Cookovy ostrovy. Leží na severním pobřeží vulkanického ostrova Rarotonga, patřícího do jižní skupiny ostrovů, jejichž je i správním centrem a zároveň i největším sídlem. Žije zde 5 445 obyvatel (stav 2006).\n\nV Avaře se nachází přístav \"Avatiu\" a letiště, které vzhledem k vysoké frekvenci letecké dopravy slouží jako dopravní uzel v rámci Cookových ostrovů.\n\nZdroje příjmů jsou zejména cestovní ruch, obchod, rybolov a zemědělství.\n\nSouřadnice sídla jsou 21°12' jižní šířky, 159°46' západní délky.\n"}
{"id": "417808", "url": "https://cs.wikipedia.org/wiki?curid=417808", "title": "Framus Five", "text": "Framus Five\n\nFramus Five (později obnovena pod názvem Framus 5) je česká hudební skupina v čele s Michalem Prokopem. Řadí se mezi jednu z nejvýznamnějších skupin české rockové historie. Svou činnost přechodně ukončila v roce 1990 z důvodů angažmá Michala Prokopa na politické scéně.\n\nNa prvním albu \"Framus Five + Michal Prokop\" s převzatým soulovým repertoárem se odrazil silný afroamerický vliv, Framus Five byli inspirováni především Rayem Charlesem. S nástupem normalizace v roce 1971 byla skupina rozpuštěna a album \"Město ER\", obsahující rozsáhlou titulní skladbu na text Josefa Kainara, dokonce staženo z distribuce. Platil absolutní zákaz anglických skladeb i názvů kapel, což se dotklo například i kapely Blue Effect, jejíž název musel být počeštěn. Michal Prokop v meziobdobí krátce působil jako host ve skupině Šest strýců. Věnoval se i střednímu proudu, mj. zpíval s Evou Pilarovou, vystupoval v programu Hany Zagorové a objevil se také v divadle Semafor jako herec ve slavné Kytici.\n\n\nV roce 1970 přišli kytarista Luboš Andršt a bubeník Karel Káša Jahn, kteří se významně podíleli na úspěchu slavné LP \"Město ER\", natočené se symfonickým orchestrem s texty Josefa Kainara.\n\nV roce 1978 byla skupina obnovena pod názvem Framus 5. Složení se často měnilo, lidé přicházeli a odcházeli, výchozí obsazení bylo následující: Michal Prokop, Ivan Trnka, Miki Bláha, Milan Vitoch, Rudolf Chundela. V roce 1984 se osudově potkali s básníkem Pavlem Šrutem a skladatelem Petrem Skoumalem, z této spolupráce vzniklo jedno z nejlepších českých alb 80. let \"Kolej Yesterday, natočené\" v obsazení : Michal Prokop, Jan Hrubý, Jan Kolář, Lubor Šonka, Miki Bláha a Michal Vrbovec a řada hostí. Framus 5 se stal jednou z nejakceptovanějších skupin 80. let a výrazně ovlivnil minimálně dvě generace rockového publika. Další etapa skupiny Framus Five byla v roce 2006 se sestavou, do níž se opět vrátili Luboš Andršt, Jan Hrubý, Jan Kolář a Pavel Drešer, doplnění mladšími hudebníky Pavlem Razímem, Jiřím Šímou, Romanem Němcem a Zdeňkem Wimpy Tichotou vystupuje Michal Prokop dodnes. První hudební návrat však Michal Prokop měl už v roce 2000 se skupinou Michal Prokop & Friends v sestavě: Michal Prokop, Luboš Andršt, Jan Hála, Zdeněk Tichota, Michal Hejna, Rostislav Fraš.\n\n\n\n\n"}
{"id": "417817", "url": "https://cs.wikipedia.org/wiki?curid=417817", "title": "Vyjednávání", "text": "Vyjednávání\n\nVyjednávání (z angl. \"negotiation\") definuje H. Vykopalová v knize \"Komunikace jako součást profese\" jako proces, jehož pomocí se dvě strany s odlišným vnímáním, s odlišnými potřebami a motivy pokoušejí shodnout na věci společného zájmu.\n\nS vyjednáváním se setkáváme tam, kde se jeden druhého snažíme ovlivnit, přesvědčit, kde se o něčem rozhodujeme. Jedná se o proces, ve kterém dochází ke vzájemné výměně informací a k rozhodování. Předtím než začneme vyjednávat, je nutno znát své slabé a silné stránky. Dále bychom měli vědět, jaký jsme vyjednavačský typ a jaké kvality a slabiny má náš komunikační partner.\n\nVyjednavatel musí mít jistý specifický typ znalostí a dovedností. Jejich prostřednictvím může získat komunikující na svou stranu.\n\nPři vyjednávání jsou určujícími faktory mimo jiné:\nČím více informací máme, tím lépe a zacíleněji můžeme dotyčného přesvědčovat. Na vyjednávání je potřeba mít také dostatek času. Moc můžeme definovat jako prostředek uskutečňování cílů.\n\nVětšinu vyjednavačů můžeme podle Vykopalové rozdělit do tří kategorií:\n\nPřed samotným vyjednáváním je třeba stanovení cílů a volby strategie. Vykopalová vymezuje cíle jako ideální (maximální, pro vyjednavače nejlepší, stanovené v úvodu) a minimální (spodní hranice toho, co můžeme či musíme vyjednat - často se aktivuje na konci vyjednávání jako tzv. nejhorší řešení).\n\nStrategie vyjednávání je důležitá. Připomeňme, že taktikou míníme spíše krátkodobé aktivity, zatímco strategií ty dlouhodobé.\n\nH. Vykopalová ve své knize rozlišuje 3 základní přístupy k vyjednávání podle toho, jakým způsobem partneři při vyjednávání postupují při přibližování svých pozic:\n\n\nVe vyjednávání aktivujeme jisté konkrétní dovednosti. Rozlišujeme většinou dovednosti konvenční, neboli tradiční a nekonvenční.\n\nTradiční vyjednávací dovednosti:\n\nNekonvenční vyjednávací dovednosti:\n\nVyjednávání je součástí komunikace všednodenní i vázané na specifické prostředí. Český ekvivalent výrazu negotiation je \"negociace\".\n\n\n"}
{"id": "417823", "url": "https://cs.wikipedia.org/wiki?curid=417823", "title": "Pagani Zonda C12S", "text": "Pagani Zonda C12S\n\nPagani Zonda C12S je italský sportovní vůz, který dokáže vyvinout rychlost 320km/h, navíc disponuje vysokou výkonností a působivým vzhledem.\n\nVidlicový 12válec Mercedes-Benz je umístěn uprostřed a pohání zadní kola. Tvar vozu Zonda byl inspirován úžasnými sportovními vozy řady C od Mercedes-Benz Group z 90. let. Karoserie vozu Zonda je vyrobena z uhlíkových vláken a váží pouhých 60 kg. Model C12S lze rozeznat podle dvojitého spoileru a dvou klapek na krytu motoru. Speciálně navržené kožené kufry se vejdou do nákladového prostoru mezi sedadla a prostor pro motor.\n\nMezi léty 2001 a 2002 kdy se vyráběla Pagani Zonda C12S s motorem 7,0 L bylo vyrobeno pouze 15 kusů.\n\nMotor: 7.0 L AMG Mercedes-Benz Nepřeplňovaný benzínový V12 Válce svírají úhel 60 stupňů\n\nMax. výkon: 558 koní při 5550 ot/min\n\nMax. točivý moment: 750 Nm při 4100 ot/min\n\nMax. rychlost: 320 km/h+\n\n0-100 km/h: 3,7 s\n\n1/4 Mile: 11.3 s (211 km/h)\n\nPalivový systém: Vícebodové vstřikování Bosch\n\nPřevodovka: 6stupňová ruční \n\nKonstrukce: Podvozek a díly karoserie z uhlíkových vláken na prostorovém rámu z chrom-molybdenové oceli 2dveřová 2sedadlová karoserie\n\nPřední a zadní náprava: Nezávislé zavěšení se 2 příčnými rameny a vinutými pružinami\n\nBrzdy: Brembo, vzduchem chlazené kotoučové se servo posilovačem 355 mm vpředu, 335mm vzadu\n\nKola: OZ, hliníková, průměr 457 mm (18\")\n\nPneumatiky: Michelin Pilot 255/40 18 vpředu, 345/35 18 vzadu\n\n\nPagani\n\n"}
{"id": "417824", "url": "https://cs.wikipedia.org/wiki?curid=417824", "title": "Genesis-1", "text": "Genesis-1\n\nGenesis-1 je americká družice společnosti Bigelow Aerospace, vypuštěná v roce 2006 na oběžnou dráhu Země z ruského území. Je létajícím modelem plánovaného obytného modulu BA-330. \n\nNosná třístupňová raketa Dněpr-1 při svém prvním použití i s družicí odstartovala z ruské raketové základny Jasnyj (nedaleko města Dombarovskij, Orenburská oblast) dne 12. července 2006. Družice se tak dostala na oběžnou dráhu Země ve výši 555 až 561 km a dostala katalogové označení v COSPAR 2006-029A. Oběžná dráha je 86 minut.\n\nDružice měla při startu hmotnost 1360 kg. Vyrobila ji soukromá americká společnost Bigelow Aerospace, Inc., Las Vegas, NV a let zajistila přes společnost ISC Kosmotras.\n\nDružice je nafukovacím modelem (třetinový) obytného modulu BA-320. Tvarem je zaoblený válec o průměru ,4 metru, délka je udána 4,6 metru. Uvnitř je miniaturní biologická laboratoř GeneBox vyrobená agenturou NASA. Je vybavena čtveřicí výklopných slunečních baterií a 13 kamerami, z nichž některé jsou umístěny uvnitř tělesa. Jsou zde schránky s šváby a larvy. Nafouknutí bylo provedeno z jedné tlakové lahve plynným dusíkem. \n\nDružice má pracovat na orbitě pět roků.\n\n"}
{"id": "417827", "url": "https://cs.wikipedia.org/wiki?curid=417827", "title": "Viktorie z Battenbergu", "text": "Viktorie z Battenbergu\n\nViktorie Evženie z Battenbergu (anglicky \"Victoria Eugenie Julia Ena\"), zvaná Ena (24. října 1887 – 15. dubna 1969), byla rodem hesenská princezna a sňatkem španělská královna, manželka španělského krále Alfonse XIII. Její babičkou z matčiny strany byla britská královna Viktorie.\n\nViktorie Evženie se narodila 24. října 1887 na zámku Balmoral ve Skotsku. Její matkou byla princezna Beatrix, pátá dcera a nejmladší dítě z devíti potomků královny Viktorie. Eniným otcem byl princ Jindřich z Battenbergu, syn Alexandra Hesensko-Darmstadtského.\n\nViktorie Evženie byla pokřtěna \"Victoria Eugenie Julia Ena\". Jména dostala po babičce z matčiny strany – Viktorii, po kmotře – císařovně Evženii, po babičce z otcovy strany – Julii; Ena pak je keltské jméno, které dostala podle místa narození – toto jméno se uchytilo nejvíce. Protože Enina matka princezna Beatrice byla nejmladší dcerou královny Viktorie, vyrůstala Viktorie Evženie po boku své babičky. V roce 1896 se Enin otec nakazil při britské expedici tyfovou horečkou a zemřel. Po smrti královny Viktorie, v roce 1901, se rodina přestěhovala do Londýna.\n\nV roce 1905 se španělský král Alfons XIII. vydal do Velké Británie na oficiální návštěvu, na plese se seznámil s Viktorií Evženií a 31. května 1906 se v Madridu konala svatba, třebaže Viktorii její strýc král Eduard VII. varoval, že \"Španělsko je zemí barbarů\". Při průvodu do Královského paláce hodil anarchista \"Mateu Morral\" na kočár, kterým jel královský pár, bombu, která 28 lidí zabila a 40 zranila. Viktorie si jen náhodou zachránila život, protože v okamžiku výbuchu odvrátila hlavu, aby si prohlédla kostel Panny Marie, který jí ukazoval manžel, jemuž se rovněž nic nestalo.\n\nOd počátku panování projevovala Viktorie svou laskavou povahu a věnovala se charitativní činnosti. Po výbuchu první světové války zakládá z výnosů loterie španělský Červený kříž, později pak školu zdravotních sester a Ligu proti rakovině a tuberkulóze. Vrcholem této činnosti bylo založení Nemocnice sv. Josefa 2. srpna roku 1918.\n\nZ manželství se narodilo šest potomků, čtyři synové a dvě dcery. Rok po svatbě se královně narodil syn Alfons (1907–1938), u kterého se záhy ukázalo, že trpí hemofilií – dědičnou nemocí, dědičnou pouze po mateřské linii. Král se s tím nedokázal smířit a manželství začalo mít problémy. Poté se narodily další děti – Jakub (1908–1975, který byl po nezdařené operaci hluchoněmý), Beatrix (1909–2002), Marie Kristina (1911–1996), Jan, hrabě z Barcelony (1913–1993) a Gonzal (1914–1934, který byl stejně jako jeho nejstarší bratr hemofilik). Oba nemocní synové zemřeli po dosažení věku třiceti, resp. dvaceti let.\n\nŠpanělská královská rodina se do exilu vydala v roce 1931, kdy král opustil Španělsko, aniž abdikoval. Ena se usadila v Lausanne ve Švýcarsku a Alfons v Římě. Postupem času vztahy manželů ochladly natolik, že se nejen nestýkali, ale jeden druhému se přímo vyhýbali. Stýkat se začali až těsně před Alfonsovou smrtí v únoru 1941. Tehdy Alfons určil za svého nástupce jejich třetího syna – Juana.\n\nDo Španělska se Viktorie Evženie vrátila až v roce 1968 na křest svého pravnuka prince Filipa, kde ji na letišti uvítaly nadšené davy lidí. Ena se hodně zajímala o restauraci monarchie a doufala, že by na trůn po smrti diktátora Franca mohl dosednout její vnuk – Juan, což se také skutečně stalo, avšak až v roce 1975, šest let po její smrti.\n\nViktorie Evženie zemřela v 81 letech v Lausanne 15. dubna 1969, 38 let po svržení monarchie a odjezdu do exilu. Byla pohřbena v Lausanne, avšak v roce 1985 byly její ostatky převezeny do Španělska a pohřbeny v královské hrobce v Escorialu.\n\n\n\n"}
{"id": "417833", "url": "https://cs.wikipedia.org/wiki?curid=417833", "title": "Fej Ťün-lung", "text": "Fej Ťün-lung\n\nFej Ťün-lung (* 5. května 1965) (zjednodušené znaky: 费俊龙, tradiční znaky: 費俊龍) pinyin: Fei Junlong) je od roku 1998 čínský vojenský kosmonaut. V říjnu 2005 absolvoval téměř pětidenní kosmický let lodí Šen-čou 6.\n\nFej Ťün-lung pochází z města Kchun-šan z provincie Ťiang-su. V letech 1982–1986 studoval vojenskou vysokou leteckou školu s vynikajícím prospěchem. Po studiu sloužil ve vojenském letectvu.\n\nV říjnu 1995 začal mezi čínskými vojenskými piloty výběr do oddílu kosmonautů. Po úspěšném absolvování všech testů byl v lednu 1998 zařazen mezi kosmonauty. Při prvním čínském pilotovaném kosmickém letu (2003, Šen-čou 5) byl v užší skupině pěti kosmonautů připravujících se k letu. \n\nRoku 2005 byl jmenován velitelem druhého čínského letu v lodi Šen-čou 6, dalším členem posádky byl Nie Chaj-šeng. Loď odstartovala 12. října 2005 v 3:00 UTC. Po splnění letového programu přistáli kosmonauti v návratovém modulu 16. října 2005 v 20:33 UTC. Orbitální modul zůstal na oběžné dráze s očekávanou životností půl roku, zanikl v atmosféře Země 1. dubna 2008.\n\nRoku 2008 byl zařazen do záložní posádky letu Šen-čou 7. Byl náhradníkem pilota Liou Po-minga.\n\n"}
{"id": "417842", "url": "https://cs.wikipedia.org/wiki?curid=417842", "title": "Riisipere", "text": "Riisipere\n\nRiisipere (německy \"Riesenberg\") je městečko v estonském kraji Harjumaa, samosprávně patřící do obce Nissi, jejímž je administrativním centrem.\n\n\n"}
{"id": "417848", "url": "https://cs.wikipedia.org/wiki?curid=417848", "title": "Jihoarabská federace", "text": "Jihoarabská federace\n\nJihoarabská federace byl britský protektorát v letech 1962 až 1967. V roce 1962 byla utvořena z Federace jihoarabských emirátů, ke které se o rok později připojila Adenská kolonie. V roce 1967 tu byla po odchodu Britů společně s jihoarabským protektorátem vyhlášena Jihojemenská lidová republika. Od roku 1990 je součástí Jemenské republiky.\n\nV roce 1832 získali Britové území v jižní části a zejména strategický přístav Aden a na velké části jižního Jemenu ustanovili v roce 1886 protektorát. Na rozdíl od jihu byl Severní Jemen pevněji připoután k Osmanské říší, ale po povstání, které tu v roce 1911 proběhlo, získala oblast severního Jemenu značnou autonomii a po první světové válce se tam ustanovilo nezávislé Jemenské království. Aden a okolí byl britskou kolonií, respektive protektorátem (ostatní území). Smlouvou z roku 1934 Spojené království uznalo nezávislý Severní Jemen, který se naopak zřekl ambicí na připojení jižního Jemenu.\n\nBritové jihojemenské (nebo jihoarabské) državy spravovali jako součást Bombajské prezidence resp. Britské Indie až do roku 1937 poté v letech 1937-1957 jako samostatně spravovanou korunní kolonii Adenská kolonie a Adenský protektorát (který existoval už od roku 1886), který byl rozdělen na dva celky: Západoadenský protektorát a Východoadenský protektorát (většina na území Hadhramount).\n\nZe Západoadenského protektorátu se pak utvořila v letech 1959 - 1962 Federace jihoarabských knížectví, ze které vznikla právě Jihoarabská federace, ke které se v roce 1963 připojila Adenskou kolonií. V roce se jako 17 stát federace připojil sultanán Horní Aulaqi. Většina území bývalého Východoadenského protektorátu utvořila tzv. Jihoarabský protektorát.\n\nOd roku 1963 vedla na území Jižního Jemenu, nacházejícího se pod britskou správou, Národně osvobozenecká fronta ozbrojený boj proti koloniální vládě. V důsledku této aktivity a v souvislosti se Suezskou krizí opustili Britové dne 28. listopadu 1967 toto území. O dva dny později byla na teritoriu Jihoarabské federace a Jihoarabského protektorátu vyhlášena Jihojemenská lidová republika, čímž Jihoarabská federace zanikla.\n\n\n\n"}
{"id": "417853", "url": "https://cs.wikipedia.org/wiki?curid=417853", "title": "Orava (vesnice)", "text": "Orava (vesnice)\n\nOrava (německy \"Waldeck\") je vesnice v estonském kraji Põlvamaa, samosprávně patřící do obce Orava, jejímž je správním centrem. Roku 2005 zde bylo hlášeno 311 obyvatel.\n\nNejstarší zmínka o vesnici je z roku 1638 v podobě \"Oraw Laur\", poukazující zřejmě na estonské jméno hospodáře \"Orava Lauri\". V 18. století byl ve vesnici postaven panský statek rodu Liphardů, který byl ještě během 18. století zpustošen selským povstáním a následně obnoven. Se vznikem občanských samospráv během 19. století byla na oravském panství vytvořena samosprávná obec, a vesnice Orava se stala jejím přirozeným centrem, a zůstala jím až do anektace Estonska Sovětským svazem roku 1940, kdy byla přičleněna k vesnickému sovětu Suuremetsa. S obnovou správního členění Estonska po vyhlášení nezávislosti se Orava roku 1992 stala opět střediskem samosprávné obce.\n\nVe vesnici se nachází Oravské zámecké jezero, na jehož jihovýchodním břehu jsou k vidění zbytky zámeckého parku (\"Orava park\"). Na území vesnice leží ještě několik dalších menších jezer, z nichž za zmínku stojí Solda järv, Mustjärv a Tahojärv.\n\nNěkdejší zámecká budova dnes hostí obecní úřad, pobočku banky, kulturní dům a prostory několika místních institucí a spolků.\n\nVe vesnici se nachází též památník bitvy o Oravu, která se odehrála v rámci Estonské osvobozenecké války ve dnech 19. a 20. března 1919 a při níž padlo 33 vojáků estonské armády.\n\nŽelezniční stanice Orava je nejzazším místem, kam společnost Edelaraudtee provozuje osobní dopravu na trati spojující Tartu s Pečorami a dále Pskovem (v roce 2010 dva páry osobních vlaků do Tartu).\n"}
{"id": "417854", "url": "https://cs.wikipedia.org/wiki?curid=417854", "title": "Doba (hudba)", "text": "Doba (hudba)\n\nDoba (v hudbě) je základní jednotka metra a rytmu. Doba představuje pevně daný časový interval. Například každé klepnutí metronomu představuje jednu dobu, v jiném kontextu může být \"doba\" celý interval mezi dvěma klepnutími metronomu.\n\nHudba je často charakterizována sekvencí střídajících se přízvučných a nepřízvučných dob (často nazývaných také těžkých a lehkých) organizovaných do metra. Rychlost charakterizuje tempo. Metrum určuje délku taktu - počet dob v taktu. Například označení 3/4 znamená, že jeden takt má tři doby. První doba je přízvučná (silnější) a další dvě doby jsou nepřízvučné (slabší).\n"}
{"id": "417855", "url": "https://cs.wikipedia.org/wiki?curid=417855", "title": "Ralpačän", "text": "Ralpačän\n\nRalpačän (ཁྲི་རལ་པ་ཅན།; Tri Ralpačän) byl podle tradičního podání 41. tibetský král. Narodil se kolem roku 806, jeho otec byl Sänaleg, 40. král Tibetu. Měl ještě čtyři bratry; když Ralpačänův otec zemřel, měl se stát dalším králem nejstarší žijící Sänalegův syn Langdarma. Byl však nevybíravého a hrubého chování, proto ministři, kteří měli výběr korunovaci krále na starosti, raději zvolil za dalšího krále Ralpačäna.\n\nRalpačän byl velmi nakloněn buddhismu. Aktivně jej podporoval a šířil po Tibetské říši. Se svými dvěma předchůdci Songcän Gampou a Thisong Decänem je proto počítán mezi tzv. „dharma krále“ – panovníky, kteří, zavedli v Tibetu buddhismus. Za dob Ralpačäna bylo do tibetštiny přeloženo ze sanskrtu ohromné množství buddhistických textů. Ralpačän též uzavřel mírové dohody s Čínou.\n\nVe snaze o šíření buddhismu mezi lidmi a podporou mnichů král nařídil, aby lidé přispívali vlastními prostředky na mnichy v klášterech. Bylo to pravděpodobně první případ v Tibetu, kdy laická obec musela přispívat na udržování klášterů.\n\nRalpačän zemřel snad roku 838. Silné stranění buddhismu totiž nebylo milé pro-bönsky založeným ministrům, kteří krále zavraždili. Po jeho smrti se tibetského trůnu chopil jeho bratr Langdarma, během jehož doby docházelo k perzekuci mnichů a k silnému potlačování buddhismu.\n\n"}
{"id": "417861", "url": "https://cs.wikipedia.org/wiki?curid=417861", "title": "Motorový vůz 893", "text": "Motorový vůz 893\n\nMotorové vozy řady 893 patří do skupiny pracovních vozidel na českých kolejích. Byly vyrobeny v letech 1971 a 1972 podnikem Vagónka Studénka pro Československé státní dráhy, které je provozovaly pod označením M 250.0. Od začátku roku 1988 nesly řadu 893. Při rozdělení republiky zůstala většina vozů řady 893 Českým drahám, které je po přeřazení k traťovým mechanismům v roce 1997 přeznačily na MVTV 3, přičemž toto označení nosí doposud.\n\nVozy řady 893 vychází z osobních motorových vozů řady 820 (M 240.0). Z těchto vozidel byl převzat pojezd a motor. Vozová skříň je posazena na dvou dvounápravových podvozcích, z nichž právě jeden je hnací. Hnací agregát Tatra T 930-4 se společně s hydrodynamickou převodovkou nachází na samostatném rámu pod karoserií mezi podvozky. Kostra vozové skříně je vyrobena z ocelových profilů, bočnice jsou z ocelového plechu a na kostru jsou přinýtovány. Interiér vozidla je rozdělen na dvě stanoviště strojvedoucího, dílnu, šatnu a hygienické zařízení sestávající z WC a umývárny. Na střeše se nacházejí dvě prohlídkové plošiny (menší pro práci se střídavým napětím 25 kV/50 Hz, větší pro stejnosměrné napětí 3 kV), na které lze vstoupit z prohlídkové kabiny, jež se nachází uprostřed vozu a do které se vchází po schodech z dílny. Vozidla jsou rovněž vybavena jedním zkušebním pantografem.\n\nVývoj nového pracovního vozu dostala studénská vagónka zadáno v roce 1967. První tři vozy byly vyrobeny v roce 1971, zbylých 27 v roce následujícím. Díky této 30kusové dodávce bylo možné zrušit zbylé prvorepublikové prohlídkové vozy a vlečné trolejové věže. Necelá třetina vozů tehdejší řady M 250.0 byla deponována na Slovensku, zbytek v Česku. Od 1. ledna 1988 byly vozy označeny řadou 893. Poslední vozy řady 893 byly na Slovensku vyřazeny v roce 1995, v Česku byly v roce 1997 přeřazeny mezi traťové mechanismy a označeny řadou MVTV 3. Od roku 2008 jsou zbylé provozní vozy v majetku Správy železniční dopravní cesty (do té doby je vlastnily České dráhy).\n\n\n\n"}
{"id": "417868", "url": "https://cs.wikipedia.org/wiki?curid=417868", "title": "K-T rozhraní", "text": "K-T rozhraní\n\nRozhraní K–T (křída – terciér; nověji spíše K-Pg) je geologickou hranicí mezi druhohorní a třetihorní (či nověji kenozoickou) érou (dnes se ve vědecké literatuře používá spíše termín K-Pg, tedy křída-paleogén). V současnosti je datována na zhruba 66,0 milionu let před současností (s rozptylem asi 30 tisíc let). Na tomto rozhraní zároveň došlo k jednomu z největších hromadných vymírání v dějinách planety. Následkem tohoto vymírání, které se také označuje jako \"vymírání K–T\", zmizeli z naší planety neptačí dinosauři, četní mořští plazi, ptakoještěři, téměř všichni hlavonožci amoniti a mnohé další skupiny živočichů.\nKatastrofa K–T je poslední ze série pěti intenzivních masových vymírání, které významně zasáhly do vývoje organického života na planetě Zemi (tzv. Velká pětka vymírání). Po této katastrofické události nastává éra kenozoika (\"nového\" života), která trvá dodnes a je ve znamení rapidního nástupu savců a ptáků ve většině suchozemských ekosystémů.\n\nGeologicky je K-T rozhraní velmi dobře odlišitelné od okolních sedimentů díky červené až černé tenké vrstvě jílových usazenin s vysokou koncentrací jinak vzácného prvku iridia, ležící právě mezi sedimenty svrchní křídy a paleocénu (tzv. Iridiová anomálie). Tato vrstva se nachází po celém světě, přičemž její tloušťka kolísá od několika centimetrů po několik desítek centimetrů. Vrstva byla prvním vodítkem, které naznačovalo, že k zániku druhohorních ekosystémů vedla událost kosmického původu. Následné odhalení Chicxulubského kráteru, datovaného právě do doby před 66 mil. lety, tuto domněnku jen potvrzuje. Není ale zatím jasné, zda pro vymírání byl dopad obřího meteoritu hlavním a jediným důvodem, či zda šlo o souhru víc událostí zároveň (viz Příčiny K–T vymírání).\n\nNejznámější obětí tohoto vymírání jsou neptačí dinosauři, kteří měli vyhynout právě před 66 miliony let. Od 80. let se ale objevují domněnky o jejich možném přežití do nejstarších třetihor (paleocénu). Ty však nejsou obecně uznávané a průkazný doklad není dosud k dispozici. Jisté je, že neptačí dinosauři žili ještě přinejmenším několik tisíc let před dopadem planetky Chicxulub, jak ukázaly objevy série stop kachnozobých a rohatých dinosaurů pouhé decimetry pod touto hraniční vrstvou v oblasti Raton Basin na jihu státu Colorado.\n\nAčkoliv dříve převažovaly názory o pozvolném a postupném vymírání na konci křídy, v současnosti nové výzkumy ukazují, že na celém světě pravděpodobně proběhla hlavní vlna vymírání velmi rychle, nejspíše v řádu jednotlivých let či ještě rychleji. Doklady o masivním a náhlém vyhynutí dnes poskytují lokality v Severní Americe, Evropě, Argentině, na Novém Zélandu nebo i v Antarktidě. Hlavní příčinou byl podle současných představ dopad planetky Chicxulub, zesílený účinkem masivní sopečné činnosti v Indii (vznik Dekkánských trapů) a snad i dalších průvodních jevů, souvisejících například se změnami klimatu.\n\n\n\n"}
{"id": "417871", "url": "https://cs.wikipedia.org/wiki?curid=417871", "title": "Jantra (rozcestník)", "text": "Jantra (rozcestník)\n\nJantra může být\n\n"}
{"id": "417874", "url": "https://cs.wikipedia.org/wiki?curid=417874", "title": "Jantra (vesnice)", "text": "Jantra (vesnice)\n\nJantra je vesnice v estonském kraji Põlvamaa, samosprávně patřící do obce Orava.\n"}
{"id": "417876", "url": "https://cs.wikipedia.org/wiki?curid=417876", "title": "Brasileodactylus", "text": "Brasileodactylus\n\nBrasileodactylus (\"(létavý) prst z Brazílie\") byl pterodaktyloidní ptakoještěr, který žil v období spodní křídy (stupeň apt) na území dnešní Brazílie (oblast Chapada do Araripe, Ceará). Typový druh \"B. araripensis\" byl popsán na základě části spodní čelisti. Tento ptakoještěr měl dlouhé, tenké a dopředu směřující zuby. Na lebce brazileodaktyla mohl být přítomen výrazný hřeben, podobně jako u jiných ornitocheiroidů.\n\n\n"}
{"id": "417877", "url": "https://cs.wikipedia.org/wiki?curid=417877", "title": "Papeete", "text": "Papeete\n\nPapeete (tahitsky \"Pape'ete\") je hlavní město Francouzské Polynésie, ležící na ostrově Tahiti, v souostroví Společenské ostrovy. Žije zde 26 017 obyvatel (aglomerace 131 695, stav 2007).\n\nMěsto je zároveň správním střediskem oblasti Návětrné ostrovy a hlavním administrativním, obchodním, průmyslovým a finančním centrem celé oblasti Tahiti a Francouzské Polynésie. Je významným přístavem a centrem místního cestovního ruchu.\n\nOblast je rozdělena do sedmi komun: \"Faaa\", \"Papeete\", \"Punaauia\", \"Pirae\", \"Mahina\", \"Paea\" a \"Arue\".\n\nPrvním Evropanem, který se v okolí dnešního města usídlil, byl roku 1818 britský misionář William Crook. Papeete je hlavním městem od roku 1830, zásluhou tahitské královny Pomaré IV. Tento status přetrval dodnes, i přes francouzskou kolonizaci a následné zřízení protektorátu v roce 1842.\n\nMěsto bylo několikrát po sobě poničeno. V roce 1884 zde propukl velký požár, který poničil velkou část města, a v roce 1906 bylo zasaženo tropickou cyklónou.\n\nOd roku 1842 zde byl uvězněn Herman Melville. Jeho zdejší zážitky se staly inspirací pro jeho novelu \"Omú\". Roku 1891 sem přicestoval Paul Gauguin, který zde (s výjimkou let 1893–1895), zůstal, a již nikdy se nevrátil zpět do Francie. Delší čas zde strávili také Robert Louis Stevenson a Henry Adams.\n\nRychlý růst města byl odstartován rozhodnutím Francie o přemístění testovacího místa jaderných zbraní z Alžírska do atolů Mururoa a Fangataufa, vzdálených 1500 km. Z tohoto důvodu bylo poblíž Papeete postaveno letiště, jediné mezinárodní ve Francouzské Polynésii. V 60. letech následoval příliv imigrantů (okolo 30 000) z okolních oblastí a z Francie. Poslední série jaderných testů byla provedena v roce 1995, jež vyústila v dvoudenní pouliční nepokoje, které měly za následek poničení mezinárodního letiště, 40 zraněných, a na určitou dobu úpadek cestovního ruchu. Nepokoje byly však pozorovány i při testech v roce 1987.\n\nV roce 1983 zde byl postaven chrám církve Mormonů, z důvodu vysokého počtu příznivců v oblasti.\n\n"}
{"id": "417885", "url": "https://cs.wikipedia.org/wiki?curid=417885", "title": "Klášter Dunfermline", "text": "Klášter Dunfermline\n\nKlášter Dunfermline je v skotském městě Dunfermline ve Fife.\n\nRozsáhlé benediktinské opatství bylo založeno roku 1128 skotským králem Davidem I. na základech starší budovy z dob krále Malcolma III. Stalo se centrem mariánského kultu a druhým pohřebištěm skotských králů. Předchůdci Malcolma III. byli pohřbíváni na ostrově Iona.\n\nSeznam pohřbených\n\n"}
{"id": "417887", "url": "https://cs.wikipedia.org/wiki?curid=417887", "title": "Taylor Dent", "text": "Taylor Dent\n\nTaylor Dent (* 24. dubna 1981 v Newport Beach, Kalifornie, USA) je bývalý americký profesionální tenista.V Během své kariéry vyhrál 4 turnaje ATP World Tour ve dvouhře, tři další finálové účasti v zisk titulu proměnit nedokázal. Šlo o hráče, který se prezentoval stylem servis-volej. Jeho servis patřil k nejtvrdším na okruhu.\nV roce 2006 byl kvůli problémům se zády nucen přerušit na rok a půl aktivní kariéru. Přesto, že musel podstoupit několik operací, se k profesionálnímu tenisu v roce 2008 vrátil. Od té doby pracoval na zlepšení hry od základní čáry, aby ulehčil svým zádům. Nicméně nebyl se svou výkonností spokojen, a proto v roce 2010 ukončil aktivní kariéru.\n\nTaylor Dent se zúčastnil 1 zápasu v Davisově poháru za tým USA s bilancí 0-1 ve dvouhře.\n\n"}
{"id": "417889", "url": "https://cs.wikipedia.org/wiki?curid=417889", "title": "Motorový vůz M 144.0", "text": "Motorový vůz M 144.0\n\nMotorové vozy řady M 144.0 (od 1. ledna 1988 označeny řadou 891) sloužily u Československých státních drah (ČSD) jako montážní vozy pro prohlídky a opravy trolejového vedení. ČSD je v počtu 20 kusů nakoupily mezi lety 1957 a 1961 od vagónky ve východoněmeckém městě Görlitz. V provozu vydržely do poloviny 90. let 20. století.\n\nJedná se o menší dvounápravové vozy s ocelovou svařovanou skříní. Ta je usazena na pojezdu tvořeném dvěma dvojkolími, z nichž jedno je hnací. Vstup do vozidla je z každé strany zajištěn dvoukřídlými dveřmi uprostřed bočnice. Vozy řady M 144.0 byly původně poháněny vodou chlazeným motorem 6 KVD 14,5 SRW o výkonu 99 kW. Od inventárního čísla 7 byla vozidla již vybavena agregáty Tatra 301 (výkon 114 kW) známými z osobních motorových vozů řady M 131.1, který byl později osazen i prvních šesti vozů. Výkon z motoru převádí čtyřstupňová převodovka Mylius, která umožňuje i trvalou jízdu rychlostí 7 km/h. Interiér vozidla je rozdělen na dvě stanoviště strojvedoucího, dílnu, strojovnu a šatnu s WC a umývárnou. Nad jedním dvojkolím se nachází kabina pro prohlídku trolejového vedení, ze které lze vstoupit na prohlídkovou plošinu na střeše vozidla. To je rovněž vybaveno zkušebním pantografem.\n\nPodobnou variantu, jako jsou československé motorové vozy řady M 144.0, vyráběla görlitzká vagónka i pro východoněmecké a polské železnice. Pro ČSD byly realizovány dvě dodávky (6+14 ks) v letech 1957 až 1961, vozidla byla rozdělena jednotlivým elektroúsekům, pro Slovensko bylo určeno 6 vozů (později však byly vozy přesouvány). V roce 1959 byly již dodané vozy předány do lokomotivních dep. Kromě několik výjimek byly vozy řady M 144.0 (od 1. ledna 1988 označené řadou 891) vyřazovány od druhé poloviny 80. let 20. století, přičemž poslední vozy dojezdily v polovině 90. let. Jako historický exponát je určen vůz M 144.016 v České Třebové, který již prodělal částečnou opravu. Několik dalších vozidel je rovněž v soukromém vlastnictví v neprovozním stavu.\n\n\n\n"}
{"id": "417893", "url": "https://cs.wikipedia.org/wiki?curid=417893", "title": "310. československá stíhací peruť RAF", "text": "310. československá stíhací peruť RAF\n\n310. československá stíhací peruť RAF (anglicky: ) byla jednou ze čtyř československých perutí RAF. Jednalo se o československou jednotku, která v RAF působila nejdéle. 310. československá stíhací peruť měla také nejvyšší skóre sestřelů nepřátelských letounů.\n\nHeslem bylo anglické: („Bojujeme za obnovu“).\n\n10. července 1940 vydalo britské ministerstvo letectví rozkaz k zformování: No. 310 squadron. Bojeschopnou byla peruť uznána 17. srpna 1940 v Duxfordu (Duxford Aerodrome), v hrabství Cambridge. Československým velitelem byl ustanoven major Alexander Hess a britským spoluvelitelem S/L George Douglas Blackwood. První bojový vzlet se uskutečnil 18. srpna 1940 z Duxfordu. Vedena S/Ldr. Blackwoodem dostala rozkaz hlídkovat nad základnou North Weald, nesetkala se však s nepřítelem. Peruť byla vyzbrojena letouny Hawker Hurricane Mk. IA. Později byla peruť vyzbrojena Hawker Hurricane Mk. IIA, IIB, Supermarine Spitfire Mk. IIA, VB, VC, HF Mk. VI, F Mk.IX, LF Mk. IXC, LF Mk. IEe. Do bojů zasahovala nad jihovýchodní a východní Anglií, především v době slavné bitvy o Británii.\n\nOd září 1940 byla peruť součástí vyšší taktické jednotky – křídla Duxford/12th Group wing, který vedla legenda anglického letectva, beznohý stíhač Douglas Bader. V tomto wingu peruť působila od září 1940 do poloviny následujícího roku 1941. Výjimečná byla peruť těmito fakty: nejdéle působila ve svazku RAF 5 let, sestřelila 54 a 1/2 jistých plus 4 střely V-1, 20 sestřelů pravděpodobných a 32 poškozených letadel Luftwaffe. Zahynulo 31 jejich pilotů. Za těmito výsledky je činnost na bojově vytíženém místě bitvy o Británii, na rozdíl od 312. československé stíhací perutě RAF, umístěné ve Speke u Liverpoolu a 313. československé stíhací perutě RAF, která byla založena až 10. května 1941.\n\nVelitelé (Squadron Commanders) 310. perutě\n\n\n\nPodle údajů na stránce cz-raf\n\n\n\n\nPoznámky:\n\n\n"}
{"id": "417894", "url": "https://cs.wikipedia.org/wiki?curid=417894", "title": "Ellis Petersová", "text": "Ellis Petersová\n\nEllis Petersová, vlastním jménem Edith Mary Pargeter (28. září 1913 Horsehay – 14. října 1995 Madeley), byla anglická spisovatelka, zejména historických a detektivních románů, bohemistka a překladatelka z češtiny a slovenštiny.\n\nPod jménem Ellis Petersová napsala známou řadu historických detektivek s hlavním hrdinou bratrem Cadfaelem, používala ale i vlastní jméno (v českých vydáních uváděné v podobě \"Edith Pargeterová\") a další pseudonymy (John Redfern, Jolyon Carr, Peter Benedict).\n\n\nBratr Cadfael, benediktinský mnich ze shrewsburského opatství, je detektivem ve známé sérii historických detektivních příběhů, které byly přeloženy také do češtiny. Děj případů je zasazen do období mezi lety 1135 a 1145, kdy v Anglii probíhala občanská válka kterou vedl Štěpán III. z Blois se svou sestřenicí Matyldou. Cadfael je původem Velšan a před vstupem do kláštera žil dlouho světským životem, zúčastnil se také křížových výprav. V klášteře se stará o bylinkovou zahradu a plní funkci lékárníka. Případy řeší společně se svým přítelem a představitelem spravedlnosti, šerifem Hughem Beringarem. Díky svým životním zkušenostem je chápavý a shovívavý vůči ostatním a jeho činy jdou často proti omezenému oficiálnímu postoji některých jeho spolubratrů.\n\n\n\n"}
{"id": "417896", "url": "https://cs.wikipedia.org/wiki?curid=417896", "title": "Seznam minuskulních textů Nového zákona", "text": "Seznam minuskulních textů Nového zákona\n\nNovozákonní minuskule je opis části Nového zákona provedený řeckou kurzívou, která se vyvinula z unciálního písma. Většina minuskulí je ještě psána na pergamenu. Papír se používal až od 12. století.\n\nNovozákonní minuskule se liší od:\n\nMinuskulní kodexy obsahují komentáře a další texty navíc, jako například Úvod ke čtyřem evangeliím, Epištolu ke Karpianským, \"Seznam sedmdesáti apoštolů\", krátké životopisy apoštolů nebo souhrn cest apoštola Pavla. Od 9. století obsahují některé manuskripty poznámky s datem a místem opisu různých knih Nového zákona. Některé manuskripty nesou informaci o jménu písaře a datu vzniku, ale datum se obvykle odvozuje od stvoření světa (5508 př. n. l.). To byl Byzantský zvyk. Pouze několik málo minuskulních kodexů je datováno od narození Krista.\n\nOd doby J. J. Wettsteina jsou manuskripty označeny arabskými číslicemi, ale čísla v každé ze čtyř skupin knih Nového zákona začínají 1, a tak \"1\" může označovat knihu v kterémkoli manuskriptu (například 1, 1, 2, 2). Různé části téhož manuskriptu mají různá čísla (např. 18, 113, 132 a 51 patří k témuž manuskriptu). Pouze u prvního manuskriptu je situace jednoduchá, protože je označen číslem 1 v evangeliích (1), ve Skutcích (1) i v epištolách (1). Tento systém byl komplikovaný.\nScrivener například vyčíslil jemu známé minuskulní kodexy takto:\nTo neznamená, že celkový počet minuskulních textů byl 1460, protože některé z nich patřily do téhož manuskriptu.\n\nWettsteinův systém byl vylepšen a upraven F. H. A. Scrivenerem, G. R. Gregorym a dalšími vědci. Aland přečísloval minuskulní manuskripty (1 dostal číslo 2814, 2 číslo 2815, 4 obdržel 2816 atd.) a tak nyní každý minuskulní manuskript má jiné katalogové číslo.\n\nPřečíslované manuskripty: \n\nManuskripty s čísly 260-469 byly do seznamy přidány Scholzem (1794-1852).\nV současnosti známe 2911 minuskulních kodexů, katalogizovaných zásluhou Institute for New Testament Textual Research v Münsteru.\n\n\n\n\n"}
{"id": "417898", "url": "https://cs.wikipedia.org/wiki?curid=417898", "title": "Scheveningská varianta", "text": "Scheveningská varianta\n\nScheveningská varianta (ECO B80-B89) je varianta šachového zahájení Sicilské obrany. Charakterizují ji tahy:\n\nke stejné pozici vede i\n\nScheveningská varianta se objevuje často a v Sicilské obraně je na mezinárodní úrovni variantou nejčastější.\n\n\nPřechod z Najdorfovy varianty volí většina hráčů, kteří Scheveningskou variantu mají v oblibě. Vyhýbají se tím Keresovu útoku. V tomto pořadí tahů ji zpopularizoval Garri Kasparov.\n\n\nVarianta se objevovala již koncem 19. století, kdy vznikala z Paulsenovy varianty. Tak ji v 80. letech 19. století hrával Louis Paulsen.\nNázev nese po mezinárodním turnaji v Scheveningenu, kde se varianta hrála v roce 1923. O popularizaci a teoretický rozvoj varianty se ve velké míře zasloužil Garri Kasparov, který ji od 80. let 20. století úspěšně používal v zápasech o mistra světa s Anatolijem Karpovem. To vedlo Karpova dokonce k tomu, že se později ve vzájemných zápasech raději přiklonil k zavřeným hrám.\nVarianta je typická tím, že černý vybudoval malý střed pěšci \"e6\", \"d6\" nazývaný také ježek. Dále černý obvykle volí vývin figur a posléze získává slibnou protihru na dámském křídle nebo ve středu. Bílý má možnost reagovat různými způsoby, může podnikat operace jak ve středu, tak na dámském křídle nebo může útočit na křídle královském. V případě, že bílý zvolí velkou rošádu, tak vznikají ostré pozice s opačnými rošádami.\n\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 e6 6. Se2\n\nČerný tu může zkusit variantu bez a6 se snahou protihru v centru, nejčastěji se ale 6... a6 vyskytuje. Zde dále černý volí nejčastěji výstavbu Se7, 0-0, Dc7, Jc6 přičemž bílý nejčastěji reaguje 7. 0-0 Se7 8. f4 0-0 9. Kh1 Dc7 10. a4 Jc6 11. Se3 kdy vznikne výchozí pozice klasické varianty, ke které je možno se dobrat i v jiném pořadí tahů. Varianta byla prověřována už v zápase o mistra světa Karpov-Kasparov a je populární stále. Někdy bílý i nehraje a4 a zkouší aktivně působit vývinem De1-g3. Hra je šancemi na obou stranách.\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 e6 6. g3\n\nPlatí za poklidnější variantu, fianchetto dává bílému možnost působit na diagonále, černý získává protihru na dámském křídle. Často vzniká z Paulsenovy varianty po tazích 1. e4 c5 2. Jf3 e6 3. d4 cxd4 4. Jxd4 Jc6 5. Jc3 Dc7 6. g3 a6 7. Sg2 Jf6 8. 0-0 d6 9. Ve1 s plánem 10. Jxc6 bxc6 11. e5 Bílý tu má lepší pěšcovou strukturu, za kterou má černý protihru na sloupci b.\n\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 e6 6. g4\n\nZavedl do hry na nejvyšší úrovni velmistr Paul Keres. Bílý se snaží uchvátit iniciativu už v brzkém stadiu partie.\nČerný může zahájit protiakce na dámském křídle, bílý má ale iniciativu, nejčastěji tu černý odpovídá tahem 6... h6 přičemž se pak snaží o protihru v centru, v často hrané variantě 7. h4 Jc6 8. Vg1 volí černý protiuder 8... h5 9. gxh5 Jxh5 10. Sg5 Jf6 kde má bílý tlak po sloupci \"g\", a černý tu často raději rochuje nadlouho.\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 a6 6. Se3 e6 7. g4\n\nZískal popularitu i na nejvyšší úrovni, černý může reagovat klidnějším 7... h6 nebo může přijmout výzvu a odpovědět 7... e5 kde po 8. Jf5 g6 9. g5! gxf5 10. exf5 d5! s dalším d4 má bílý kompenzaci za obětovanou figuru, ostrá hra je tu bohatá na taktické zápletky.\n\nMéně často vzniká odložený Keresův útok i po tazích 1. e4 c5 2. Jf3 d6 3. d4 cxd4 4. Jxd4 Jf6 5. Jc3 a6 6. h3 e6 7. g4 černý tu nemusí hrát h6 a může reagovat protihrou v centru.\n1.e4 c5 2. Jf3 d6 3. d4 cxd4 4. Jxd4 Jf6 5. Jc3 e6 6. f4\n\nV této ostré variantě se černý může rozhodnout mezi 6... Jc6 s případnou protihrou v centru nebo může zvolit 6... a6 kde po nejčastějším 7. Df3 udělá černý nejlépe, když napadne bílého jezdce 7... Db6 a v případě jeho ústupu 8. Jb3 (možné je i 8. a3 Jc6) získává černý po 8... Dc7 protihru na dámském křídle tahem b5 . Bílý se může rozhodnout pro velkou nebo malou rošádu, hra je s oboustrannými šancemi.\n\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 e6 6. Sc4\n\nS tímto systémem zaznamenával úspěchy Bobby Fischer, někdy se proto varianta nazývá i Fischerova. Černý zde nejčastěji volí buď variantu 6... a6 7. Sb3 b5 (7... Jc6 přechází do 6... Jc6) 8. 0-0 Se7 kde po 9. Df3 černý nejčastěji odpovídá 8... Db6 9. Se3 Db7 s protihrou, neboť fianchetto střelce na b7 by bylo riskantní pro oslabení pole e6. Nebo se černý rozhoduje pro variantu 6... Jc6 a bílý si tu může vybrat mezi variantou, kde zvolí rošádu malou, kterou preferoval Fischer nebo může zvolit i postup Se3, De2 s rošádou velkou, zvanou též varianta Velimiroviče. Hra je s šancemi na obou stranách.\n1. e4 c5 2. Jf3 d6 3. d4 cxd4 4. Jxd4 Jf6 5. Jc3 e6 6. Se3 nebo 6. f3 s dalším 7. Se3\n\nSe stal populárním od druhé poloviny 80. let 20.století. Hrával tak anglický velmistr Nigel Short. Bílý zde volí postup f3, Dd2, 0-0-0 a nastupuje pěšci g4, h4, přičemž nástup pěšci někdy činí ještě před velkou rošádou. Vznikají zde ostré pozice s opačnými rošádami s šancemi na obou stranách, při nichž bílý útočí na černého krále na královském křídle a černý na bílého krále na křídle dámském. Ke střetu zde dochází i ve středu.\ncodice_1\n"}
{"id": "417899", "url": "https://cs.wikipedia.org/wiki?curid=417899", "title": "René Burri", "text": "René Burri\n\nRené Burri (9. dubna 1933, Curych − 20. října 2014 Curych) byl švýcarský fotograf známý svými fotografiemi z oblasti politiky, historických a kulturních událostí a klíčových osobností druhé poloviny 20. století. Je předním fotoreportérem a dokumentaristou.\n\nBurri pracoval pro agenturu Magnum Photos, pro kterou fotografoval politické, vojenské a umělecké osobnosti a scény. Do agentury vstoupil v roce 1955 a plným členem se stal o čtyři roky později. Portrétoval například Guevaru, Alberto Giacomettiho nebo Pabla Picassa; nebo dnes již ikonické obrazy ze São Paula a Brazílie.\n\nSvé první fotografie zveřejnil ve švýcarských magazínech jako byli například \"Du\", \"Camera\". Později začal vydávat své snímky v prestižních zahraničních časopisech jako byli \"Look, Paris Match, Life, Stern\" a \"GEO\".\n\nRené Burri se společně se známými fotografy jako Werner Bischof, William Eugene Smith, David Seymour (Chim) podílel v období 1945–1968 na fotografickém stylu, který je označován jako \"humanistická fotožurnalistika\".\n\nRené Burri žil a pracoval v Curychu a v Paříži. Zemřel v roce 2014 ve věku 81 let.\n\nJeho cyklus s názvem \"Němci\" ukazuje s jemnou ironií různé typické aspekty německého životního stylu v obtížném období po 2. světové válce i během hospodářského zázraku. Výstava \"Utopia\" se vyznačovala hlavně výtvarnými kvalitami netradičních pohledů na moderní architekturu.\n\n\n\n\n\n"}
{"id": "417905", "url": "https://cs.wikipedia.org/wiki?curid=417905", "title": "Aliens versus Predator 2", "text": "Aliens versus Predator 2\n\nAliens versus Predator 2, ve zkratce AVP 2, je počítačová hra žánru hororové FPS z roku 2001, která je pokračováním hry Aliens versus Predator z roku 1999. Hra byla vydána ve verzích pro PC a Apple Macintosh. Oba díly jsou založené na souboji Vetřelců, Predátorů a mariňáků USCM.\n\nV roce 2002 byl vydán ještě datadisk pod názvem Aliens verus Predator: Primal Hunt, který přidával kampaň za Predaliena a nové kampaně za lidskou rasu a Predátory.\n\nStejně jako první díl je na výběr z postav člověka, vetřelce a Predátora. Každá z postav prochází zhruba jednotný příběh z jiného kraje, má na výběr různé druhy zbraní a své speciální schopnosti.\n\nČlověk, konkrétně voják USCM má pro obranu plátovou vestu a pro útok pak různé zbraně od bojového nože, přes známou pulsní pušku M41A až po bazooku. Disponuje různým vybavením jako ruční svářečkou, lampou, světlicemi, nočním viděním a samozřejmě detektorem pohybu.\n\nPredátor disponuje mnohem větší robustností než člověk nebo vetřelec a snese i pád z vyšší výšky než je tomu u mariňáka. Je vybaven řadou zbraní od známých čepelí na zápěstí, bodací kombohole, přes disk, plazmové dělo až po síťomet, výbušné šurikeny atd. Navíc disponuje technologiemi, které mu v lovu pomáhají, jako cloacking device pro neviditelnost, MediComp pro léčení ran a kromě jiného i masku se 3 módy vidění – termovizi, viděním zvýrazňující vetřelce, PredTech viděním, které zvýrazňuje predátory a vůbec kovové součásti.\n\nVetřelec samozřejmě nemá jiných zbraní než svoje pařáty, ocas a čelisti. Jeho hlavní výhodou je jeho rychlost a možnost pohybovat se po stěnách a stropech. Při útoku na dálku využívá skok při kterém vymrští před sebe pařáty a oběť rozcupuje. Díky schopnosti echolokace mu nepřekáží tma. Kolem každého tvora vidí barevnou auru a díky tomu rychle rozezná predátory, lidi a další vetřelce. Jako jediný ze 3 hratelných ras prochází svůj celý životní cyklus od vejce, přes chestburstera až po dospělého jedince.\n\nNa rozdíl od prvního dílu, kde všechny 3 charaktery procházeli svůj vlastní příběh nezávisle na sobě se ve hře Aliens versus Predator 2 dějové linie proplétají a navzájem se také ovlivňují. Postavy se navzájem ve hře potkávají.\nPříběh je zasazen do doby 50 let po událostech ve filmu Vetřelec 3. Společnost Weyland-Yutani objevuje planetu s ruinami pradávné civilizace osídlenou vetřelci, která se nazývá \"LV-1201\". Společnost na planetě zakládá výzkumné centrum, které vede Dr. Eisenberg. Komplex čítá primární centrum s pěticí „\"podů\"“ (zavěšených budov) v jednom z údolí a několik detašovaných výzkumných objektů. Když příběh hry začíná, je Pod 5 zničen. Příčina je vysvětlena v datadisku Aliens versus Predator: Primal Hunt.\n\nPři hře za člověka je hráč vsazen do role desátníka Andrewa \"„Frosty“\" Harrisona z USCM, který se svou jednotkou doráží kosmickou lodí \"USS Verloc\" na LV-1201, kde společnost ztratila před 6 týdny kontakt s jednou z výzkumných základen. Po nesnadném přistání mariňáci zjišťují, že základna je kontaminovaná vetřelci a po napadení se ubírají k hlavnímu centru do údolí, přičemž ovšem způsobí trhlinu v bezpečnostním systému a umožní tak vetřelcům průnik do hlavní výzkumné kolonie, kterou tvoří Pody. Zde je uvězněn a při svém útěku osvobozuje postavu Predátora. Potřebuje najít datový disk s důkazy o ilegálních aktivitách výzkumné kolonie, zabít královnu vetřelců a opustit planetu.\n\nPredátor přilétá na LV-1201 s dalšími 3 lovci a původně se vydává pouze na klasický lov. Nedlouho poté jsou 3 predátoři, včetně hlavní postavy uvězněni ve výzkumném centru skládající se z Podů. Paradoxně díky vetřelci i desátníku Harrisonovi se mu daří utéct, získat zpět své vybavení a vydává se pronásledovat svého věznitele, velitele obrany výzkumné kolonie – generála Rykova. Po finálním souboji v hnízdě vetřelců, kde zabije Rykova je vyzvednut na kosmickou loď predátorů a vydávají se za odlétající lodí USS Verloc.\n\nVetřelec je vlastně začátkem příběhu, kdy se nešťastnou náhodou otevře přepravní box ve kterém je vejce. Nejdříve jako Facehugger musí najít osamoceného člověka do kterého může naklást embryo a následně se vylíhnout jako Chestburster. Když najde dostatek potravy, vyrůstá v dospělého vetřelce a způsobuje kolaps základny. V průběhu hry uvolňuje další vetřelce a způsobuje infekci jednoho z komplexů. Příběh se pak přesouvá do doby o 6 týdnů později, kdy je způsobena trhlina v obranném systému a spolu s dalšími vetřelci se dostává do centrálních Podů, kde osvobozuje jedno z hnízd, uvolňuje ze zajetí Predaliena a zabíjí posádku Podů. Následně musí zpět do hnízda, protože Dr. Eisenberg chce zajmout královnu a podminuje hnízdo. Hráč musí zničit výbušniny, s ostatními vetřelci dohnat Dr. Eisenberga, který se chce evakuovat a vzít s sebou královnu. Zničením navigačních zařízení evakuační loď havaruje, Dr. Eisenberg je chycen a následně jako kokon v hnízdě, kde je také vidět, že jde o androida.\n\nHru je možné hrát ve více hráčích po lokální síti LAN nebo přes Internet. K výběru jsou celkem 4 skupiny – Vetřelci, Predátoři, US Mariňáci a ještě žoldáci společnosti Weyland-Yutani, zvaní v příběhu jako „Iron bears“ (\"česky: železní medvědi\"). Každá skupina má svoje výhody, ale i svoje nevýhody a především vlastní vybavení zbraní a obranných prostředků.\n\nHra disponuje několika módy od klasického typu „\"Deathmatch\"“, přes různé varianty soubojů i několika týmů.\n\nAliens versus Predator 2: Primal Hunt je datadisk k původní hře, vydaný roku 2002, který nabízí při hře jednoho hráče opět 3 kampaně za 3 postavy. Tentokrát jde o Predátora, Predaliena a Žoldáky společnosti Weyland-Yutani. Příběh datadisku začíná cca 500 let před událostmi v Aliens versus Predator 2, kdy Predátoři osídlují LV-1201. Přináší tři nové kampaně a to jak za vetřelce, tak i za predátora a mariňáka (resp. žoldáka). Přináší několik nových zbraní a mnoho nových multiplayerových map.\n\nPříběhy za Predaliena a Predátora začínají cca 500 let před hlavním dějem původní hry a pokračují následně v roce 2230, kdy se odehrává i příběh kampaně za člověka. Všechny tři dějové linie vysvětlují příčinu zničení Podu 5, který v hlavní hře byl již zničený.\n\nPři hře za člověka je hlavní postavou major Dunya, která slouží ve společnosti Weyland-Yutani u nájemných žoldáků. Dunya dostane od generála Rykova úkol zmocnit se záhadného artefaktu a tak se vydává do hnízda vetřelců známé pod názvem „Zeta Site“. Po probojování se do centra objevuje neznámou technologii a artefakt se kterým se snaží uniknout na povrch. Po shledání se s posádkou jí čeká návrat na základu. Zde zjišťuje, že Pod 5 je infiltrován vetřelci a je nutné artefakt přemístit. Dunya přichází akorát v momentě, kdy se artefaktu zmocnil Predátor. Posléze sama na poslední chvíli stíhá evakuaci z Podu 5, který je pak Rykovem a Dr. Eisenbergem odpojen ze závěsných lan a zničen při detonacích.\n\nZa Predátora příběh začíná 500 let před událostmi Aliens versus Predator 2, kdy Predátoři poprvé přilétají na LV-1201 na lov. Zprvu jde o lov pouze místní fauny, tedy různých monster, než je zjištěno, že planetu osidlují také vetřelci. Hlavní postava pronásleduje vetřelce do hnízda, kde objevuje artefakt, který je schopen vetřelce odpuzovat. Děj se následně posunuje o 8 měsíců, kdy je kolem artefaktu vybudována základna predátorů. Hlavní postava se vydává najít královnu vetřelců, avšak dříve než se stihne vydat na lov, vetřelci deaktivují artefakt a tak musí zpět zapnout stázové pole kolem vajec. Při spuštění stáze je napaden facehuggerem a následně hybernován na 500 let ve stázovém poli. Probouzí se, když Dunya ukradne artefakt. Následně se vydává jej získat zpět až do Podu 5. Když získá zpět artefakt, stihne ještě vyslat signál lodi predátorů a následně umírá, když se mu z hrudi klube Chestburster.\n\nPredalien začíná jako Facehugger v hnízdě Zeta-Site při prvním výpadku artefaktu, kdy základna predátorů je napadena vetřelci. Zde se mu podaří zastihnout hlavní postavu predátora v momentě, kdy spustí stázi a při napadení je s ním uvězněn na 500 let. Dále příběh pokračuje od momentu, kdy Predátor odvysílal zprávu ostatním. Predalien se líhne jako Chestburster a prochází Pod 5, aby našel něco k jídlu. Když vyrůstá v dospělého Predaliena, je Pod 5 již infikován vetřelci a rozhoduje se o jeho autodestrukci. Predalien musí nejprve najít artefakt a přinést jej zpět do hnízda, ale nakonec není čas a tak se musí probojovat pouze pryč z Podu 5 a uprchnout s ostatními vetřelci dříve, než je pod uvolněn a zničen.\nDatadisk přinesl kromě nových misí a nového příběhu ještě něco málo zbraní pro lidskou rasu a predátora. Pro hru více hráčů přibyly 4 mapy a možnost Predátorů zapnout svou autodestrukci. Primal Hunt byl ve světě přijat poměrně negativně. V Česku byla kritika mírnější. Společné kritiky se datadisk dočkal především kvůli malé inovaci a velmi krátké době hraní, kdy jednu kampaň lze odehrát ani ne za 5 hodin.\n\n"}
{"id": "417907", "url": "https://cs.wikipedia.org/wiki?curid=417907", "title": "Lipolec", "text": "Lipolec\n\nLipolec () byl dříve samostatná obec 5,5 km západně od Dačic v nadmořské výšce 510 m. Situována je v Dačické sníženině v mělkém údolí Lipoleckého potoka, který se po soutoku s Volfířovským potokem vlévá z pravé strany do Moravské Dyje. Obec dříve s německým obyvatelstvem, po roce 1918 s českou menšinou, po r. 1945 české obyvatelstvo. V roce 1843 žilo v obci podle Vlastivědy moravské (vydání 2005) 401 obyvatel ve 75 domech a 101 domácnostech. V roce 1976 byl Lipolec v rámci integrací obcí připojen k Markvarci a do roku 1980 k městu Dačicím. V současné době je v Lipolci 64 obytných domů. V roce 2011 zde trvale žilo 179 obyvatel.\n\nPrvní písemné zmínky o obci jsou v historických pramenech z roku 1390 (některé zdroje uvádějí rok 1399), kdy je zde uváděna fara. Od roku 1610 až do roku 1849 byl součástí dačického panství. Před třicetiletou válkou bylo v městečku Lipolci 46 usedlostí. Desátky se odváděly faře v místě a panství Dačice. Na týdenní sobotní trhy se jezdilo do Dačic. Elektrifikována byla ves v roce 1931 připojením na síť ZME Brno.\n\nŠkola v Lipolci byla již v roce 1668, kdy se připomíná v historických pramenech, ale bez učitele. Po obnovení zdejší fary v roce 1736 se na škole vyučovalo, ale až doba josefínská přinesla pořádek do zdejších školských poměrů. Škola pak byla otevřena v roce 1792. Jednopatrová budova školy byla při cestě uprostřed obce postavena ve druhé polovině 19. století a měla dvě třídy a byt učitele. Po vzniku republiky byla v roce 1922 postavena nová patrová budova české menšinové školy. Po okupaci v roce 1938 zde skončila česká škola svoji činnost, neboť čeští obyvatelé byli z pohraničí okupanty vyhnáni. Po osvobození v roce 1945 bylo obnoveno ve škole vyučování samozřejmě již pouze v českém jazyce. Pro malý počet žáků byla škola v roce 1978 zrušena a žactvo bylo převedeno do školy v Dačicích.\n\n"}
{"id": "417910", "url": "https://cs.wikipedia.org/wiki?curid=417910", "title": "Ian Whyte", "text": "Ian Whyte\n\nIan Whyte (* 17. září 1971 Bangor, Wales, Spojené království) je britský herec, kaskadér a bývalý profesionální basketbalista. Měří 216 cm. K jeho největším filmovým rolím patří ztvárnění Predátora ve filmech Vetřelec vs. Predátor a Vetřelci vs. Predátor 2.\n\n\n"}
{"id": "417912", "url": "https://cs.wikipedia.org/wiki?curid=417912", "title": "Simone Bolelli", "text": "Simone Bolelli\n\nSimone Bolelli (* 8. října 1985 v Bologni, Itálie) je italský profesionální tenista. Ve své dosavadní kariéře vyhrál na okruhu ATP World Tour čtyři tituly ve čtyřhře, včetně Australian Open 2015, na němž triumfoval s krajanem Fabiem Fogninim. Na challengerech ATP a okruhu Futures získal čtrnáct titulů ve dvouhře a pět ve čtyřhře.\n\nNa žebříčku ATP pro dvouhru byl nejvýše klasifikován v únoru 2009 na 36. místě a ve čtyřhře pak v srpnu 2015 na 8. místě. Trénují ho Umberto Rianna a Giancarlo Petrazzuolo.\n\nNa nejvyšší grandslamové úrovni se v mužské dvouhře nejdále probojoval do 3. kola pařížského French Open (v letech 2008 a 2015) a travnatého Wimbledonu (v letech 2008, 2011 a 2014).\n\nV italském daviscupovém týmu debutoval v roce 2007 utkáním zóny Evropy a Afriky proti Izraeli, v němž ve třech setech nestačil na Noama Okuna. V sérii pak nastoupil ještě k poslední dvouhře, v níž přehrál po dvou sadách Dudiho Selu. Itálie v sérii prohrála 2:3. Do roku 2016 v soutěži nastoupil k šestnácti mezistátním utkáním s bilancí 7–9 ve dvouhře a 9–3 ve čtyřhře.\n\nNarodil se v Bologni, otci Danieli (zubař) a matce Stefanii (účetní). Má starší sestru Simonu, která pracuje jako bankovní vedoucí. Tenis začal hrát v sedmi letech. Nejraději hraje na kurtech tvrdého podkladu a forhend má za svůj oblíbený úder. Když vyrůstal, byly jeho idoly tenisté Stefan Edberg a Patrick Rafter. Jeho nejlepšími přáteli na okruhu jsou Juan Martín del Potro, Daniel Gimeno Traver a Horacio Zeballos. Za své oblíbené turnaje považuje Croatia Open, Rome Masters a Monte-Carlo Masters. Ve svém volném čase rád sleduje filmy, poslouchá hudbu nebo chatuje s přáteli. Dne 5. srpna 2009 se oženil s Ximenou Fleitasovou.\n\n"}
{"id": "417929", "url": "https://cs.wikipedia.org/wiki?curid=417929", "title": "Potito Starace", "text": "Potito Starace\n\nPotito Starace (* 14. července 1981 v Benevento, Itálie) je současný italský profesionální tenista. Ve své dosavadní kariéře zatím vyhrál 3 turnaje na okruhu ATP World Tour ve čtyřhře.\n\nPotito Starace se zúčastnil 10 zápasů v Davisově poháru za tým Itálie s bilancí 10-1 ve dvouhře a 3-3 ve čtyřhře.\n\n\n"}
{"id": "417932", "url": "https://cs.wikipedia.org/wiki?curid=417932", "title": "Přírodní park Džbán", "text": "Přírodní park Džbán\n\nPřírodní park Džbán je přírodní park, který byl zřízen roku 1994 na pomezí okresů Louny, Kladno a Rakovník. Je to poměrně rozsáhlé přírodovědně a krajinářsky cenné území, které leží mezi průmyslovými oblastmi Severočeské hnědouhelné pánve a Kladensko-rakovnické pánve. Jeho rozloha činí 416 km².\n\nÚzemí má vysokou přírodovědnou a rekreační hodnotou, dochovaly se na něm smíšené a listnaté lesy, v nichž se vyskytuje celá řada vzácných druhů rostlin, jako je kýchavice černá, celoevropsky chráněný zvonovec liliolistý, vstavač nachový, střevíčník pantoflíček, okrotice červená, okrotice bílá, okrotice dlouholistá, smrkovník plazivý, pětiprstka hustokvětá, pětiprstka žežulník, vemeník dvoulistý, vemeník zelenavý, bradáček vejčitý, kruštík růžkatý, kruštík širolistý, kruštík tmanočervený kamejka modronachová, sasanka lesní, hruštička prostřední, hvězdnice chlumní, dřín jarní, třemdava bílá, lilie zlatohlavá, medovník meduňkolistý, vzácně dub pýřitý, čičorka pochvatá, úpolín nejvyšší, šášina načernalá, kohátka kalíškatá, bledule jarní, hořec hořepník, zvonečník hlavatý, tučnice obecná, vachta trojlistá, rosnatka okrouhlolistá, hlaváček letní, hřib satan či lněnka bezlistenná, která zde roste na jediné lokalitě v ČR.\n\nDžbán je velice cenný nejen botanicky ale i zoologicky.Na území žije celá řada obojživelníků, jako je čolek obecný, čolek velký, čolek horský, mlok skvrnitý, blatnice skvrnitá, kuňka obecná, rosnička zelená, ropucha obecná, ropucha zelená, skokan skřehotavý, skokan štíhlý aj. Z plazů je hojný slepýš křehký, ještěrka obecná, užovka obojková, ale i vzácní zástupci, kterými jsou zmije obecná a užovka hladká.\n\nTaké ptactvo je na Džbáně pestře zastoupeno. Hnízdí zde žluva hajní, strakapoud prostřední, strakapoud malý, žluna šedá, žluna zelená, datel černý, strnad zahradní, pěnice vlašská, sýkora lužní, krutihlav obecný, sluka lesní, krahujec obecný, jestřáb lesní, výr velký, kalous ušatý, puštík obecný, čáp černý, potápka malá, potápka roháč, labuť velká a mnoho dalších. Z řad bezobratlých lze jmenovat cikádu chlumní, roháče obecného či vzácného pavouka stepníka rudonohého.\n\nPosláním Přírodního parku Džbán je zachování unikátní krajiny džbánské křídové tabule s významnými estetickými hodnotami, zejména s ohledem na geomorfologii území, lesní porosty, charakteristickou a vzácnou flóru a faunu, rozptýlenou mimolesní zeleň a staré ovocné sady.\n\nPřírodu na Džbánsku popsal její znalec Josef Houda v roce 1969 v knize \"Džbán – ochranářská studie\". Ta bezprostředně zapříčinila soustředění ochranářů na tuto oblast, které vyvrcholilo vyhlášením přírodního parku Džbán. K tomu došlo po dlouhodobém úsilí orgánů ochrany přírody i dobrovolných ochránců přírody z okresů Louny, Rakovník a Kladno a následně po celé řadě jednání úřadů s místními obyvateli. Park byl vyhlášen 1. května 1994 vyhláškou Okresního úřadu v Lounech o zřízení přírodního parku Džbán. Vyměřená plocha byla ve všech třech okresech 41.578 ha, z toho v okrese Louny 20.378 ha na 45 katastrálních územích.\n\nHranici Přírodního parku Džbán vymezují obce Kladno, Nové Strašecí, Řevničov, Hředle, Mutějovice, Kounov, Janov, Svojetín, Děkov, Vrbice, Běsno, Soběchleby, Liběšovice, Měcholupy, Dobříčany, Liběšice, Tuchořice, Hřivice, Senkov, Brodec, Smolnice, Hříškov, Panenský Týnec, Bílichov, Pozdeň, Jedomělice, Smečno, Svinařov a Libušín.\n\nÚzemí Džbánu je pahorkatina, která zejména v okolí Ročova přechází ve vrchovinu. Je to opukový hřeben a zdejší bílá i zlatavá opuka se už od prvopočátku kamenných staveb těžila jako stavební kámen nejen pro typické zdejší neomítnuté selské domy (tzv. opuková architektura). Je také oblíbená pro svou jedinečnou barevnost a strukturu i v sochařství a těží se dodnes. Nejvyššími vrcholy jsou Louštín (537 m n. m.) a návrší Džbán (536 m n. m.).\n\nSrážky na území přírodního parku jsou nízké ale vyrovnané, činí cca 490 až 510 mm. Jsou ovlivněné srážkovým stínem Krušných hor. Oblast je obecně suchá a s průměrnými teplotami cca 8,3 až 8,9 °C i poměrně teplá.\n\nDžbán pokrývají z cca 65 až 70 % lesy. Je pramennou oblastí uprostřed jinak bezlesého Slánska, Žatecka a Lounska. Mohutný džbánský hřeben ve směru Hříškov–Řevničov je přirozenou rozvodnicí Vltavy, Berounky a Ohře. Na východ od této rozvodnice pramení Bakovský potok se svými přítoky, potoky Bilichovským a Červeným. Všechny tyto potoky mají směr svého toku na východ nebo severovýchod a odvodňuje je Vltava. Na západ od rozvodnice pramení potoky Smolnický, Klášterský (Ročovský), Hřivický, Hasina a Klučecký. Směr jejich toku je na sever nebo severozápad a odvodňuje je řeka Ohře.\n\n\n\nPřírodní památka Červené dolíky:\n"}
{"id": "417937", "url": "https://cs.wikipedia.org/wiki?curid=417937", "title": "Drozd zpěvný", "text": "Drozd zpěvný\n\nDrozd zpěvný (\"Turdus philomelos\") je středně velký druh zpěvného ptáka z čeledi drozdovitých.\n\nRozlišují se 4 poddruhy: drozd zpěvný evropský (\"Turdus philomelos philomelos\"), obývající většinu areálu, drozd zpěvný anglický (\"T. p. clarkei\"), žijící v malé části západní Evropy a na většině Britských ostrovů, drozd zpěvný skotský (\"T. p. hebridensis\"), obývající západní část Skotska a Irska, a drozd zpěvný sibiřský (\"T. p. nataliae\"), žijící v asijské části areálu.\n\nO něco menší než kos černý, s kratším ocasem. Dorůstá délky 22–23 cm a váží 40–97 g. Svrchu je hnědý, spodinu má žlutavě bílou nebo bílou, na bocích a hrudi často teple okrovou, s hustými černými podélnými skvrnami tvaru obrácených srdíček. V letu patrné spodní křídelní krovky jsou rezavobéžové. Obě pohlaví jsou zbarvena stejně. Létá rychle, trochu trhavě.\n\nZaměněn může být zejména s drozdem brávníkem, který se liší hlavně následujícími znaky: větší velikostí, protáhlejším tvarem s delším ocasem, bílými spodními křídelními krovkami a špičkami vnějších ocasních per a letu v dlouhých vlnovkách. Sedícího ptáka lze odlišit také díky světlejším hnědošedým stranám hlavy a krku, často větším černým skvrnám po stranách hrudi, kulatějším černým skvrnám na hrudi a břichu a šedšímu peří v křídlech se světlejšími lemy.\n\nVábí nenápadným, ostrým „cit“. Zpěv je hlasitý, tvořen flétnovými a vrzavými tóny a hvizdy, typický periodickým opakováním (2–4×) jednotlivých, znatelně oddělených motivů.\nHnízdí v celé Evropě s výjimkou části Pyrenejského poloostrova a v Asii východně až po jezero Bajkal, během 19. století byl introdukován i do jihovýchodní Austrálie, na Nový Zéland a Nové Hebridy. Je částečně tažný, ptáci ze západní Evropy jsou zčásti stálí a zčásti tažní, populace ze severnějších částí Evropy a Sibiře výlučně tažné. Většina evropských ptáků zimuje v oblasti západního Středomoří a severní Afriky.\n\nV ČR hnízdí běžně na celém území od nížin až nad horní hranici lesa; nejvýše byl zaznamenán v Jeseníkách v 1 350 m n. m. a v Krkonoších a na Šumavě v 1 300 m n. m. Početnost se v posledních desetiletích jeví jako stabilní, v letech 2001–03 byla odhadována na 400 000–800 000 párů.\n\nPtáci hnízdící v ČR jsou tažní. Jarní přílet připadá na konec února a na březen, odlet na konec srpna až začátek října.\n\nHnízdí v lesích všech typů, hlavně na jejich okrajích, v porostech kolem vodotečí, remízkách a polních lesících. V průběhu 20. století se podobně jako u kosa černého část populace přesunula z lesního prostředí do lidských sídlišť a dnes tak běžně hnízdí také v parcích, zahradách a na hřbitovech.\n\nŽiví se převážně žížalami, měkkýši a hmyzem. Z měkkýšů převažují plovatky, okružáci, plzáci, slimáci a hlemýždi, z hmyzu brouci a motýli. Na konci léta a na podzim vyhledává také nejrůznější bobule a semena, často meruzalky, jahodníku, brusnice, jeřábu, bezu, střemchy aj. Mláďata jsou zpočátku krmena hlavně žížalami, později čím dál více měkkýši a larvami a housenkami motýlů. Ulit plžů se zbavuje otloukáním o kámen, na místě jeho výskytu tak lze většinou nalézt tzv. šnečí kovadliny, tj. kameny se zbytky šnečích ulit. Potravu sbírá především na zemi, plody ozobává i na stromech a keřích.\n\nHnízdí v jednotlivých párech. Samci revíry obsazují hned po návratu ze zimovišť a označují je hlasitým zpěvem. Během toku poletují okolo samic a předvádějí před nimi zvláštní postoj s načepýřeným peřím. Hnízdí běžně 2× až 3× ročně od března do července, při zničení snůšek následuje náhradní hnízdění. Hnízdo je na stromech a keřích, méně často i na budovách, v polodutinách stromů, hromadách dřeva, na zemi apod. V ČR bývá umístěno nejčastěji na smrku a bezu ve výšce 1–3 m. Brzy na jaře se většina hnízd nachází z důvodu lepšího krytí na jehličnatých stromech, po olistění listnatých stromů a keřů přibývá i hnízd umístěných na nich. Stavebním materiálem je tráva, větvičky, listí a mech, vnitřek je vymazán směsí hlíny, dřevního trouchu a slin a je tak nezaměnitelný s jinými druhy rodu \"Turdus\". Hnízdo staví pouze samice po dobu 4–6 dnů a bývá obvykle použito jen pro 1 hnízdění.\n\nSnůška obsahuje 4–5 (3–6) modrých nebo modrozelených, 27,2 × 20,5 mm velkých vajec s tmavými tečkami. Snášení probíhá denně, sezení začíná od snesení předposledního či posledního vejce. Inkubuje samotná samice po dobu 10–16 dnů. Mláďata jsou krmena oběma rodiči, hnízdo opouštějí ve stáří 13–15 dnů a další 1–2 týdny jsou krmena mimo něj. Pohlavní dospělosti dosahují ve 2. roce života. Mortalita v 1. roce je 58,3 %, průměrná délka života 1,4 roku. Nejstarší pták se dožil nejméně 17 let a 5 měsíců.\n\n\n"}
{"id": "417938", "url": "https://cs.wikipedia.org/wiki?curid=417938", "title": "Drozd brávník", "text": "Drozd brávník\n\nDrozd brávník (\"Turdus viscivorus\") je středně velký druh pěvce z čeledi drozdovitých (Turdidae).\n\nS délkou těla mezi 26–28 cm a s hmotností 95-140 g se jedná o největšího hnízdícího zástupce drozdovitých v Evropě. Svrchu je hnědý, spodina těla je světlá s velkými tmavými skvrnami. Končetiny má nažloutlé, zobák světle hnědý. Zbarvením se velmi podobá drozdu zpěvnému (\"T. philomelos\"), který je však menší (dorůstá max. 24 cm) a má i menší a řidší skvrnění na spodině těla. V letu je drozd brávník dobře odlišitelný také díky výrazným bíle zbarveným spodním stranám křídel. Obě pohlaví jsou zbarvena stejně.\n\nPři vábení se ozývá svižným „srrrrr“, při vzletu pronikavým „trrr trrr“. Zpěv je krátký, ale hlasitý, flétnovitý, mírně melodický; foneticky jej lze zařadit mezi zpěv drozda zpěvného(\"T.philomelos\") a kosa černého (\"T. merula\").\n\nVyskytuje se v celé Evropě s výjimkou nejsevernějších oblastí, zasahuje také na území severní Afriky a západní a střední Asie. Je částečně tažný, evropské populace na zimu migrují do jihozápadní Evropy a do střední Evropy se zpět vracejí již koncem února a během března. Žije v otevřených, vysokokmenných lesích různého typu, nejhojnější je však v lesích jehličnatých. Vzácněji se vyskytuje také ve větších parcích, ovocných zahradách a sadech a pro potravu zalétává i na hospodářskou půdu.\n\nDrozd brávník nenáleží mezi nikterak společenské druhy, většinou se vyskytuje buď samostatně nebo v párech. Přezimující jedinci či páry často obsazují bobulonosné keře a brání je vůči ostatním drozdovitým.\n\nJe všežravý, v jeho potravě se objevují především drobní bezobratlí, hlavně žížaly, měkkýši, hmyz a jeho larvy, ale, zejména v zimě, požírá také bobule.\n\nPohlavní dospělosti dosahuje po prvním roce života. Hnízdní období začíná v dubnu a končí až v srpnu, druh hnízdí 2× ročně. Ve hnízdě umístěném většinou vysoko na stromě ve vidlici větví blízko kmene bývá 4-6 skvrnitých žlutošedých vajec, na kterých sedí po dobu zhruba 14 dnů pouze samička; sameček se zapojuje až do krmení mláďat. Ta hnízdo opouští ve věku 12-15 dnů.\n\n"}
{"id": "417939", "url": "https://cs.wikipedia.org/wiki?curid=417939", "title": "Skalník modrý", "text": "Skalník modrý\n\nSkalník modrý (\"Monticola solitarius\") je menší pták z čeledi drozdovitých, blízký příbuzný skalníka zpěvného. Samci jsou modrošedí s tmavými křídly, samice tmavohnědé, na spodině vlnkované.\n"}
{"id": "417940", "url": "https://cs.wikipedia.org/wiki?curid=417940", "title": "Slavík tmavý", "text": "Slavík tmavý\n\nSlavík tmavý (\"Luscinia luscinia\") je malý tažný pták z čeledi lejskovitých\n\nShora tmavěji hnědý než velmi podoný slavík obecný. Na ocase je jen nevýrazně rezavohnědý, na prsou i na bocích šedohnědavém podkladu tmavěji nevýrazně skvrněný a vlnkovaný, na spodní části bělavý. Má velké, tmavě zbarvené oči, kolem nich je nevýrazný oční kroužek.\n\nSlavík tmavý je výborným zpěvákem, rozhodně ale není lepší než slavík obecný. Ve zpěvu mu totiž chybí úvodní táhlé hvizdy a hlavně typickým trylkovitý tlukot slavíka obecného. Charakteristické je závěrečné ,srrr“, které je ve zpěvu téměř všech samců slavíka tmavého. Jeho tón hlasu je hlubší a dojem budí vyšší hlasitostí, takže připomíná drozdy. Za klidných nocí je slyšet na několik kilometrů.\nSlavík tmavý nahrazuje příbuzného slavíka obecného ve východní a severní Evropě. V Čechách a na Moravě slavík tmavý nehnízdí. Jsou známa jen ojedinělá data z hnízdního období. Na Slovensku hnízdí pouze ve východních částech území. Obývá nevelký areál v severovýchodní Evropě a ve střední části Asie. Obývá také východnější oblasti Evropy, zhruba od Dánska a Polska a dál na východ. Tažný druh zimuje v jihovýchodní Africe.\n\nPobřežní houštiny řek s hustým bylinným patrem, zaplavované porosty vrb kolem potoků a vlhké lesíky v otevřené krajině. Na tahu se objevují i v dalším prostředí. Našim uzemím pravidelně protahuje.\n\nHnízdo slavíka tmavého je dosti neuměle zhotovené. Je spleteno z trávy, kořínků, mechu a suchého listí. Bývá umístěno docela nízko nad zemí, nebo přímo na zemi mezi hustými větvemi keřů, v bylinách, v hromádce roští, v hromadě suchého listí nebo v trsu trávy. Vajíček bývá v hnízdě 4 nebo 5, jsou nazelenalá nebo hnědá a vyžadují 13 až 14 denní inkubace. Samec se na sezení nepodílí, sedí pouze samice. Jakmile se však vylíhnou mláďata, pomáhá samec při jejich krmení. Nosí jim různé červy, housenky, larvy brouků nebo měkkýše. Po 12 dnech se mláďata z hnízda rozbíhají, ale létat se naučí až o něco později. V místech společného výskytu se občas kříží se slavíkem obecným.\n\nJe to sekundární konzument drobných bezobratlých živočichů v ekosystémech vlhkých břehových porostů. Esteticky významný je svým zpěvem. Dříve se lovil pro chov v klecích. Je význačný z kulturního hlediska, vědecky je zajímavý svým rozšířením. Dříve byly populace ohroženy odchytem zpívajících samců, dnes jsou ohroženy především likvidací břehových porostů při úpravách vodotečí a změnami prostředí na zimovištích.\n\n"}
{"id": "417941", "url": "https://cs.wikipedia.org/wiki?curid=417941", "title": "Sedmihlásek hajní", "text": "Sedmihlásek hajní\n\nSedmihlásek hajní (\"Hippolais icterina\") je malý zpěvný pták z čeledi rákosníkovitých (Acrocephalidae).\n\nJe menší než vrabec, štíhlý, nenápadně zbarvený. Dorůstá délky 12–14 cm, v rozpětí křídel měří 21–24 cm a váží 14–20 g. Svrchní stranu těla má zelenavě hnědou, se světlým polem v křídlech, spodinu a tenký nadoční proužek světle žlutý, delší, zašpičatělý zobák oranžový, oči černé a končetiny modrošedé. Obě pohlaví jsou zbarvena stejně, mladí ptáci pak mají bledší spodinu těla.\n\nV západní a jižní Evropě žije blízce příbuzný sedmihlásek švitořivý (\"H. polyglotta\"), který světlé pole v křídlech postrádá a má i hnědé, nikoliv modrošedé končetiny a kratší křídla (ruční letky méně vyčnívající nad raménka).\n\nZpěv, kterým se samci ozývají nejčastěji z vrcholů stromů, je rychlý a složený z řady žvatlavých, flétnovitých a chraptivých tónů a imitací jiných ptáků. Vábí pronikavým „čočovích“.\n\nHnízdí v Evropě a západní i střední Asii, v rozmezí od severovýchodní Francie severně po jihozápadní část Skandinávie, jižně po Švýcarsko, Rumunsko, severní Balkán, Ukrajinu a Krym a východně až po severozápadní úpatí pohoří Altaj. Ve střední Evropě se vyskytuje od května do srpna. Je druhem tažným na dlouhou vzdálenost se zimovišti v subsaharské Africe.\n\nŽije ve světlých listnatých lesích, remízcích, parcích a zarostlých zahradách s hustým podrostem, často blízko vody.\n\nV České republice hnízdí na většině území v nižších polohách v počtu 50 000–100 000 párů. Jeho početnost na českém území v posledních letech mírně klesá.\n\nŽiví se hlavně hmyzem, ale požírá též pavouky, měkkýše a bobule. Potravu sbírá nejčastěji z větví stromů a keřů, na zem slétá jen zřídkakdy.\n\nPohlavně dospívá v druhém kalendářním roce. Ve střední Evropě hnízdí 1× ročně od května do srpna. Křehké, miskovité hnízdo ze stonků, listů, trávy a pavučin, které často obkládá tenkou březovou kůrou, staví ve vidlicích větví stromů nebo vysokých keřů. V jedné snůšce je 4–6 narůžovělých, černě skvrnitých, 18,4 × 13,5 mm velkých vajec, na kterých sedí 12–14 dnů střídavě oba rodiče. Mláďata pak hnízdo opouštějí po 12–13 dnech.\n\nMonotypický druh popsaný L. Vieillotem v roce 1817 pod názvem \"Sylvia icterina\" (z latinského \"icterus\" = nažloutlý).\n\nJarmila Kačírková: Sedmihlásek hajní (Hippolais icterina) Přerov, 18.6.2019<br>\n\n\n"}
{"id": "417942", "url": "https://cs.wikipedia.org/wiki?curid=417942", "title": "Pěnice černohlavá", "text": "Pěnice černohlavá\n\nPěnice černohlavá (\"Sylvia atricapilla\", lidově také „černohlávek“) je malý zpěvný pták z čeledi pěnicovitých.\n\nRozlišuje se celkem 5 poddruhů: pěnice černohlavá evropská (\"Sylvia atricapilla atricapilla\"), obývající většinu Evropy a západní Sibiř, p. č. španělská (\"S. a. heineken\"), žijící na Pyrenejském poloostrově, Madeiře, Kanárských ostrovech a zřejmě též v Maroku a Alžírsku, p. č. italská (\"S. a. pauluccii\"), obývající území od východního Španělska po střední a severní Itálii a zřejmě i Tunisko, p. č. kavkazská (\"S. a. dammholzi\"), žijící na Kavkaze a Blízkém východě. Pátý poddruh obývá Kapverdské ostrovy a Azory.\n\n\nJedna z větších pěnic. Snadno se pozná podle typické čepičky na hlavě, sahající k hornímu okraji oka. Dospělý samec má čepičku černou (od prvního přepeření do konce zimy hnědou, černou nebo černohnědou); svrchu je popelavě šedý a zespodu olivově šedý. Samice má čepičku rezavohnědou. Svrchu je tmavěji šedohnědá, na spodu světlejší, ale celkově oproti samci s hnědým nádechem. Mladí ptáci (do prvního přepeření) mají čepičku zbarvenou jako samice. Na ocase nemá v žádném šatu bílou barvu. Nohy i zobák jsou šedé.\n\nVábí tvrdým mlaskavým „tek“, přednášeným samostatně nebo v řadě. V čistém flétnovém zpěvu dokáže mistrně napodobit hlasy jiných druhů ptáků (např. slavíků, kosa, drozdů nebo červenky). Zpívá z vyvýšených míst i při prolézání hustou vegetací.\n\nObývá celou Evropu kromě nejsevernější části, vyskytuje se také na západní Sibiři a v severozápadní Africe. Na západě a jihu Evropy je stálá, ostatní populace přezimují ve Středomoří nebo v rovníkové Africe. Evropská populace je odhadována na více než 25 000 000 párů a druh je charakterizován jako zabezpečený.\n\nV České republice hnízdí na celém území od nížin až do subalpínského stupně, s nadmořskou výškou se však její početnost snižuje. Její stavy se od počátku 80. let 20. století mírně zvyšují; v letech 1985–1989 byla celková početnost odhadnuta na 600 000–1 200 000 párů, zatímco v letech 2001–2003 již na 800 000–1 600 000 párů.\n\nPřílet na naše území probíhá od března do dubna, odlet od srpna do září, případně ještě během října až listopadu. Ojediněle v ČR i zimuje, v posledních letech se počet zimujících ptáků (nejčastěji samců) zvyšuje.\n\nPůvodní zimoviště se nacházela v severní Africe. Nově však část středoevropské populace zalétá zimovat do Británie. Zde ptáci využívají britské tradice zimniho přikrmování ptactva a nemusejí absolvovat tisíce kilometrů dlouhou cestu do Afriky. Statistické měření u těchto populací prokázalo zkracování letek. \n\nJe typickým lesním ptákem. Preferuje spíše listnaté a smíšené lesy, ale žije i v lesích jehličnatých, a to jak v ekotonu, tak uvnitř lesů. Obývá též zarostlé parky a zahrady.\n\nHnízdí jednotlivě, teritoriálně a monogamně, vzácně se objevují i případy bigamie a účasti cizího samce na péči o mláďata. Na hnízdišti se jako první objevuje samec, který hned zabírá teritorium a označuje ho zpěvem. Během námluv staví několik jednoduchých hnízd, která představuje samici. Ta si buď jedno z nich vybere, nebo postaví nové. Hnízdí obvykle 1× ročně od května do července, při ztrátě snůšky následuje náhradní hnízdění. Hnízdo je obvykle dobře skryto v husté vegetaci (keřích, stromech, popínavých rostlinách, kapradinách) ve výšce do 2 m. Stavebním materiálem je tráva a různé byliny, vystýlka kotlinky je tvořena jemnou trávou, kořínky a žíněmi. Snůška čítá 4–5 (2–7) bílých, nažloutlých, nahnědlých nebo načervenalých, hnědě skvrnitých vajec o rozměrech 19,6 × 14,7 mm, na kterých sedí po dobu 11–12 dnů oba ptáci. Mláďata jsou krmena oběma rodiči a hnízdo opouštějí ve stáří 11–14 dnů. S rodiči zůstávají další 2–3 týdny a pohlavní dospělosti dosahují ve 2. kalendářním roce.\n\nZ 2345 hnízd v ČR byla mláďata úspěšně vyvedena z 38 % hnízd, z 546 hnízd v jižním Německu z 52 % hnízd. Nejčastější příčinou ztrát je predace (více než 90 % případů), ve střední Evropě hlavně kunou a sojkou. Míra přežití v 1. roce života je 32 %, roční míra přežití u dospělých ptáků 46 %. Nejstarší okroužkovaný pták se dožil 13 let a 22 dnů.\n\nV hnízdním období se živí hlavně hmyzem (housenkami, brouky, blanokřídlými, dvoukřídlými) a jinými bezobratlými (pavouky, měkkýši), na konci léta a na podzim požírá také bobule a dužnaté plody. Oblíbenou sezonní potravou jsou bobule bezu černého a v dubnu jmelí bílého listnáčového.Pěnice černohlavá způsobuje velké napadení stromů jmelím poblíž samičí rostliny jmelí, dokáže naset v dubnu na větve stovky semínek jmelí blízko sebe. Mláďata jsou krmena hmyzem a později i dužnatými plody. Potravu sbírá z listů a větví stromů a keřů, méně často v letu a na zemi.\n\nV minulosti byla tato pěnice lidově nazývaná „černohlávek“ žádaným klecním ptákem pro svůj příjemný zpěv. Z toho důvodu byla pochopitelně ceněnou kořistí čižbářů. Odposlechnutí samci (kvalitní zpěváci) se chytali většinou za použití sýčka na lep. Takový lov patřil pro svou náročnost k čihařskému mistrovství a nejlepší černohlávci byli pečlivě opečovávanými chovanci. Dodnes o pozornosti, jakou tomuto drobnému ptákovi lidé v minulosti věnovali, svědčí i poměrně rozšířené české příjmení Černohlávek.\n"}
{"id": "417948", "url": "https://cs.wikipedia.org/wiki?curid=417948", "title": "Maďarský komunistický svaz mládeže", "text": "Maďarský komunistický svaz mládeže\n\nMaďarský komunistický svaz mládeže, maďarsky Magyar Kommunista Ifjúsági Szövetség, zkráceně KISZ, byla politicko-společenská organizace pod vedením MSZMP v Maďarské lidové republice. Svaz existoval v letech 1957–1989.\n\nSvaz byl založen 21. března 1957. Jeho předchůdcem byl DISZ – Dolgozó Ifjúság Szövetsége neboli Svaz pracující mládeže, který byl založen v roce 1950, v rámci centralizace MDP dle sovětského vzoru. Jeho cílem bylo sjednotit mládež ve věku 14–26 let.\n\nKISZ pracoval pod vedením vládnoucí strany MSZMP a vychovával mládež v komunistickém duchu. Svaz byl členem Světové federace demokratické mládeže a Mezinárodního svazu studentstva.\n\nV čele svazu vždy stál První tajemník ústředního výboru Komunistického svazu mládeže.\n\n\nSvaz měl 913 000 členů, kteří pracovali ve 34 000 základních organizacích.\nZ celkového počtů mládeže v MLR bylo členy KISZ:\n\nKISZ měl vlastní vydavatelství, 11 časopisů a cestovní kancelář. Oficiálním tiskovým orgánem byl týdeník \"Magyar Ifjúság\", který vycházel v nákladu 230 000 výtisků.\n\n\n"}
{"id": "417950", "url": "https://cs.wikipedia.org/wiki?curid=417950", "title": "Austrian Open Kitzbühel", "text": "Austrian Open Kitzbühel\n\nAustrian Open Kitzbühel, oficiálním názvem sponzora Generali Open Kitzbühel, je mužský tenisový profesionální turnaj, který byl založen v roce 1945. Patří do kategorie ATP World Tour 250 a hraje se na otevřených antukových dvorcích. V sezóně 2010 byl zařazen do nižší úrovně mužského profesionálního tenisu – okruhu ATP Challenger Tour.\n\nDo soutěže dvouhry nastupuje dvacet osm singlistů a čtyřhry se účastní šestnáct párů. Nejvíce singlových trofejí si odvezl argentinský tenista Guillermo Vilas, který v Kitzbühelu triumfoval čtyřikrát.\n\nV letech 2011–2014 nesl turnaj název oficiální název Bet-at-home Cup Kitzbühel a dříve byl známý jako Generali Open.\n\nod roku 1980:\n"}
{"id": "417952", "url": "https://cs.wikipedia.org/wiki?curid=417952", "title": "Gordon Bajnai", "text": "Gordon Bajnai\n\nGyörgy Gordon Bajnai (* 5. březen 1968, Szeged) je maďarský ekonom, politik a bývalý ministr Národního rozvoje a hospodářství. V letech 2009 – 2010 byl sedmým premiérem Maďarské republiky.\n\nGordon Bajnai se narodil dne 5. březen 1968 v Szegedu v tehdejší Maďarské lidové republice. Vystudoval ekonomii na Budapesti Corvinus Egyetem - Ústav mezinárodních vztahů.\n\nOd 1. července 2007 do 30. dubna 2008 byl v čele Ministerstva pro místní samosprávu a regionální rozvoj. Dne 1. května 2008 převzal post ministra Národního rozvoje a hospodářství.\n\nPo rezignaci premiéra Ference Gyurcsányho, který odstoupil z důvodu umožnit tak sestavení nové vlády s novým předsedou a pomoci tak k prosazení důležitých reforem a škrtům ve státním rozpočtu, byly jako vhodnými kandidáty na post předsedy vlády navrženi György Surányi, Ferenc Glatz a András Vértes.\nOvšem dne 26. března 2009 György Surányi oznámil, že se o post ministerského předsedy ucházet nebude. Jelikož již 24. března uvedl, že se funkce premiéra ujme jen tehdy, když bude mít podporu všech parlamentních stran, a tu nemá.\nOdmítnutí György Surányiho donutilo MSZP hledat další vhodné kandidáty na post premiéra. Dne 29. března 2009 navrhla dalšího kandidáta, a to ministra národního rozvoje a hospodářství - Gordona Bajnaie. Koaliční strana SZDSZ následně jeho kandidaturu o den později podpořila. Gordon Bajnai měl dvě podmínky pro přijetí nominace - získání podpory opozičního SZDSZ a písemnou dohodu mezi MSZP a SZDSZ, že budou podporovat jím vedený kabinet i v době, \"\"kdy budou muset být přijímána obtížná rozhodnutí\"\".\nChce sestavit vládu odborníků, kteří by dokázali řešit tíživou hospodářskou situaci země. Bajnai upozornil, že splnění jeho programu vyžaduje oběti, odříkání a dotkne se každé maďarské rodiny. \"\"Bude to bolet, ale bude to mít výsledky\"\".\nDo úřadu premiéra byl zvolen dne 14. dubna 2009, hlasovalo pro něj 204 z 385 poslanců ze MSZP a SZDSZ.\n\nBajnai rozhodl jít příkladem a nechává si vyplácet jako plat jen jeden forint měsíčně. Podle majetkového přiznání by měl za měsíc vydělat 1,4 milionu forintů (140 tisíc korun). Premiér slíbil, že od června bude posílat celou sumu zpět do státní kasy. Toto gesto je v souladu s tvrdým úsporným balíčkem. Například v rámci úsporných opatřen chce šéfům státních podniků stanovit platový strop na dva miliony forintů. Jeho ministři si již snížili platy o celých 15 procent. Navzdory těmto krokům Maďaři jeho vládě nevěří.\n\nDne 24. srpna 2009 se Gordon Bajnai sešel s českým premiérem Janem Fischerem. Na společném jednání se mimo jiné shodli na společné strategii v romské problematice. Maďarsko proto předkládá návrh, aby země Visegrádské čtyřky vypracovaly společnou středoevropskou strategii pro integraci Romů do společnosti.\n\nO nástupci Gordona Bajnaje ve funkci premiéra se rozhodlo v parlamentních volbách 2010. S velkým náskokem je vyhrála pravicová strana Fidesz, která nyní v parlamentu drží dvoutřetinovou ústavní většinu. Premiérem byl dne 29. května 2010 zvolen Viktor Orbán, který již premiérem byl v letech 1998 - 2002.\n\n\n"}
{"id": "417953", "url": "https://cs.wikipedia.org/wiki?curid=417953", "title": "Čírka modrá", "text": "Čírka modrá\n\nČírka modrá (\"Anas querquedula\") je malá kachna z čeledi kachnovití. Samci mají výrazný bílý nadoční proužek a ozdobná pera na boku, samice jsou zbarvené nenápadně.\n\nSamec v prostém šatě, samice a mláďata jsou světle hnědí se zřetelným proužkem přes oko a mají šedý zobák. V letu působí modrozelené ozdobné peří a světle zelené křídelní zrcátko pestřeji než u čírky obecné.\n\n\nČírka modrá je tažný pták přezimující v Africe. Ze zimovišť přilétá na přelomu března a dubna a odlétá na přelomu srpna a září.\n\nJarmila Kačírková: Čírka modrá (Anas querquedula), Záhlinice, Česká republika, 9.4.2019<br>\n\n"}
{"id": "417959", "url": "https://cs.wikipedia.org/wiki?curid=417959", "title": "Ornithocheiridae", "text": "Ornithocheiridae\n\nOrnithocheiridae byla čeleď rozšířených pterodaktyloidních ptakoještěrů, kteří žili většinou v období spodní křídy. Patří do nadčeledi Ornithocheiroidea spolu s dalšími dvěma čeleděmi Istiodactylidae a Pteranodontidae.\n\nDle D. Unwina, 2006.\n\n\n\n"}
{"id": "417962", "url": "https://cs.wikipedia.org/wiki?curid=417962", "title": "Čírka obecná", "text": "Čírka obecná\n\nČírka obecná (\"Anas crecca\") je malá plovavá kachna z čeledi kachnovití. Samci mají tmavohnědou hlavu s jemnou světlou kresbou, samice jsou nenápadně zbarvené.\nJe to nejmenší kachna žijící na území ČR, dorůstají délky 34–38 cm a vážící 200–400 g. Hnízdo si s oblibou staví ve vřesovištích. Snáší 8–10 vajec, na kterých sedí samice.\n\nNejmenší z evropských plovavých kachen, dlouhá asi 37 cm a o rozpětí asi 60 cm. Váží asi 300 g. Kačeři mají od října do května svatební šat, který je z dálky nenápadný, z blízka je však pestrý: spodní ocasní pera jsou žlutá, hlavu zdobí po stranách tmavě zelený světle orámovaný ovál. V prostém šatu jej či kachnu stěží rozeznáme od poněkud větší čírky modré (\"Anas querquedula\"), neboť obě pohlaví u obou druhů mají zelená zrcátka na křídlech. Čírka obecná má zobák lehce prohnutý. Hlasité volání „Krik..krik“, které je původem německého názvu (Krickente), je pro čírku též charakteristické. Čírky obecné patří mezi nejšikovnější letce mezi našimi kachnami. Vylétají téměř kolmo z vody a létají velmi rychle v sevřených šicích. Jsou to ptáci velice společenští, jen zřídka se však přimíchají mezi jiné kachny. Jsou zvláště čilé za soumraku nebo za světlých měsíčních nocí. Proto obvykle polední hodiny prospí.\n\nJejich areál rozšíření tvoří několik tisíc kilometrů široký pruh napříč celou Eurasií a Severní Amerikou na sever od tundry až na jih po subtropy, kde se však vyskytují v izolovaných hnízdištích. V západní části Německa se stav odhaduje jen na několik set párů, na něž vyvíjejí lovci značný tlak. Jejich počet se zde pravděpodobně snižuje.\n\nTok začíná už pozdě na podzim, propuká ale naplno až v předjaří. Tehdy se setkávají páry, které spolu žijí téměř půl roku. Při toku se kačeři chovají podobně jako kačeři kachny divoké. Provádí však veškeré pohyby tak rychle, že je nejsme schopni sledovat zrakem. Místo pro hnízdo vybírá kachna. Staví je v úkrytu pod hustou vegetací a často daleko od břehu. Hnízdo je více či méně důkladná kotlinka vystlaná stébly, kterou kachna při hnízdění vyplní prachovým peřím. Hnízdění probíhá od poloviny května do konce června, sezení na osmi až deseti vejcích dlouhých asi 45 mm trvá 21 až 23 dnů. V době, kdy kachny sedí na vejcích, hlídá kačer poblíž hnízda. Mnozí vytrvají, dokud se nevylíhnou káčata a podílejí se pak při vodění mladých. Káčata váží po vyklubání z vajec asi okolo dvaceti gramů. Rodina se zpočátku zdržuje v úkrytu pod pobřežním rostlinstvem a ukazuje se na hladině jen v noci. Ve stáří něco přes tři týdny se mláďata osamostatňují a rodina se rozpadá. V té době čírky obecné opouštějí hnízdiště. Během následujícího období pelichání žijí v rákosinách.\n\nČírky obecné jsou všežravci, živící se v závislosti na nabídce jak živočišnou, tak i rostlinnou potravou. Na jaře tvoří značnou část jejich potravy larvy komárů, chrostíků, blešivci a červi. Na podzim převažují semena trav a bažinných a vodních rostlin. V době, kdy přezimují v lagunách, mohou tvořit jejich hlavní potravu drobní mlži. Tyto kachny vyhledávají potravu pokud možno v nejmělčí vodě nebo mezi rostlinami pod hladinou, přičemž plavou s hlavou ponořenou pod vodou. Pobíhají ale též po bahně těsně při okraji vody nebo se živí ve „stoji na hlavě“, přičemž však dosahují díky své velikosti jen do hloubky okolo 10 až 15 cm.\n\n"}
{"id": "417975", "url": "https://cs.wikipedia.org/wiki?curid=417975", "title": "SMS Arminius (1864)", "text": "SMS Arminius (1864)\n\nSMS Arminius byla pancéřová loď, sloužící v pruském a německém námořnictvu mezi lety 1864 a 1901. Byla pojmenována po Arminiovi, germánském náčelníkovi, který porazil Římany v bitvě v Teutoburském lese.\n\nStavba byla zadána britské loděnici Samuda Brothers v Poplaru. Kýl byl položen roku 1863 a loď samotná byla spuštěna na vodu o rok později - 20. srpna 1864. \n\nKonstrukčně loď vycházela z monitoru Colesova typu (jejími polosesterskými loďmi byly dánská \"Rolf Krake\" a ruská \"Smerč\"). Loď byla mimo parní pohon vybavena také plachtami na dvou stěžních škunerového typu. Kvůli špatným plavebním vlastnostem byly plachty odstraněny roku 1870. Původní výzbroj čtyř 72liberních bronzových kanónů s hladkou hlavní byla nahrazena po předání Prusku čtyřmi 210 mm Kruppovými děly (po dvou v každé věži). V roce 1881 přibyl na přídi jeden 350 mm torpédomet a čtyři bubínková děla.\n\nLoď od svého předání sloužila jako prvosledové plavidlo až do roku 1872, kdy byla přeřazena k hlídkové službě. Později sloužila také jako školní loď pro strojníky a (po zpevnění trupu) také jako ledoborec v Kielu. Nakonec byla 2. března 1901 vyřazena ze služby a později v roce 1902 prodána a rozebrána.\n"}
{"id": "417987", "url": "https://cs.wikipedia.org/wiki?curid=417987", "title": "Terasoft", "text": "Terasoft\n\nTerasoft, a.s. Hořovice je česká softwarová firma, která působí jako vydavatel původního českého výukového softwaru pro školy. \n\nVydává multimediální výukové tituly pro základní a střední školy a předškolní zařízení, které pracují v operačních systémech Microsoft Windows, ale i GNU/Linux, MacOS a dalších.\n\nV roce 2001 se prezentovala na veletrhu Invex.\n\n"}
{"id": "417994", "url": "https://cs.wikipedia.org/wiki?curid=417994", "title": "Mistrovství světa v orientačním běhu 2003", "text": "Mistrovství světa v orientačním běhu 2003\n\n20. Mistrovství světa v orientačním běhu proběhlo ve Švýcarsku s centrem ve městě Rapperswil a termínu 3. až 9. srpna 2003. V mužích startovalo ve finálových závodech 149 (51 sprint + 51 middle + 47 long) závodníků a v ženách 142 (45 sprint + 50 middle + 47 long) závodnic. Ve štafetách 35 mužských tříčlenných a 27 ženských tříčlenných štafet. Běželo se na mapách s názvy Rapperswil, Trin/Digg, Eschenberg/Rossberg a Pfannenstiel. Českou republiku reprezentovali: Petr Losman, Michal Smola, Michal Horáček, Rudolf Ropek, Vladimír Lučan, Michal Jedlička, Zuzana Stehnová, Iva Navrátilová, Martina Dočkalová, Marta Štěrbová, Dana Brožková a Bohdana Térová).\n\n"}
{"id": "417996", "url": "https://cs.wikipedia.org/wiki?curid=417996", "title": "DRB řada E 19", "text": "DRB řada E 19\n\nElektrické lokomotivy řady E 19 byly nejrychlejšími lokomotivami Deutsche Reichsbahn. Dosáhly rychlosti 180 km/h a zároveň byly nejvýkonnějšími rámovými elektrickými lokomotivami na světě.\n\nNěmecké říšské dráhy - Deutsche Reichsbahn - zamýšlely v roce 1937 pořízení nových elektrických lokomotiv s maximální rychlostí 180 km/h pro trať Berlín – Halle (Saale) – Mnichov, které by zároveň byly schopné dopravovat vlaky rychlostí 60 km/h na sklonově náročné trati Frankenwaldbahn Lichtenfels - Saalfeld. Objednaly proto po dvou strojích u firmy AEG a konsorcia Siemens / Henschel. Lokomotivy AEG obdržely označení E 19 01 a 02, lokomotivy Siemens/Henschel E 19 11 a 12. Obě provedení vycházela z osvědčené řady E 18. Na první pohled se odlišovaly jiným uspořádáním oken a větracích otvorů.\n\nPohon dutým hřídelem - tzv. Federtopfantrieb - byl zesílen a výkon lokomotivy byl oproti řadě E 18 zvýšen. Hodinový výkon byl 4000 kW (E 19.0), resp. 4080 kW (E 19.1), trvalý 3720 kW (E 19.0), resp. 3460 kW (E 19.1). Lokomotivy Siemens-Henschel byly navíc vybaveny brzdovým odporníkem, takže mohly brzdit dynamicky nezávisle na trakčním vedení.\n\nE 19 01 byla představena veřejnosti v roce 1938 v červeném nátěru. Všechny čtyři stroje byly po rozsáhlých zkouškách nasazeny na přelomu let 1939/1940 do provozu. Vlivem vypuknutí války výroba dalších lokomotiv nepokračovala. Lokomotivy E 19 byly koncipovány pro rychlostní zkoušky až do rychlosti 225 km/h, které se však nikdy neuskutečnily.\n\nVšechny čtyři lokomotivy převzaly Německé spolkové dráhy (DB). Jejich maximální rychlost omezily na 140 km/h a lak byl změněn na zelený. Lokomotivy byly přiděleny depu Norimberk a nasazovány na trasách Norimberk - Frankenwald - Probstzella (NDR) a Norimberk - Řezno. Přechodně byly lokomotivy umístěny i v Hagenu. Lokomotivy jezdily až do 70. let. První byla odstavena z provozu v roce 1975, poslední - 119 002 - 26. ledna 1978.\n\nDo dnešních dnů se zachovaly dva stroje - E 19 01 v červeném nátěru stojí v Německém technickém muzeu v Berlíně a E 19 12 taktéž v červeném nátěru v Dopravním muzeu v Norimberku. Tato lokomotiva byla ke 150. výročí železnic v Německu obnovena a opatřena tmavomodrým nátěrem. Lokomotivy 119 002 a 011 byly v Mnichově sešrotovány.\n\n"}
{"id": "418003", "url": "https://cs.wikipedia.org/wiki?curid=418003", "title": "Asijská hokejová liga", "text": "Asijská hokejová liga\n\nAsijská hokejová liga je profesionální liga ledního hokeje ve východní Asii, které se účastní týmy z Japonska, Číny a Jižní Koreje. Tato liga vznikla poté, co se Japonská hokejová liga v roce 2003 rozšířila i do okolních zemí.\n\nV první sezóně 2003/04, na kterou byl omezený čas na přípravu, byly odehrány pouhé dva měsíce (od poloviny listopadu 2003 do poloviny ledna 2004). V této sezóně nebylo odehráno žádné play-off. První sezóny se zúčastnilo pět týmů, z nichž pouze jediný (Anyang Halla) nesídlil v Japonsku. Turnaj se hrál formou každý s každým čtyři zápasy (2 doma a 2 venku).\n\nV roce 2004 se liga rozšířila o další tři týmy (1 z Ruska a dva z Číny). Tím se zvýšil počet odehraných zápasů na tým - 6 zápasů (3 doma a 3 venku). Tým Golden Amur však v soutěži vydržel jen rok. Do ligy však zároveň vstoupily týmy Nordic Vikings a Kangwon Land. Počet účastníků tak stoupl na devět. Poté několik let kolísal mezi sedmi a osmi a v roce 2014 dosáhl opět devět.\n\nV soutěži od roku 2003 startovalo 14 tým ze 4 zemí. Všech ročníků (2003 až 2015) se zúčastnily 4 týmy Nippon Paper Cranes, Ódži Eagles, Anyang Halla, HC Nikko Ice Bucks. Od druhého ročníku hráli tři ročníky týmy Changchun Fuao a Hosa, které se následně sloučily do klubu China Sharks a ten se přejmenoval na China Dragons a stal se pravidelným účastníkem soutěže. Od třetího ročníku je pravidelným účastníkem High1, který hrál v letech 2005 až 2007 pod jménem Kangwon Land. Klub Seibu Prince Rabbits, který v soutěži startoval od jejího založení v roce 2009 zanikl a byl nahrazen klubem Tohoku Free Blades. Pouze v jednom ročníku startovali týmy Golden Amur (2005) a Nordic Vikings (2006). V roce 2013 soutež doplnil tým Daemyung Sangmu a v roce 2014 tým Sachalin Sea Lions.\n\n"}
{"id": "418006", "url": "https://cs.wikipedia.org/wiki?curid=418006", "title": "Vasjugan", "text": "Vasjugan\n\nVasjugan ( ) je řeka v Tomské oblasti v Rusku. Je 1 082 km dlouhá. Povodí má rozlohu 61 800 km².\n\nPramení ve Vasjuganských bažinách a protéká přes Západosibiřskou rovinu. Tok řeky je klidný a koryto je značně členité. Na horním toku má nízké bažinaté břehy, které se na středním toku zvyšují. Na dolním toku je v korytě mnoho ostrovů a mělčin. Teče v širokém úvalu, ve kterém je mnoho jezer a starých ramen. Ústí zleva několika rameny do Obu. Za ústí je obecně považováno rameno ve vzdálenosti 11 km pod vesnicí Kargasok.\n\n\nZdrojem vody jsou sněhové a dešťové srážky. Průměrný průtok vody u vesnice Naunak činí 381 m³/s. Zamrzá v listopadu a rozmrzá v květnu.\n\nVodní doprava je možná nedaleko nad vesnici Grabcovy. V povodí řeky se nacházejí naleziště ropy a zemního plynu.\n\n"}
{"id": "418012", "url": "https://cs.wikipedia.org/wiki?curid=418012", "title": "Zákonodárný proces v Česku", "text": "Zákonodárný proces v Česku\n\nZákonodárný proces v Česku je proces přípravy, tvorby, projednávání a schvalování zákonů ze strany vlády, Parlamentu a prezidenta, který u přijatých zákonů končí jejich vyhlášením ve Sbírce zákonů. Upraven je zejména v Ústavě, určité podrobnosti projednávání stanoví jednací řády obou komor parlamentu, způsob vyhlašování reguluje zákon o Sbírce zákonů a o Sbírce mezinárodních smluv a u vládních návrhů zákonů jejich podávání i legislativní pravidla vlády.\n\n\"Zákonodárnou iniciativou\" v České republice podle čl. 41 Ústavy disponuje poslanec, skupina poslanců, Senát, vláda a zastupitelstvo vyššího územního samosprávného celku (hl. m. Prahy nebo kraje). Nejčastěji ale návrhy zákonů podává vláda, pokud jde o návrh zákona o státním rozpočtu nebo o státním závěrečném účtu, může tak dokonce učinit jen ona.\n\nNa úrovni vlády tvoří právní předpisy ministerstva a jiné ústřední orgány státní správy (předkladatelé). Při přípravě právních předpisů musí jejich předkladatelé postupovat v souladu s legislativními pravidly vlády, která upravují požadavky na obsah a formu připravované legislativy. V rámci připomínkového řízení jsou legislativní materiály zasílány k vyjádření připomínkovým místům, jejichž výčet je uveden v legislativních pravidlech vlády. Připravovaná legislativa je rovněž zveřejněna na webu vlády. Lhůta pro vyjádření je podle typu materiálu 15 až 20 pracovních dní. Předkladatel projedná připomínky s připomínkovými místy a na jejich základě materiál upraví. Pokud z nějakého důvodu nevyhoví zásadním připomínkám, tyto se stávají předmětem rozporu a mají poté vliv na projednávání materiálu ve vládě.\n\nLegislativní rada vlády je poradní orgán vlády a její pracovní komise, která se k materiálu vyjadřuje do 60 dnů ode dne, kdy jí byl po skončení připomínkového řízení předložen. Poté je materiál předán k projednání a rozhodnutí vládě, přičemž stanovisko legislativní rady vlády je pro ni významné, ačkoli samozřejmě ne závazné. Po schválení návrhu se tento postupuje dále do Poslanecké sněmovny.\n\nAť už je návrh zákona podán vládou nebo kýmkoliv jiným, jeho projednávání je vždy stejné. V Poslanecké sněmovně o něm probíhá tzv. trojí čtení, určité výjimky mohou nastat jen při vyhlášení tzv. legislativní nouze či za stavu ohrožení státu nebo válečného stavu. Návrh musí být vždy písemný, obsahující přesně takové znění zákona, které má být přijato, a má obsahovat důvodovou zprávu.\n\nPředseda Poslanecké sněmovny postupuje text zákona všem poslancům a poslaneckým klubům a především organizačnímu výboru, který navrhne výbory, jež mají návrh projednat a určí z poslanců zpravodaje návrhu. Jestliže návrh nepodává vláda, zasílá se i jí a má právo se k němu do 30 dnů vyjádřit.\n\nV prvním čtení na plénu schůze sněmovny návrh představí a odůvodní zástupce navrhovatele, poté vystoupí určený zpravodaj návrhu a pak následuje obecná rozprava, ve které se může vyjádřit každý poslanec, zda je navrhovaný zákon potřebný, případně i navrhnout jeho zamítnutí. Navrhovatel také může žádat, aby s návrhem zákona Poslanecká sněmovna vyslovila souhlas už právě v prvém čtení. Jestliže tomu tak není nebo pokud návrh zákona není v prvém čtení zamítnut, osnovu zákona projednají určené výbory.\n\nVýbory po projednání návrhu předloží celé sněmovně usnesení, ve kterém navrhnou schválení zákona, jeho zamítnutí či jeho změny. Na plénu pak znovu vystoupí navrhovatel a po něm zpravodajové výborů, po nichž opět následuje obecná rozprava nad celým návrhem. Po obecné rozpravě může být návrh vrácen výborům k novému projednání, jinak následuje rozprava podrobná, ve které lze předkládat pozměňovací návrhy. Až do skončení druhého čtení může navrhovatel vzít svůj návrh zákona zpět, později již jen se souhlasem celé sněmovny.\n\nVe třetím čtení lze navrhovat pouze opravy legislativně technických chyb, gramatických chyb, chyb písemných nebo tiskových, úpravy, které logicky vyplývají z přednesených pozměňovacích návrhů, popřípadě podat návrh na opakování druhého čtení. Jinak je třetí čtení určeno už jen k hlasování. Nejdříve se hlasuje o případných návrzích na zamítnutí návrhu, poté o pozměňovacích návrzích a nakonec o návrhu jako takovém. K přijetí usnesení o schválení návrhu zákona je třeba nadpoloviční většiny přítomných poslanců, u ústavního zákona však třípětinové většiny všech.\n\nPokud je osnova zákona schválena předepsanou většinou, je postoupena dále do Senátu. V případě státního rozpočtu nebo státního závěrečného účtu však hned prezidentu republiky.\n\nTaké v Senátu jeho předseda postoupený návrh zákona předloží všem senátorům a senátorským klubům, stejně jako organizačnímu výboru, který jej přikáže nějakému výboru, případně více výborům, z nichž jeden je pak výborem garančním. Ve výboru se koná jak obecná, tak podrobná rozprava a na závěr daný výbor přijme doporučující usnesení. \n\nSenát jako celek pak nejdříve rozhoduje o případném návrhu se osnovou zákona nezabývat, jestliže je tento návrh schválen, projednávání v Senátu končí a přijatý zákon je postoupen prezidentu republiky. Jinak následuje obecná rozprava, po které lze hlasovat o schválení zákona ve znění postoupeném Poslaneckou sněmovnou nebo o jeho zamítnutí. Nedojde-li k žádné této variantě, je zahájena rozprava podrobná, kde lze podávat pozměňovací návrhy a o nichž se poté hlasuje přednostně. Je-li nějaký takový návrh schválen, hlasuje se ještě o vrácení zákona Poslanecké sněmovně s těmito návrhy změn, není-li žádný pozměňovací návrh schválen, je možné hlasovat o zamítnutí nebo o úplném schválení návrhu zákona, pokud již o tomto nebylo hlasováno po ukončení obecné rozpravy. Neprojde-li žádný návrh, platí, že po uplynutí 30 dnů od postoupení návrhu Senátu je zákon přijat. Pokud je návrh ve znění postoupeném Poslaneckou sněmovnou schválen, je zákon také přijat a postoupen prezidentu republiky. \n\nK přijetí jakéhokoliv návrhu je také třeba nadpoloviční většina přítomných senátorů, ale u ústavních zákonů jen třípětinová většina přítomných.\n\nSenát může návrh zákona vrátit Poslanecké sněmovně s pozměňovacími návrhy, nebo tak, že daný návrh zamítne. V případě přímého vrácení Poslanecká sněmovna hlasuje nejdříve o znění, které jí Senát vrací, pokud ho schválí, přijatý zákon je postoupen prezidentu republiky v novém znění. V opačném případě hlasuje opětovně o svém už jednou schváleném znění. O tomto znění pak hlasuje rovnou, jestliže Senát návrh zamítl. \n\nVždy je však pouze hlasováno, bez možnosti na návrhu zákona něco změnit a k přehlasování Senátu je potřeba už nadpoloviční většina všech poslanců. To ovšem neplatí v případě ústavních zákonů, volebního zákona, stykového zákona a zákona o jednacím řádu Senátu, kde Senát přehlasován být nemůže.\n\nJestliže je Poslanecká sněmovna rozpuštěna, může Senát v případech, kdy je k nějaké úpravě bezodkladně potřeba zákonné úpravy, přijímat tzv. zákonná opatření. Jejich přijetí navrhuje vláda, nesmí však jít o Ústavu, volební zákon, státní rozpočet, státní závěrečný účet či mezinárodní smlouvu podle čl. 10a Ústavy. Podepisuje je pak předseda Senátu, prezident a předseda vlády. Přijaté zákonné opatření má stejnou právní sílu jako zákon. Musí však být schváleno na prvním zasedání nově zvolené Poslanecké sněmovny, jinak pozbývají platnosti.\n\nPřijaté zákony postupuje prezidentu předseda Poslanecké sněmovny. Prezident má pak buď zákon podepsat, nebo jej může vetovat, tedy s odůvodněním vrátit do 15 dnů Poslanecké sněmovně. V české ústavní praxi se nicméně prosadila i další možnost, ačkoli o ní Ústava nehovoří, kdy prezident zákon ani nepodepíše, ani jej nevrátí a zákon je tak poté vyhlášen bez jeho podpisu.\n\nPokud je přijatý zákon prezidentem vrácen zpět do Poslanecké sněmovny, ta o něm opět bez možnosti změn hlasuje a pokud na něm nadpoloviční většinou všech poslanců setrvá, zákon se vyhlásí. Jinak platí, že zákon nebyl přijat.\n\nDefinitivně přijatý zákon má podepisovat předseda Poslanecké sněmovny, prezident republiky a předseda vlády.\n\nVyhlášení, neboli promulgace, se v případě zákonů, ústavních zákonů i zákonných opatření Senátu činí prostřednictvím Sbírky zákonů, kterou vydává, tiskne, distribuuje i dálkově zpřístupňuje Ministerstvo vnitra. Dnem vyhlášení je pak den rozeslání příslušné tištěné částky Sbírky, což má být provedeno nejpozději do 30 dnů od doručení přijatého zákona ministerstvu. Tímto dnem se také přijatý zákon stává platným, součástí právního řádu. Neobsahuje-li pak ustanovení o nabytí své účinnosti, nabyde jí po 15 dnech ode dne vyhlášení. \n\nPodle Sbírky zákonů jsou také zákony číslovány, např. „zákon č. 40/2009 Sb., trestní zákoník“ vyšel jako 40. právní předpis v ročníku 2009.\n\n"}
{"id": "418032", "url": "https://cs.wikipedia.org/wiki?curid=418032", "title": "EG", "text": "EG\n\nSpojení písmen E a G může mít různé významy:\n"}
{"id": "418040", "url": "https://cs.wikipedia.org/wiki?curid=418040", "title": "Kalevi-Liiva", "text": "Kalevi-Liiva\n\nKalevi-Liiva je místo poblíž vesnice Jägala v obci Jõelähtme v estonském kraji Harjumaa, na kterém byly v letech 1941 až 1943 prováděny hromadné popravy. \n\nPopravy prováděli němečtí členové Einsatzgruppe A spolu s estonskými kolaboranty. Celkový počet popravených se odhaduje na tři až pět tisíc.\n\nDne 5. září 1942 dorazil do železniční stanice Raasiku transport jednoho tisíce československých židů z Terezína, označený jako \"Be\". Původně měl transport mířit do Rigy, ale protože tamní koncentrační tábor byl přeplněný, byl přesměrován do Estonska. \n\nIhned po příjezdu proběhla mezi vězni selekce. Odděleno bylo asi 200 mladých, práceschopných lidí, kteří byli jako nucená pracovní síla odvedeni k vybudování Jägalského koncentračního tábora. Zbylých asi 800 osob bylo ještě téhož dne převezeno do Kalevi-Liiva a postříleno komandem vedeným \"Aleksanderem Laakem\" a \"Ralfem Gerretsem\", budoucími veliteli koncentračního tábora.\n\nZe dvou set lidí oddělených pro nucenou práci se jich konce války dočkalo pouze 45. Osud těchto osob zpracoval dokumentarista Lukáš Přibyl ve své filmové sérii Zapomenuté transporty (premiéra 2008).\n\n"}
{"id": "418042", "url": "https://cs.wikipedia.org/wiki?curid=418042", "title": "Pat Nixonová", "text": "Pat Nixonová\n\nPatricia „Pat“ Thelma Catherine Ryanová Nixonová (16. března 1912, Ely, Nevada – 22. června 1993, Park Ridge, New Jersey) byla manželkou 37. prezidenta USA Richarda Nixona a v letech 1969–1974 byla první dámou USA.\n\nNarodila se v rodině horníka Williama Ryana a jeho ženy Kate. Rodiče brzy zemřeli, ona musela pracovat, aby si vydělala na studia na vysoké škole. Od roku 1934 studovala obchod na Univerzitě Jižní Kalifornie. Po absolvování se stala učitelkou v kvakerské škole.\n\nDne 21. června 1940 v kalifornském městě Riverside si vzala za muže Richarda Nixona, kvůli kterému konvertovala od katolicismu k manželově kvakerství. Manželé Nixonovi měli dvě dcery: Patricii (* 1946) a Julii (* 1950). Pat podporovala manžela během volebních kampaní přes svou averzi k politice.\n\nKdyž se stal v roce 1969 její manžel prezidentem, ona z toho nebyla příliš nadšená. Zasazovala se o zrovnoprávnění žen a mužů. Zahájila další rekonstrukci Bílého domu, která byla financována ze soukromých darů, nechala zde vybudovat bezbariérové vstupy. Podporovala neplacenou vzájemnou pomoc (volunteerism). Navštívila vojáky USA ve Vietnamu, podprovala humanitární pomoc, dokonce sama do postižených oblastí jezdila.\n\nPo Nixonově abdikaci 9. srpna 1974 se manželé usídlili na soukromé usedlosti v kalifornském San Clemente. V roce 1976 dostala mrtvici, po druhém záchvatu v roce 1983 se stáhla do ústraní a přestala poskytovat interview.\n\nZemřela 22. června 1993 ve státě New Jersey.\n\n"}
{"id": "418045", "url": "https://cs.wikipedia.org/wiki?curid=418045", "title": "Kukačka obecná", "text": "Kukačka obecná\n\nKukačka obecná (\"Cuculus canorus\"; lid. žežulka, nář. zezulka) je středně velký pták z řádu kukaček, známý především svým hnízdním parazitismem.\nDorůstá 33–34 cm, je štíhlá s dlouhým ocasem a křídly. Vyskytuje se ve dvou formách – šedé svrchu a na hrdle, zespoda bílé s černými proužky (samci i samice) a hnědé shora, bílé zespoda a na obou stranách proužkované (některé samice). Ocas je černý okrouhlý s bílými skvrnami, křídla úzká a špičatá. Zbarvením se podobá krahujci, což může vylekat pěstouny a umožní kukačce snést vejce do jejich hnízda aniž by bylo odhaleno.\n\nSameček se ozývá jasným „kuku“, samička výrazným „bi bi bi“.\n\nŽije zejména v lesích, často poletuje i na otevřeném prostranství. Je to jediný druh kukaček vyskytujících se v ČR.\nKukačka je tažná, do Evropy přilétá koncem dubna, v srpnu až září odlétá opět na jih.\n\nO kukačce je známo, že nežije s jedním samečkem v trvalejším páru, ale že navazuje během jara jen kratičké známosti s několika samečky. Jednotlivé populace kukaček jsou přizpůsobené jednotlivým druhům hmyzožravých pěvců, například rákosníkovi obecnému, konipasu bílému, pěvušce modré, lindušce luční, července obecné, rehkovi zahradnímu a dokonce i drobnému střízlíkovi obecnému, jimž samice kukačky vkládá do hnízd vždy po jednom vejci. Celkem tak naklade 15 až 20 vajec. Vejce jednotlivých samiček se podobají vejcím toho ptáka, v jehož hnízdě se vylíhla. Je jen o něco větší. Pouze pokud samička nenalezne hnízdo tohoto druhu, snese vejce do jiného hnízda, kde se může výrazně lišit od ostatních vajec. Doba sezení trvá 12 až 13 dní. Vylíhlé mládě pak vyhází vejce nebo mláďata pěstounů z hnízda ven. Pěstouni krmí mládě 21 až 23 dnů a ještě 3 týdny je přikrmují.\n\nKukačka obecná je hmyzožravá, živí se tak výhradně hmyzem. Požírá také jejich larvy, třeba chlupaté housenky, které jiní ptáci nedokážou pozřít.\n\nKdyž přijde samičce čas ke snášení vajíček, ozve se zvláštním hlasem, kukání zcela nepodobným. Je to takové bublání, na které okamžitě reagují samci kukaček z nejširšího okolí, sletí se k samici a pak se rozpoutá nesmírně zajímavý děj. Samci kukají o překot, do toho se ozývá zvláštní chechtot samců a pochopitelně i bublání samice.\n\n\nJarmila Kačírková: Kukačka obecná (Cuculus canorus), Maďarsko, Hortobágy 29.4.2019<br>\n\n"}
{"id": "418046", "url": "https://cs.wikipedia.org/wiki?curid=418046", "title": "Linduška horská", "text": "Linduška horská\n\nLinduška horská (\"Anthus spinoletta\") je malý zpěvný pták z čeledi konipasovití. Je nenápadně hnědavě zbarvený. Hnízdí v horských oblastech Evropy.\n"}
{"id": "418047", "url": "https://cs.wikipedia.org/wiki?curid=418047", "title": "Konipas luční", "text": "Konipas luční\n\nKonipas luční (\"Motacilla flava\") je malý zpěvný pták z čeledi konipasovitých.\n\nZnačně zeměpisně proměnlivý druh, variabilní zejména ve zbarvení hlavy samců. Některé z popsaných poddruhů jsou dnes mnoha autory považovány za samostatné druhy (hlavně konipas luční anglický, \"M. f. flavissima\" a konipas luční východoruský, \"M. f. lutea\"), navíc byly popsány poddruhy, které jsou hybridy v přechodných zónách mezi validními poddruhy. Z poddruhů vyskytujících se v Evropě má konipas luční středoevropský (\"M. l. flava\"), konipas luční španělský (\"M. f. ibariae\"), konipas luční italský (\"M. f. cinereocapilla\") a konipas luční západosibiřský (\"M. f. beema\") hlavu světlou s bílým nadočním proužkem, konipas luční severoevropský (\"M. f. thunbergi\") tmavou bez bílého nadočního proužku a konipas luční předoasijský (\"M. f. feldegg\") zcela černou. Dalších 6 poddruhů obývá asijskou část areálu, kde má 5 poddruhů hlavu tmavou bez nadočního proužku a 1 černou.\n\nVelikosti štíhlého vrabce (délka těla 15–16 cm). Samec má žlutou spodinu těla, šedozelený hřbet a hnědavě šedá křídla s výraznými, ale úzkými světlými křídelními páskami; samice je méně výrazně zbarvená. Nohy jsou ve všech šatech černé.\n\nDruh s palearktickým typem rozšíření, proniknuvší i do Severní Ameriky. V Evropě jako hnízdič chybí pouze v Irsku a v severní části Britských ostrovů. Převážně tažný, se zimovišti v tropické Africe a Asii. Evropská populace v posledních letech mírně klesá, její velikost je odhadována na 7 900 000–14 000 000 párů.\n\nNa území ČR pravidelně, avšak nepříliš hojně hnízdí, hlavně v nižších polohách, ale místy až do 720 m n. m. (výskyty v hnízdním období však bývají zaznamenávány i značně výše, např. v 1430 m n. m. v Krkonoších nebo v 1050 m n. m. na Šumavě). Hlavními hnízdními oblastmi jsou Podkrušnohoří, Plzeňsko až jihočeské rybniční pánve a jižní Morava. Po znatelném úbytku od 60. let 20. století se jeho početnost v posledních letech opět zvyšuje; v letech 1985–89 byla celková populace odhadnuta na 600–1200 párů, v letech 2001–2003 na 800–1600 párů.\n\nNa našem území hnízdí převážně konipas luční středoevropský (\"M. f. flava\"), ale hnízdění je možné také u konipase lučního severoevropského (\"M. f. thunbergi\") a konipase lučního předoasijského (\"M. f. feldegg\"). Dále byli na našem území zaznamenáni jedinci vykazující znaky konipase lučního italského (\"M. f. cinereocapilla\"), konipase lučního západosibiřského (\"M. f. beema\") a konipase lučního východoruského (\"M. f. lutea\").\n\nPřílet probíhá hlavně během dubna, odlet od srpna do konce září.\n\nHnízdí na podmáčených pastvinách, zaplavených loukách, poblíž jezer a nádrží.\n\nHnízdí jednotlivě, monogamně. Na hnízdiště přilétají nejprve samci, po 1–2 týdnech následováni samicemi. Hnízdo je na zemi, dobře skryté ve vegetaci, vystlané rostlinných materiálem, chlupy a žíněmi; staví samotná samice, zpočátku nosí stavební materiál v malé míře také samec. Hnízdí většinou 1×, méně i 2× ročně od května do července. Ve snůšce bývá 5–6 (3–7) šedavých, smetanově nažloutlých, hustě jemně skvrnitých vajec o rozměrech 18,8 × 14,4 mm. Inkubace trvá 12–13 dnů, sedí převážně samice, během dne krátce střídaná samcem. Mláďata jsou krmena oběma rodiči a hnízdo opouštějí ve věku 11–12 dnů. Vzletnosti dosahují ve stáří 14–16 dnů a pohlavně dospělá jsou na konci prvního roku života.\n\nPotravu tvoří téměř výhradně hmyz, v malé míře i pavouci, červi a měkkýši. Sbírá ji hlavně na zemi, ale i na rostlinách nebo za letu.\n\nJarmila Kačírková: Konipas luční (Motacilla flava) Maďarsko, 3.5.2019<br>\n\n"}
{"id": "418050", "url": "https://cs.wikipedia.org/wiki?curid=418050", "title": "Isabella d'Este", "text": "Isabella d'Este\n\nIsabella d'Este (18. května 1474 – 13. ledna 1539), markýza z Mantovy, byla významná postava italské renesance a jedna z nejvýznamnějších postav tehdejší politiky a kultury.\n\nIsabella d'Este se narodila ve Ferraře Eleonoře a Ercolovi d´Este (Estenští patřili mezi nejstarší a nejtradičnější severoitalské rodiny). Isa, znamená „stejně“ a bella „krásná“. „Stejně krásná“, elegantní a šarmantní měla zůstat celý život. Měla o rok mladší sestru Beatrice a bratra Alfonsa. Děti po matce podědily lásku k hudbě – po večeři muzicírovala obě děvčátka na clavichord při světle svící se svou matkou – ta hrála na harfu. Isabela měla přirozený talent pro veškerý druh pohybu – především pro tanec. Po celý život byla známa vytříbenou grácii, kterou neztrácela ani ve stáří.\n\nIsabela se vdala za Francesca Gonzagu – markrabího v Mantově, generála v benátské armádě.\nJako první přivedla – ke svému obrovskému zklamání –na svět děvčátko. Celkem měla tři dcery: Eleonoru, Ippolitu a Livii, ke kterým neměla dobrý vztah.Nejstarší dceři dovolila, aby se provdala, ostatní musely přijmout závoj a strávit život za klášterními zdmi.\n\nZemřela v únoru 1539. Dosáhla všech cílů, které si vytkla – byla ctěná básníky i spisovateli, malíři jako Tizian a Mantegna ji zvěčnili svým uměním, obdivovanou přítelkyní králů a císařů, okouzlila i sveřepé papeže.\n\n"}
{"id": "418053", "url": "https://cs.wikipedia.org/wiki?curid=418053", "title": "Hoholka lední", "text": "Hoholka lední\n\nHoholka lední (\"Clangula hyemalis\") je malý druh severské kachny z řádu vrubozobí. Na rozdíl od většiny ostatních druhů ptáků pelichá třikrát do roka, takže jsou u ní vytvořeny tři různé typy opeření (šaty).\n"}
{"id": "418054", "url": "https://cs.wikipedia.org/wiki?curid=418054", "title": "Betty Fordová", "text": "Betty Fordová\n\nElizabeth „Betty“ Anne Bloomerová Warrenová Fordová (8. dubna 1918, Chicago, Illinois – 8. července 2011, Rancho Mirage, Kalifornie) byla manželka 38. prezidenta USA Geralda Forda a v letech 1974–1977 vykonávala funkci první dámy USA.\n\nNarodila se v rodině Williama a Hortense Bloomerových. Byla tanečně nadaná, ale vzdala se uměleckých ambicí kvůli svým pochybnostem. V roce 1942 se vdala za obchodního cestujícího Williama Warrena, manželství nebylo příliš šťastné, a proto se tato dvojice o pět let později rozvedla. 15. října 1948 si v michiganském Grand Rapids vzala Geralda Forda. Měli spolu čtyři děti: Michaela (1950), Johna (1952), Stevena (1956) a Susan (1957).\n\nV roce 1974 se její manžel stal prezidentem USA. Betty byla populární v médiích díky své otevřenosti a ochotě vyjadřovat vlastní názory. Stala se první manželkou prezidenta USA, která zaměstnávala profesionální redaktorku projevů. Měla liberální postoj k potratům a byla zastánkyní rovnosti mužů a žen. Mezi její velké projekty ve funkci první dámy patřila umělecká výchova dětí z neprivilegovaných rodin. Zákon ERA \"(Equal Right Amendment)\" o rovnosti mezi pohlavími se však nepodařilo prosadit.\n\nŠest týdnů po nástupu do Bílého domu u ní byl zjištěn nádor v pravém prsu, který byl odstraněn radikální mastektomií. Betty svou nemoc zveřejnila, aby upozornila veřejnost na toto nebezpečí.\n\nOd 60. let měla potíže s psychikou, řešila je léky a alkoholem, postupně se stala závislou, v roce 1978 prodělala protialkoholní a protidrogovou léčbu v Long Beach. Manžel podstoupil tuto terapii s ní, aby pár na tento problém více upoutal pozornost veřejnosti. Betty se po vyléčení dále v této činnosti angažovala a v roce 1983 založila Centrum Betty Fordové pro léčení drogově a alkoholově závislých pacientů v Long Beach.\n\n"}
{"id": "418057", "url": "https://cs.wikipedia.org/wiki?curid=418057", "title": "Surbahar", "text": "Surbahar\n\nSurbahar ( , ), známý také jako basový sitár, je mnohostrunný drnkací hudební nástroj z rodiny louten, populární v severní Indii, představitel nástrojů hindustánské hudby. Klasickým doprovodným nástrojem je dvouhlavý buben pakhavadž, případně strunný nástroj tampura. Oproti sitáru je surbahar laděný až o oktávu níže. Někdy hráči na surbahar a sitár vystupují společně. Faktem také je, že mnoho sitáristů hraje zároveň i na surbahar.\n\nSurbahar má rezonanční skříň vyrobenou ze skořepiny tykve (avšak oproti sitáru je použitý jiný typ řezu – skříň je spíše plochá, jelikož je tvořená vlastně dnem tykve), kulatou rezonanční desku a dlouhý dutý krk, který je podstatně širší než u sitáru. Celkově je surbahar daleko mohutnější. Měří 1,5 až 1,7 m a dřevěné součásti jsou vyrobeny nejčastěji z teaku nebo tunu (Cedrella tuna). Má 20 pohyblivých obloukových pražců a obvykle 4 melodické kovové struny (nejširší má cca 1 mm), 3 až 4 bzučivé struny \"čikarí\" ke zdůraznění rytmu a vibrace a 11 až 15 kovových rezonančních strun probíhajících pod pražci. Količník je tvarován zcela jinak než količník sitárový a je většinou zdoben květinovými motivy či řezbou ptačí hlavy. Prohnuté pražce jsou připojeny provázky napjatými kolem krku, což umožňuje pražci posouvat dle potřeby.\n\nSurbahar byl pravděpodobně vytvořen někdy kolem roku 1825, aby poskytl větší možnosti při hře dlouhých pomalých pasáží zvaných \"álap\" stylu \"dhrupád\", používá se však i v pasážích \"džór\" nebo \"džhálá\". Původně byl za jeho pravděpodobného tvůrcem pokládán Ustad Sahebdad Khan. Současně dostupná data však ukazují, že byl vynalezen méně známým sitáristou jménem Ustad Ghulam Mohammed z města Lucknow .\n\nPro ladění platí skoro totéž, co u sitáru, s tím, že je surbahar laděn o čtyři tóny či až celou oktávu níže. Podobně jako sitár vydává surbahar velmi bohatý zvuk s komplexní rezonancí a alikvótnímy tóny, avšak ve frekvencíh nižších než 20 Hz.\n\nPozice je v podstatě totožná se sitárovou. Hráč drží surbahar v úhlu 45 stupňů vsedě na klenbě levé nohy podstrčené pod nohou pravou. Pravé koleno je poněkud zvednuté a podepírá nástroj. Pravá ruka drnká na struny v místě pod posledním pražcem kovovým plektrem zvaným mizrab, nasazeným na pravém ukazováčku, případně i prostředníčku a prsteníčku (styl \"dhrupad\"). Palec opírá o hranu krku. Levou rukou hráč manipuluje se strunami tlakem prstů, přičemž používá ukazováček a prostředníček. Vytahováním po pražci dolů lze hrát na surbaharu i celou oktávu na jednom pražci. Na malíčku pravé ruky mívají hráči dlouhý nehet sloužící pro rozeznění rezonančních strun v typické tónové kaskádě. Celkově je hra táhlejší, což je dáno určením nástroje pro hru \"álapů\". Pro techniky \"sitarkhani\" a \"mašitkhani\" se surbahar nehodí, a tak po zahrání \"álapu\" většina hráčů při koncertu pro rychlé fáze kompozice \"gat\" a \"džhálá\" přejde na sitár, pokud se nejedná o čistě surbaharové vystoupení.\n\nVzhledem k vysokým pořizovacím nákladům, problémům s dopravou a obtížně zvládnutelné hře na nástroj se se surbaharem nesetkáme tak často jako se sitárem. Pro příklad můžeme uvést, že v České republice je nejvýše pět surbaharů oproti sitárům, kterých je odhadem kolem stovky.\n\n\nAnnapurna Devi(bývalá manželka Raviho Shankara), Rajeev Janardan, Irshad Khan, Budhaditya Mukherjee, Imrat Khan, Kushal Das, Sri Jagdeep Singh Bedi, Pandit Chandrashekhar Naringrekar, Pandit Pushparaj Koshti, Kokila Vasant Rai, Beenkar Suvir Misra, Shubha Sankaran\n\n\n\n"}
{"id": "418059", "url": "https://cs.wikipedia.org/wiki?curid=418059", "title": "Podvozek Schwartzkopff-Eckhardt", "text": "Podvozek Schwartzkopff-Eckhardt\n\nPodvozek Schwartzkopff-Eckhardt je část pojezdu parní lokomotivy, která mechanickým svázáním hnacích a běžných dvojkolí snižuje působení příčných sil při průjezdu obloukem. Je pojmenován podle lokomotivky Berliner Maschinenbau (celým názvem \"Berliner Maschinenbau-Actien-Gesellschaft vormals L. Schwartzkopff\") a jejího šéfkonstruktéra Friedricha Wilhelma Eckhardta. \n\nPodvozek Schwartzkopff-Eckhardt vychází z principu podvozku Krauss-Helmholtzova, přičemž je s běhounem propojena nejen první, ale i druhá spřažená náprava. Běhoun je veden pákou, která je na opačném konci spojena až s druhou spřaženou nápravou. Druhá spřažená náprava je dále propojena s první prostřednictvím Beugniotovy páky. V konstrukci pojezdu pětispřežní tendrové lokomotivy řady 84 byly použity dva tyto podvozky. Také úzkorozchodné lokomotivy řady 99.23–24 dostaly upravené provedení těchto podvozků.\n\n\n\n\nStránky Müglitztalbahn s článkem o ř. 84 DRG s vyobrazením podvozku - německy\n"}
{"id": "418066", "url": "https://cs.wikipedia.org/wiki?curid=418066", "title": "Nie Chaj-šeng", "text": "Nie Chaj-šeng\n\nNie Chaj-šeng (; * 13. října 1964, Cao-jang, Chu-pej) je od roku 1998 čínský vojenský kosmonaut. V říjnu 2005 absolvoval téměř pětidenní kosmický let lodí Šen-čou 6, v červnu 2013 se vypravil do vesmíru podruhé v lodi Šen-čou 10.\n\nNie Chaj-šeng pochází z malé vesnice ležící nedaleko města Jang-tang (v okresu Cao-jang, městské prefektuře Siang-jang, provincii Chu-pej). Ve čtrnácti letech, po smrti otce, odešel ze školy živit rodinu. Vrátil se až na naléhání učitelů. V letech 1983–1987 studoval vojenskou vysokou leteckou školu. Po studiu sloužil ve vojenském letectvu, létal na stíhacích J-5, J-6 a J-7, má nálet přes 1480 hodin.\n\nV říjnu 1995 začal mezi čínskými vojenskými piloty výběr do oddílu kosmonautů. Mezi kosmonauty byl zařazen v lednu 1998. Při prvním čínském pilotovaném kosmickém letu (2003, Šen-čou 5) byl druhým náhradníkem. \n\nRoku 2005 byl jmenován členem posádky lodi Šen-čou 6, druhého čínského letu, velitelem lodi byl Fej Ťün-lung. Loď odstartovala 12. října 2005 v 3:00 UTC. Po splnění letového programu přistáli kosmonauti v návratovém modulu 16. října 2005 v 20:33 UTC. Orbitální modul zůstal na oběžné dráze s očekávanou životností půl roku, zanikl v atmosféře Země 1. dubna 2008.\n\nRoku 2008 byl zařazen do záložní posádky letu Šen-čou 7. Byl náhradníkem pilota Ťing Chaj-pchenga. Při letu Šen-čou 9 roku 2012 byl velitelem záložní posádky. Dalšími členy jeho posádky byli Čang Siao-kuang a kosmonautka Wang Ja-pching.\n\nZáloha pro Šen-čou 9 se roku 2013 stala hlavní posádkou pro misi Šen-čou 10. Do vesmíru vzlétli 11. června 2013, o dva dny později se jejich loď automaticky spojila s čínskou malou vesmírnou stanicí Tchien-kung 1. Ve vesmíru pobyli do 26. června, kdy v návratovém modulu přistáli ve stepi Vnitřního Mongolska.\n"}
{"id": "418073", "url": "https://cs.wikipedia.org/wiki?curid=418073", "title": "Motýlek (román)", "text": "Motýlek (román)\n\nMotýlek (fr. orig. \"Papillon\") je autobiografický román francouzského spisovatele Henriho Charrière z roku 1969. Příběh vypráví o touze po svobodě mladíka, kterému říkají Motýlek a který byl na doživotí odsouzen na nucené práce za vraždu, kterou nespáchal. Román poprvé vyšel česky v roce 1971. V roce 1973 byl na motivy tohoto románu natočen stejnojmenný americký film.\n\nPětadvacetiletý Henri z francouzského kraje Ardèche, kterému v pařížském podsvětí říkají „Motýlek“, byl krutým státním prokurátorem odsouzen za vraždu, kterou nespáchal, na doživotní nucené práce ve Francouzské Guyaně. Při nejbližší příležitosti se chystá utéci a vrátit se do Paříže, kde se chce pomstít prokurátorovi, vesničanům z poroty (ty nakonec z plánu vynechá), která ho odsoudila a pařížské policii.\n\nByl odvezen s dalšími nebezpečnými trestanci na Ostrovy spásy, kde byl vězněn i slavný Alfred Dreyfus.\n\nDíky kamarádům je načas umístěn v nemocnici a využívá šanci k útěku. Spolu s Clousiotem a mladým chlapcem Maturettem se vydávají na moře. Doplují až na Trinidad, ale anglické úřady jim povolují pouze čtrnáctidenní pobyt na zotavenou, poté se musí znovu vydat na cestu spolu s dalšími třemi uprchlíky.\n\nChtějí dojet až do Britského Hondurasu, který nevydává uprchlé trestance, ale zbylí tři utečenci s tím nesouhlasí a chtějí vysadit v Kolumbii. Naneštěstí chytí všechny a vsadí do vězení v Rio Hacha, avšak Motýlek dokáže opět uprchnout, dostane se do indiánské vesnice na ostrově La Guajira, kde žije skoro tři čtvrtě roku a stihne se oženit s indiánskými sestrami Lali a Zoraimou, poté odchází, neboť stále myslí na svou pomstu. Při cestě mu pomáhají jeptišky, ale za svou důvěru k nim je náležitě potrestán, schová si u nich perly a hamižná abatyše uprchlíka nahlásí místní policii, která jej opět přiveze do Riohacha, kde se opět střetává se svými druhy. Ani na malou chvíli nepřestává myslet na svobodu, několikrát se pokusí o útěk, leč marně.\n\nMotýlek je deportován zpět na Guyanu a za útěk odsouzen ke dvěma letům v káznici na ostrově Svatý Josef, díky pomoci kamarádů, kteří mu tam posílají kokosové ořechy a cigarety, dokáže ticho a osamocení trestnice překonat.\n\nSotva se dostane na svobodu a znovu uprchne, za další útěk dostal 8 let káznice, ale díky odvaze při záchraně důstojníkovy dcery před žraloky je propuštěn po 19 měsících.\n\nJe přesunut na ostrov Ďábel (Île du Diable), odkud uprchne na kokosovém voru. Najde si nové přátele mezi čínskými trestanci a společně s jedním kamarádem odpluje do Anglické Guyany, kde je však těžká obživa a proto opět prchá do Venezuely, ve které je ze začátku považován za zločince, ale po několika letech dobrého chování je uznán za právoplatného občana a Venezuela se pro něj stává novou vlastí.\n\nUž za Charrièrova života byla autenticita Motýlka předmětem pochybností. Zdá se, že do svého vlastního příběhu zapojil Charriére také historky svých spoluvězňů, z velké části smyšlené. V roce 2005 se dokonce přihlásil jakýsi Charles Brunier, Charrièrův spoluvězeň, který tvrdil, že skutečným Motýlkem je on, čemuž nasvědčují mnohé okolnosti včetně tetování motýla (které měl ovšem Charrière také). Zřejmě je Motýlek přes svou velkou působivost a oblibu jen volným a literárně silně upraveným zpracováním autorova života a ne jeho přesným záznamem.\n"}
{"id": "418074", "url": "https://cs.wikipedia.org/wiki?curid=418074", "title": "Prima volta", "text": "Prima volta\n\nPrima volta (zkr. též 1 volta, ital., \"poprv\"é) označuje v hudební notaci krátkou část před znaménkem opakování. Takto označená část bude po opakování vynechána a nahrazena pasáží označenou jako seconda volta (\"podruhé\").\n\nVe starší (menzurální) notaci se pro první a druhou část používaly francouzské výrazy ouvert (fr., čti uvér, \"otevřeno\", 1 volta, ) a clos (čti klo, \"zavřeno\", 2 volta).\n"}
{"id": "418079", "url": "https://cs.wikipedia.org/wiki?curid=418079", "title": "Oddíl vojenských astronautů USA", "text": "Oddíl vojenských astronautů USA\n\nOddíl vojenských astronautů USA byla dlouho utajovaná armádní jednotka Pentagonu existující v letech 1979 až 1986.\n\nPrvní jednotka tohoto druhu existovala v letech 1963-1969 v souvislosti s projektem amerického vojenského letectva MOL (Manned Orbiting Laboratory).\n\nProjekt vzniku raketoplánů byl v USA podporován vedením americké armády, která počítala s využitím třetiny plánovaných letů pro své potřeby. Bylo plánováno z raketoplánů vypouštět a opravovat špionážní družice, připravit možnost likvidace nepřátelských špionážních družic. Pro tyto cíle bylo třeba vycvičit vlastní personál z inženýrů, letců, kvalifikovaných důstojníků. Nebylo možné výcvik samostatné jednotky těchto pilotů provádět v koordinaci s agenturou NASA kvůli utajení a vytvořit své výcvikové středisko kvůli velkým nákladům také bylo problematické. Po zrušení programu MOL byli někteří vycvičení astronauti ponecháni u NASA.\n\nPrvní patnáctičlenná jednotka vojáků určená k výcviku na raketoplány byla jmenována 1. srpna 1979. Byli v ní lidé z různých druhů vojenských jednotek, kteří měli mj. za sebou min.4 roky praxe na letadlech a splňovali požadavky zdravotní způsobilosti. Výběr byl proveden z 222 zájemců..\nO tři roky později byl v té době již jen 13členný oddíl rozšířen. Vybráno bylo 1. září 1982 z 63 kandidátů čtrnáct lidí včetně dvou žen.\n\nV září 1985 byl oddíl doplněn pětičlennou skupinou vojenských inženýrů (z 160 kandidátů)\nOddíl tak vzrostl na 32 kandidátů kosmonautiky.\n\nNa oběžnou dráhu se z celé jednotky dostali jen dva lidé, vojenští inženýři v lednu 1985 Gary Payton na Discovery při misi STS-51-C a v říjnu téhož roku William Pailes s Atlantisem na misi STS-51-J. Řada dalších byla jmenována náhradníky posádek.\n\nPo katastrofě raketoplánu Challenger v lednu 1986 se armáda rozhodla v programu výcviku svých příslušníků nepokračovat a oddíl byl v srpnu 1986 rozpuštěn.\n\nČlen druhé skupiny Charles Edward Jones zahynul při teroristickém útoku 11. září 2001 v New Yorku, byl totiž jedním z pasažérů uneseného letadla.\n\n"}
{"id": "418085", "url": "https://cs.wikipedia.org/wiki?curid=418085", "title": "Národní parky v Rakousku", "text": "Národní parky v Rakousku\n\nV Rakousku se nachází šest národních parků, přičemž původně národní park Nockberge je mezinárodním svazem ochrany přírody klasifikován jen jako biosférická rezervace. Zahrnují všechny důležité typy krajiny Rakouska − lužní les, Alpy, panonskou step a skalnatá údolí. Nejstarším je Nationalpark Hohe Tauern, který byl vyhlášen v roce 1981.\n\n"}
{"id": "418087", "url": "https://cs.wikipedia.org/wiki?curid=418087", "title": "Tom Woodruff mladší", "text": "Tom Woodruff mladší\n\nTom Woodruff mladší (* 1959 Williamsport-Pensylvánie) je americký kaskadér, tvůrce vizuálních efektů, maskér, režisér, scenárista a v neposlední řadě také herec. Tvorbě filmových kostýmu se učil u Stana Winstona (tvůrce kostýmu Predátora, Terminátora...) a posléze založil s Alekem Gillisem vlastní společnost Amalgamated Dynamics.\n\nWoodruff se více či méně podílel na filmech jako Terminátor (\"1984\"), Spider-Man (\"2002\"), Akta X (\"1998\"). Z posledních let lze jmenovat filmy Vetřelec vs. Predátor a Vetřelci vs. Predátor 2, kde v obou ztvárnil hlavní postavy Vetřelce a Predaliena.\n\n\n\n\n"}
{"id": "418088", "url": "https://cs.wikipedia.org/wiki?curid=418088", "title": "Volta (rozcestník)", "text": "Volta (rozcestník)\n\nVolta může být:\n\n\n\n\n\n"}
{"id": "418091", "url": "https://cs.wikipedia.org/wiki?curid=418091", "title": "Lovať", "text": "Lovať\n\nLovať ( ) je řeka v Novgorodské a v Pskovské oblasti v Rusku, přičemž začátek jejího toku zasahuje do Vitebské oblasti Běloruska. Je dlouhá 530 km. Povodí řeky je 21 900 km².\n\nOdtéká z jezera Lovatěc na severovýchodě Běloruska. Její koryto je hodně členité. Ústí do jezera Ilmeň, přičemž vytváří rozsáhlou deltu zároveň s řekou Polou.\n\nZdrojem vody jsou převážně sněhové srážky. Průměrný roční průtok vody ve vzdálenosti 193 km od ústí činí 105 m³/s. Zamrzá na konci listopadu až na začátku ledna a rozmrzá v březnu až v dubnu.\n\nJe splavná pro vodáky v délce 490 km. Vodní doprava je možná v délce 70 km na dolním toku. Na řece leží města Velikije Luki, Cholm.\n\nVe středověku sloužila řeka jako obchodní cesta Varjagů z Baltského moře přes Dněpr do Černého moře. Tato cesta se nazývala Od Varjagů k Řekům.\n"}
{"id": "418095", "url": "https://cs.wikipedia.org/wiki?curid=418095", "title": "Broumy", "text": "Broumy\n\nObec Broumy leží v okrese Beroun. Žije zde obyvatel a katastrální území obce zaujímá rozlohu 2857 ha. Ve vzdálenosti 9 km severně leží městys Křivoklát, 14 km jižně město Hořovice, 16 km východně město Beroun, 19 km severozápadně město Rakovník a 28 km severovýchodně statutární město Kladno.\n\nKatastrálním územím obce Broumy je takřka obklopeno území obce Kublov.\n\nPrvní písemná zmínka o obci pochází z roku 1358. Ve středověku vzhledem k blízkosti královských hradů a hlubokým lesům patřily okolní lesy k významným honitbám českých králů. Nejvýznamnější etapou v historii obce bylo období rudolfínské sklárny. Huť byla známa výrobou technického skla pro císařský dvůr Rudolfa II.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Broumy \"(946 obyvatel, poštovna, četnická stanice, prům.  škola, společenstvo živnostníků)\" byly v roce 1932 evidovány tyto živnosti a obchody: lékař, 2 cihelny, obchod s dřívím, holič, 3 hostince, klempíř, 2 koláři, konsum Včela, 3 kováři, 2 krejčí, lom, 2 mlýny, obchod s obuví Baťa, 2 obuvníci, pekař, 2 obchody s lahvovým pivem, 3 řezníci, sedlář, 3 obchody se smíšeným zbožím, spořitelní a záložní spolek pro Broumy, tesařský mistr, 2 trafiky, 5 truhlářů, velkostatek Správy státních lesů.\n\n\nDopravní síť\n\nVeřejná doprava 2017\n\n"}
{"id": "418105", "url": "https://cs.wikipedia.org/wiki?curid=418105", "title": "Tříslo (koželužství)", "text": "Tříslo (koželužství)\n\nTříslo je přípravek získaný z rozdrcené kůry stromů či jiných částí rostlin, který sloužil k vydělávání kůží, při jejich přeměně na useň. Tříslo se k činění kůží používalo již ve starověku a takto vydělané kůže se našly i v egyptských hrobkách. Na našem území lze tuto technologii doložit archeologickými nálezy z období Velké Moravy, kdy se dochovaly činící jámy, ve kterých se kůže louhovala. V současnosti se v Evropě tato technologie používá jen zřídka.\n\nHlavní účinnou složkou třísla jsou třísloviny (taniny), což jsou rostlinné polyfenoly, které sráží proteiny. Kůže se po zbavení srsti a dalších organických částí ponořila do roztoku třísla a vody. Kromě jam vymazaných jílem se od středověku používaly i sudy a kádě. Doba činění závisela na síle kůží a mohla trvat od několika měsíců až po tři roky. Podle druhu použitého třísla získala kůže rozličnou barvu (žlutou, hnědou, červenohnědou apod.). Tento postup zůstal téměř nezměněn až do 2. poloviny 19. století, kdy technologický rozvoj umožňoval zkrátit dobu činění přidáváním různých chemikálií a tradiční způsoby začaly nahrazovat nové postupy. Od konce 19. století se začaly používat soli chromu a další chemické látky. Činění kůží pomocí tříslovin bylo nicméně obvyklé ještě v 1. polovině 20. století.\n\nTříslo se připravovalo nejčastěji z kůry stromů. Z listnatých stromů se na tříslo ve starších dobách používaly dub, buk, jilm, javor, jírovec maďal, olše, bříza a vrba, z jehličnatých stromů smrk, jedle, borovice a modřín. Nejvíce tříslovin obsahuje dubová kůra (6-16%) a kůra smrková a jedlová (7-16%), přesto se nemohou vyrovnat s hodnotami z jižních stromů, které jich obsahují nepoměrně více. Naopak tříslo z ostatních jmenovaných stromů bylo ještě méně hodnotné. Proto během průmyslového rozvoje v 19. století výroba třísla v českých zemích značně upadla a omezila se jen u několika producentů na smrkovou a dubovou kůru.\n\nTříslová kůra se získávala obyčejně z 15-20letých stromů pěstovaných v nízkých lesích, tzv. loupenících. Kůra se loupala jak na ještě stojících stromech určených ke skácení, tak i na poražených kmenech. Kmeny se zbavily větví a před samotným loupáním se kůra rozřízla po délce až na dřevo.\n\nZe starých stromů se kůra loupala už na jaře, ale nechala se viset na stromech do podzimního kácení. Nebo se stromy porazily během ledna a února, nechaly se ležet a pak se slouply. Loupání probíhalo dřevěným nebo železným loupačem podobným ploché lžíci, ale také sekyrou.\n\nPoté se kůra nechala schnout. Buď zůstala k usušení viset na stromech, nebo se sušila sloupaná. V lese se postavila do panáků (podobně jako snopy slámy), případně se také sušila na kozách nebo v zakrytých budkách jako len. Dosoušení pak probíhalo u kamen v domech. Sušením ztratila kůra starých stromů asi 30% a mladá kůra až 50% váhy a obě zhruba 10% objemu. Výnos dubové kůry činil asi 60-90 q na hektar, záleželo na smíšeném lese, ale i době a způsobu loupání.\n\nDrcení třísla probíhalo ve mlýnech. Stoupy na drcení třísla bývaly součástí běžných mlýnů nebo se jednalo o speciální mlýn zvaný \"tříselník\". Usušená kůra se v mlýně pomocí cepů roztloukla na menší kousky, které se vkládaly do stoupy. Rozdrcená kůra se prosévala a hrubá drť se vracela do stoupy k dalšímu, dokonalejšímu rozdrcení. Teprve poté bylo tříslo hotové.\n\n\nLoupeník\n\n"}
{"id": "418107", "url": "https://cs.wikipedia.org/wiki?curid=418107", "title": "Národní parky v Irsku", "text": "Národní parky v Irsku\n\nV Irsku se nachází šest národních parků.\nJako první národní park v Irsku byl vyhlášen Národní park Killarney v hrabství Kerry v roce 1932. Od té doby vzniklo dalších pět národních parků, naposledy Ballycroy v roce 1998. Národní parky Irska mají celkovou rozlohu 487 km², což tvoří 0,7 % rozlohy Irska. Největším je Wicklow Mountains National Park s rozlohou 170 km².\n\n"}
{"id": "418109", "url": "https://cs.wikipedia.org/wiki?curid=418109", "title": "Tříslo", "text": "Tříslo\n\nTříslo čili slabina je dutý prostor mezi podbřiškem a horní částí stehna.\n\nBolest v tříselné krajině je obvykle důsledkem postižení přitahovacích svalů či přímého stehenního svalu, podobně však může působit i osteoartróza kyčlí, páteře, zánět stydké kosti či kýla. Někdy dochází k otoku v tříselné oblasti, který může být rovněž způsoben zejména kýlou, ale i zvětšením mízních uzlin v třísle.\n"}
{"id": "418114", "url": "https://cs.wikipedia.org/wiki?curid=418114", "title": "Slabina", "text": "Slabina\n\nSlabina může být:\n\n\n"}
{"id": "418118", "url": "https://cs.wikipedia.org/wiki?curid=418118", "title": "Tampura", "text": "Tampura\n\nTampura (Dévanágarí: तम्पूरा) je indický strunný drnkací nástroj patřící do skupiny louten. Název je odvozený od perského tanbur. Kromě severoindického tampura či tanpura používaného v kontextu hindustánské hudby se vyskytuje také v podobách tambúra (jižní Indie) nebo tamburo (Gudžarát).\n\nOd stejného základu je odvozen i název tambura, který označuje nástroje loutnového typu používané v zemích jihovýchodní Evropy.\n\nTvarem tampura připomíná sitár. Tělo sestává z usušené tykve a dřevěné rezonanční desky. Její dlouhý krk však nemá pražce ani žádné rezonanční struny. Tampury bývají většinou čtyřstrunné (tradiční počet) kdy nejběžnější je pořadí strun nazvaných \"Pa\" (někdy také \"ma\" nebo \"Ni\"), \"Sa\", \"Sa\", \"Sa\".\n\nVýjimečně se vyskytují nástroje s pěti nebo šesti strunami. Tradičně se tampury vyrábějí v Miraji ve státě Maharáštra. Bývají v různých velikostech, základní dvě jsou nazývané jako mužská a ženská a co do zvuku se také hodí k různým hlasům. Kromě tampur s tělem z tykve se vyrábějí i celodřevěné nástroje jménem tampurí (nebo tánpurin) určené především pro doprovod dalších nástrojů. Další specialitou jsou tampury deskové.\n\nDrnkáním na prázdných strunách hráč vytváří pravidelné monotónní struktury, které slouží jako podklad pro melodické nástroje jako sitár nebo surbahar, případně pro zpěv. Na první pohled se zdá hra jednoduchá, avšak udržet správný rytmus a vyváženost intenzity drnkání není snadná věc. Velké tampury jsou při hře postaveny na zemi, menší tampurí usazené v klíně.\n\nTradičně nejkvalitnější tánpury pochází z okolí města Miraj, kde má jejich výroba nejméně několikasetletou tradici. Následující seznam uvádí různé profesionální výrobce:\n\n\n"}
{"id": "418119", "url": "https://cs.wikipedia.org/wiki?curid=418119", "title": "Lance Henriksen", "text": "Lance Henriksen\n\nLance James Henriksen (* 5. květen 1940) je americký herec, malíř a také hrnčíř.\n\nVe filmu se poprvé objevuje v \"It Ain't Easy\" roku 1972 a od té doby hrál v desítkách dalších celovečerních filmů. Mimo jiné také ztvárnil postavu androida Bishopa ve filmech Vetřelci a Vetřelec 3. Na tuto roli opětovně navázal roku 2004, kdy ve filmu Vetřelec vs. Predátor hrál Charlese Bishopa Weylanda, zakladatele fiktivní společnosti Weyland (předchůdce Weyland-Yutani).\n\nV kultovní sérii počítačových role-playing her Mass Effect dal hlas postavě admirála Stevena Hacketta a ve hře pak ztvárnil malíře Carla Manfreda, jemuž propůjčil i vzhled.\n\n"}
{"id": "418120", "url": "https://cs.wikipedia.org/wiki?curid=418120", "title": "Slovácko sa nesúdí (seriál)", "text": "Slovácko sa nesúdí (seriál)\n\nSlovácko sa nesúdí je československý komediální televizní seriál natočený podle stejnojmenné humoristické knihy Zdeňka Galušky, který se skládá ze dvou sérií. První série byla natočena v roce 1975 a druhá v roce 1984.\n\nHlavní roli stařečka Pagáče hraje Jozef Kroner, druhou hlavní roli Jury Kláska vytvořil Oldřich Velen.\n\nV seriálu se také vyskytuje několik herců z Čech (např. Jiří Lábus, Stanislav Tříska, Karel Augusta, Svatopluk Skopal, Zdeněk Kryzánek), ale téměř všichni ostatní herci pochází z Moravy. Manželku Matúše Pagáče (Jozef Kroner), Kaču Pagáčovou, ztvárnila jeho skutečná manželka Terézia Hurbanová-Kronerová.\n\n\n\n"}
{"id": "418124", "url": "https://cs.wikipedia.org/wiki?curid=418124", "title": "Elitserien 1985/1986", "text": "Elitserien 1985/1986\n\nSezóna 1985/1986 byla 11. sezonou Švédské ligy ledního hokeje. Mistrem se stal tým Färjestads BK. Poslední tým sestoupil a předposlední hrál baráž o udržení proti nejlepším celkům druhé ligy.\n\n"}
{"id": "418129", "url": "https://cs.wikipedia.org/wiki?curid=418129", "title": "Istiodactylidae", "text": "Istiodactylidae\n\nČeleď Istiodactylidae byla poměrně malou skupinou pterodaktyloidních ptakoještěrů z období spodní křídy. Byli to zubatí ptakoještěři menší až střední velikosti, jejichž společným charakteristickým rysem byl dlouhý, plochý a okrouhlý zobák, poněkud připomínající zobák vrubozobých ptáků. Na okraji zobáku však měli istiodaktylidé sérii drobných zoubků.\n\nV současnosti zahrnuje tato čeleď pouze čtyři platné rody - \"Mimodactylus\", \"Nurhachius\", \"Istiodactylus\" a \"Liaoxipterus\". Tento taxon stanovila trojice paleontologů v roce 2001, kdy se ukázalo, že rod \"Istiodactylus\" nepatří do dříve stanoveného rodu \"Ornithodesmus\".\n\n\n"}
{"id": "418130", "url": "https://cs.wikipedia.org/wiki?curid=418130", "title": "Elitserien 1986/1987", "text": "Elitserien 1986/1987\n\nSezóna 1986/1987 byla 12. sezonou Švédské ligy ledního hokeje. Mistrem se stal tým IF Björklöven. Poslední tým baráž o udržení proti nejlepším celkům druhé ligy - liga se totiž v následující sezóně rozšířila na 12 týmů.\n\n"}
{"id": "418134", "url": "https://cs.wikipedia.org/wiki?curid=418134", "title": "Logická bomba", "text": "Logická bomba\n\nLogická bomba je škodlivý software zanesený do počítačové infrastruktury (typicky podnikové sítě) s cílem spustit nežádoucí činnost poté, co nastanou předem definované „události“. Typickým příkladem logické bomby jsou škodlivé aplikace, které ve firmě zanechají zaměstnanci nebo které přímo do kódu aplikací zapracují programátoři. Logická bomba se ale může přenášet i pomocí počítačového viru, červa nebo jiným způsobem.\n\nLogická bomba se skládá ze dvou základních částí – rozbušky a akce.\n\nRozbuška je algoritmus navázaný na sledování určité události. Časté jsou časové bomby, trojští koně, kteří spouštějí bomby vázané na určitá výročí, významné dny (1. dubna – Apríl) apod. Jindy může jít o určitý počet dní od proniknutí do systému, objem dat v podnikové databázi, počet souborů na disku apod. Podmínkou fungování bomby je, aby její rozbuška byla spolehlivě spouštěna a tak mohla sledovat výskyt události a spustit samotnou akci.\n\nAkce je kód, který je rozbuškou aktivován. Neškodné bomby spustí např. aplikace na hostitelském počítači, často však bývají bomby vytvářeny s cílem maximálně poškodit systémy v dosahu – vymazat dostupné disky, komplikovaně poškodit data v databázi informačního systému apod.\n\nZákeřnost bomb spočívá v jejich obtížném odhalování. Zejména bomby zanesené vlastními pracovníky z IT sféry bývá většinou v podstatě nemožné odhalit, protože pracovníci znají používané ochranné prostředky a mají možnost bombu zanést přímo do systému (a všechny ochrany tak přeskočit) nebo do kódu vyvíjených aplikací (a tak bombu kontrolám zcela skrýt). Jedinou účinnou preventivní ochranou je kvalitní politika bezpečnosti zahrnující i bezpečnostní standardy administrace systémů a vývoje aplikací.\n\nKvalitní bombu je často obtížné i zpětně zjistit. Bomby jsou stavěny na to, aby provedly jedinou akci, a jejich další existence proto nemá smysl. Kvalitní bomby, které fungují jako samostatné aplikace, dokáží samy sebe odstranit, takže je zpětně lze nalézt pouze pomocí kompletních záloh systému. Bomby implementované do kódu informačních systémů sice tuto možnost většinou nemají, ale nalezení přesto bývá velmi obtížné až nereálné. I zde pomůže jedině kvalitní a respektovaná politika bezpečnosti.\n\nStejně jako většinu jiných negativních událostí ve firmách, logické bomby firmy vesměs nepřiznají, takže celkový počet případů není podle čeho odhadovat.\n\nLogické bomby se začaly objevovat brzy poté, co počítače překročily akademickou půdu a začaly se používat v komerční sféře. Známé jsou případy logických bomb i na sálových počítačích.\n\nLogické bomby zasahovaly i do skutečných válek. Známý je příklad bomby, kterou CIA chtěla zničit plynovody v SSSR. 2\n\nPravděpodobně nejznámější, byť virtuální, je logická bomba Bílý Králík z filmu \"Jurský park\", kterou použil technik Dennis Nedry a která fakticky vytvořila zápletku prvního dílu.\n\n"}
{"id": "418137", "url": "https://cs.wikipedia.org/wiki?curid=418137", "title": "Holub doupňák", "text": "Holub doupňák\n\nHolub doupňák (\"Columba oenas\") je divokým druhem holuba z řádu měkkozobí.\n\nDorůstá délky 32–34 cm, v rozpětí křídel měří 63–69 cm a váží 250–300 g. Zbarven je převážně šedě s tmavými letkami a koncovou ocasní páskou, vínovou hrudí a žlutým zobákem. Od jiných druhů holubů se liší zelenavě měnivou skvrnou na boku krku a jen částečnými černými křídelními páskami. Obě pohlaví jsou zbarvena stejně, mladí ptáci postrádají zelenou skvrnu na krku.\n\nZpěv tvoří duté, v delších intervalech opakované „vhumb“.\n\nŽije ve většině Evropy, odkud východně zasahuje až po západní Sibiř. Izolovaná populace existuje také v severozápadní Africe. Je částečně tažný se zimovišti v západní a jižní Evropě. V České republice je zvláště chráněn jako silně ohrožený druh. Hnízdní populace je zde odhadována na 3,5–5,5 tisíc párů.\n\nHnízdí ve vzrostlých listnatých lesích, převážně bučinách, s vhodnými dutinami. V mimohnízdní době na polích.\n\nMezi jeho potravu patří semena a různé druhy bobulí.\n\nPohlavně dospívá v prvním roce života. Hnízdí 2x až 3x ročně od března do září v dutinách stromů, často vytesaných datlem černým (\"Dryocopus martius\"), vhodných budkách, nebo – v případě ptáků žijících v pobřežních oblastech – také v králičích norách. Hnízdo vystýlá suchou trávou, tenkými větvemi a listy. V jedné snůšce jsou 2 bílá, 36,7 x 28,1 mm velká vejce, na kterých sedí po dobu 16–17 dnů oba rodiče. Mláďata hnízdo opouštějí po dalších 3–4 týdnech.\n\n"}
{"id": "418138", "url": "https://cs.wikipedia.org/wiki?curid=418138", "title": "Daniel Elena", "text": "Daniel Elena\n\nDaniel Elena (* 26. října 1972, Monako) je rallyeový navigátor. Je současným spolujezdecem Sébastiena Loeba. Tato dvojice vyhrála World Rally Championship (WRC) devětkrát, a nyní jezdí s vozem Citroën C4 WRC. 79 výher ve WRC (všechny s Loebem) dělají Elenu nejúspěšnějším navigátorem v historii WRC.\n\nSe závoděním začal Elena v roce 1997 jako navigátor Hervé Bernarda, ale hned příští sezónu vytvořili silnou dvojici s Loebem, když vyhráli Citröen Saxo Trophy v roce 1999 a Francouzskou štěrkovou rally o rok později.\n\nV roce 2001 vyhráli mistrovství FIA Super 1600 s vozem Citröen Saxo, které se stává jasnou volbou pro tým Citroën WRC, ve kterém také provádí svůj první start ve stejném roce. Jejich první vítězství ve WRC se stává na Rally v Německu v roce 2002. Dokázali získat devět po sobě jdoucích WRC titulů v letech 2004–2012.\n\nLoeb a Elena vyhráli na Elenově domácí rally, to je slavná rallye Monte Carlo, pětkrát (2003–2005 a 2007–2008).\n\nElena je prvním člověkem, který obdržel trofej Micheala Parka. Tato trofej se dává každoročně nejlepším navigátorům.\n\nDaniel Elena je ženatý a má 2 děti. S rodinou bydlí v blízkosti Lausanne, ve Švýcarsku.\n"}
{"id": "418139", "url": "https://cs.wikipedia.org/wiki?curid=418139", "title": "Hrdlička divoká", "text": "Hrdlička divoká\n\nHrdlička divoká (\"Streptopelia turtur\") je menší druh hrdličky, ptáka z řádu měkkozobých.\n\nRozlišují se 4 poddruhy: hrdlička divoká evropská (\"Streptopelia turtur turtur\"), obývající celou severní část areálu, h. d. severoafrická (\"S. t. arenicola\"), hnízdící na Baleárských ostrovech a v severní Africe východně po Kyrenaiku a dále přes Blízký východ a Střední Asii po Če-ťiang, h. d. egyptská (\"S. t. rufescens\"), obývající Egypt, a h. d. saharská (\"S. t. hoggara\"), žijící v pohoří střední Sahary.\n\nDorůstá délky 25–28 cm a v rozpětí křídel měří 45–50 cm, je tak o něco menší než běžnější hrdlička zahradní, od které se liší i pestřejším zbarvením. Hřbet a křídla jsou šupinovitá, oranžovohnědá, hlava je modrošedá, krk a prsa narůžovělá, po stranách krku je šikmo protažená černobílá skvrna. Břicho a spodní ocasní krovky jsou bílé, bíle lemovaný je také tmavý ocas. Zobák je tmavý, nohy modravě červené. Mladí ptáci jsou nevýrazně špinavě hnědí a béžově šedobílí, bez černobílé skvrny na krku. Je plachá a zblízka se dá pozorovat jen obtížně, nejčastěji je možné ji zahlédnout na telegrafních drátech nebo při hledání potravy na otevřených prostranstvích. Létá rychle a prudce s občasným kymácením ze strany na stranu.\n\nOzývá se hlubokým, nosovým, několikrát opakovaným „turrr turr turrr“. Při vzlétnutí tleská křídly.\n\nHnízdí ve většině Evropy, v Asii po západní Sibiř a v severní Africe. Převážně tažný druh s hlavními zimovišti v subsaharské Africe od Guinee a Senegalu po Etiopii a Súdán. Od poloviny 70. let 20. století začal na většině území Evropy výrazný pokles stavů, který bývá obecně připisován hlavně nepříznivým změnám na zimovištích a intenzivnímu lovu protahujících ptáků v oblasti Středomoří. Jen v letech 1980–2005 se evropská populace snížila o celých 65 %. Obývá okraje lesů a polní remízky, porosty podél vod, zarostlé zahrady apod.\n\nV ČR hnízdí na celém území, zejména v nižších polohách, kde je často nejhojnějším holubem (např. na jižní Moravě). Místy však proniká i vysoko do hor, nejvýše v Krkonoších (1 030 m n. m.) a Krušných horách (850 m n. m.). Její početnost v posledních letech silně poklesla, v letech 1985–1989 byla velikost populace odhadnuta na 60 000–120 000 párů.\n\nAčkoli většina hrdliček divokých zimuje v subsaharské Africe, od příslušníků naší populace důkaz zimování v této oblasti zatím chybí. Několik nálezů okroužkovaných ptáků naopak nasvědčuje tomu, že mohou přezimovat už ve východním Středomoří, kudy normálně pouze protahují. Je však také možné, že u dostupných záznamů z této oblasti došlo pouze k nepřesnému uvedení data ulovení ptáka. Přílet na naše území probíhá zejména v druhé polovině dubna, odlet začíná v druhé polovině srpna a vrcholí v září.\n\nPotrava je tvořena převážně semeny kulturních rostlin, hlavně pšenice a kukuřice, také ječmenu, žita, slunečnice, hrachu, vikve, prosa a máku, dále různými semeny planých rostlin a plevelů, drobnými měkkýši (patrně kvůli obsahu vápníku v ulitách) a vzácně i hmyzem. Potravu sbírá na zemi.\n\nHnízdí jednotlivě, na omezených místech však může hnízdit i více párů dosti blízko u sebe. V toku se samec uklání, čepýří malá pera, přešlapuje, vrká a předvádí lety, při nichž strmě vystoupá vzhůru a poté se klouzavým letem vrací zpět na původní místo. Hnízdí zpravidla 1× ročně od května do července. Do plochého, často velmi řídkého hnízda ze suchých větviček, stébel a kořínků, které staví oba ptáci na keřích nebo stromech obvykle ve výšce od 2 do 4 m, snáší samička 2 čistě bílá vejce o rozměrech 30,6 × 22,6 mm. Snášena jsou v intervalu 39–48 hodin a na jejich sezení, které začíná od snesení 2. vejce a trvá 14 dnů, se podílejí obě pohlaví. Hrdlička žije pouze monogamně. Tedy, hledá si stálého partnera. Mláďata se líhnou v průběhu 1 dne a jsou krmena oběma rodiči, nejprve tzv. „holubím mlékem“, později natrávenou potravou z volete. Hnízdo opouštějí po 18–23 dnech a v následujícím roce jsou již pohlavně dospělá a schopná rozmnožování. Po vyhnízdění se rodiny sdružují do menších i větších hejn, ve kterých se později vydávají na cestu do zimovišť. Nejvyšší zaznamenaný věk je 13 let a 2 měsíce.\n\nV ČR patří mezi zvěř, je však celoročně hájená.\n\n"}
{"id": "418150", "url": "https://cs.wikipedia.org/wiki?curid=418150", "title": "Kaiserliche Marine", "text": "Kaiserliche Marine\n\nKaiserliche Marine, Císařské námořnictvo, bylo německé válečné námořnictvo, které vzniklo spolu s německým císařstvím. Existovalo mezi lety 1871 – 1919 a v podstatě se vyvinulo z pruského námořnictva a námořnictva severoněmeckého spolku. Císař Vilém II. velkou měrou podporoval růst loďstva, čímž došlo k závodům ve zbrojení mezi německým císařstvím a britským impériem. Většina německého válečného námořnictva byla roku 1919 zničena v základně Royal Navy ve Scapa Flow. Při této události, známé jako Incident ve Scapa Flow, byly německé válečné lodě poté, co Německo prohrálo první světovou válku, potopeny vlastními posádkami.\n\nNěmecké lodě nesly před svým názvem zkratku \"SMS\": \"Seiner Majestät Schiff\" – loď Jeho Veličenstva.\n\nVrchním velitelem německého námořnictva byl německý císař. Jemu byli podřízeni ministr námořnictva (\"Staatssekretär des Reichsmarineamtes\"), náčelník admiralitního štábu (\"Chef des Admiralstabes\") a náčelník námořního kabinetu (\"Chef des Marinekabinetts\"). Ministr námořnictva měl v komeptenci záležitosti organizační, administrativní a rozpočtové. O vlastní operace námořnictva se staral admiralitní štáb a o povyšování důstojníků a jmenování velitelů lodí rozhodoval námořní kabinet.\n\nHlavní síly Kaiserliche Marine byly soustředěny do tzv. Širokomořského loďstva, jehož operační oblastí bylo Severní moře. Jeho hlavní základnou byl Wilhelmshaven, menší jednotky pak byly umísťovány i na základny v Cuxhavenu, Brünsbüttelu, na ostrovech Helgoland a Sylt a v ústí řeky Emže.\n\nDalším samostatným oddílem byly lodě na Baltu, kde však sloužily starší a méně početné lodě, neboť Němci mohli využívat Kielského průplavu na přesouvání lodí od Širokomořského loďstva a zpět. Německo také disponovalo námořními jednotkami, bránícími jeho kolonie. Nejvýznamnějším uskupením byla Německá Východoasijská eskadra, kotvící v Němci pronajatém čínském přístavu Čching-tao. Ostatní zámořská území v Africe a jižním Tichém oceánu byla chráněna staršími a menšími jednotkami, jako byly například dělové čluny.\n\nRozkvět německého císařského námořnictva nastal za panování císaře Viléma II. a je spojen především s osobou ministra námořnictva Alfreda von Tirpitz. Ten přišel s myšlenkou tzv. \"Risikoflotte\" (~ risiková flota) - německá flota se měla stát tak silnou, že vojenský střet s ní by byl rizikem pro jakoukoliv námořní mocnost. Aby uskutečnil tento záměr, nechal schválit německou Říšskou radou zákony o loďstvu (Flottengesetze). První zákon o loďstvu, odhlasovaný dne 28. března 1898, měl rozšířit námořní síly na 19 bitevních lodí, 8 lodí pobřežní ochrany, 12 velkých a 30 malých křižníků. Druhý zákon, který následoval v roce 1900, stanovil konečný stav na 38 bitevních lodích. Novela tohoto zákona z roku 1908 pak zavedla stavbu bitevních křižníků. Poslední novelou byla ta z roku 1912, která zvýšila plánovaný počet bitevních lodí na 41 kusů.\n\n"}
{"id": "418157", "url": "https://cs.wikipedia.org/wiki?curid=418157", "title": "Šoupálek dlouhoprstý", "text": "Šoupálek dlouhoprstý\n\nŠoupálek dlouhoprstý (\"Certhia familiaris\") je malý zpěvný pták z čeledi šoupálkovití. Je obtížně odlišitelný od příbuzného šoupálka krátkoprstého, nejlépe podle hlasu a zpěvu. Dává přednost hustšímu porostu a jehličnatým lesům. Trhavým pohybem šplhá po stromech a větvích.\n\nDorůstá délky 12,5 cm. Ozývá se zvuky „srií-srií“. Zpěv je podobný trylku sýkory modřinky a trochu i zpěvu střízlíka. Rozměry vajec jsou 14,0 až 16,7 X 11,0 až 13,0 mm. Samec i samice jsou stejně zbarvení. Před člověkem není nijak plachý, lze se k němu přiblížit až na několik metrů.\n\nSvým šídlovitým, trochu zahnutým zobákem vybírá i z nepatrných skulin ukrytý drobný hmyz, jeho larvy i vajíčka. Ve zbarvení jsou značné individuální i místní rozdíly od šedé až po červenohnědou. Spodní strana těla je bělavá s určitým leskem. Má tuhý opěrný ocásek. Mladí ptáci jsou na hřbetě spíše skvrnití než žíhaní. Mimo dobu párování jsou velmi tiší.\nJehličnaté, listnaté a smíšené lesy se starými stromy převážně ve vyšších polohách, v horách až po horní lesní hranici. V zimě i v nížinách.\n\nV březnu začínají samečkové zpívat a obsazují hnízdní revíry. Hnízdo si staví jako šoupálek krátkoprstý většinou pod odchlípenou kůrou, ale také v puklinách kmenů, ve štěrbinách zdí a za okenními rámy. Můžete mu přilepšit čtvercovitou budkou s otvorem při kmeni stromu, nebo trojúhelníkovitou budkou se štěrbinovitým vletovým otvorem na jejím vrcholu. Hnízdo je plošinka z větviček a stébel. Samička snáší 5 až 6 bílých, červeně skvrnitých vajíček. Po 13 až 15 dnech se líhnou mláďata, která vylétnou po 16 až 17 dnech.\n\nJako šoupálek krátkoprstý. Hmyz a pavouci, po nichž ptáci slídí ve štěrbinách v kůře. Spirálovitě šplhají po kmeni vzhůru. Na ptačí krmítko se stahují jen zřídka a nepravidelně. I v zimě nacházejí pod kůrou dostatek hmyzu a jeho larev.\n\n2. FELIX, Jiří; HÍSEK, Květoslav. \"Ptáci lesů a hor.\" 1. vydání. Praha, 2000. ISBN 80-7151-123-4\n"}
{"id": "418158", "url": "https://cs.wikipedia.org/wiki?curid=418158", "title": "Xenotarsosaurus", "text": "Xenotarsosaurus\n\nXenotarsosaurus (\"ještěr s podivným nártem\") je poměrně špatně známý abelisauridní teropod (dravý dinosaurus), který žil v období pozdní křídy (stupeň cenoman) na území současné Argentiny. \n\n\"Xenotarsosaurus\" byl středně velký dravý dinosaurus, lovící menší obratlovce a jiné dinosaury menší až střední velikosti. Při délce kolem 6 metrů dosahoval hmotnosti asi 750 kg.\n\nRodové jméno dinosaura znamená doslova \"podivný nárt\". Druhové jméno bylo stanoveno jako pocta proslulému argentinskému paleontologovi José F. Bonapartemu.\n\nMateriál sestává z pouhých dvou obratlů a kostí zadní končetiny, objevených v souvrství Bajo Barreal (provincie Chubut, Argentina). Tyto pozůstatky vykazují jistou podobnost ke kosternímu materiálu rodu \"Carnotaurus\", což by mohlo ukazovat na příslušnost xenotarsosaura k čeledi Abelisauridae. Podle jiné hypotézy patřil tento teropod spíše mezi alosaury. Nekompletní fosilie však neumožňují přesnější zařazení.\n\n"}
{"id": "418159", "url": "https://cs.wikipedia.org/wiki?curid=418159", "title": "Šoupálek krátkoprstý", "text": "Šoupálek krátkoprstý\n\nŠoupálek krátkoprstý (\"Certhia brachydactyla\") je malý zpěvný pták z čeledi šoupálkovití. Je obtížně odlišitelný od příbuzného šoupálka dlouhoprstého, nejlépe podle hlasu a zpěvu. Dává přednost nížinám a listnatým lesům, vyskytuje se také v parcích.\n\nZpěv je kratší než u šoupálka dlouhoprstého, přepisuje se jako „týtýtyteroitt”.\n"}
{"id": "418163", "url": "https://cs.wikipedia.org/wiki?curid=418163", "title": "Výreček malý", "text": "Výreček malý\n\nVýreček malý (\"Otus scops\") je malý druh sovy z čeledi puštíkovití.\n\nVýreček je velmi malou sovou s pernatými oušky na hlavě. Dosahuje rozpětí křídel mezi 45–63 cm (jedno křídlo měří obvykle okolo 16 cm). Váží zhruba 70-85 g, výjimečně přes 100 g. Typickými barvami peří jsou hnědá, šedá a černá s příměsí bílé. Výreček dokáže dokonale splynout s okolním prostředím, jeho maskování velmi připomíná kůru běžných stromů.\n\nVýreček je rozšířen především v jižní a východní Evropě a v západní Asii. Na zimu odlétá do střední Afriky, odkud se na jaře (obvykle ve druhé polovině dubna) vrací. Hnízdí v listnatých a smíšených lesích, lesostepích, hájích, parcích a zahradách. V České republice je extrémně vzácný. Poprvé zde byl spatřen hnízdit v roce 1998, od té doby je zaznamenáno každoročně několik pozorování. Počet hnízdících párů je zcela nepatrný, dosahuje 1-3.\n\nHnízdí v dutinách, škvírách a výklencích ve zdi, případně v opuštěných hnízdech, vlastní hnízdo si nestaví. Hnízdiště vybírá samec, intenzivně ho brání a láká do něj samici monotónním pískáním. Samice dá najevo spokojenost s hnízdem tím, že na něm zůstane přes den. Klade 2-8 (nejčastěji 4-5) bílých vajec. Na hnízdě sedí sama, samec jí při tom krmí. Za 24-26 dní se vylíhnou mláďata, o něž pečují oba rodiče. Po třech týdnech dokáží mláďata opustit hnízdo, ale zdržují se stále v jeho okolí a rodiče je krmí a pomáhají s prvními lovy. Výreček se dožívá až 12 let.\n\nVýreček malý loví v podvečer a v noci a to především různé druhy hmyzu. Po úlovku pátrá ze svého stanoviště na větvi. Jako všechny sovy má zúžený zorný úhel, ale dokáže to kompenzovat otáčením hlavy. Jeho kořistí jsou nejčastěji sarančata, kobylky, vážky, cikády, mouchy, různí brouci, můry, škvoři, housenky a mravenci. Dále konzumuje jiné členovce jako jsou stonožky, mnohonožky, pavouci a žížaly. Loví i různé malé hlodavce - hraboše, myši, myšice a rejsky. Výjimečně zabije ještěrky, žáby, malé hady nebo drobné ptáky, např. hýla či strnada. Malou kořist konzumuje celou (létavému hmyzu ale obvykle trhá křídla), větší úlovek si natrhá na části. Ptáky před pozřením oškube.\n\nPodle IUCN je výreček veden jako málo dotčený (least concern). Odhaduje se, že na světě žije 1 000 000 - 3 000 000 jedinců, přičemž většina tohoto počtu je v Evropě. Populační trend je nicméně úbytek. Zcela jiná je situace v České republice, kde jde o ptáka nesmírně vzácného a přísně chráněného.\n\n\n"}
{"id": "418169", "url": "https://cs.wikipedia.org/wiki?curid=418169", "title": "Émilie Loitová", "text": "Émilie Loitová\n\nÉmilie Loitová (* 9. června 1979 v Cherbourgu, Francie) je současná francouzská profesionální tenistka.Během své kariéry vyhrála 3 turnaje WTA ve dvouhře a 16 turnajů ve čtyřhře.\n\nÉmilie Loitová se zúčastnila 10 zápasů týmového Fed Cupu za tým Francie s bilancí 2-1 ve dvouhře a 2-6 ve čtyřhře.\n\n\n"}
{"id": "418171", "url": "https://cs.wikipedia.org/wiki?curid=418171", "title": "Digum Cänpo", "text": "Digum Cänpo\n\nDigum Cänpo byl pravděpodobně 8. tibetský král. Byl synem předchozího panovníka Sibthi Cänpa a jeho ženy Sacün Lungdže. Není přesně jisté, kdy žil, podle některých zdrojů vládl ve 2. století př. n. l. Digum Cänpo měl být prvním historickým králem Tibetu. Žagabpa o něm dokonce tvrdí, že „jím začíná skutečná historie Tibetu“. \n\nLegenda praví, že nedlouho poté, co se Digum Cänpo chopil tibetského trůnu, dotázal se jednoho z šamanů na původ svého jména, které doslova znamená „zavražděný dýkou“. Šaman mu sdělil, že to neznamená nic jiného, než že zemře násilnou smrtí. Digum se proto rozhodl utkat s někým v boji, aby tak alespoň částečně rozhodl o svém osudu sám. V roli jeho protivníka nakonec stanul sluha Longam. Ten krále lstí přemohl a zabil. Než však krále usmrtil, natolik ho omámil a zmátl, že si král přesekl lano zvané \"mu\", po kterém dle tradice šplhali jeho předchůdci po smrti na nebesa.\n\nDigum Cänpo tak již nemohl po smrti odejít z pozemského světa a jeho tělo zůstalo proto na zemi. Podle tradice se jeho hrob nachází v Kongpu a Tibeťané jej nazývají „první královskou hrobkou“.\n\n\n"}
{"id": "418181", "url": "https://cs.wikipedia.org/wiki?curid=418181", "title": "Olaf V.", "text": "Olaf V.\n\nOlaf V. (Alexander Edward Christian Frederik; 2. července 1903 Sandringham, Norfolk – 17. ledna 1991 Oslo) byl norským králem v letech 1957–1991. Po nástupu jeho otce na norský trůn byl přejmenován z Alexandra na Olafa. Byl teprve druhým norským králem od osamostatnění Norska v roce 1905.\n\nOlaf se narodil 2. července 1903 jako Alexander Edward Christian Frederik v Appleton House v Sandringhamu, UK. Jeho matka byla britská princezna Maud z Walesu, dcera britského korunního prince Alberta Eduarda, který nastoupil na britský trůn po smrti své matky královny Viktorie v roce 1910 jako Eduard VII. Olafův otec byl původně dánský princ Carl. V roce 1905 se princ Carl stal norským králem, změnil si jméno na Haakon VII. a z prince Alexandra se stal norský korunní princ Olaf.\n\nOlaf studoval na norské Vojenské akademii a poté na Balliol College v Oxfordu; po jejím skončení se stal důstojníkem norského námořnictva a pomáhal otci ve vládních záležitostech. Ve třiadvaceti letech poprvé zastupoval otce, když král vycestoval do zahraničí.\n\nPrinc se zajímal se o umění, kulturu a literaturu, byl však i velmi sportovně nadaný, věnoval se plachtění, skokům i běhu na lyžích; největšího úspěchu dosáhl, když s plachetnicí \"Norna\" získal zlatou medaili v kategorii šestimetrových plachetnic na olympijských hrách v Amsterdamu v roce 1928.\n\n21. března 1929 se Olaf v Oslu oženil se svou sestřenicí, princeznou Marthou Švédskou. Martha se narodila 29. března 1901 jako dcera švédského prince Karla Švédského, vévody z Västergötlandu (1861–1951), a jeho manželky, dánské princezny Ingeborg (1878–1958). Korunní princezna Martha zemřela na rakovinu 5. dubna 1954, tři roky před nastoupením svého manžela na norský trůn.\n\nZ manželství vzešli tři potomci: dvě dcery – Ragnhild (9. června 1930 – 16. září 2012) a Astrid (nar. 12. února 1932) a jeden syn, následník trůnu princ Harald (nar. 21. února 1937). Starší dcera Ragnhild se provdala za průmyslníka Erlinga Lorentzena, s nímž měla tři děti; rodina žila v brazilském Rio de Janeiro. Mladší dcera Astrid si vzala rozvedeného námořníka a olympionika Johana Martina Fernera, s nímž žije v Oslo a mají pět dětí.\n\nZa druhé světové války bylo Norsko napadeno Německem a Olaf společně se svým otcem odplul v červnu 1940 na palubě těžkého křižníku HMS \"Devonshire\" z Tromsø do londýnského exilu, kde organizoval „svobodné“ jednotky. Jeho manželka a děti zatím byly ve Švédsku a poté v USA. Celá rodina se vrátila zpět do Norska po skončení války v roce 1945. Olaf připlul do Osla v rámci operace Kingdom 13. května 1945 na palubě rychlé minonosky HMS \"Apollo\".\n\nOlaf nastoupil na trůn 21. září 1957 po smrti svého otce Haakona VII. pod jménem Olaf V., ale na rozdíl od svého otce nebyl korunován, pouze požehnán v katedrále v Trondheimu. Nový král byl vdovcem a během prvních let jeho vlády ho při oficiálních příležitostech doprovázela jeho mladší dcera, princezna Astrid.\n\nKrál, velmi populární už od svého příjezdu do Norska, byl nazýván \"králem lidu (Folkekongen)\"; choval se prostě a spíše jako měšťan než jako monarcha, řídil sám své auto, často se procházel po Oslu bez doprovodu ochránců.\n\nV roce 1985 založil \"Norský řád za zásluhy\".\n\nV červenci 1990 byl stižen mozkovou mrtvicí a princ Harald převzal vládu jako regent. Třebaže jeho rekonvalescence zdárně pokračovala, zemřel půl roku nato 17. ledna 1991; příčinou smrti byl srdeční infarkt (podle některých pramenů ji měly uspíšit neblahé zprávy o událostech v Perském zálivu). Byl posledním žijícím vnukem anglického krále Eduarda VII. a královny Alexandry.\n\n\n\n"}
{"id": "418184", "url": "https://cs.wikipedia.org/wiki?curid=418184", "title": "Vlastislav (Hazlov)", "text": "Vlastislav (Hazlov)\n\nVlastislav (dříve Táborská, německy \"Seichenreuth\") je malá vesnice spadající pod obec Hazlov v okrese Cheb, kraji Karlovarském. V roce 2011 zde trvale žilo 30 obyvatel.\n\nVe vsi se zachovalo několik hrázděných domů, včetně hrázděného chebského statku č. 8, který byl velmi kvalitně rekonstruován. Hrázděné stavby chebského typu jsou pro tento region typické. Najdeme je také v nedaleké Polné či jeden ve Skalce. Nejvíce se jich však zachovalo v chráněné vesnické rezervaci Doubrava u Lipové. Ve Vlastislavi je také k vidění několik historických dřevěných budov, včetně již se rozpadající dřevěné hospodářské budovy. Nedaleko centra vsi, na samotě zvané Dvůr se nachází rekonstruovaný řeholnický dvůr, ve kterém by měla být zřízena soukromá klinika.\n\nVlastislav se nachází 3 kilometry jihozápadně od Hazlova, 3 kilometry severovýchodně od Libé a 1 kilometr západně od Ostrohu v rovinatém terénu.\n\nPrvní dochovaný záznam o Vlastislavi, původně Táborské pochází z roku 1322, kdy byla zapsána v seznamu chebských zástav. Nejstarší dochovaná verze jména vesnice je \"Sewkenrewt\", a to právě z roku 1322. Další historická jména jsou například \"Seukenreuth\", \"Schewkenrewt\", \"Seikeinreit\" či \"Seiscenreit\". V Táborské sídlili poddaní pánů z Hazlova, Chebského hradu i pánů z Libé. V roce 1357 je v chebské trestní knize zaznamenána vražda táborského občana, který byl zabit kovářem z Hazlova.\n\nV roce 1924 se stala Táborská vlastní obcí. Později byla připojena k obci Polná, poté k Ostrohu (tehdy ještě \"Seebergu\"), kdy tvořili společnou obci ještě s vesnicí Drahov, a nakonec se stala v roce 1965 místní částí obce Hazlov. Od 21. prosince 2016 se přejmenovala na Vlastislav.\n\nDo Vlastislavi vedou dvě silnice, odvětvené v Hazlově ze silnice I/64. Jedna směrem na Polnou a Libou, druhá okolo hazlovského hřbitovního kostela sv. Jiří. Komunikace ve vsi jsou v katastrofálním stavu.\n\nVesnicí prochází cyklotrasy 2057 a 2064, které se zde na návsi kříží. Jedna z nich pokračuje na hrad Seeberg, druhá zpět do Hazlova.\n\n"}
{"id": "418186", "url": "https://cs.wikipedia.org/wiki?curid=418186", "title": "Ruční vozík", "text": "Ruční vozík\n\nRuční vozík je ručně řízené lidskou silou poháněné vozidlo užívané zpravidla pro přepravu menších nákladů. Ruční vozíky mohou být jednokolové, dvoukolové i vícekolové. Je-li ruční vozík použit v silničním provozu, od určité šířky (60 cm ) je považován za nemotorové vozidlo, do této šířky je osoba vedoucí nebo táhnoucí takový vozík považována za chodce. \n\n\n\n"}
{"id": "418187", "url": "https://cs.wikipedia.org/wiki?curid=418187", "title": "Obchodní cestující", "text": "Obchodní cestující\n\nObchodní cestující nebo také obchodní zástupce je pracovník firmy, zabývající se prodejem zboží nebo služeb, který má na starost péči o nové i stávající zákazníky z obchodního hlediska, a to zpravidla formou návštěv na pracovišti zákazníků.\n\nÚkolem obchodního cestujícího je tvořit obrat prodejem firemních produktů, k čemuž využívá zpravidla služební automobil, mobilní telefon a notebook, je-li potřeba. Zpravidla má obchodní cestující na starost určitou část země (region), jako například Střední Čechy nebo Prahu, či celou Českou republiku. Jiná, méně častá alternativa je rozdělení dle produktů, kdy každý obchodní zástupce obstarává potenciální zákazníky pro svůj produkt, na který se specializuje (produktový manažer).\n\nCílem obchodního cestujícího je, díky osobnímu přístupu, navázat dobrý vztah s největším počtem zákazníků, kteří následně odebírají jeho produkty ve větším množství a pravidelnějším intervalu. Drtivá většina obchodních cestujících má také od svého zaměstnavatele stanovený limit obratu, který musí dosáhnout za určité období (měsíc, rok).\n\nPřesažení nebo naopak nedosažení tohoto limitu za stanovený čas se zpravidla projevuje na osobním ohodnocení obchodního cestujícího.\n\nJde zpravidla o člověka specializujícího se na určitou sortu produktů, na kterou je řádně proškolen a dokáže zákazníkovi lépe poradit, než obchodní cestující, který má záběr na celý sortiment firmy. Tato pozice je většinou spřažena spolu s obchodním referentem a produktový manažer / specialista navštěvuje zákazníky až na doporučení obchodního referenta.\n\nJde rovněž o pozici, na níž dotyčný navštěvuje zákazníky za pomoci firemních prostředků za účelem prezentace společnosti (např. katalog produktů). Jde-li o složitější produkt, referent zpravidla předává kontakt na zákazníka specialistovi, který následně přebírá péči o daný obchodní případ.\n\nTypickým ztvárněním obchodního cestujícího je prodejce pojištění z 1. poloviny 20. století. Dnes se pod tímto termínem dá vyjádřit obchodní zástupce s mobilními telefony pro firemní zákazníky nebo cestující prodejce firmy zabývající se prodejem průmyslového zařízení.\n"}
{"id": "418193", "url": "https://cs.wikipedia.org/wiki?curid=418193", "title": "Vodní nádrž Švihov", "text": "Vodní nádrž Švihov\n\nVodní nádrž Švihov (známá spíše pod nesprávným názvem vodní nádrž Želivka) je vodárenská nádrž na řece Želivce, která slouží jako zdroj pitné vody pro téměř celou středočeskou oblast včetně Prahy. Jedná se o největší vodárenskou nádrž v České republice a ve střední Evropě.\n\nVýstavba začala v roce 1965 a byla dokončena roku 1975, zkušební odběry vody však začaly roku 1972. Přehrada je vybudována v říčním kilometru 4,29, nad soutokem Želivky se Sázavou. Přímá zemní hráz dosahuje výšky 58 metrů, délka koruny hráze činí 860 m. Dvě odběrné věže a bezpečnostní šachtový přeliv tvoří sdružený objekt. Od roku 2004 je u nádrže v provozu malá vodní elektrárna s Francisovou turbínou o instalovaném výkonu 450 kW.\n\nPřed nádrží Švihov byla vybudována soustava menších vodních nádrží (Trnávka, Němčice, Sedlice), jejichž účelem je zachytit splaveniny před vodárenskou nádrží.\n\nVodní tunel Želivka, který přivádí vodu z nádrže do Prahy a byl dokončen v roce 1972, je jedním z nejdelších tunelů světa s délkou 51 km. Průměr tunelu je 2,6 metru. Zásobuje nejen Prahu, ale i velkou část Středočeského kraje a voda teče samospádem.\n\nPrůměrný dlouhodobý roční průtok k profilu hráze činí 6,93 m³/s. Stoletá voda zde dosahuje 316,0 m³/s.\n\nVodní nádrží byla zatopena například vesnice Švihov a Příseka, staré Dolní Kralovice a převážná část bývalého městečka Zahrádka (dříve Trhová Zahrádka). O výstavbě nádrže a tím o likvidaci města rozhodla vláda usnesením z 27. srpna 1969, likvidace byla dokončena roku 1976. Počátky osady Zahrádka sahají do 12. století, ve 14. století u vesnice byl významný brod přes Želivku. Roku 1562 byla Ferdinandem I. povýšena na město a přejmenována na Trhovou Zahrádku. 21. února 1850 město poničil požár. Roku 1856 byla postavena silnice do Želivi, 1858 do Ledče nad Sázavou, 1862 do starých Dolních Kralovic a 1879 do Humpolce. Roku 1860 byla v Trhové Zahrádce zřízena pošta. Ještě před první světovou válkou byla zavedena autobusová linka z Ledče nad Sázavou přes Zahrádku do Humpolce. Roku 1920 se městečko vrátilo k názvu Zahrádka.\n\nVodní nádrž protíná mostní konstrukce nedokončené protektorátní dálnice. Zhruba na 77. km dálnice D1 na řece Želivka, která teče do vodní nádrže je unikátní dvojitý most, starý most byl nižší a nevyhovoval požadavkům dopravy (výškou, šířkou a strmými nájezdy), na jeho základech ve větší výšce byla postavena nová mostovka.\n\n\n\n"}
{"id": "418198", "url": "https://cs.wikipedia.org/wiki?curid=418198", "title": "Sternova zpráva", "text": "Sternova zpráva\n\nSternova zpráva o globálním oteplování (anglicky \"Stern Review on the Economics of Climate Change\") je 700stránková zpráva vydaná pro britskou vládu 30. října 2006 ekonomem lordem Nicholasem Sternem z Brentfordu, která pojednává o vlivu klimatických změn a globálního oteplování na světové hospodářství. Ačkoli se nejedná o první ekonomickou zprávu o globálním oteplování, je významná jako největší a nejznámější veřejnosti.\n\nČeský překlad shrnutí Sternovy zprávy\n\n"}
{"id": "418213", "url": "https://cs.wikipedia.org/wiki?curid=418213", "title": "Fláje", "text": "Fláje\n\nFláje () je název částečně zaniklé obce v Krušných horách v okrese Most v Ústeckém kraji. Dnes se jedná o místní část obce Český Jiřetín. Nacházela se v nadmořské výšce 745 metrů při Flájském potoce, zhruba 5,5 km jihovýchodně od Českého Jiřetína. Obec byla zbořena a zaplavena v letech 1956–1960 při výstavbě Flájské přehrady. Zbytky základů některých staveb jsou viditelné na jejím severovýchodním břehu. Dnes je zbytek zástavby situován severně od přehradní hráze.\n\nPrvní písemná zmínka o obci pochází z roku 1346, kdy jsou Fláje uvedeny v seznamu farností míšeňské diecéze. V roce 1398 zakoupil míšeňský markrabě Wilhelm hrad Rýzmburk spolu s městem Duchcovem a se vším příslušenstvím a Fláje byly součástí tohoto panství. Tyto statky patřily k Míšni až do roku 1459, kdy je Jiří z Poděbrad získal zpět. Poté se jejich majitelé střídali až do roku 1523, kdy panství získal Děpolt z Lobkovic. V majetku tohoto rodu zůstaly Fláje až do poloviny 17. století. V roce 1642 se vdova po hraběti Františkovi Josefovi Lobkovicovi Polyxena rozená z Talmberka znovu provdala za hraběte Maximiliana z Valdštejna. Když v roce 1651 Polyxena zemřela, staly se Fláje valdštejnským majetkem a posléze byly začleněny do panství Duchcov-Horní Litvínov. V jeho svazku zůstaly až do roku 1848. Od roku 1850 byly Fláje v okrese Teplice a v roce 1896 byly připojeny k nově zřízenému okresu Duchcov.\n\nVe 2. polovině 16. století se ve Flájích, stejně jako v okolí, rozšířilo ze Saska protestantství. V roce 1653 si obyvatelé dokonce postavili protestantskou modlitebnu. Ovšem už po roce 1664 zahájil tehdejší majitel panství Jan Bedřich Valdštejn za pomoci mosteckých kapucínů rekatolizaci zdejší oblasti. Kapucíni do Flájí přišli v roce 1667 a postavili zde novou faru. Zůstali v obci do roku 1670, kdy zde byl ustaven nový farář. Původně patřily do farního obvodu ještě vsi Mackov, Nová Ves, Dlouhá Louka a Český Jiřetín, který se v roce 1800 osamostatnil. Od roku 1679 působila ve Flájích farní škola.\n\nVzhledem k horským lesům se většina obyvatel živila těžbou a zpracováním dřeva. V letech 1624–1629 byl od Flájského potoka do Saska vybudován vodní kanál k plavení dřeva do Saska. Sloužil až do 7. května 1874, kdy bylo dřevo plaveno naposledy. V roce 1898 byla postavena okresní silnice spojující Dlouhou Louku, Novou Ves, Mackov, Fláje a Český Jiřetín. Již v období 1. republiky se Fláje staly oblíbeným letním, ale především zimním turistickým místem. Fláje i příslušné osady obývalo především německé obyvatelstvo. Jedinými Čechy zde byli státní zaměstnanci – celníci a hajný ze státních lesů. Po druhé světové válce byli Němci odsunuti.\n\nV roce 1956 byla obec Fláje převedena z tehdejšího okresu Duchcov do okresu Litvínov. V té době se již připravovala likvidace obce kvůli výstavbě přehrady. V roce 1959 bylo dokončeno vysídlení a zboření obce a od roku 1960 se Fláje staly osadou Českého Jiřetína. V 50. letech bylo v obci zřízeno Střední odborné učiliště lesnické. Učiliště bylo při optimalizaci školství v Ústeckém kraji 1. září 2005 sloučeno s učilištěm v Mostě-Velebudicích.\n\nVe Flájích stál dřevěný roubený kostel sv. Jana Křtitele. Dřevěný kostel byl jako významná ukázka lidové architektury před likvidací obce přemístěn do Českého Jiřetína. V roce 1995 bylo dokončeno jeho restaurování.\n\nVýstavba Flájské přehrady byla dokončena v roce 1963 a je unikátní v tom, že je jedinou pilířovou vodní nádrží v České republice.\n\nZ rozcestníku u bývalé obce Fláje do Českého Jiřetína vede zeleně značená turistická stezka, která vede podél Flájského plavebního kanálu. Místy jsou stále dobře patrné pozůstatky původního vodního díla.\n\nZe silnice směrem na Klíny lze odbočit na vrch Bradáč, kde se nachází zámeček Lichtenwald.\n\nJižně od Flájské přehrady se na zdejším katastrálním území rozkládá Flájská obora.\n\nZhruba 1 km severně od přehradní hráze se nachází vrch \"Puklá skála\" (839,9 m). Na jejím vrcholku jsou viditelné četné stopy po úderech blesku. Skála působí jako přírodní hromosvod.\n\nAsi 700 metrů jihozápadně od Puklé skály se nachází opuštěný stěnový lom. Těžba v něm byla zahájena při stavbě flájské přehradní hráze a byla zastavena v roce 1962.\n\n\n\n"}
{"id": "418214", "url": "https://cs.wikipedia.org/wiki?curid=418214", "title": "Daň z příjmů fyzických osob", "text": "Daň z příjmů fyzických osob\n\nDaň z příjmů fyzických osob (DPFO) je daní přímou. Je stanovena zákonem o daních z příjmů č. 586/1992 Sb., ve znění pozdějších předpisů (dále jen „zákona“). \n\nDle § 2 zákona poplatníky DPFO jsou všechny fyzické osoby, které mají na území Česka bydliště nebo se zde obvykle zdržují. Jejich daňová povinnost se vztahuje na příjmy plynoucí ze zdrojů na území Česka, tak i na příjmy plynoucí ze zdrojů v zahraničí.\n\nZákon o daních z příjmu v § 3 zákona stanoví, že předmětem DPFO jsou:\n\nDále je specifikováno, které příjmy předmětem této daně nejsou. Např. úvěry a zápůjčky, příjmy z rozšíření nebo zúžení společného jmění manželů, příjem plynoucí z titulu spravedlivého zadostiučinění přiznaného Evropským soudem pro lidská práva apod.\n\n§ 4 zákona osvětluje poplatníkům, které příjmy jsou od daně osvobozeny. Např.: \n\nZákon dále stanoví v § 5, že základem daně je částka, kterou příjmy plynoucí poplatníkovi v kalendářním roce, tj. ve zdaněném období, přesahují výdaje prokazatelně vynaložené na jejich dosažení, zajištění a udržení, pokud u jednotlivých příjmů není stanoveno jinak.\n\nZdanění příjmu ze závislé činnosti a funkčních požitků řeší § 6 zákona. Nejvýznamnějším zdrojem příjmů fyz. osob jsou a budou mzdy v podobě příjmů. Především z praktických důvodů, aby zaměstnanci nebyli zatěžováni daň. administrativou a byl zajištěn trvalý přísun daň. výnosu do veřejných rozpočtů, předpokládá zákon tam, kde je to možné, srážku daň. zálohy, popř. konečné daně, kterou je povinen provést ten subjekt, který mzdu a podobné příjmy vyplácí. Mezi příjmy ze závislé činnosti patří:\n\nPoplatník s příjmy ze závislé činnosti a funkčních požitků je dále označen jako zaměstnanec, plátce příjmu jako zaměstnavatel. Odstavec 6 řeší bezplatné poskytnutí motorového vozidla pro služební i soukromé účely zaměstnance. Odstavec 7 se zabývá příjmy, které nejsou předmětem daně podle § 6, např. náhrady cestovních výdajů poskytované v souvislosti s výkonem závislé činnosti, hodnota osobních ochranných prostředků, náhrady za opotřebení vlast. nářadí aj. Odstavec 9 se zabývá daňově osvobozenými příjmy ze závislé činnosti. Základem daně ze závislé činnosti jsou příjmy ze závislé činnosti nebo funkční požitky zvýšené o částku odpovídající pojistnému na sociální zabezpečení a příspěvku na státní politiku zaměstnanosti a pojistnému na všeobecné zdravotní pojištění, které je z těchto příjmů podle zvláštních právních předpisů povinen platit zaměstnavatel sám za sebe.\n\n§ 7 zákona řeší příjmy z podnikání a z jiné samostatné výdělečné činnosti. Příjmy z podnikání jsou\n\nPříjmy z jiné samostatně výdělečné činnosti jsou\n\nPři výpočtu daně z příjmů fyzických osob se vyčíslí dílčí základy daně dle jednotlivých paragrafů. Jejich součtem vzniká základ daně. Ten je možné očistit o nezdanitelné části a odečitatelné položky. Do této skupiny patří například hodnoty darů, odečet úroků, penzijní připojištění a pojištění, životní pojištění, odborové příspěvky, úhrada za další vzdělávání nebo náklady na výzkum a vývoj. Následně se spočítá daň, u které se uplatní slevy a daňová zvýhodnění (na poplatníka, manželku, ZTP/P, studium, vyživované dítě atd.).\n\nV roce 2013 byly platné výše slev na dani z příjmů fyzických osob uvedené v následující tabulce.\nplatí nové ustanovení, kterým je osvobození příspěvku na soukromé životní pojištění a penzijní připojištění se státním příspěvkem v úhrnu maximálně do částky 24 000 Kč ročně u jednoho zaměstnavatele,\n\nOd 1. 1. 2009 mají OSVČ a zaměstnavatelé povinnost stanovovat zálohy / daňovou povinnost následujícím způsobem:\n\n"}
{"id": "418220", "url": "https://cs.wikipedia.org/wiki?curid=418220", "title": "Gorzyce (Slezské vojvodství)", "text": "Gorzyce (Slezské vojvodství)\n\nGorzyce (německy: \"Groß Gorschütz\" nebo \"Gorschütz\") je vesnice ve Slezském vojvodství v Polsku blízko města Vladislav u hranic s Českou republikou. Vesnice má 2487 obyvatel a je sídlem gminy s 19 000 obyvateli.\n\nPo první slezské válce v roce 1742 byla vesnice anektována Pruskem pod názvem Gross Gorschütz. Po první světové válce v roce 1922 byla vesnice anektována Polskem i přes to, že v této oblasti byli Němci majoritou a Poláci minoritou.\n\nBěhem druhé světové války byl ve vesnici umístěn nacistický koncentrační tábor. Tábor byl určen hlavně pro Poláky. Budova byla přestavěna z dopravního skladiště na Lesenské ulici, dnes se na místě nachází pamětní deska. Kolektivní hrob zemřelých je na hřbitově v Gorzycích.\n\n\n"}
{"id": "418225", "url": "https://cs.wikipedia.org/wiki?curid=418225", "title": "Operace Reinhard", "text": "Operace Reinhard\n\nOperace Reinhard (také Operace Reinhardt, německy \"Aktion Reinhardt\" nebo \"Einsatz Reinhardt\") představovala kódové označení pro nacistický plán vyvraždit Židy žijící v polském Generálním gouvernementu. Většina badatelů se domnívá, že akce byla pojmenována po hlavním koordinátorovi tzv. konečného řešení Reinhardu Heydrichovi. \nOperace začala v březnu 1942 a pro její potřeby byly zřízeny tři vyhlazovací tábory – Belzec, Sobibor a Treblinka – všechny na území, které náleželo do předválečného Polska. Během přibližně jednoho a půl roku, kdy tyto tábory fungovaly, v nich nacisté zavraždili více než 1,5 miliónů Židů a některých dalších etnik (Treblinka asi 700–900 tisíc, Belzec 434–600 tisíc, Sobibor asi 200–250 tisíc). Začátkem roku 1943 přestal fungovat tábor Belzec, který přežili jen dva vězni, a do listopadu 1943 oba zbývající tábory. V Sobiboru a Treblince si vězni využívaní na chod tábora a „zpracování“ transportů uvědomili, že zrušení táborů znamená jejich smrt a povstali. Věděli, jak dopadli vězni z Belzce, kteří byli v souvislosti se zrušením tábora kompletně vyhlazeni. Podařilo se utéct mnoha desítkám z nich (viz Povstání v Treblince, Alexandr Pečerskij). Tábory byly následně zahlazeny a půda oseta či osázena. Operace Reinhard tímto skončila. Většina nacistických účastníků byla poté odvolána do severní Itálie na akce proti partyzánům a Židům. Po válce došlo k několika soudním procesům vůči nacistům a Ukrajincům, kteří se podíleli na zřízení a chodu táborů.\n\n"}
{"id": "418227", "url": "https://cs.wikipedia.org/wiki?curid=418227", "title": "Jiří Kašný", "text": "Jiří Kašný\n\nJiří Kašný (* 18. ledna 1958, Zlín) je český teolog, církevní právník a suspendovaný katolický kněz, bývalý člen Salesiánů Dona Bosca. V letech 2002–2008 byl děkanem Teologické fakulty Jihočeské univerzity v Českých Budějovicích. Dne 7. února 2009 uzavřel civilní sňatek, čímž automaticky upadl do suspenze a následně byl vyloučen ze salesiánské kongregace.\n\nV roce 1979 absolvoval v Kroměříži konzervatoř ve hře na housle, v letech 1988–1991 studoval na Papežské salesiánskě univerzitě v Římě, poté vyučoval na Salesian High School v New Rochelle ve státě New York. Následně pět let studoval na Americké katolické univerzitě ve Washingtonu, v r. 1998 získal doktorát z církevního práva. V letech 1995–2000 přednášel církevní právo na Pontifical College Josephinum v USA, v téže době byl po tři roky soudcem diecézního soudu tamtéž. V r. 2000 se stal vedoucím katedry na Teologické fakultě v Českých Budějovicích, od roku 2002 do roku 2008 byl jejím děkanem. V roce 2005 se habilitoval na Cyrilometodějské teologické fakultě Univerzity Palackého Olomouc.\n\n"}
{"id": "418234", "url": "https://cs.wikipedia.org/wiki?curid=418234", "title": "Donald McCullin", "text": "Donald McCullin\n\nDonald McCullin (* 9. října 1935, Londýn, Anglie) je mezinárodně uznávaný britský fotožurnalista proslavený zejména svými válečnými fotografiemi a obrázky městských nepokojů. Jeho fotožurnalistická kariéra odstartovala v roce 1959, kdy se začal specializovat na spodní vrstvy společnosti, nezaměstnané, utiskované a chudé.\n\nNarodil se v chudé londýnské čtvrti East End. Měl talent pro kresby všeho druhu, ve třinácti letech dostal stipendium, po dvou letech po smrti otce však musel uměleckou školu opustit a vrátit se zpátky na ulici.\n\nFotografický styl v období 1945–1968 je označován jako \"humanistická fotožurnalistika.\" Válečné události kromě McCullina dokumentovali například David Douglas Duncan, Philip Jones Griffiths, Tim Page nebo Gilles Peress.\n\nMcCullin absolvoval vojenskou službu u RAF, které ho v roce 1956 přiřadilo do oblasti Suezské krize. Pracoval jako asistent fotografa výzvědné čety v Egyptě, ve východní Africe a na Kypru. Nepodařilo se mu složit písemné zkoušky z teorie, aby se stal fotografem u RAF, a tak musel strávit svou službu v temné komoře.\n\nUvědomil si sílu fotografie a koupil si Rolleicord za 32 liber. Jeho snímky londýnského gangu pak otiskl deník \"The Observer\".\n\nMezi lety 1966 a 1984 pracoval jako korespondent pro časopis \"Sunday Times\", zaznamenával ekologické a člověkem způsobené katastrofy, jako i válečné zóny a africké oběti epidemie AIDS. Velmi ceněny jsou McCullinovy autentické, drsné a pravdu ukazující snímky z Vietnamské války a Irského konfliktu.\n\nDonald McCullin si brzy navykl na lidskou bolest i smrt kolem sebe. Podobně jako televize vysílala přímo z místa činu, tak se ani fotograf nerozpakoval fotografovat zblízka týrání, popravy nebo vraždění. McCullin s otevřenou bezprostředností zachycoval strach, smrt a dopady obyčejného hladu na člověka v Kambodži, Kongu, Indii, Bengálsku nebo Salvadoru. Jeho dílo bylo považováno za tak silné a evokující, že mu v roce 1982 britská vláda odmítla udělit novinářský průkaz na dokumentaci falklandské války.\n\nV roce 1968 mu zachránil život jeho fotoaparát Nikon, když se o něj zastavila střela.\n\n\n\n\n\n\n"}
{"id": "418235", "url": "https://cs.wikipedia.org/wiki?curid=418235", "title": "Meridián (rozcestník)", "text": "Meridián (rozcestník)\n\nMeridian může být:\n"}
{"id": "418241", "url": "https://cs.wikipedia.org/wiki?curid=418241", "title": "Dřemlík", "text": "Dřemlík\n\nDřemlík je český název některých sokolovitých dravců z rodu \"Falco\" (podrod \"Aesalon\"). V češtině jsou známy dva druhy s rodovým názvem dřemlík, které si však nejsou nijak zvlášť podobné a v cizích jazycích obvykle nemívají stejné rodové jméno (kromě vědeckého). Ve vědeckém názvosloví se dřemlíci jako samostatný rod nevydělují a patří spolu se sokoly, rarohy, ostříži a poštolkami do rodu \"Falco\".\n\nDřemlík patří mezi dravce malých rozměrů a specializuje se na lov malých ptáků.\n\nDo češtiny bylo jméno převzato asi z polského \"drzemlik\", které je odvozené nejspíš od přídavného jména \"drzemliwy, což znamená\" „dřímavý, ospalý“. Dřemlík totiž dovede nehybně sedět na stromě, i když je blízko nebezpečí. V 16. století byl nazýván „drmlíček“ a Jan Svatopluk Presl jej v 19. století obměnil novou příponou -ík.\n\n"}
{"id": "418250", "url": "https://cs.wikipedia.org/wiki?curid=418250", "title": "Motorový vůz M 263.0", "text": "Motorový vůz M 263.0\n\nMotorové vozy řady M 263.0 byly pro Československé státní dráhy vyrobeny v roce 1964 společností VEB Waggonbau Görlitz ve městě Görlitz v Německé demokratické republice v počtu 27 kusů. Byly určeny pro montáž, prohlídky, údržbu a opravy trolejového trakčního vedení. Od 1. ledna 1988 byly přeznačeny na řadu 894. Téměř všechny byly vyřazeny do poloviny 90. let 20. století.\n\nMotorové vozy řady M 263.0 jsou čtyřnápravové, s lehkou vozovou skříní svařenou z ocelových profilů. Skříň leží na dvou dvounápravových podvozcích, rozvor náprav v podvozku je 2700 mm, celkový rozvor je 15 200 mm. V každém podvozku je jen jedno poháněné dvojkolí; uspořádání pojezdu je tedy (1A)’ (A1)’. Přenos výkonu je mechanický, prostřednictvím dvou převodovek typu ESA 86. Šestistupňová převodovka má elektromagnetické spojky, první převodový stupeň je možné nouzově zařadit i ručně. Převodovka umožňuje trvalou jízdu rychlostí 7,5 km/h, maximální rychlost vozu je 90 km/h. Dva osmiválcové vznětové motory Tatra jsou chlazené vzduchem, s válci uspořádanými do V, s přímým vstřikem paliva do válce; mají vrtání 120 mm a zdvih 130 mm. Jsou umístěny pod podlahou vozu. Každý z nich dává výkon 88 kW při 1500 ot./min. a je zavěšen v samostatném rámu a pohání vnitřní dvojkolí podvozku. Vůz má stanoviště strojvedoucího na obou čelech, vnitřní prostor je pak rozdělen na šatnu, WC, dílenské zázemí a prohlížecí kabinu. Vstupní dveře jsou dvoukřídlé a jsou umístěny na obou bocích vozidla uprostřed boční stěny. Nad jedním podvozkem je do střechy vestavěna prohlídková kabina, odkud je možno i za jízdy pozorovat trakční trakční vedení (TV) a pantografový sběrač proudu, jenž je umístěn na střeše nad druhým podvozkem. Tak lze posoudit výškové a směrové parametry, odchylky, poruchy, klikatost a opotřebení TV. Obsluha může z prohlídkové kabiny vystoupit na izolovanou pracovní plošinu na střeše vozu a odtud provádět potřebné úkony při údržbě, nebo opravách, a to (v případě nutnosti) i na TV pod napětím. Pokud se na pracovní plošině zdržuje obsluha/montéři, nesmí se vůz pohybovat.\n\nVšech 27 vozů řady M 263.0 bylo u podniku VEB Waggonbau Görlitz objednáno na konci roku 1963, jejich dodávka se uskutečnila v roce následujícím. Vozy téměř shodného provedení byly vyrobeny také pro polské dráhy (PKP, řada SR52) a východoněmecké dráhy (DR, řada ORT 137.7). Pro ČSD bylo dodáno 27 vozů řady M 263.0, šest z nich bylo následně předáno do služby na Slovensku. Později probíhaly různé přesuny v rámci celého Československa. V provozu vozy nebyly spolehlivé a často byly odstavovány, nejčastěji kvůli synchronizaci obou naftových motorů. Výhodou oproti motorovým vozům řady M 144.0 byla vyšší maximální rychlost, pevnost rámu a větší možnost vybavení dílny. Vozy dislokované na Slovensku byly vyřazeny v průběhu 80. let, v Česku byly některé z nich v provozu do poloviny 90. let 20. století. Pro zachování jako historický exponát byl určen vůz M 263.0017 provozovaný v Šumperku. Také existuje i několik nepojízdných vozidel ve stádiu vraků.\n\n\n\n"}
{"id": "418254", "url": "https://cs.wikipedia.org/wiki?curid=418254", "title": "Ruská národní knihovna", "text": "Ruská národní knihovna\n\nRuská národní knihovna (\"Российская национальная библиотека\") se nalézá v Petrohradě, je jednou ze dvou nevýznamnějších knihoven v Rusku a jednou z předních knihoven světa. Byla založena v roce 1795 zákonem Kateřiny Veliké. Ve svých sbírkách opatruje kolem 17 milionů knih a jiných objektů. Celkem kolekce obsahuje rukopisů starých a vzácných knih, tiskovin. \n\nJejím jediným soupeřem je Ruská státní knihovna (\"Российская государственная библиотека\"), nacházející se v Moskvě. \n\n\n"}
{"id": "418257", "url": "https://cs.wikipedia.org/wiki?curid=418257", "title": "Hobit (rozcestník)", "text": "Hobit (rozcestník)\n\nSlovo hobit má několik významů:\n"}
{"id": "418266", "url": "https://cs.wikipedia.org/wiki?curid=418266", "title": "Parciální tavení", "text": "Parciální tavení\n\nParciální neboli částečné tavení je proces, při kterém dochází k tavení pouze části pevné látky (přesněji: z pevné krystalické fáze vzniká tavenina s relikty původní krystalické fáze). \n\nTermín vyjadřuje fakt, že horniny mohou být (a běžně jsou) složeny z více fází (minerálů), které mají obecně různé teploty tání, což vede k tomu, že se při zahřátí hornina nezačne tavit v celém svém objemu, ale pouze částečně. Podobně jako teplota také tlak ovlivňuje stabilitu fází a tedy i proces tavení, v geologii běžně uvažovaným jevem je tzv. dekompresní tavení, tedy tavení při neměnné teplotě a poklesávajícím tlaku. Výsledkem parciálního tavení může být tavenina s odlišným složením než je celkové složení původní horniny.\n\nPři zvyšující se teplotě (resp. klesajícím tlaku) se nejdříve taví světlé minerály jako je křemen, muskovit a K-živce, následují minerály tmavé jako je biotit, amfibol nebo pyroxen. Typické je například parciální tavení peridotitu, ze kterého může vznikat bazalt.\n\nTato schematická posloupnost tavení je inverzně popsána v tzv. Bowenově krystalizačnímu schématu, které popisuje fyzikálně protichůdný proces – tuhnutí magmatu při poklesu teploty; v takovém případě tmavé minerály krystalizují jako první a až za nižších teplot utuhnou i světlé minerály.\nV průběhu každého z těchto procesů se výrazně mění chemické složení taveniny (viz také diferenciace magmatu), která buď do sebe přibírá další chemické fáze v případě rostoucí teploty a progresivního natavování, anebo se naopak ochuzuje o prvky potřebné ke krystalizaci tmavých minerálů v případě postupného tuhnutí.\n\nI zdánlivě nepatrné množství taveniny v hornině (míra natavení) menší než 1 % má pro geology velký význam, neboť výrazně snižuje pevnost horniny. Tavenina totiž maže, lubrikuje elementy horniny (minerální zrna), které tak po sobě mohou lépe klouzat (silně zjednodušeno). S dalším růstem teploty a tedy větší mírou natavení se původně osamocené výskyty taveniny propojují ve větší celky a dále až v propojenou síť, což je důležitá podmínka pro přechod od procesu částečného tavení k magmatickým procesům. Ty jsou kromě uvedené propojenosti podmíněny zejména rozdílem hustot taveniny a pevné fáze. Když tavenina tvoří alespoň 10 % objemu, je magma fyzikálně schopno opustit své matečné prostředí.\nV případě, že částečně natavená hornina ochladne ještě před tím, než tavenina stačí uniknout, tavenina opět utuhne, avšak obecně na jiném místě, než kde vznikla. Taková hornina je pak typická oddělenými polohami světlých a tmavých minerálů a nazývá se migmatit.\n\nParciální tavení hornin při vysoké míře metamorfózy, zejména v souvislosti s migmatity se označuje také jako parciální anatexe, anatexe či přetavení. Jako anatexe se podle některých definic označuje nejen parciální, ale i (zpravidla následné) úplné roztavení hornin za zmíněných geologických podmínek.\n\nVětšinou se rozeznávají dva typy parciálního tání:\n"}
{"id": "418278", "url": "https://cs.wikipedia.org/wiki?curid=418278", "title": "Prague Open", "text": "Prague Open\n\nPrague Open je profesionální tenisový turnaj. Mužská polovina se koná od roku 1992 v kategorii ATP Challenger Tour. Ženská část probíhala v sezónách 1992–2010 jako součást okruhu WTA Tour, následně byla začleněna do okruhu ITF. Hraje se na otevřených antukových dvorcích. V průběhu let turnaj vystřídal několik dějišť. Založen byl v tenisovém areálu Štvanice.\n\nŽenská část byla hrána v kategorii WTA International Tournaments, založená v roce 1992 jako turnaj 4. kategorie (Tier IV) mimo roku 1998, kdy byla zařazena o jednu kategorii výše (Tier III). Roku 1996 se turnaj přestěhoval do Karlových Varů a v roce 1999 se hrál v Prostějově. V letech 2000 až 2004 se turnaj nekonal. Roku 2010 se odehrál poslední ročník turnaje pod tímto názvem i v rámci okruhu WTA. Důvodem pro jeho nepokračování byl nedostatek financí na eventuální další ročníky. Od roku 2011 je ženská část zařazena do nižší úrovně profesionálního tenisu, a to jako součást ženského okruhu ITF (ITF Women's Circuit) s dotací 50 000 dolarů.\nMužský turnaj probíhá v rámci kategorie ATP Challenger Tour, dříve jako součást elitní části Tretorn Serie+. V letech 2009 a 2010 se nekonal. V sezóně 2014 poprvé proběhly dva pražské challengery. Červnový se premiérově uskutečnil v areálu TK Sparta Praha a srpnový tradičně na Štvanici, kde turnaj hostil tenisty od jeho založení. Nyní turnaj probíhá jen v areálu na Štvanici.\n\nOficiálně se turnaj jmenuje Advantage Cars Prague Open (od 2013), dřívějšími názvy turnaje byly \"CNGvitall Prague Open\" (2012), \"Strabag Prague Open\" (2011), \"ECM Prague Open\", \"Škoda Czech Open\" a \"Čedok Czechoslovakia Open\".\n\n"}
{"id": "418302", "url": "https://cs.wikipedia.org/wiki?curid=418302", "title": "810 (rozcestník)", "text": "810 (rozcestník)\n\nČíslo 810 může být:\n\n"}
{"id": "418303", "url": "https://cs.wikipedia.org/wiki?curid=418303", "title": "Giovanni Boldini", "text": "Giovanni Boldini\n\nGiovanni Boldini (31. prosince 1842 – 11. července 1931) byl italský ve Francii působící žánrový malíř a portrétista.\nNarodil se ve Ferraře, studoval malířství ve Florencii, od roku 1872 žil v Paříži, kde i zemřel. Na konci 19. století byl nejpopulárnějším portrétistou Paříže a zanechal řadu portrétů významných osobností té doby, malovaných temperamentním stylem ovlivněným impresionismem.\n"}
{"id": "418305", "url": "https://cs.wikipedia.org/wiki?curid=418305", "title": "Archivní škola Marburg", "text": "Archivní škola Marburg\n\nArchivní škola Marburg (německý název: \"Archivschule Marburg\") je odborná vysoká škola pro studium archivnictví a pomocných věd historických a současně Ústav pro archivnictví Spolkové republiky Německo (\"Institut für Archivwissenschaft der Bundesrepublik Deutschland\"). Škola sídlí v Marburgu ve spolkové zemi Hesensko. Současným ředitelem je Dr. Frank M. Bischoff.\n\nArchivní škola byla založena v roce 1949 pod záštitou hesenského politika a soudce Spolkového ústavního soudu v Karlsruhe Erwina Steina. Po definitivním ukončení univerzitního archivního vzdělávání na Humboldtově univerzitě v Berlíně se v polovině 90. let stala ústředním vzdělávacím zařízením státního archivnictví v Německu. Škola byla do roku 1994 součástí Hesenského státního archivu Marburg, kdy se osamostatnila. Od 1. ledna 2002 je zemskou příspěvkovou organizací a je podřízena hesenskému ministerstvu pro vědu a umění.\n\nŠkola umožňuje vysokoškolské vzdělání pro archiváře a nabízí postgraduální a kurzy, kurzy dalšího vzdělávání a kolokvia. Škola nabízí tříleté studium ukončené zkouškou pro vyšší stupeň státní služby (\"gehobener Dienst\") a dvouleté studium, jehož předpokladem je ukončené vysokoškolské studium na jiné škole, pro nejvyšší stupeň státní služby (\"höherer Dienst\").\n\nHlavními studijními okruhy jsou archivnictví (mj. skartační řízení, zpřístupňování, uchovávání fondů), správní věda (organizace úřadů, elektronické správní systémy, archivní management), právní, ústavní a správní dějiny (od středověku po současnost), archivní právo (zákonné normy, vypracovávání odborných posudků), pomocné vědy historické (diplomatika, paleografie, heraldika, sfragistika, genealogie, chronologie) a prohloubení znalostí latiny a francouzštiny.\n\nV rámci Německa se jedná (vedle Odborné vysoké školy v Postupimi, kde se vyučuje obor archivní a knihovnická dokumentace) o jedinou možnost, jak v rámci dalšího vzdělávání získat titul diplomovaného archiváře.\n\nKromě toho sídlí ještě v Mnichově archivní škola při generálním ředitelství Státního archivu Bavorska. Tato Bavorská archivní škola však slouží výhradně pro bavorské archiváře ve státní službě.\n\nŠkola se vedle tradičního historického bádání v oblasti teorie archivnictví a pomocných věd historických zabývá i vývojem archivního softwaru. V polovině 80. let vznikl při Zemském archivu Baden-Württemberg program \"Midosa\" (\"Mikrocomputergestütztes Informations- und Dokumentationssystem für Archive\" - Počítačový podpůrný informační a dokumentační systém pro archivy). Archivní škola od roku 2000 spolupracuje se Zemským archivem Baden-Württemberg v rámci zpřístupnění archivních inventářů a dalších archivních pomůcek tímto programem na internetu.\n\nŘeditelé školy byli až do osamostatnění současně řediteli Hesenského státního archivu Marburg.\n\n\n"}
{"id": "418307", "url": "https://cs.wikipedia.org/wiki?curid=418307", "title": "Mercury-Redstone 2", "text": "Mercury-Redstone 2\n\nMercury-Redstone 2 (MR-2) byla suborbitální mise programu Mercury. Kosmická loď Mercury byla vynesena z Cape Canaveral Air Force Station 31. ledna 1961 raketou MRLV Redstone. Na palubě vezla jednoho pasažéra, šimpanze jménem Ham.\n\nMise MR-2 byla prvním letem kombinace kosmické lodi Mercury a rakety Redstone s posádkou. Předchozí mise MR-1A byla bez posádky a při vzestupné fázi letu bylo dosaženo přílišného přetížení, MR-2 proto měla letět po plošší dráze a přetížení mělo být snesitelné. Pasažér, Ham byl vybrán ze skupiny šesti šimpanzů, kteří byli trénováni na simulátoru lodi Mercury. Před startem byli vybráni dva, samec Ham a záložní samice Minnie.\n\nMise odstartovala 31. ledna 1961 v 16:55 UTC z Cape Canaveral LC-5, kvůli drobným poruchám byl start zpožděn o téměř čtyři hodiny. Minutu po startu signalizoval palubní počítač o 1 stupeň strmější úhel stoupání, který se stále zvětšoval. Dvě minuty po startu počítač vypočítal, že přetížení dosáhne až 17 g. V čase 2 minuty a 17 sekund byl předčasně spotřebován kapalný kyslík, což vedlo ke změně tlaku ve spalovací komoře, to bylo rozpoznáno čidlem únikového systému a ten zahájil únikovou sekvenci. Následovalo oddělení kapsle, zážeh záchranných raket a vyslání signálu Mayday.\n\nDalší problém následoval o sekundu později, kdy došlo k náhlému poklesu tlaku kyslíku v kabině z 38 na 7 kPa. Problém byl později vysledován u ventilu na šnorchlu (zařízení pro vyrovnání tlaků a přívod vzduchu do kabiny při přistání kapsle), který se kvůli vibracím poškodil a pootevřel se. Ham byl naštěstí ve vlastním přetlakovém obleku (spíše pouzdru), jehož systém udržel stálý tlak a teplotu.\n\nV důsledku selhání dosáhla kapsle mnohem většího apogea, 253 km, namísto plánovaných 185 km. Ham tak strávil ve stavu beztíže 6,6 minuty (plánováno 4,9). Předčasné odpálení únikového systému zapříčinilo masivní přetížení 14,7 g, daleko převyšující plánovanou hodnotu.\n\nKapsle přistála v 17:12 UTC ve vzdálenosti 679 km od místa startu. Po přistání začala kapsle nabírat vodu a potápět se, což bylo způsobeno poškozením při odhození tepelného štítu a také poškozeným šnorchlem. První signál z kapsle byl zachycen o 12 minut později, pak byla zahlédnuta hlídkovým letounem, který přivolal záchranný vrtulník. Kapsle byla vyzdvižena až v 18:52 UTC, při vyzdvižení v ní bylo téměř 360 kg mořské vody.\n\nŠimpanz Ham přežil let bez úhony a zemřel v roce 1981, ve věku 26 let. Kvůli řadě selhání bylo rozhodnuto že kombinace Mercury-Redstone ještě není připravena pro let s lidskou posádkou. Mise Mercury-Redstone 3 byla odložena a byl přidán testovací let Mercury-Redstone BD pro odstranění nedostatků. Kapsle Mercury, sériové číslo #5, je vystavena v \"California Science Center\", Los Angeles, Kalifornie.\n\n"}
{"id": "418313", "url": "https://cs.wikipedia.org/wiki?curid=418313", "title": "Brekov", "text": "Brekov\n\nBrekov je slovenská obec v humenském okrese v Prešovském kraji.\n\nBrekov se nachází na východním Slovensku asi 6 km od města Humenné. V blízkosti protéká řeka Laborec. Leží v údolí zvaném Brekovská brána pod zříceninou Brekovského hradu. Nedaleko jsou jeskyně Brekovská artajama a historické mohyly.\n\nObecní znak vychází z historické pečeti - v stříbrném poli štítu na zelené louce je zelený strom (topoľ) a na něm sedící pták (havran), přičemž pták je k tomu stromu nepřiměřeně velký. Podkladem znaku byla obecní pečeť, pocházející z nedatovaného typária, které je uloženo ve fondech zemplínského regionálního archívu v Satoraljaujhely. Na základě barev ve znaku byla vytvořena i vlajka obce, na které jsou použity barvy: černá, bílá a zelená.\n\nNa horském hřebeni Rakovec - Hrabovec - Brekov bylo nalezeno 26 eneolitických mohyl. Jde o skupinu Mohyl východoslovenské kultury z konce eneolitu (2-3000 let před Kr.) a začátku doby bronzové. Brekovská mohyla obsahovala několik kuželových misek, obsypaných zlomky spálených kostí.\n\nBrekovskou bránu opevnili staří Slované z obou stran. Slovanská sídliště v literatuře datovaná do 7.-12. století souvisí s nálezy K. Andela z roku 1954 a Kričky –Budinského. Ti našli slovanské výšinné sídliště z 9-11. století. Rozprostíralo se na strmém skalním ostrohu Krivoštianky nad levým břehem Laborce. Jeho pradávnou terasu využili staří Slované právě pro těžký přístup k sídlišti, které mělo zřejmě obranný charakter. Doposud sice nebylo archeologicky prozkoumáno, takže nevíme, jestli bylo opevněné, ale poloha tomu nasvědčuje. Jeho sousedem bylo slovanské hradiště střežící údolní přechod na komunikačním spoji. Prozkoumali ho M. Slivka a M. Vizdal koncem sedmdesátých let. Mělo elipsovitý tvar o rozloze sedmdesát krát čtyřicet metrů. Na základě nalezené keramiky, železných hrotů šípů, charakteristických ostrů a dalších souvislostí, badatelé dospěli k významným závěrům. Hradisko mělo nejen obrannou, ale i určitou mocensko-správní funkci knížecího charakteru už ve velkomoravském období. Nebylo však osamoceno. Zásobovali ho obyvatelé ještě starší osady, rozkládající se v jeho těsné blízkosti v sedle na jihozápadním svahu hradního kopce. Z nálezů v této osadě vyplývá, že měla zemědělský charakter, ale nože s volutovým ukončením a další výrobky poukazují i na rozvinutou řemeslnou výrobu. Zemědělský charakter měla další osada z 9.-10. století, kterou severně od centra dnešní obce Brekov, v části \"Za ulicou\" našli V. Krička Budinský a Juraj Macák jako už čtvrtou slovanskou lokalitu v okolí průsmyku.\n\nZatím je možné s určitostí konstatovat, že slovanské osídlení na tomto území bylo nepřerušené. Slované tu žijí nepřetržitě už od předvelkomoravské doby, kdy sem přišli jejich předkové. S ostatními částmi Slovenska je spojují tradiční kulturní zvyky. V čase rozkvětu se i tyto končiny staly součástí Velké Moravy. V období rozpadu říše a zániku Velké Moravy (859-906) patřili k té části země, kterou papež Jan IX. ještě v roce 899 uznal za samostatnou církevní provincii. I po zániku velkomoravského státu, který byl i zde na východních hranicích zabezpečený systémem hradisek a obranných zařízení, zůstali zdejší obyvatelé ještě dlouho ušetřeni od přímé nadvlády dobyvatelů. Bylo to rušné období, během kterého Maďaři postupně obsazovali východní Slovensko a připojovali ho k rodícímu se Uherskému státu. Podle prof. B. Varsíka v první etapě prošli Vareckým průsmykem k horní Tise. V 10. století obsadili území jižně od Latorice, kde zaujali i významné slovanské hradiště Zemplín.\n\nVývoj obce ve středověku úzce souvisí s historií Brekovského hradu.\n\nStarostové obce:\n\nV období Československé republiky:\n\nPo druhé světové války:\n\nPodle nejstarších písemných památek bylo už v roce 1787 v obci Brekov 68 domů a 592 obyvatel. V roce 1828 to bylo už 77 domů a 580 obyvatel.\nPodle výsledků sčítání lidu roku 1970 bylo v obci Brekov 982 obyvatel - 497 mužského pohlaví a 485 ženského pohlaví. Z celkového počtu obyvatel obce je 266 mužů a 176 žen pracovně aktivních. 55 mužů a 77 žen jsou důchodci nebo pracovně neaktivní. V domácnosti pracuje celkem 59 žen. V učňovském poměru bylo v době sčítání 15 chlapců a 7 děvčat. Žáků a studentů bylo 31, z toho 11 chlapců a 20 děvčat. Dětí do 15 let bylo v obci 281, z toho 144 chlapců a 137 děvčat.\n\nV současnosti žije v obci 1270 obyvatel.\n\n\nPo pravé straně cesty do Humenného stojí kaplička \"Sedmibolestné Panny Marie\". Tu dal postavit Michal Valiga roku 1904. Socha Sedmibolestné byla přivezena ve stejném roce z Tyrolska. Mimo kapličky dal postavit ještě dva velké kříže. Barokní římskokatolický kostel sv. Michala Archanděla byl postavený roku 1742 na starších základech. Obraz sv. Michala se nacházel nad oltářem na stěně. Postupně byly instalovány varhany a oltář Panny Marie Lurdské. V roce 1782 po velkém zemětřesení byl opraven a zpevněn. Vedle kostela byl v minulosti hřbitov. V roce 1937 byl původní barokní kostel rozebrán a na jeho místě byl postaven nový větší s původním obrazem na hlavním oltáři. Posvěcení kostela vykonal biskup Čársky spolu s místním farářem J. Lukáčem roku 1937.\n\n\nOrganizovaný fotbal a zapojení do okresní soutěže začalo v roku 1947. První fotbalovou výuku už dávno předtím se žáky realizoval Arpád Dráč, učitel lidové školy. Fotbal žáci hráli za vesnicí na louce zvané „Lačureň“. Až po válce bylo postaveno první hřiště na Riňu při Laborci v části zvané Lazy. První fotbaloví veteráni byli Michal Štofej Triľ, Ján Tušaj, Juraj Baník, Pavol Šovár, Vojtech Dráč, Ján Jacina, Ján Szczygeľ, Michal Mydlo a další. Časté povodně na Laborci zanechávaly nánosy na hřišti, proto roku 1953 bylo zřízeno nové hřiště na Dlouhé. Pro fotbalisty byla postavena budova se šatnou a sociálním zařízením. Finančně stavbu sponzorovala Vápenka a kamenolom Brekov.\n\nV roce 1920 byl otevřen brekovský vápencový kamenolom. Kámen se využíval na výstavbu státních cest a kameníci, někteří i se svými manželkami, ho ručně roztloukali a třídili podle velikosti. Brekov se také stal v širokém okolí známý výrobou vápna. Zdejší vápenec obsahuje 90% vápna. V mezinárodním geologickém názvosloví je veden jako „Brekovský vápenec“. V roce 1925 dal podnikatel Erenberger postavit moderní vápenku s dvěma do výšky se tyčícími komíny, která byla jedinou vápenkou svého druhu na východním Slovensku. V ní bylo zaměstnáno mnoho obyvatel Brekova. Mezi lidmi dostala jméno „fabrika“. Brekovská vápenka fungovala dlouhou dobu. Nakonec ale byla zbourána z důvodu nerentabilnosti. Těžba kamene pokračuje ale doposud. Drtí se zde kamen a vyrábí písek a kamenná drť.\n\nV obci působí základní a mateřská škola.\n\n\n"}
{"id": "418318", "url": "https://cs.wikipedia.org/wiki?curid=418318", "title": "Lule", "text": "Lule\n\nLule ( ) je řeka na severu Švédska (Norrbotten). Celková délka toku činí 450 km. Plocha povodí měří 25 200 km².\n\nOdtéká z jezera Virihaure nedaleko norsko-švédské hranice. Na horním a středním toku teče v úzké a hluboké dolině, přičemž překonává peřeje a vodopády a protéká celou řadou jezer. Pod ústím hlavního pravého přítoku Lilla Luleälven se dolina rozšiřuje a řeka dále pokračuje zvlněnou krajinou. Ústí do Botnického zálivu Baltského moře.\n\nPrůměrný průtok vody na dolním toku činí přibližně 510 m³/s. Nejvyšší vodnosti dosahuje v létě a nejnižší v zimě. Průtok je regulován jezery. Zamrzá na konci října a rozmrzá v květnu.\n\nVyužívá se k výrobě elektřiny z vodní energie, k čemuž slouží vybudovaná kaskáda vodních elektráren (Harsprånget, Porjus, Letsi). Využívá se k plavení dřeva. Vodní doprava je možná na jezerech. Nedaleko ústí se nachází námořní přístav Luleå.\n"}
{"id": "418334", "url": "https://cs.wikipedia.org/wiki?curid=418334", "title": "Pedaliante", "text": "Pedaliante\n\nPedaliante (celým názvem Bossi-Bonomi Pedaliante) z roku 1936 je jedno z prvních \"letu\" schopných letadel poháněných pouze lidskou silou. Konstrukci a stavbu provedli Enea Bossi (konstruktér) a Vittorio Bonomi (stavitel) z Itálie. Pedaliante v překladu z italštiny znamená Pedálový větroň.\n\nV roce 1933 vypsala německá Frankfurter Polytechnische Gesellschaft (Polytechnická společnost ve Frankfurtu) cenu na podporu vývoje letadla schopného přímého letu na vzdálenost 1 km pouze pomocí pohonu lidskou silou (podobná cena byla ovšem vypsána již před 1. světovou válkou Robertem Peugeotem ve Francii - viz Poulain-Farman). Snahy německých konstruktérů inspirovaly Italy a v roce 1936 vypsala italská vláda podobnou soutěž, kde nabídla cenu 100 000 lir pro italského občana, který dokáže sestrojit lidskou silou poháněné letadlo schopné uletět vzdálenost alespoň 1 km.\n\nZ marných pokusů o získání některé z těchto cen byl do roku 1935 nejlepší německý HV-1 Mufli (jméno složeno ze slov Muskelkraft - síla svalů - a Flugzeug - letadlo) konstruktérů Helmuta Hasslera a Franze Villingera, který dokázal ulétnout vzdálenost 235 m (v roce 1937 pak pomocí katapultu ulétl 712 m).\n\nItalský konstruktér Enea Bossi při vývoji vycházel z větroně, který v roce 1932 úspěšně vzlétl bez cizí pomoci s motorem, jehož výkon byl pouze 0,75 kW (1 koňská síla - 1 hp). Výpočty té doby se shodovaly v tom, že pro úspěšný let je potřeba síla alespoň 0,7 kW (0,94 hp), tohoto výkonu je trénovaný člověk schopný po dobu několika sekund, alespoň krátký let tedy byl podle těchto výpočtů možný.\n\nPři prvních testech nebyl ještě letoun, který se konstrukčně shodoval s větroněm, opatřen vrtulí. O vzlet se postaral profesionální cyklista, který jej za sebou táhl na laně. Další testy naopak proběhly bez letadla, s tříkolkou poháněnou nikoli klasickým převodem řetězem na zadní kolo, ale vrtulí. Zkušební jezdec dosáhl rychlosti 37 km/h. Výsledky obou testů potvrdily, že minimální rychlost potřebná pro let je opravdu dosažitelná. Při testu vrtulového pohonu ovšem bylo zjištěno, že vliv gyroskopického efektu vrtule způsobuje jízdní (a tedy pravděpodobně i letovou) nestabilitu. Pro jeho omezení proto bylo rozhodnuto o použití dvou vrtulí, otáčejících se proti sobě.\n\nJako pilot a pohon pro Pedaliante byl počátkem roku 1936 vybrán major italské armády a mimořádně výkonný cyklista Emilio Casco. Již v první fázi testů dokázal s letadlem provést skok dlouhý 91,4 m. Pro zvýšení tahu pak byly prodlouženy vrtule na průměr 2,25 m, ale ani pak se nepodařilo přeletět hranici 1 km požadovanou pro získání ceny od italské vlády. Tuto hranici nakonec Casco s Pedaliante zvládl až pomocí startu katapultem, který udělil letounu základní výšku 9 m nad zemí. Tento let se uskutečnil 18. března 1937 na letišti Cinisello nedaleko Milána v Itálii. Přestože se jednalo o nejdelší let lidskou silou poháněného letadla té doby, nebyla mu právě kvůli použití katapultu cena uznána.\n\nCelkem bylo s Pedaliante provedeno na 80 krátkých letů, z toho 43 bez pomoci katapultu. Na tom, že letadlo opravdu dokázalo vzlétnout pouze pomocí lidského pohonu měl ovšem velkou zásluhu právě Emilio Casco, který podle dochovaných pramenů vynikal mimořádnou silou.\n\nZ konstrukce Pedaliante poté vycházeli další konstruktéři, ale skutečně létajícím \"šlapoletem\" byl až o 40 let později Gossamer Condor konstruktéra Paula B. MacCreadyho.\n\n\nLetadlo poháněné lidskou silou\nDoprava lidskou silou\n"}
{"id": "418339", "url": "https://cs.wikipedia.org/wiki?curid=418339", "title": "Šatnář", "text": "Šatnář\n\nŠatnář nebo častěji žena – šatnářka je osoba, která přijímá od návštěvníků v divadlech, kinech a dalších obdobných zařízeních jejich svrchní oděv do úschovy v šatně a při odchodu jim jej opět vydává. Tato profese nevyžaduje žádné specifické vzdělání a často ji vykonávají důchodci.\n"}
{"id": "418345", "url": "https://cs.wikipedia.org/wiki?curid=418345", "title": "Tři chlapi", "text": "Tři chlapi\n\nPojem Tři chlapi může odkazovat na následující díla:\n\n\n"}
{"id": "418347", "url": "https://cs.wikipedia.org/wiki?curid=418347", "title": "Sándor Kőrösi Csoma", "text": "Sándor Kőrösi Csoma\n\nSándor Kőrösi Csoma (27. března 1784 – 11. dubna 1842) byl maďarský filolog a orientalista, autor prvního tibetsko-anglického slovníku a gramatiky. Tibetštinu studoval v Ladaku, své práce napsal v Kalkatě. Bývá považován za jednu ze zakladatelských postav tibetianistiky.\n"}
{"id": "418368", "url": "https://cs.wikipedia.org/wiki?curid=418368", "title": "Prizma", "text": "Prizma\n\nPrizma byl publicistický pořad České televize. Přinášel novinky ze světa vědy, techniky a výzkumu. Začal se vysílat v roce 2006 a jeho vysílání skončilo v červnu 2012. Trval 22 minut. V poslední době se vysílal na ČT24 v sobotu v 18.30 a v repríze v neděli také v 18.30.\n\n"}
{"id": "418374", "url": "https://cs.wikipedia.org/wiki?curid=418374", "title": "Resumé", "text": "Resumé\n\nRésumé [\"rezymé\"] nebo resumé neboli souhrn (franc. \"résumé\" (\"shrnutí\"); angl. \"summary\", něm. \"Zusammenfassung\", rus. \"резюме\") znamená:\n\n\nV přeneseném smyslu také výsledek, \"facit\" například jednání.\n\nOdtud také resumovat, shrnovat, stručně vyjádřit.\n\n\n"}
{"id": "418382", "url": "https://cs.wikipedia.org/wiki?curid=418382", "title": "Curriculum vitæ", "text": "Curriculum vitæ\n\nCurriculum vitae (latinsky „běh života“, zkratkou CV) znamená akademický nebo profesní životopis, který se přikládá k žádostem o zaměstnání, k článkům v odborných časopisech, žádostem o granty a podobně. Obsahuje hlavní životní data, průběh vzdělání, zastávaná místa, případně i další údaje, pokud mají význam vzhledem k danému účelu. Součástí akademického CV bývá seznam publikací, grantů, přednášek a stáží.\n\nStandardní CV nemá být delší než dvě stránky (kromě bibliografie) a události se v něm dnes obvykle řadí sestupně podle data – nejnovější jsou nahoře. V různých zemích se zavedly různé požadavky na formu CV, které se navíc mění, zejména s šířením internetové komunikace.\n\nStrukturovaný životopis by měl obsahovat pravdivé údaje o člověku. Měl by obsahovat základní osobní údaje (jméno, věk, datum narození), kontakt (e-mail, telefon, adresa), zkušenosti, úspěchy, datum a podpis. V dnešní době je ze strany zaměstnavatelů vyžadován především právě strukturovaný životopis, který jim umožňuje prvotní výběr kandidátů. \n\nU životopisů se nehodnotí pouze obsah, ale také forma, s jakou jej kandidát o zaměstnání vypracoval. V současné době je vhodné uvádět i odkaz na pracovní profil ze sociální sítě. Vhodným způsobem, jak oslovit a zaujmout personalisty, může být i video životopis. Záleží ale samozřejmě na pozici, o kterou se kandidát uchází. Video životopis se hodí spíše pro kreativní obory.\n\n\n"}
{"id": "418383", "url": "https://cs.wikipedia.org/wiki?curid=418383", "title": "Borovský potok (přítok Sázavy)", "text": "Borovský potok (přítok Sázavy)\n\nBorovský potok je pravostranný přítok řeky Sázavy v okrese Havlíčkův Brod v Kraji Vysočina. Délka toku činí 17,9 km. Plocha povodí měří 72,9 km².\n\nPotok pramení v lesích zhruba 2 km východně od osady Peršíkov, která se nachází severně od Havlíčkovy Borové, v nadmořské výšce 618 m. Po celé své délce teče převážně jihozápadním směrem. Protéká Peršíkovem, okrajem městyse Havlíčkova Borová, níže po proudu osadou Železné Horky. U obce Stříbrné Hory se potok vlévá zprava do Sázavy na jejím 177,8 říčním kilometru v nadmořské výšce 435 m. \n\n\nPrůměrný průtok Borovského potoka nedaleko ústí činí 0,56 m³/s.\n\nHlásný profil:\nM-denní průtoky u ústí:\nN-leté průtoky ve Stříbrných Horách:\n\nNedaleko ústí Borovského potoka do Sázavy, jej překlenuje starý kamenný jednoobloukový most, jehož stáří je 400–500 let. Most je památkově chráněn. Rozpětí mostu činí 5,4 m. Jeho celková šířka činí 4,5 m a výška oblouku nad prahy je 1,7 m. \n\n\n"}
{"id": "418386", "url": "https://cs.wikipedia.org/wiki?curid=418386", "title": "Ramsau bei Berchtesgaden", "text": "Ramsau bei Berchtesgaden\n\nRamsau bei Berchtesgaden je obec v německé spolkové zemi Bavorsko, v Alpách poblíž hranic s Rakouskem.\n\nŽije zde obyvatel.\n\nNejbližším spádovým střediskem je 12 km vzdálený Bad Reichenhall.\n\nStarostové obce od května roku 1945\n\nMístní pamětihodností je kostel sv. Fabiána a Šebestiána z 16. století, později barokně upravovaný.\n\n"}
{"id": "418388", "url": "https://cs.wikipedia.org/wiki?curid=418388", "title": "Bad Reichenhall", "text": "Bad Reichenhall\n\nBad Reichenhall jsou lázně v Německu, velké okresní město a zároveň okresní město zemského okresu Berchtesgádensko. Nachází se v Horním Bavorsku a jsou obklopeny ze všech stran horami. Bad Reichenhall je historickým místem produkce soli. Vyvěrá zde několik solných pramenů.\n\nNejbližším velkým městem je Mnichov ležící asi 100 km severozápadně a Salzburg asi 20 km severovýchodně.\n\n"}
{"id": "418398", "url": "https://cs.wikipedia.org/wiki?curid=418398", "title": "Letadlo poháněné lidskou silou", "text": "Letadlo poháněné lidskou silou\n\nLetadlo poháněné lidskou silou je letadlo, které ke svému pohybu používá jako pohon pouze sílu lidských svalů. První pokusy sestrojit takový letoun jsou datovány do období renesance, kdy Leonardo da Vinci studoval let ptáků a načrtl první návrhy létajících strojů (ornitoptéra, helikoptéra). První skutečně létající letadla na lidský pohon ovšem vznikla až koncem sedmdesátých let 20. století. Letuschopné stroje byly postaveny v Japonsku, Německu, Řecku, Austrálii, na Novém Zélandu, v Jihoafrické republice, Rakousku, Kanadě, Singapuru, USA a ve Velké Británii, jejich celkový počet se blíží stu.\n\nV současné době je konstrukce těchto letadel spíše jako inženýrská výzva, než aby byla použitelná pro jakýkoli druh rekreačního nebo užitkového účelu. Ovšem například v Japonsku se pořádá Birdman Rally, kde mezi sebou soupeří týmy vyvíjející tato letadla a jsou snahy dostat létání na HPA (human-powered aircraft) mezi olympijské sporty.\n\nI na českém území docházelo k pokusům sestrojit letadlo schopné letět jen s pohonem lidskou silou. Pomineme-li Jana Tleskače z románu Jaroslava Foglara, který je pouze literární postavou, jsou doklady o pokusech jistého Víta Fučíka (zvaného Kudlička), který se měl v letech 1760–1795 pokoušet o létání nejprve na letadle s mávavými křídly (kde byl ovšem nadlehčován měchy naplněnými bahenním plynem) a později na pevném křídle (předchůdce dnešního rogala). V roce 1866 byl na základě zbytků těchto strojů postaven tzv. Kadeřávkův samolet.\n\nNěkdy po roce 1756 měl podle legendy (slezský rodák) František Ignác Jäschke alias Mnich Cyprián „létat na létajícím stroji podobném ptáku“ z vrchu Tři koruny, který je dnes v polském Pieninském národním parku. Měl prý doletět až k Morskému oku, které je asi 40 km dále v Polsku.\n\nV letech 1894 a 1895 sestrojil slovenský důstojník rakousko-uherské armády Ján Bahýľ 2 verze tzv. bicyklového vrtulníku. Pokusy se strojem s dvěma protiběžnými čtyřlistými vrtulemi byly prý dokonce úspěšné, s ohledem na tehdejší technologie je ovšem nutné toto tvrzení brát s nadsázkou.\n\nV roce 1908 postavil v Písku své létající kolo Jan Hirsch. Bylo opatřeno křídly z bambusu potaženého látkou a mělo 2 vrtule – jednu vpředu a druhou vzadu. Po rozjezdu ze svahu se stroj vznesl a ulétl 30 metrů. V roce 1909 kvůli havárii a nedostatku financí ovšem další pokusy ukončil.\n\nV letech 1934–1936 pracoval v Chrasti u Chrudimi na šlapoletu Josef Kábele. Se strojem o rozpětí křídel 10 m a s vrtulí o průměru 1,4 m. Při prvním pokusu na svažité louce v obci Řestoky se letoun krátce vznesl a poté havaroval. Po 2. světové válce věnoval Josef Kábele části letounu leteckému muzeu v Kbelích., \n\nK pokusům o sestrojení létajícího šlapacího bicyklu viz samostatný článek \"Létající kolo\".\n\n\n\"(Seznam není úplný)\"\n\nLidskou silou poháněné vrtulníky\n\n\n"}
{"id": "418399", "url": "https://cs.wikipedia.org/wiki?curid=418399", "title": "Druhé srbské povstání", "text": "Druhé srbské povstání\n\nDruhé srbské povstání představuje druhou fázi srbského procesu boje za nezávislost na Osmanské říši. Povstání, které začalo v malém městečku Takovo 23. dubna 1815 (11. dubna podle juliánského kalendáře), bylo ozbrojeným střetem. Navázalo na první srbské povstání odehrávající se v prvních letech 19. století. Obě povstání vedla postupně k vytvoření srbského knížectví, tedy autonomního státu v rámci Osmanské říše s vlastním sněmem i vládnoucí dynastií. \n\nSrbským vůdcem byl Miloš Obrenović, který se stal později knížetem. Spolu s ním bojovalo mladé pokolení srbských předáků (samotnému Milošovi bylo v době vypuknutí nepokojů 32 let). Jeho spolubojovníci, z nichž ani jeden neměl zkušenost s prvním povstáním o několik let dříve, byli ještě mladší. Hlavního protivníka ztělesňoval za Osmanskou říši Sulejman-paša Sklopljak, který byl spravováním Srbska pověřen. \n\nDo bojů, které trvaly čtyři měsíce, se zapojili ale i veteráni z prvního povstání. Protiúder pak měly zajistit dvě armády Osmanské říše a jedna další byla navíc vyslána přímo z Bělehradského pšalíku. \n\nObrenović se ukázal jako obratný vyjednavač a domluvil s Osmanskou říší příměří. V rámci dohody byl Miloš Obrenović uznán vrchním knížetem a Srbům byly přiznány finanční a správní pravomoci, zatímco nadále spadali pod sultánovu svrchovanost.\n\n"}
{"id": "418402", "url": "https://cs.wikipedia.org/wiki?curid=418402", "title": "Ludomír", "text": "Ludomír\n\nLudomír (varianta Ludimír) je mužské křestní jméno. Má slovanský původ, znamená „(jenž) lidu přináší mír“. Ženskou obdobou je Ludomíra.\n\nLuděk, Luďa, Ludomírek, Mirek\n\nSlovensky: Ľudomír\nPolsky: Ludomił, Ludomir\n\n"}
{"id": "418403", "url": "https://cs.wikipedia.org/wiki?curid=418403", "title": "Bizkaia", "text": "Bizkaia\n\nBizkaia (baskicky) či Vizcaya (kastilsky), česky Biskajsko, je jednou ze tří provincií autonomního společenství Baskicko na severu Španělska. Zaujímá severozápadní část Baskicka a sousedí s provinciemi Gipuzkoa, Araba, Burgos a s Kantábrií. Na severu je ohraničena pobřežím Atlantiku (podle území byl pojmenován Biskajský záliv).\n\nProvincie je převážně kopcovitá a převládá v ní vlhké oceánské klima. Průměrná roční teplota je 15 °C.\n\nHlavním městem provincie je Bilbao (353 000 obyv.), největší město celého Baskicka a centrum milionové metropolitní oblasti. Nad 40 000 obyvatel mají také města Barakaldo, Getxo, Portugalete, Santurtzi a Basauri. Nachází se tu také slavné město Guernica. V provincii je síť úzkorozchodných železnic (Euskotren, FEVE), v plánu je napojení na vysokorychlostní síť AVE. Bizkaia se na přelomu 19. a 20. století stala nejprůmyslovější provincií Španělska. Po ekonomické krizi v 70. letech se hospodářství více zaměřilo na služby.\n\nVe stříbrném poli zelený dub na pažitu, z jeho koruny rostou tři ramena stříbrného kříže. Zlatý lem s osmi červenými ondřejskými křížky. Vše vroubeno zkříženými dubovými ratolestmi svých barev. Znak má připomínat známý dub z Guerniky. Schváleno Autonomní normou/\"Norma Foral\"'12/1986, z 15. prosince (BOSV, 27-XII-86).\n\n"}
{"id": "418404", "url": "https://cs.wikipedia.org/wiki?curid=418404", "title": "Anna Opavská (1515)", "text": "Anna Opavská (1515)\n\nAnna Opavská († kolem 15. srpna 1515) byla dcera Viléma I. Opavského a Salomeny z Častolovic, abatyše cisterciáckého kláštera v Trzebnici.\n\nAnna vstoupila do trzebnického kláštera a v roce 1469 se stala jeho abatyší. Tento úřad zastávala až do své smrti. V její době ovšem na klášter dolehlo mnoho nešťastných událostí. V letech 1474-1475 byl zničen vojsky Matyáše Korvína, v roce 1483 během epidemie zemřelo 11 sester, v roce 1486 klášter vyhořel. Lepší časy ovšem nakonec přišly. 24. června 1493 potvrdil Vladislav Jagellonský klášteru různá privilegia.\n\n"}
{"id": "418409", "url": "https://cs.wikipedia.org/wiki?curid=418409", "title": "Nathanael", "text": "Nathanael\n\nNatanael je mužské křestní jméno. Jméno má hebrejský původ (, \"Netan'el\") a znamená „Bůh dal, Bohem daný“. Další variantou je Nathaniel (hebrejsky , \"Netani'el\").\n\nNat, Natek, Natan, Nael, Natík, Náťa, Natýsek\n\n\n"}
{"id": "418411", "url": "https://cs.wikipedia.org/wiki?curid=418411", "title": "Joachim Peiper", "text": "Joachim Peiper\n\nJoachim Peiper nebo často nazýván Jochen Peiper (30. leden 1915 – 14. červenec 1976) byl německý důstojník Waffen-SS v hodnosti SS-Standartenführer (plukovník) a usvědčený válečný zločinec z druhé světové války. Mimo jiné byl držitelem mnoha vojenských vyznamenáních včetně rytířského kříže s dubovými ratolestmi a meči. Nikdy se nestal členem NSDAP.\n\nNarodil se 30. ledna roku 1915 v berlínské části Wilmersdorf v Prusku jako syn kapitána pruské císařské armády, který sloužil v bojích ve východní Africe za první světové války.\n\nJoachim (on sám dával přednost oslovení Jochen, protože Joachim mu znělo příliš židovsky) Peiper byl možná nejpřijatelnějším ze všech hrdinů SS. Zatímco obyčejní Němci jej za jeho válečné činy považovali za hrdinu, pro ostatní byl vrah. Narodil se v roce 1915 a už v 19 letech vstoupil do SS-VT. Jeden z jeho bratrů sloužil v SS-TK a druhý v SD. Po prodělání dvouletého důstojnického studia byl v roce 1936 přidělen k Leibstandarte. V roce 1938 dělal tři měsíce pobočníka Heinrichu Himmlerovi. V té době přicházel do styku s veliteli koncentračních táborů a z toho důvodu se předpokládá, že znal plány na „konečné řešení židovské otázky“.\n\nV době vpádu do Polska sloužil v Hitlerově štábu. Bojový křest si prodělal v roce 1940, kdy spolu s Leibstandarte bojoval ve Francii. Zde vedl útok na výšiny u města Wattenberg a byl vyznamenán Železným křížem I. a II. třídy. Dlouhou dobu velel 3. praporu 2. pluku pancéřových granátníků SS a vysloužil si pověst vynikajícího velitele. V roce 1944 se během ofenzívy v Ardenách proslavil jako velitel SS-Kampfgruppe Peiper, která postupovala v čele německých sil. Následně byl povýšen na SS-Standartenführera a ujal se velení 1. tankového pluku SS. Tím se stal nejmladším plukovníkem v rámci celých Waffen SS. Po nezdaru ardenské ofenzívy Joachim Peiper a jeho muži opustili tanky v belgickém městě La Gleize a následoval pěší pochod zpátky k německé linii.\n\nZapletl se do masakrů v Itálii a Malméd (v italském městě Boves, 1943, bylo vypáleno 350 domů, 21 civilistů zastřeleno a dva civilní vyjednávači upáleni; v Malmédách, 1944, bylo zastřeleno 84 zajatých amerických vojáků) a po válce byl souzen před tribunálem jako obviněný číslo 42. Kvůli stížnostem na neférovost procesu byl trest smrti oběšením u Peipera a dalších šesti obviněných změněn na doživotní žalář a později zmírněn na 35 let vězení. Peiper byl nakonec v roce 1956 propuštěn na svobodu, po více než 11 letech vězení. I poté zůstal horlivým nacistou a život v poválečném Německu se mu nelíbil. Jeho sousedům navíc vadila jeho minulost. Zkoušel pracovat jako manažér v koncernu Porsche, ale odbory donutily firmu, aby pracovní poměr ukončila. Poté pracoval jako soukromý prodejce pro automobilku Volkswagen. V 60. letech byl znovu obžalován z válečných zločinů, nezávisle v Západním Německu i v Rakousku, ale oba případy byly zastaveny pro nedostatek přímých důkazů. V roce 1970 se proto odstěhoval do Francie, kde byl v červenci 1976 zavražděn.\n\nPeiper se přestěhoval do Traves a bydlel v domě, který mu pronajal bývalý důstojník Waffen-SS, Erwin Ketelhut. Francouzské úřady vydaly Peiperovým povolení k pobytu do roku 1977, tak dlouho tam však nevydržel. V červnu 1976 v jeho bydlišti v Traves byly distribuovány mezi lidi letáky, které ukazovaly Peipera jako válečného zločince a nacistu. Na zdech se objevily nápisy „Peipere, dojdeme si pro tebe 14. července!“ (14. července je francouzský státní svátek). Policie mu nabídla ochranu, ovšem pouze během dne, a německá ambasáda mu doporučila na nějakou dobu vycestovat z Francie.\n\nRáno 13. července dostal Peiper výhružný telefonát, že jeho dům bude vypálen. Proto svojí ženu, která měla rakovinu, poslal ihned zpět do Německa. Poté poštou odeslal dopisy a nedokončený rukopis své knihy svým bývalým spolubojovníkům z Waffen-SS. Později téhož dne zvažoval situaci s Erwinem Ketelhutem. Peiper se domníval, že lidé, kteří mu vyhrožují, jsou ve skutečnosti zbabělci a pokud skutečně přijdou, dokáže je zahnat střelbou ze své pistole a malorážné pušky. Ketelhut mu navíc poskytl brokovnici a slíbil, že bude sledovat okolí ze svého domu. Po 22:30 však Ketelhut šel spát a až asi v jednu hodinu po půlnoci jej probudily hasičské sirény.\n\nTělo bývalého Standartenführera Jochena Peipera našli hasiči silně ohořelé uvnitř domu, hodinky nalezené na těle se zastavily v čase 1:07. Vyšetřovatelé zjistili, že dřevěný dům byl zapálen na třech místech a nedaleko domu se našel jeden nepoužitý Molotovův koktejl. Vyšetřovatelé dále nalezli na verandě brokovnici a tři vystřelené nábojnice a blízko těla byla nalezena pistole s pěti vystřelenými náboji a malorážka s jedním vystřeleným nábojem v komoře. V okolí domu se nalezly střely z těchto zbraní, kterými se Peiper zřejmě snažil zahnat útočníky. Naopak ve psí boudě se nalezly střely z pistole ráže 6,35 mm a oba Peiperovi psi byli poraněni střelbou. Avšak na verandě ani jinde v domě se žádné střely nenašly a tudíž žádné důkazy o tom, že by útočnici měli v úmyslu Peipera usmrtit. Jedenašedesátiletý Peiper se zřejmě zadusil kouřem, když z hořícího domu vynášel osobní věci a šaty své ženy. Útočníci nebyli vypátráni. Peiper byl rodinou pohřben v Schondorf am Ammersee v Bavorsku. \n\n\n\n"}
{"id": "418413", "url": "https://cs.wikipedia.org/wiki?curid=418413", "title": "Strana Šípových křížů", "text": "Strana Šípových křížů\n\nStrana Šípových křížů – Hungaristické hnutí, zkráceně NYKP, ( ), hovorově též \"nyilašovci\" nebo \"szálášovci\", byla totalitní antisemitská nacistická strana v Maďarském království. Jejím předsedou byl Ferenc Szálasi.\n\nStrana vznikla pod názvem Strana Šípových křížů (Nyilaskeresztes Párt) dne 15. března 1939, kdy se transformovala ze zakázané strany NSZMP–HM (Maďarská národně socialistická strana - hnutí Maďarů). Účastnila se parlamentních voleb 1939, ve kterých získala 29 mandátů. V létě téhož roku měla kolem 300 000 členů. Název \"Nyilaskeresztes Párt – Hungarista Mozgalom\" používala od 24. února 1942. Nařízením vlády Döme Sztójaye byla strana 24. srpna 1944 oficiálně zrušena, pracovala však nadále v ilegalitě.\nK moci se strana dostala ke konci druhé světové války během nacistického převratu dne 15. října 1944. Kdy se po sesazení regenta Miklóse Horthyho stal hlavou státu jako „Vůdce národa“ Ferenc Szálasi, který jmenoval svou Vládu národní jednoty (období tzv. Maďarského státu). Ihned po převratu došlo k dalšímu vraždění a pronásledování Židů. Asi polovina z celkového počtu 200 000 členů budapešťské židovské komunity přišla o život během akcí Šípových křížů a víc jak osmdesát tisíc Židů, včetně žen, dětí a starců bylo deportováno do koncentračních táborů.\n\nZároveň strana rozhodla pokračovat ve válce po boku Třetí říše a vyhlásila totální mobilizaci, která se týkala všech můžu a později i žen ve věku 14-70 let. Podle Hitlera byla Budapešť poslední překážka, která by mohla zastavit Rudou armádu před příchodem do Vídně a celého Německa. Hitler tedy nakázal bránit Budapešť do posledního muže - Budapešťská operace. Odstupující německá armáda nasadila vzdušné síly a začala město bombardovat. Vyhodila do povětří všechny mosty přes Dunaj a zničila také mnoho domů. Po téměř stodenním boji bylo město plné trosek a mrtvol. Dne 13. února 1945, po dvouměsíčním obléhání, byla Budapešť dobyta vojsky Rudé armády.\n\nSzálásiho vláda přestala existovat dne 28. března 1945. Všichni členové vlády nalezli útočiště ve Třetí říši, kde byli zajati a většina byla předána zpět do Maďarska k lidovému soudu. Dva ministři byli odsouzeni k doživotním nuceným pracím, zatímco všichni zbývající k trestu smrti oběšením. Samotný vůdce Ferenc Szálasi byl souzen za zločiny proti státu, proti lidskosti a válečné zločiny. Popraven byl dne 12. března 1946.\n\nAčkoliv Strana Šípových křížů zastávala extrémně radikální fašistické a xenofobní názory, od německého nacismu či italského fašismu se lišila především ve své ideologické podstatě. Antisemitské názory vycházely z její křestínské víry a událostí kolem komunistického puče v roce 1919, jehož představitelé (Béla Kun, Tibor Szamuely) pocházeli ze židovských rodin. Přestože Kun měl židovského otce, ale protestanskou matku, v očích mnoha Maďarů byl další součástí \"spikleneckého židobolševismu\".\n\nMezi tradiční voliče Strany Šípových křížů patřili vojáci, nacionalisté, rolníci či vojenští pracovníci.\n\nNázev strany Šípové kříže vznikl od znaku strany, na němž byl kříž protnutý šípem, po vzoru hákového kříže.\n\n\n"}
{"id": "418415", "url": "https://cs.wikipedia.org/wiki?curid=418415", "title": "Jeremiáš", "text": "Jeremiáš\n\nJeremiáš (z hebrejského יִרְמְיָהוּ) je mužské křestní jméno.\n\nJméno má hebrejský původ, slovo „Jirmejahu“, vykládá se jako \"Bohem vystřelený, povýšený\" nebo \"Bůh stoupá výš\".\n\nJerry, Jerek, Mias. Při zdrobnělinách se navíc ve shodném významu zaměňuje hebrejské jméno Jeremiáš (ang. Jeremy, Jerry) s řeckým jménem Jeroným (ang. Jerome).\n\n"}
{"id": "418417", "url": "https://cs.wikipedia.org/wiki?curid=418417", "title": "Annie M. G. Schmidtová", "text": "Annie M. G. Schmidtová\n\nAnna Maria Geertruida Schmidtová (20. května 1911, Kapelle - 21. května 1995, Amsterdam) byla nizozemskou básnířkou a spisovatelkou, autorkou mnoha knih, písňových textů, divadelních her, muzikálů a rozhlasových a televizních her.\n\nProslavila se především svými knížkami pro děti, z nichž nejznámější jsou příběhy o Jipovi a Janneke. Celé generace Nizozemců vyrostly společně s příběhy této autorky, čímž se její dílo nesmazatelně vrylo do kolektivní paměti poválečného Nizozemí.\n\nV roce 2002 vyšla v Nizozemsku biografie Anny M. G. Schimdtové nazvaná \"\"Anna\"\" autorky Annejet van der Zijlové.\n\nV češtině vyšel dětský román \"Viplala\" (1999) v překladu brněnské nederlandistky Ems Máčelové-van den Broecke (1921-2012) a jejich studentů.\n\n\n"}
{"id": "418422", "url": "https://cs.wikipedia.org/wiki?curid=418422", "title": "Abelisauridae", "text": "Abelisauridae\n\nAbelisauridi (příslušníci čeledi Abelisauridae) byli poměrně mohutní teropodi (draví dinosauři) z infrařádu Ceratosauria. Vyskytovali se v období střední jury (druh \"Eoabelisaurus mefi\") až nejpozdnější křídy zejména na území jižního superkontinentu Gondwany (především na území dnešní Afriky, Jižní Ameriky, Indie a Madagaskaru).\n\nAbelisauridi měli poměrně dlouhé a velmi silné nohy, dokázali se rychle pohybovat. Jejich lebka byla (zvláště u pozdějších forem) relativně krátká a mohutná, přední končetiny silně zakrnělé. Dorůstali délky od 5 do zhruba 9 metrů.\n\nObjev fosilních sérií stop paralelně kráčejících abelisauridů v sedimentech souvrství Candeleros (Patagonie, Argentina) dokládá, že tito draví dinosauři žili ve smečkách a nejspíš i společně lovili.\n\nČeleď ABELISAURIDAE\n\n\n"}
{"id": "418425", "url": "https://cs.wikipedia.org/wiki?curid=418425", "title": "Miles", "text": "Miles\n\nMiles [\"majlz\"] může být:\n\n\n\n"}
{"id": "418426", "url": "https://cs.wikipedia.org/wiki?curid=418426", "title": "Mercury-Atlas 2", "text": "Mercury-Atlas 2\n\nMercury-Atlas 2 (MA-2) byl testovací let bez posádky, provedený v rámci programu Mercury. Start se konal 21. února 1961 na odpalovacím komplexu 14 na Cape Canaveral Air Force Station. Cíle testu byly téměř shodné jako při nepodařené misi Mercury-Atlas 1. Použitá raketa Atlas D sériové číslo 67, byla pro tento let speciálně upravena. Po zkušenosti s nehodou MA-1 (porušení materiálu poblíž spojovacího adaptéru s lodí Mercury) byla horní část rakety vyztužena 8 palců (~20 mm) širokým pásem z nerezové oceli. Mezi výztuží a pláštěm byla umístěna izolační vrstva azbestu. Přidaná výztuž značně odlehčila namáhání svaru pod prstencem adaptéru pro připojení kapsle Mercury. Adaptér byl také vyztužen a menších úprav se dočkal i ventil na kyslíkové nádrži. Let dopadl úspěšně, kabina dosáhla apogea 183 km, rychlosti 21 287 km/h (5913 m/s) a dopadla 2305 km od Cape Canaveral. Maximální přetížení dosáhlo hodnoty 15,9 g (156 m/s²), hmotnost kapsle byla 1154 kg. Kapsle Mercury # 6 použitá při letu MA-2 je v současnosti vystavena v \"Houston Museum of Natural Science\" ve městě Houston v Texasu.\n\n"}
{"id": "418432", "url": "https://cs.wikipedia.org/wiki?curid=418432", "title": "Gilbert", "text": "Gilbert\n\nGilbert [\"gilbrt\"] je mužské křestní jméno. Jméno pochází ze staroněmčiny, vykládá se jako \"známé, slavné přání\".\n\nZdrobnělina Gil znamená \"radostný, šťastný\" v hebrejštině. Jméno Gil (Giles, Gilles apod.) však také může být odvozeno od jména starořeckého původu \"Aegidius\" (česky \"Jiljí\").\n\nGil, Gilbertek, Bert, Bertík, Gibin\n\n\n\n"}
{"id": "418433", "url": "https://cs.wikipedia.org/wiki?curid=418433", "title": "Cycnorhamphus", "text": "Cycnorhamphus\n\nCycnorhamphus (\"labutí zobák\") byl rodem pterodaktyloidního ptakoještěra z čeledi Ctenochasmatidae, žijící v období svrchní jury (asi před 150 miliony let) na území dnešní Francie a Německa. Dnes jsou rozeznávány pouze dva validní druhy tohoto rodu, a to \"C. suevicus\" a \"C. canjuersensis\". Od 70. do 90. let minulého století byl tento rod znám také jako \"Gallodactylus\".\n\n"}
{"id": "418437", "url": "https://cs.wikipedia.org/wiki?curid=418437", "title": "Ozvučnice (hudební nástroj)", "text": "Ozvučnice (hudební nástroj)\n\nOzvučnice je součást akustických hudebních nástrojů, jako např. housle, kytara nebo klavír, která se přímo podílí na přeměně mechanického kmitání strun nebo jiných součástí ve zvuk.\n"}
{"id": "418440", "url": "https://cs.wikipedia.org/wiki?curid=418440", "title": "École nationale des chartes", "text": "École nationale des chartes\n\nÉcole nationale des chartes (francouzsky doslovně \"Národní škola listin\"), dříve bez přízviska \"nationale\", je hlavní vzdělávací a výzkumné zařízení pro pomocné vědy historické ve Francii. Sídlí v Paříži v Latinské čtvrti v prostorách Sorbonny. Jedná se o státní vysokou školu, tzv. grande école se statutem grand établissement.\n\nPrvní ústav s názvem \"École royale des chartes\" byl založen francouzským králem Ludvíkem XVIII. 22. února 1821. Při konfiskacích během Velké francouzské revoluce bylo shromážděno velké množství písemností, které bylo třeba odborně zpracovat, popsat a zkatalogizovat. Královské nařízení stanovilo, že 12 studentů bude jmenováno ministrem vnitra na návrh francouzské akademie literatury a výuka bude trvat dva roky. Po jejím ukončení měli absolventi být vyškoleni v paleografii a filologii, aby zvládli čtení textů. Škola byla pod dohledem Královské knihovny a Národního archivu a nacházela se v prostorách knihovny. První ročník ale neměl pokračování a škola byla uzavřena 19. prosince 1823. Teprve výnosem ministra vnitra z 11. listopadu 1829 došlo ke znovuotevření školy a její reorganizaci. V roce 1834 ze školy vyšli první absolventi. Škola sídlila v komplexu budov Národního archivu ve čtvrti Marais v paláci \"hôtel de Soubise\" se vchodem přes \"hôtel de Clisson\". V roce 1866 se škola přestěhovala do paláce \"hôtel de Breteuil\" v ulici des Francs-Bourgeois v téže čtvrti. Naposledy se škola přestěhovala v roce 1897 do komplexu budov Sorbonny namísto katolické teologické fakulty.\n\nNařízení z 31. prosince 1846 reorganizovalo výuku na více než dalších 100 let. Uchazeči se vybírají vstupním testem (do budoucna má být nahrazen pohovorem) a výuka trvá tři roky.\nÉcole des chartes vzdělává archiváře a knihovníky (\"conservateurs d'archives et de bibliothèques\"). Od roku 1990 se přijímací řízení vede ve dvou kolech. Sekce A zvaná \"klasická\" má těžiště ve středověkých dějinách a moderní latině. Náplní \"moderní\" sekce B jsou mj. dějiny novověku, soudobé dějiny a živé jazyky.\n\nNa oba konkursy se lze přihlásit do přípravných tříd na Lyceu Jindřicha IV. v Paříži, v Toulouse a Štrasburku. Počet míst v každém ročníku je striktně omezen na 25 osob.\n\nVýuka obsahuje z pomocných věd historických především paleografii latinských a francouzských textů a diplomatiku a dále dějiny středověkých, novodobých a moderních institucí, archivnictví, právní dějiny, románskou filologii, středověkou latinu, dějiny umění, středověkou archeologii, ediční praxi, současné jazyky, informatiku aj.\n\nŘádní studující na École des chartes mají status zaměstnance a pobírají měsíční plat ve výši zhruba 1200 euro. Kurs trvá tři roky a je ukončen písemnou prací \"thèse d'établissement\". Absolvent obdrží diplom a titul \"archivář-paleograf\", který odpovídá magisterskému či inženýrskému titulu.\n\n\"Societé de l'École des chartes\" zveřejňuje od roku 1839 \"Bibliothèque de l'École des chartes\". Jedná se o jeden z nejstarších doposud vydávaných historických časopisů ve Francii.\n\n\n\n"}
{"id": "418450", "url": "https://cs.wikipedia.org/wiki?curid=418450", "title": "Angelo Zottoli", "text": "Angelo Zottoli\n\nAngelo Zottoli (21. června 1826, Neapol - 9. listopadu 1920, Šanghaj) byl italský katolický kněz, misionář v Číně, sinolog a překladatel.\n\nDo jezuitského řádu vstoupil v roce 1843, v roce 1848 dokončil jako jeden z prvních Evropanů čínská vysoká studia spolu s čínskými studenty. Od roku 1853 učil a vedl kolej sv. Ignáce, šanghajskou školu pro křesťanské kněze čínského původu. Při této práci napsal pětisvazkovou latinskou učebnici čínštiny \"Cursus litterae sinicae neo-missionariis accommodatus\", vynikajícím způsobem přeložil do latiny mnoho klasických děl čínské literatury (Konfucius), vytvořil čínský slovník a také mnoho menších teologických textů v čínštině.\n\nJeho jako báseň v próze pořízené překlady klasické čínské poesie do latiny byly spolu s jinými překlady jedním z hlavních zdrojů pro známé parafráze Bohumila Mathesia (\"Zpěvy staré Číny\").\n"}
{"id": "418464", "url": "https://cs.wikipedia.org/wiki?curid=418464", "title": "Conficker", "text": "Conficker\n\nConficker (také Downadup, Kido) je počítačový virus (červ) šířící se pomocí chyby operačního systému Windows, útokem na sdílené zdroje (síťové disky) a zneužitím automatického spouštění z přenosných médií (USB disků a pod.). Virus zpřístupňuje infikovaný počítač pro vzdálené ovládání útočníkem, upravuje údaje DNS (tím blokuje aktualizace jak operačního systému, tak antivirových nástrojů) a ukončuje aplikace bezpečnostního softwaru (antivir, antimalware). Virus se pokouší sám aktualizovat.\n\nVirus Conficker se začal šířit koncem roku 2008. Jeho tvůrce zatím není znám. Počítačová společnost Microsoft ale již vypsala odměnu na dopadení tvůrce. Conficker v napadených počítačích instaluje další virus Waledac. Ten rozesílá nevyžádanou poštu spolu s falešným antispywarem. Virus Waledac napadené počítače využije pro práci v jiné síti botnet, která existuje už řadu let a specializuje se právě na rozesílání nevyžádaných emailů.\n\nSpolečnost Microsoft vydala aktualizace (MS08-067, firmy ESET a Kaspersky Lab doporučují i MS08-068 a MS09-001 ) na zacelení chyby, díky níž se virus šíří. Společnosti také doporučují používat aktualizovaný antivirus.\n\nProti BruteForce útokům na sdílené zdroje je vhodné používat silná hesla správcovských (administrátorských) účtů (kombinace velkých a malých písmen + jiné znaky).\n\nDalší způsob šíření viru (přes vyměnitelná média pomocí souboru autorun.inf) lze eliminovat zákazem jejich automatického spouštění (Přehrát automaticky). Tento zákaz chrání i před jinými viry, které využívají pro svoje šíření přenosná média.\n\nJedním z velice rozšířených způsobů šíření jsou naplánované úlohy, proto je při napadení vhodné dočasně zakázat přístup do plánovaných úloh. Dalším způsobem šíření jsou tzv. admin share, což jsou sdílené disky pro uživatele s oprávněním administrátora. Postup pro odstranění škůdce nalznete zde http://support.microsoft.com/kb/962007\n\nNěkteré verze Confickera si dokáží zprovoznit i vlastní webový server, odkud se pak dále Conficker šíří po síti, toto poznáte pokud byl virus zachycen antivirem a zdroj je například \"http://10.0.0.124:544/jkkdj\" kde IP adresa náleží nakaženému PC.\n\nDalší vlastností viru je možnost stahovat si vlastní update a instrukce. Jeho oblibou a především i prozrazením v sítích s doménou Microsoft Windows, jsou neustálé útoky na doménové řadiče, kdy se snaží hádat hesla k uživatelským jménům. Proto důrazně doporučuji nastavit možnost uzamčení účtu na co nejmenší hodnotu (3 - 5 špatných pokusů). Na serverových operačních systémech od firmy Microsoft je častým jevem odepírání práv na vlastní soubory včetně vlastnictví souboru, tímto se snaží bránit proti smazání.\n\nPočítač infikovaný virem Conficker může být ovládán tvůrcem viru, předpokládá se, že byly infikovány miliony počítačů po celém světě. Společnost ESET předpokládá, že tvůrce si buduje síť (botnet), kterou může využít například k útokům vůči síťové infrastruktuře, nebo rozesílání spamu.\n"}
{"id": "418467", "url": "https://cs.wikipedia.org/wiki?curid=418467", "title": "Kóiči Wakata", "text": "Kóiči Wakata\n\nKóiči Wakata ( [Wakata Kóiči], Hepburnův přepis ; * 1. srpna 1963) je japonský astronaut, zaměstnanec japonské kosmické agentury JAXA. Od roku 1996 uskutečnil tři kosmické lety, dva krátkodobé na palubě raketoplánů a jeden dlouhodobý pobyt na Mezinárodní vesmírné stanici (ISS). Počtvrté se vydal na oběžnou dráhu Země v listopadu 2013 jako člen Expedice 38 a velitel Expedice 39 na ISS. V pořádku se vrátil na Zem 14. května 2014.\n\nVystudoval Univerzitu Kjúšú (, bakalář 1987, magistr 1989). Po škole pracoval v Japonských aeroliniích (JAL, Japan Airlines), zabýval se otázkami předcházení korozi a pevnosti konstrukce letadel.\n\nV dubnu 1992 byl vybrán mezi astronauty oddílu JAXA. Od srpna 1992 procházel všeobecným výcvikem v Johnsonově středisku NASA v Houstonu. V srpnu 1993 získal kvalifikaci letového specialisty raketoplánu. Poté zůstal v Houstonu ve výpočetním centru oddílu astronautů NASA.\n\nV prosinci 1994 byl určen do posádky letu STS-72. Poprvé vzlétl do vesmíru na palubě raketoplánu Endeavour. Let STS-72 trval od 11. do 20. ledna 1996. Wakata obsluhoval kanadskou ruku (RMS), mimo jiné s ní zachytil japonskou družici SFU, kterou raketoplán přivezl zpět na Zem.\n\nV červnu 1997 byl vybrán do posádky letu STS-92. Raketoplán Discovery odstartoval 11. října, přistál 24. října 2000. Programem letu byla dostavba stanice ISS, především instalace nosníku Z1, Wakata opět obsluhoval manipulátor RMS (kanadskou ruku).\nOd října 2001 se připravoval na dlouhodobý pobyt na ISS, součástí výcviku byla i stáž v středisku ESA v Kolíně nad Rýnem v srpnu – září 2002 a Středisku přípravy kosmonautů v Hvězdném městečku od prosince 2005. V červenci 2006 byl velitelem posádky pobývající sedm dní v podmořském obydlí NASA u floridského pobřeží. V srpnu 2006 byl předběžně určen do Expedice 16 na ISS a zahájil v Rusku přípravu na let Sojuzem, ale za měsíc byl z posádky odvolán. Ve dnech 16. - 27. ledna 2007 absolvoval s Saližanem Šaripovem a Sóičim Nogučim výcvik k přežití v lesích za Moskvou.\n\n13. února 2007 byl určen členem Expedice 18 na ISS. Odstartoval v raketoplánu Discovery 15. března 2009 v letu STS-119. Na ISS zaměnil Sandru Magnusovou. Na přelomu března a dubna Expedici 18 nahradila Expedice 19, Wakata přešel do nové expedice a zůstal na stanici. Dne 29. května po příletu dalších tří kosmonautů v Sojuzu TMA-15 se označení posádky stanice změnilo na Expedice 20. Dne 17. července 2009 po několikatýdenních odkladech na ISS přiletěl raketoplán Endeavour, který přivezl Wakatova nástupce Timothyho Kopru. Japonský astronaut přestoupil na raketoplán a 31. července přistál na Floridě po 137 dnech, 15 hodinách a 4 minutách letu.\n\nV únoru 2011 agentura JAXA oznámila Wakatovo jmenování členem Expedice 38 a velitelem Expedice 39 na stanici ISS, současně byl v záložní posádce Expedice 36/37. Počtvrté do vesmíru a potřetí na ISS odstartoval 7. listopadu 2013 ve funkci palubního inženýra lodi Sojuz TMA-11M, společně s Rusem Michailem Ťurinem a Američanem Richardem Mastracchio, po šestihodinovém letu se Sojuz se spojil se stanicí. Na ISS pracoval jako palubní inženýr osmatřicáté expedice, od března 2014 se stal velitelem devětatřicáté expedice. Stal se prvním japonským velitelem ISS. V pořádku se vrátil na Zem 14. května 2014.\nKóiči Wakata je ženatý, manželka je Němka Stefanie von Sachsen-Altenburg z Bonnu, mají syna.\n\n"}
{"id": "418470", "url": "https://cs.wikipedia.org/wiki?curid=418470", "title": "Huseníček rolní", "text": "Huseníček rolní\n\nHuseníček rolní (\"Arabidopsis thaliana\"), také chudina rolní, je drobná dvouděložná efemérní plevelná rostlina z čeledi brukvovitých, která se používá jako modelový organismus v molekulární genetice rostlin.\nDruh pocházející z oblastí okolo Středozemního moře je rozšířen téměř v celé Evropě (vyjma severních území Skandinávie a Ruska), na jihozápadě Sibiře, jihovýchodě Střední Asie, Kavkaze a na pobřeží Malé Asie a východní i severní Afriky. Zavlečen byl do Číny, Japonska, na jih Afriky, sever Ameriky a také do Austrálie. Je mírně teplomilná, původně stepní rostlina která v České republice roste v teplejších nižších polohách poměrně hojně, v chladnějších horských oblastech je méně častá nebo se tam vyskytuje jen přechodně.\n\nVyrůstá na polích, úhorech, vinicích, na skalnatých a kamenitých svazích, na náspech při okrajích cest a železničních tratích, na rumištích a místech ovlivněných lidskou činností. Vyžaduje osluněné a mírně vlhké půdy které nevysychají v jarních měsících a obsahují dostatek živin i humusu a nejsou zásadité.\n\nJednoletá nebo ozimá, krátkověká, jarní bylina obvykle jen s jednou, slabě modravě ojíněnou, na průřezu oblou lodyhou. Ta se někdy od báze odstále větví nebo řidčeji vyrůstají další lodyhy z paždí přízemních listů. Lodyhy dosahující výšky jen od 5 do 30 cm jsou téměř zcela lysé, pouze ve spodní části jsou porostlé odstávajícími chlupy. Řapíkaté listy, dlouhé 1 až 3 cm, rostou v přízemní růžici, mají obkopinatý tvar, na bázi se náhle zužují, jsou celokrajné nebo oddáleně zubaté a porůstají nejčastěji jednoduchými chlupy, v době květu již usychají. Nemnohé úzce eliptické nebo široce čárkovité, na vrcholu špičaté, celokrajné, střídavě vyrůstající lodyžní listy jsou k lodyze přisedlé zúženou bází.\n\nDrobné, bílé, oboupohlavné a pravidelné čtyřčetné květy bez listenů vyrůstají na šikmo odstávajících stopkách dlouhých do 5 mm a jsou nahloučeny v počtu 8 až 40 v hroznovitém květenství. Zelenožluté, na vrcholu často slabě nafialovělé, úzce podlouhlé, volné, opadavé kališní lístky rostoucí ve dvou kruzích jsou 1,5 až 2 mm dlouhé a bývají lysé nebo porostlé jednoduchými chlupy. Bílé, u báze bledě žluté, tvarem lopatkovité korunní lístky jsou dlouhé 2 až 4 mm a široké 0,5 až 1,5 mm, na vrcholu jsou zaoblené. V květu huseníčku rolního se dále nachází šest čtyřmocných tyčinek rostoucích ve dvou kruzích a dvouplodolistový svrchní semeník se 40 až 70 vajíčky z něhož vyrůstá kratičká čnělka nesoucí rozšířenou dvoulaločnou bliznu.\n\nTento druh kvete od dubna do května, v některých případech ho lze najít rozkvetlý už v březnu. Rostlina je opylována drobným létajícím hmyzem, současně je schopna i samoopylení (autogamie). Ploidie je 2n = 10.\n\nProdloužené souplodí je vytvořeno čárkovitými, mírně prohnutými, tupě čtyřhrannými šešulemi, 10 až 20 mm dlouhými a okolo 1 mm širokými. Vyrůstají na šikmo až vodorovně odstávající stopkách dlouhých jako třetina až dvě třetiny délky šešule, ty mají uvnitř blanitou přepážku a jejich chlopně mají zřetelnou střední žilku. Hnědá až oranžová, lesklá, elipsoidní semena s jednou až dvěma podélnými rýhami bývají velká 0,3 až 0,5 mm a jsou v pouzdrech uložena v řadě.\n\nRostlina se rozmnožuje pouze semeny která si udržují dlouhou dobu klíčivost a klíčí nepravidelně, jedná rostlina vyprodukuje několik stovek semen. Ve velkém počtu klíčí semena na podzim kdy mladé rostlinky při dostatku vláhy dobře rostou i v chladném období. Vytvoří tehdy listové růžice jež přezimují, následný rok roste brzy z jara a vykvétá většinou již v dubnu; využívá toho, že okolní kultury jsou ještě malé a má tak i přes svůj nízký vzrůst dostatek světla. Svůj životní cyklus rychle dokončí, v červnu obvykle již zcela mizí.\n\nNěkdy za příznivých klimatických poměrů na podzim téhož roku, obvykle v říjnu, rostliny z čerstvě vyklíčených semen ještě vykvetou a vzniknou tak dvě generace za rok, tato druhá však bývá početně slabší.\n\nListové růžice huseníčku rolního jsou sice malé, ale často vyrůstají tak hustě, že utiskují kulturní plodiny, zastiňují je a odčerpávají jim vláhu a živiny. Jako běžný, ale málo významný plevel se v tuzemských podmínkách vyskytuje hlavně v ozimech a vytrvalých pícninách.\n\nHuseníček rolní je významnou modelovou rostlinou. Je nenáročná a má krátkou generační dobu (tzv. efeméra), navíc má na rostlinné poměry malý jaderný genom (157 milionů párů bází). Byl první rostlinou, jejíž genom byl sekvenován, a to v roce 2000. Má přibližně 27 000 genů, tedy řádově srovnatelné s člověkem.\n\n\n \n"}
{"id": "418487", "url": "https://cs.wikipedia.org/wiki?curid=418487", "title": "Žinčice", "text": "Žinčice\n\nŽinčice (slovensky žinčica, polsky żentyca) je tradiční slovenský nápoj z ovčího mléka podobný kefíru, vzniká jako vedlejší produkt při výrobě brynzy. Původ slova je v rumunském \"jîntiţa\", nápoji valašských pastýřů. Údajně nejlepší druh žinčice je urda, která je hustší než klasická slaná nebo kyselá žinčice. Přinejmenším v létě je příjemným osvěžujícím nápojem. K autentickému zážitku návštěvy salaše patří pití žinčice z typických pastýřských črpáků.\n\nŽinčice bývá typicky servírována k bryndzovým haluškám.\n\nŽinčice je velmi bohatá co do počtu druhů mikroorganismů, kterých obsahuje dodnes známých až 1 700. V jednom gramu produktu jich lze nalézt až 1 miliardu. Nejpočetněji zastoupenými skupinami bakterií a kvasinek jsou: Lactobacillus, Lactococcus, Leuconostoc, Bifidobacterium, Enterococcus, Saccharomyces, Kluyveromyces, Streptococcus, Candida a další.\n"}
{"id": "418494", "url": "https://cs.wikipedia.org/wiki?curid=418494", "title": "Adéla Francouzská", "text": "Adéla Francouzská\n\nFrancouzské nositelky jména Adéla, Adelaida, Alice a Alix:\n"}
{"id": "418495", "url": "https://cs.wikipedia.org/wiki?curid=418495", "title": "Raikküla", "text": "Raikküla\n\nRaikküla (německy \"Rayküll\") je vesnice v estonském kraji Raplamaa, samosprávně patřící do obce Raikküla, která je podle ní pojmenována.\n\n"}
{"id": "418499", "url": "https://cs.wikipedia.org/wiki?curid=418499", "title": "Črpák", "text": "Črpák\n\nČrpák je tradiční slovenská nádoba používaná zejména na salaších, kde se z něj pila žinčica. Črpák je zhotoven často z jedlového dřeva, do ucha je často ozdobně vyřezán pastýřský výjev. Dnes vyráběné črpáky jsou převážně dekorativního charakteru, jejich praktické využití vymizelo zároveň s pastýřskou tradicí.\n\n"}
{"id": "418500", "url": "https://cs.wikipedia.org/wiki?curid=418500", "title": "Vytáčník", "text": "Vytáčník\n\nVytáčník je ruční nástroj používaný pro vytočení zalomeného šroubu. Po zalomení šroubu je třeba vyvrtat ve zbylém těle díru menším vrtákem. Za použití patřičného průměru vytáčníku upevněném ve vratidle uvolníme zbytek šroubu opačným směrem. Vytáčník má tedy opačný závit, než šroub, který se snažíme vyšroubovat.\n\n"}
{"id": "418506", "url": "https://cs.wikipedia.org/wiki?curid=418506", "title": "Liigvalla", "text": "Liigvalla\n\nLiigvalla (německy \"Löwenwolde\") je vesnice v estonském kraji Lääne-Virumaa, samosprávně patřící do obce Rakke.\n\n"}
{"id": "418507", "url": "https://cs.wikipedia.org/wiki?curid=418507", "title": "Vatikánská apoštolská knihovna", "text": "Vatikánská apoštolská knihovna\n\nVatikánská apoštolská knihovna (latinsky \"Bibliotheca Apostolica Vaticana\") se nalézá ve Vatikánu, je jednou z předních knihoven světa. Ve svých sbírkách opatruje kolem 1,6 milionů knih a jiných objektů.\n\nVatikánská knihovna byla založena v roce 1448 zákonem Mikuláše V..\n\nCelkem kolekce obsahuje rukopisů, inkunábulí, knih.\n\n\n"}
{"id": "418508", "url": "https://cs.wikipedia.org/wiki?curid=418508", "title": "Rosalynn Carterová", "text": "Rosalynn Carterová\n\nEleanor Rosalynn Smithová Carterová (* 18. srpna 1927 Plains, Georgie) je žena 39. prezidenta USA Jimmyho Cartera a v letech 1977–1981 vykonávala funkci první dámy USA.\n\nNarodila se v rodině Wilburna Edgara Smithe a jeho ženy Francis Allethey („Allie“) Murrayové Smithové. Od základní školy byla aktivní, ráda veřejně vystupovala. Vystudovala Georgia Southwestern State University v americkém městě Americus.\n\n7. července 1946 se vdala za Jimmyho Cartera. Manželé Carterovi měli 3 syny: Johna Williama „Jacka“ (1947), Jamese Earla „Chipa“ (1950) a Donnela Jeffreyho „Jeffa“ (1952). Mezi manželi bylo rovné partnerství. Díky manželovi procestovala celé Spojené státy. Po smrti Carterova otce se rodina vrátila do Plains na statek.\n\nOd roku 1963 se její manžel začíná politicky angažovat, ona pracuje na jeho volební kampani, zabývá se hlavně stykem s veřejností. Během manželova působení jako guvernér spolupracovala na programu pro duševně nemocné.\nRoku 1977 se stal její muž prezidentem, ona se účastnila většiny zasedání kabinetu, radila mu. Mezi své priority počítala prosazování zájmů starších lidí, rasovou otázku. Díky své dobré španělštině se angažovala v Latinské Americe. Podnikla velkou zahraniční cestu bez účasti prezidenta, kde prezentovala postoje své země. Díky své práci dokázala zvýšit význam prvních dam, což bylo velmi kladně hodnoceno ve veřejných průzkumech. V roce 1979 se angažovala v utečeneckých táborech v Thajsku a Kambodži. Spolu s manželem prosadila zaměstnávání menšin (Afroameričané, Hispánci, ženy) ve federálních úřadech. Prosazovala rovnost žen a mužů a snažila se propagovat ochranu životního prostředí.\n"}
{"id": "418511", "url": "https://cs.wikipedia.org/wiki?curid=418511", "title": "Salla (rozcestník)", "text": "Salla (rozcestník)\n\nSalla může být:\n\n\n"}
{"id": "418512", "url": "https://cs.wikipedia.org/wiki?curid=418512", "title": "Konstancie Kastilská (1160)", "text": "Konstancie Kastilská (1160)\n\nKonstancie Kastilská (1141 – 4. října 1160, Paříž) byla francouzskou královnou, druhou manželkou Ludvíka VII.\n\nKonstancie se narodila jako jedna z mnoha dcer Alfonse VII. Kastilského a dcery barcelonského hraběte Berenguely. 18. listopadu 1153 se v Orleáns provdala za o dvacet let staršího rozvedeného francouzského krále Ludvíka VII., který nutně potřeboval mužského dědice. Konstancie dala zbožnému králi dvě dcery, Markétu a Adélu; porod druhé dcery ji stál život. Ludvík toužící po synovi, se již pět týdnů po královnině smrti potřetí oženil.\n\n"}
{"id": "418513", "url": "https://cs.wikipedia.org/wiki?curid=418513", "title": "Salla (vesnice)", "text": "Salla (vesnice)\n\nSalla (německy \"Sall\") je vesnice v estonském kraji Lääne-Virumaa, samosprávně patřící do obce Rakke.\n\n"}
{"id": "418516", "url": "https://cs.wikipedia.org/wiki?curid=418516", "title": "Jiří Svoboda (cestovatel)", "text": "Jiří Svoboda (cestovatel)\n\nJiří Svoboda (5. září 1937 Kladno – leden 2008 česko-německé pomezí) byl česko-kanadský cestovatel a spisovatel. Jeho pětidílný cestopis \"Autostopem kolem světa\" psaný unikátním fonetickým přepisem hovorové češtiny je jakousi biblí stopařů.\n\nV roce 1968 odešel do Toronta v Kanadě, kde později získal občanství. Většinu svého života strávil na cestách, které svérázně zachytil ve svém cestopise. První část díla vydával vlastním nákladem v Kanadě, s distribucí mu pomáhalo exilové vydavatelství manželů Škvoreckých ′68 Publishers. Část knih si nechával dopravit do Evropy, kde pak knihy prodával krajanům, např. v Mnichově či ve Vídni. \n\nPo pádu komunismu 1989 žil převážně v Praze. O svém soukromém životě se zmiňoval jen okrajově v různých rozhovorech pro noviny a časopisy. V první polovině 90.let se téměř denně objevoval ve spodní části Václavského náměstí, kde před prodejnou lahůdek prodával své knihy. Byl vysoké a asketické postavy. Stál na místě, četl si, nebo meditoval. Kolemjdoucí lákal velkým nápisem Autostopem kolem světa, který měl napsaný na kartónu, který mu visel na krku. Rád rozmlouval s lidmi, byl tichý, ale optimistický a sdílný. Působil velmi klidným dojmem. Celý život se věnoval studiu rozličných duchovních směrů. Svými knihami a svým osobním příkladem se zasloužil o velký nárůst zájmu o nezávislé cestování a autostop v Čechách, kde občané po roce 1989 mohli opět začít svobodně cestovat. \n\nKrátká zpráva o jeho smrti se objevila ve sdělovacích prostředcích. Pravděpodobně umrzl na zimní túře v bavorských lesích nedaleko Pasova.\n\n\n"}
{"id": "418519", "url": "https://cs.wikipedia.org/wiki?curid=418519", "title": "Cliché verre", "text": "Cliché verre\n\nCliché verre nebo průsvit, rytina na skle, (fr.\"Cliché-verre\", \"dessin sur verre pour photographie\", \"dessin héliographique\", \"dessin sur verre bichromaté\", \"cliché glace\", angl. \"photogenic drawing\", \"hyalographie\", \"glass print\", \"etching on glass\", něm. \"autographische Radierung\", \"Diaphanradierung\", \"Glasklischeedruck\") je metoda spojující grafickou a fotoreprodukční techniku. Kresba se vyryje do osvětlené a ustálené emulze fotografické desky, ze které se kopíruje na fotografický papír. \n\nMetoda vznikla v dílně francouzského litografa a malíře Constanta Dutilleux v Arrasu, za účasti fotografa Adalberta Cuveliera, profesora kreslení Grandguillauma a litografa a fotografa Charlese Desavery, kde se s cliché verre roku 1851 seznámili téměř současně Jean-Baptiste Camille Corot a Charles-François Daubigny Po nich se touto technikou zabývali i další, zejména francouzští krajináři barbizonské školy, malíři Théodore Rousseau, Jean-François Millet, Charles Desavary. Ve 20. století experimentovali s cliché verre Picasso, Max Ernst, Paul Klee, Man Ray a Brassaï. Tím že cliché verre postrádá spontánnost čisté kresby, výtvarnou sílu grafiky nebo magickou přitažlivost fotografie, získala brzy negativní reputaci a nikdy nebyla považována za moderní ekvivalent litografie nebo leptu. Neposkytuje fotografický obrázek kresby, ale spíše jen kopii, navíc postrádající objem a prostorovou hloubku. Samotné linie nejsou reprodukovány sytými tóny ale vytvářejí pouze stínový obraz. \n\nZa inovátora techniky ve 20. století je považován maďarsko-americký designér Gyorgy Kepes. V českých zemích se technika užívá jen ojediněle. Jedním z umělců, kteří se jí věnovali, byl Bohuslav Reynek. Všechna cliché verre Bohuslava Reynka vznikla v roce 1952 na skleněných deskách 18x24cm ve spolupráci se synem Danielem. Námětově se motivy cliché verre nikterak neliší od Reynkovy tehdejší grafické tvorby.\nZákladní postup spočívá v rytí kresby do vyvolané a ustálené černé fotografické emulze na skleněné desce. Negativní průsvitná kresba je pak kontaktně překopírována na fotografický papír.\n\nAlternativně lze užít obyčejnou skleněnou nebo plastovou tabulku pokrytou neprůhledným krytem, který se prorývá tupou jehlou nebo škrabkou, kovovým kartáčem, brusným papírem nebo žiletkou.\nNěkteří z žijících umělců vyvinuli techniky pro dosažení různých linií, tónů, textur a barev, experimentují s filmem ojíněným mylarem (tzv. PET film), barvou a inkoustem a celou řadou nástrojů pro malování, leptání, škrábání, drhnutí a mazání. Zajímavé efekty dosahuje Abelardo Morell, který skleněnou desku pokrývá různými inkousty a do nich otiskuje listy kapradin. Negativy pak digitalizuje skenováním a tiskne.\n\nZa cliché verre je považována i metoda, při níž se kresba z počítače nebo fotografie vytiskne na průhledný papír a z něj pak přenese kontaktním kopírováním na fotografický papír.\n"}
{"id": "418520", "url": "https://cs.wikipedia.org/wiki?curid=418520", "title": "Blackmarův–Diemerův gambit", "text": "Blackmarův–Diemerův gambit\n\nBlackmarův–Diemerův gambit (ECO D00) je šachové zahájení zavřených her ze skupiny her dámským pěšcem. Charakterizují ho tahy\n\n1. d4 d5 2. e4\n\nNa mezinárodní úrovni se vyskytuje velmi vzácně. Smyslem gambitu je otevřít sloupce, především sloupec f a útočit. V tomto pořadí tahů je ale gambit nevýhodný, protože černý může brzy pěšce vrátit a získat tak převahu protiúderem v centru. Myšlenky gambitu proto bílý může rozvíjet spíše v pořadí tahů\n\n1. d4 Jf6 2. f3 d5 3. e4 dxe4 4. Jc3.\n\nGambit představil v roce 1882 Armand Edward Blackmar a používal postup s okamžitým f3. Později v první polovině 20. století si toto zahájení oblíbil Emil Joseph Diemer.\n1. d4 d5 2. e4 dxe4\n1. d4 d5 2. Jc3 Jf6 3. e4 Jxe4! (3… dxe4 4. f3 by přešlo do varianty 1… Jf6) 4. Jxe4 dxe4 5. Sc4 Jc6 nebo na 5. f3 e5 s převahou černého\n\n1. d4 Jf6 2. f3 d5 3. e4 dxe4 4. Jc3\nToto pořadí tahů je pro bílého nadějnější.\n1. e4 c6 2. d4 d5 3. Jc3 dxe4 4. f3 Takto přecházel do Blackmarova–Diemerova gambitu Philip Stuart Milner-Barry v roce 1932. po 4… exf3 5. Jxf3 má bílý určitý tlak za pěšce; možné je i odmítnutí gambitu tahem 4… Jf6 viz 1… Jf6\n\n1. d4 Jf6 2. Sg5 Je4 3. Sf4 d5 4. f3 Jf6 5. e4 dxe4 6. Jc3 S touto situací, kde bílý hraje v intencích Blackmarova–Diemerova gambitu je možno setkat se i dnes v partiích velmistrů, neboť oproti Blackmarovu–Diemerovu gambitu tu má bílý tempo více, což mu za obětovaného pěšce dává kompenzaci dostatečnou.\n"}
{"id": "418521", "url": "https://cs.wikipedia.org/wiki?curid=418521", "title": "Tammiku", "text": "Tammiku\n\nTammiku je městečko v estonském kraji Ida-Virumaa, samosprávně patřící do obce Jõhvi.\n"}
{"id": "418523", "url": "https://cs.wikipedia.org/wiki?curid=418523", "title": "Tammiku (rozcestník)", "text": "Tammiku (rozcestník)\n\nTammiku (česky přibližně „Doubrava“) je jméno několika estonských sídel:\n\n"}
{"id": "418524", "url": "https://cs.wikipedia.org/wiki?curid=418524", "title": "GTL", "text": "GTL\n\nGTL může také znamenat:\n\n"}
{"id": "418525", "url": "https://cs.wikipedia.org/wiki?curid=418525", "title": "XIII", "text": "XIII\n\nXIII je komiks 19 sešitech vytvořený Belgičany Jean Van Hammem a Williamem Vancem. Děj je inspirován knižní sérií o legendárním zabijákovi Jasonu Bourneovi od Roberta Ludluma. V roce 2003 byl děj prvních pěti dílů adaptován do stejnojmenné počítačové hry.\n\nPouze prvních 5 svazků bylo oficiálně přeloženo do češtiny a vydáno v Barlow Comics a BB/Art Komiks.\n\n"}
{"id": "418527", "url": "https://cs.wikipedia.org/wiki?curid=418527", "title": "Tammiku (Rakke)", "text": "Tammiku (Rakke)\n\nTammiku (německy \"Tammik\") je vesnice v estonském kraji Lääne-Virumaa, samosprávně patřící do obce Rakke.\n"}
{"id": "418532", "url": "https://cs.wikipedia.org/wiki?curid=418532", "title": "Sbohem, a díky za ryby", "text": "Sbohem, a díky za ryby\n\nSbohem, a díky za ryby, také Sbohem a díky za všechny ryby je čtvrtá kniha z \"trilogie v pěti dílech\" Stopařův průvodce Galaxií, napsané Douglasem Adamsem. Kniha byla vydaná v roce 1984, v českém překladu Jany Hollanové poprvé v roce 1995.\n\nNázev tohoto dílu je částí popěvku, který zpívali delfíni, než odlétli z planety Země před jejím zničením kvůli stavbě intergalaktické dálnice.\n\nTuto větu někteří fanoušci sci-fi používají jako humorný způsob loučení v dopisech. Proslavená poslední Boží zpráva: \"\"Omlouváme se za vzniklé potíže\"\", si dokonce našla svou cestu do odborné literatury \n\nDelfíní píseň (stejného jména) byla také uvedena v roce 2005 ve filmové adaptaci Stopařův průvodce po galaxii.\n\nBěhem bezcílného putování napříč Galaxií se Arthur Dent ocitá zpět v rodné Anglii na planetě Zemi, ačkoliv ta by měla být již několik let zničená kvůli stavbě nové galaktické dálnice. Domů se Arthur sveze autem s jistým Russell a jeho spící sestrou Fenchurch (přezdívanou \"Fenny\"). Russell Arthurovi vysvětlí, že byla traumatizována událostí před několika měsíci, kdy celý svět podlehl masové halucinaci o žlutých vesmírných lodích (Vogonská demoličná plavidla), z planety zároveň nevysvětlitelně zmizeli všichni delfíni. Fenchurch Arthura téměř okamžitě zaujme, má pocit, že je nějak propojená s ním a osudem Země, musí však vystoupit dřív, než se dozví více.\n\nU sebe doma nachází Arthur skleněnou misku s nápisem \"Sbohem, a díky za ryby\", kterou použije jako akvárium pro svou Babylonskou rybku. S pomocí počítače od firmy Apple Arthur vyhledá jeskyni, kterou obýval během svého krátkého pobytu v Pravěku, ke svému překvapení zjišťuje, že na daném místě se nyní nachází Fenchurchin dům. S Fenchurch se postupně začínají sbližovat, dívka Arthurovi prozradí, že krátce před objevením vogonských lidí měla zjevení, jehož detaily si však nepamatuje, a že od toho okamžiku začaly její nohy levitovat těsně nad zemí. Arthur Fenchurch naučí létat, načež se pomilují na křídlech prolétávajícího letadla.\n\nOba společně se vydávají do Kalifornie navštívit profesora Johna Watsona, který si změnil jméno na Wonko Příčetný a tvrdí, že zná pravdu o zmizení delfínů. Wonko dvojici ukáže svou vlastní misku, totožnou s tou, jakou našel Arthur, a poradí jim, aby se do ní pokusili zaposlouchat. Z misky začne vycházet popěvek, který oběma prozradí, že delfíni, ve skutečnosti mnohem chytřejší tvorové než lidé, věděli předem o zániku Země a přesunuli se proto do alternativní reality, ještě předtím však vytvořili novou planetu Zemi a přesunuli na ní všechno z té předchozí jako výraz vděku lidem. Fenchurch je však nespokojená a má pocit, že ještě stále nenašla to, co ztratila, Arthur se jí proto rozhodne dovést na planetu, kde se nachází poslední Boží poselství (o kterém se dozvěděl v závěru minulé knihy).\n\nFord Prefect mezitím zjišťuje, že z neznámého důvodu se zápis o planetě Zemi v Stopařově průvodce po Galaxii z neznámého důvodu změnil do své původní, nezredukované podoby (tato část zápletky hraje významnou roli v následující knize \"Převážně neškodná\") a vydává se proto ve vesmírné lodi na místo, kde Země původně stála. Po chaotickém přistání v Londýně se Ford setká s Arthurem a Fenchurch, načež se společně vydávají až na vzdálenou pouštní planetu skrývající Boží poselství. Na této planetě se setkávají se starým přítelem, věčně depresivním robotem Marvinem, který je kvůli častému cestování v čase přibližně 37x starší než vesmír samotný a nachází se na pokraji smrti. S Marvinovou pomocí dokážou přečíst poselství, které zní \"\"Omlouváme se za vzniklé potíže\".\" Marvin po jeho přečtení prohlásí, že se cítí šťastný (nejspíš poprvé za celý život), a umírá v Arthurově náručí.\n"}
{"id": "418536", "url": "https://cs.wikipedia.org/wiki?curid=418536", "title": "Zoologická zahrada Děčín – Pastýřská stěna", "text": "Zoologická zahrada Děčín – Pastýřská stěna\n\nZoo Děčín, plným názvem Zoologická zahrada Děčín – Pastýřská stěna, je zoologická zahrada nacházející se na okraji města Děčín v severozápadní části města Podmokly a svou rozlohou se řadí k menším zoologickým zahradám v České republice. Rozkládá se na vrchu Pastýřská stěna, obklopena městským lesoparkem. Oddělenou expozicí děčínské zoo jsou Rajské ostrovy nacházející se nedaleko zoo, cca 700 metrů od zoo v centru města.\n\nZoologická zahrada Děčín byla založena v roce 1948 a otevřena již o rok později. Jejím zakladatelem byl děčínský obchodník Ludvík Grác. V době vzniku děčínské zoologické zahrady byly v Československu pouze čtyři zoologické zahrady. Původně byla pro zoologickou zahradu vyměřena plocha zhruba 8 ha, při vzniku však byly využity pouze 2 ha, postupně se pak plocha rozrostla na dnešních 6 ha.\nV prvních letech existence bylo v zoo chováno přibližně 40 až 50 druhů zvířat, např. medvěd malajský – v té době jediný v republice, makak rhesus, pavián, pár medvědů hnědých, karpatští vlci, tchajwanský jelen sika, mufloni, daňci, sup bělohlavý, bažanti, čápi a volavky. Do roku 1956 získala zoologická zahrada lva, pár velbloudů, hyenu a kotula. Během dalších dvou let pak přibyly samice mandrila, dikobrazi, pštrosi emu, lama a mývalové. Poměrně bohatě byla obsazena i terária. V roce 1958 dosáhl počet chovaných zvířat zhruba 300 kusů v 98 druzích a kolem 200 kusů akvarijních ryb.\n\nZoo Děčín hospodaří na 6 ha ploch a jejím zřizovatelem je Statutární město Děčín. Od roku 2001 se návštěvnost postupně zvyšovala – zoologickou zahradu a Rajské ostrovy celkem v roce 2007 navštívilo 90 981 lidí, což je o 30 % více než v roce 2001. Počet zaměstnanců se pohybuje kolem 30 osob a celkové náklady v roce 2007 dosáhly více než 17 mil. Kč.\n\nZoo v současnosti chová 147 druhů zvířat (údaj ke 31. 12. 2007), mezi nimiž nechybí ani silně ohrožené druhy vedené v Červené knize ohrožených zvířat nebo CITES a mezi návštěvníky oblíbená zvířata jako medvěd hnědý grizzly, levhart obláčkový, tapír jihoamerický, makak chocholatý, mravenečník velký, vlk obecný, kakadu žlutolící či ara vojenský.\n\nZoo Děčín je členem Světové asociace zoologických zahrad a akvárií (World Association of Zoos and Aquariums, WAZA), Unie českých a slovenských zoologických zahrad (UCSZ), Evropské asociace zoologických zahrad a akvárií (European Association of Zoos and Aquaria, EAZA), Mezinárodních zoopedagogů (International Zoo Educators’ Association, IZE), Mezinárodní databáze druhů (International Species Information System ISIS) a Evropských chovných programů ohrožených druhů (European Endangered Species Breeding Programmes, EEP).\n\nOddělená expozice děčínské zoo, Rajské ostrovy, vznikla na místě bývalé Noční zoo zvané Sulawesi a byla otevřena v roce 2006. Sídlí v Teplické ulici 19, 40502 Děčín 4.\n\nMá čtyři části zaměřující se na faunu rozdílných částí světa: Réunion – korálový útes, Fidži – mangrovové pobřeží, Sulawesi – asijský tropický deštný prales a Haiti – polopoušť karibských ostrovů. Mezi tamními obyvateli návštěvníci najdou např. perutýna ohnivého, klauna očkatého známého z animovaného filmu \"Hledá se Nemo\", krajtu tygrovitou, leguána kubánského, několik druhů sklípkanů či rozmanité mořské korály.\nV posledním, čtvrtém patře je situován Zooklub, kde se konají besedy, přednášky a výukové programy.\n\nPro mateřské školy, základní školy a ústavy sociální péče nabízí ZooŠkola výukové programy realizované ve vlastní učebně a/nebo po areálu zoo a na Pastýřské stěně. Další výukové programy a filmy s ekotematikou, a to i pro střední školy, nabízí ZooKlub v budově Expozice Rajských ostrovů. Zoo také organizuje zájmové kroužky zaměřené na zoologii.\n\nV areálu zoo se nachází prostor pro děti s průlezovým hradem, lanovou opičí dráhou a kamzičí ministěnou, především dětem slouží také kontaktní minizoo.\nNávštěvníci mohou využít prostory k občerstvení a prodejnu suvenýrů.\n\nZoo je přístupná jak pěším, tak motoristům – v bezprostřední blízkosti zoo leží parkoviště pro osobní automobily. Vzhledem k poloze zoo na vysokém kopci je příjezd k zoo omezen dopravní značkou omezující vjezd vozidel těžších než 1,5 tuny. Autobus do kopce nevyjede a k areálu zoo však nezajíždí žádný prostředek hromadné dopravy. Výtah na Pastýřskou stěnu od levého břehu Labe již mnoho let není v provozu, magistrát města však do budoucna uvažuje o jeho opětovném zprovoznění.\n\nPastýřská stěna je pískovcová skála na pravém břehu Labe přímo naproti děčínskému zámku. Na jejím vrcholu, 150 m nad hladinou řeky, byla v roce 1905 postavena stejnojmenná restaurace s vyhlídkovou věží.\n\n"}
{"id": "418541", "url": "https://cs.wikipedia.org/wiki?curid=418541", "title": "Philip Jones Griffiths", "text": "Philip Jones Griffiths\n\nPhilip Jones Griffiths (18. února 1936 – 19. března 2008) byl velšský fotožurnalista známý svými fotografiemi z Vietnamské války. Byl členem agentury Magnum Photos.\n\nJones Griffiths se narodil v Rhuddlanu otci Josefovi Griffithovi, který dohlížel na místní přepravní služby v Londýně, Midlandu a skotskou železnici a matce Catherine Jonesové, zdravotní sestře, kteří měli doma malou kliniku. Vystudoval farmacii v Liverpoolu a pracoval v Londýně v pobočce firmy Boots v londýnské ulici Piccadilly jako noční manažer a zároveň částečně pracoval jako fotograf pro \"Manchester Guardian\".\n\nNa jeho první fotografii byl jeho přítel, a byla pořízená fotoaparátem Brownie.\n\nJones Griffiths se nikdy neoženil - říkal, že je to \"buržoazní\" pojem, že on měl pouze \"významné\" vztahy, které přežily Fenella Ferrato, Katherine Holden, Donna Ferrato a Heather Holden. On sám zemřel na rakovinu 19. března 2008.\nBrzo po Griffithově smrti napsal novinář John Pilger jeho synovi: „Nikdy jsem se setkal s cizincem, který se tak moudře staral o Vietnamce, o obyčejné lidi..., jako Philip Jones Griffiths. Byl to největší fotograf a jeden z nejlepších novinářů mého života...“\n\n"}
{"id": "418549", "url": "https://cs.wikipedia.org/wiki?curid=418549", "title": "Piirsalu", "text": "Piirsalu\n\nPiirsalu (německy \"Pirsell\") je vesnice v estonském kraji Läänemaa, samosprávně patřící do obce Risti.\n\n"}
{"id": "418550", "url": "https://cs.wikipedia.org/wiki?curid=418550", "title": "Šalom Simchon", "text": "Šalom Simchon\n\nŠalom Simchon (: שלום שמחון‎, * 7. prosince 1956, Kfar Saba, Izrael) je izraelský politik a bývalý poslanec Knesetu za strany Acma'ut a Stranu práce. Od roku 2006 zastával v izraelské vládě post ministra zemědělství a rozvoje venkova. Dne 17. ledna 2011 se rozhodl spolu s Ehudem Barakem Stranu práce opustit a vstoupil do nově vytvořené strany Acma'ut (\"Nezávislost\"). Tu zastupoval do března 2013 ve vládě v postech ministra průmyslu, obchodu a práce a ministra menšin.\n\nNarodil se v Kfar Sabě a po absolvování povinné vojenské služby v Izraelských obranných silách vystudoval bakalářský obor sociálních prací na Haifské univerzitě. Po ukončení studia pracoval jako sociální pracovník. Žije v mošavu Even Menachem v západní Galileji a v minulosti byl tajemníkem hnutí mošavů. Zastával rovněž funkci předsedy sociálního oddělení a oddělení mládeže tohoto hnutí.\n\nPoprvé byl do Knesetu zvolen ve volbách v roce 1996. Svůj mandát obhájil v následujících volbách v roce 1999 a v Šaronově vládě národní jednoty byl jmenován ministrem zemědělství a rozvoje venkova a předsedou komise financí. Ve vládě sloužil i po volbách v roce 2003 jako ministr životního prostředí. V roce 2006 byl vyšetřován zda přijal zvláštní služby od letecké společnosti, ale obvinění popřel.\n\nVe vládě byl i po volbách v roce 2006, kdy byl opět jmenován ministrem zemědělství a rozvoje venkova. Svůj poslanecký mandát obhájil i ve volbách v roce 2009, kdy byl na dvanáctém místě kandidátní listiny labouristů. Po odchodu ze Strany práce a přestupu do nového uskupení Acma'ut, které setrvalo v koaliční vládě, získal post ministra pro menšiny a ministra průmyslu, obchodu a práce, zatímco jeho resort zemědělství převzala Orit Noked, rovněž se strany Acma'ut.\n\n"}
{"id": "418552", "url": "https://cs.wikipedia.org/wiki?curid=418552", "title": "Tyršovy sady (Třebíč)", "text": "Tyršovy sady (Třebíč)\n\nTyršovy sady jsou městský park v Třebíči na Horce, v prostoru zvolna do centra města se svažujícího kopce. Základy parku spadají do roku 1903, dnešní podoby nabyl na základě mírně upraveného projektu architekta Josefa Kumpána. Pojmenován je po Miroslavu Tyršovi. Na jihu částečně sousedí se stadionem Sokola, na východě dlouhá léta sousedil se starou sokolovnou.\n\nPark zaujímá plochu asi 2 ha, na délku měří asi 400 m, šířka kolísá mezi 20 a 60 m. Na severu park sousedí převážně s objekty občanské vybavenosti, jako je bývalé kino \"Moravia\" (otevřeno roku 1919, uzavřeno roku 2006), Mateřská škola \"Kaštánek\", Základní škola T. G. Masaryka, na východě se přibližuje kongresovému centru \"Pasáž\", na jihu přiléhá ke starému hřbitovu, dílem sousedí se zástavbou rodinných domů a pak přechází do sousedství sokolského stadionu. Na západě park plynule přechází do lesoparku Libušina údolí.\n\nTyršovy sady se rozkládají v místě historického tržiště ve východní části, Knejzlíkova žlebu – údolíčka oddělujícího staré tržiště od někdejšího Wolfova pole, dnes západní části Tyršových sadů. V Knejzlíkově žlebu byl počátkem 20. století zbudován vodojem vodovodu pro třebíčský pivovar. V současnosti je zasypán a prochází jím silnice Kofránkovy ulice. Wolfovo pole bývalo posledním výběžkem vrchu Strážné hory. Bývalo to pole, ovšem jen s malým užitkem. Zbudování Tyršových sadů si vyžádalo rozsáhlé násypy, aby se vyrovnala velká svažitost 417 m n. m. až 432 m n. m.\n\nBudova kina byla v nynějších Tyršových sadech postavena v roce 1919, stavitelem byl Josef Herzán a architektem Alfons Hubený a kino bylo pojmenováno \"Bio Moravia\", kino následně bylo několikrát přejmenováno a v roce 2006 bylo zrušeno, následně od roku 2017 je přebudováváno na komunitní centrum.\n\nPočátky Tyršových sadů spadají k roku 1903, kdy bylo péčí třebíčského okrašlovacího spolku na tržišti severně od starého hřbitova vysázeno stromořadí. Stalo se tak ku příležitosti konání Krajinské hospodářské a průmyslové výstavy a v době, kdy byla rozšiřována blízká sokolovna. Nová, větší sokolovna měla být postavena v místě dnešního kostela svatých Václava a Ludmily. Obec města Třebíče tehdy roku 1921 prodala Sokolu dotčený stavební blok s tou podmínkou, že Sokol musí v uvedeném místě postavit do tří let novou sokolovnu a starou sokolovnu uvolnit pro potřeby městského muzea. Ze záměru sešlo a stavební aktivity Sokola se přesunuly více na západ do míst, která město Sokolu prodalo roku 1926 k výstavbě nové sokolovny a cvičiště.\n\nZ hlediska času zároveň s projektem sokolského stadionu se započalo s projektem Tyršových sadů. Projekt Tyršových sadů vzešel z dílny pražského architekta Josefa Kumpána, realizován byl v podobě, jak projekt pozměnil Milan Kubeš, městský stavební radní a přednosta městského technického oddělení. Odchylky pak byly předmětem jeho sporu s tvůrcem projektu Kumpánem. Sady byly do podoby blízké dnešní přivedeny roku 1932, současně s dokončením sokolského stadionu. Tyršovy sady byly zřízeny jako předložený, reprezentativní vstup k projektované nové sokolovně. Prostor, v němž od roku 2008 stojí socha plukovníka Švece tak měl být „stanovištěm a otáčištěm povozů před budoucí sokolovnou“, z něhož mělo vést schodiště na terasy sokolovny a k nástupišti a dětskému hřišti v prostoru nad Tyršovou pamětní stěnou.\nVedle nerealizované nové sokolovny, u níž již ve 30. letech 20. století sokolové plánovali zbudovat pomník se sousoším „bratří Švece a Máchala, velikého učně a ještě většího mistra“, lze zmínit ještě předchozí záměr zbudovat v místě dnešního sokolského stadionu městský sirotčinec (1914) nebo budovu okresního soudu (1922). Na západě tržiště, u Knejzlíkova žlebu měl vyrůst kostel (sbor) Československé církve (1925). Poblíž byla ve zvláštním trojúhelníkovém záhonu vysazena lípa s žulovým neopracovaným kamenem s nápisem „Lípa Svobody 1918“.\n\nV červnu roku 1960 byl v Tyršových sadech postaven pomník připomínající lidickou tragédii. V blízkém okolí Tyršových sadů je datován rokem 1940 kostel svatého Václava a svaté Ludmily, rokem 1972 Mateřská škola „Kaštánek“ a rokem 1977 sportovní areál Leopolda Pokorného.\n\nV roce 2018 dojde k obnově Tyršových sadů, kdy bude potřeba vykácet a nově osadit některé porosty.\n"}
{"id": "418554", "url": "https://cs.wikipedia.org/wiki?curid=418554", "title": "Eleonora Bretaňská (1241)", "text": "Eleonora Bretaňská (1241)\n\nEleonora Bretaňská ( \"Eleonora Breizh\", \"Aliénor de Bretagne\", 1182/84 – 10. srpna 1241) byla hraběnka z Richmondu. a dědička Bretaně. Většinu svého života strávila jako zajatkyně králů Jana Bezzemka a Jindřicha III. na anglické půdě.\n\nNarodila se jako dcera anglického prince a bretaňského vévody Geoffroye II. z rodu Plantagenetů a Konstancie, dědičky Bretaně, dcery Conana Bretaňského. Eleonořin otec Geoffroy, pátý syn anglického krále Jindřicha Plantageneta, se roku 1186 během revolty vůči otci zdržoval v Paříži. Zúčastnil se tam rytířského klání, při kterém přišel o život. Ovdovělá Konstancie se poté ještě dvakrát provdala.\n\nPo smrti Eleonořina otce zbyli králi Jindřichovi pouze dva synové, starší Richard Lví srdce a mladší Jan Bezzemek. Richard se stal roku 1189 králem Anglie a krátce po své korunovaci odjel na křížovou výpravu do Svaté země. Při návratu z kruciáty byl v prosinci 1192 u Vídně zajat lidmi rakouského vévody Leopolda V. a uvržen do vězení. 6. ledna 1193 se v Řezně setkal císař Jindřich VI. se svým vznešeným zajatcem. V únoru 1193 bylo dohodnuto, že Anglie zaplatí za propuštění svého krále císaři 100 000 hřiven stříbra a polovinu z této částky dostane vévoda Leopold Babenberský jako věno Eleonory Bretaňské, která se měla provdat za jeho syna.\n\nZároveň anglický král slíbil propuštění svých kyperských zajatců - Izáka Komnéna a jeho dcery, kteří byli příbuznými rakouského vévody. V únoru 1194 byl anglický král konečně propuštěn.\nV definitivní dohodě sepsané v červnu 1193 ve Wormsu byl Richardův slib, že do sedmi měsíců od svého propuštění pošle svou neteř Eleonoru Bretaňskou synovi rakouského vévody, aby s ní mohl uzavřít manželství. Pokud by se nevěsta ženichovi nezamlouvala, bude Richard slibu zbaven. V prosinci 1194 se tedy Eleonora v doprovodu dcery svrženého Izáka vydala na dlouhou cestu do Rakous. Babenberský vévoda Leopold však 26. prosince spadl z koně a po neúspěšné amputaci zanícené nohy zemřel. Eleonořin průvodce Balduin z Béthune po obdržení této zprávy vydal příkaz k návratu do Francie a Leopoldův syn se své nevěsty nedočkal. O rok později se měl v rámci anglicko-francouzské mírové smlouvy stát Eleonořiným manželem francouzský princ Ludvík. I z této svatby sešlo.\n\nRichard Lví srdce zemřel roku 1199 a zanechal po sobě dva dědice - bratra Jana Bezzemka a Eleonořina bratra Artura, kteří se pustili do bojů o tučné dědictví. V létě roku 1202 se mladičký Artur dopustil chyby a oblehl svou babičku Eleonoru Akvitánskou na hradě Mirebeau. Král Jan svou matku záhy osvobodil a Artura společně s dalšími spiklenci zajal. Eleonora byla v zajetí pravděpodobně již předtím. Dědičkou Bretaně se po Arturově brzké smrti stala za podpory bretaňských baronů a duchovenstva Eleonořina nevlastní sestra Alix z Thouars.\n\nEleonora byla na příkaz strýce Jana odvezena do anglického hrabství Dorset na hrad Corfe, kde byla vězněna za poměrně dobrých podmínek. Nesměla se však přes svou opěvovanou krásu - měla přezdívku \"bretaňská perla\" (\"Pearl of Brittany\" nebo také \"Fair Maid of Brittany\") - nikdy provdat a byla přísně hlídána ještě jako starší žena.\n\nZda byla Eleonora až do své smrti roku 1241 vězněna jen na hradě Corfe, není zcela jasné. Některé zdroje uvádějí jako místo jejího věznění po celou dobu 39 let hrad v Bristolu. Dokumenty krále Jindřicha III., syna Jana Bezzemka a Eleonořina věznitele po Janově smrti, uvádějí hrad Gloucester jako místo jejího nuceného pobytu a sumu 117 liber, která byla za celou dobu na tomto místě za Eleonoru vydána. Zemřela v srpnu 1241 a byla pohřbena nejdříve v převorství sv. Jakuba v Bristolu a poté v klášteře Amesbury. Král Jindřich po jejím skonu věnoval klášteru peníze a pozemky, jež měly zaručit pravidelné bohoslužby vedoucí ke spáse duše zesnulé i jejího bratra Artura Bretaňského.\n\n"}
{"id": "418557", "url": "https://cs.wikipedia.org/wiki?curid=418557", "title": "Eleonora Bretaňská", "text": "Eleonora Bretaňská\n\nNositelky jména Eleonora Bretaňská:\n\n"}
{"id": "418558", "url": "https://cs.wikipedia.org/wiki?curid=418558", "title": "Stas Misežnikov", "text": "Stas Misežnikov\n\nStas Misežnikov (: , : , * 28. února 1969, Moskva, Sovětský svaz) je izraelský politik a bývalý poslanec Knesetu za Jisra'el bejtenu. V letech 2009 až 2013 zastával v izraelské vládě post ministra turismu.\n\nNarodil se v Moskvě v Sovětském svazu (dnes Rusko) a vystěhoval se do Izraele roku 1982. V roce 1992 získal titul bakalář v oboru sociologie a politologie na Telavivské univerzitě. O osm let později získal na stejné univerzitě titul magistr v oboru obchodní administrativa a marketing. V letech 1997 až 1999 pracoval jako parlamentní výpomoc v Knesetu a poté v letech 1999 až 2006 jako marketing manager ve zdravotní pojišťovně Klalit.\n\nV roce 2003 se stal členem zastupitelstva města Rišon le-Cijon a tuto funkci zastával až do roku 2006. Ve volbách v roce 2006 byl poprvé zvolen členem Knesetu. Svůj poslanecký mandát obhájil i ve volbách v roce 2009, do kterých šel na třetím místě kandidátní listiny Jisra'el bejtejnu. V nové izraelské vládě zastává post ministra turismu.\n\nV červnu 2010 Misežnikov reagoval na slova tureckého premiéra Recepa Erdoğana, pronesená v souvislosti s květnovým izraelským zásahem na konvoji do Pásma Gazy, který uvedl, že „Turecko má problém s izraelskou vládou, ne s izraelským lidem.“ Misežnikov na to kontroval slovy „izraelským nepřítelem není turecký lid, ale Erdogan.“\n\n"}
{"id": "418560", "url": "https://cs.wikipedia.org/wiki?curid=418560", "title": "Kominictví", "text": "Kominictví\n\nKominictví je řemeslo, jehož náplní je čištění, kontrola a oprava komínů a zařízení pro odvod zplodin spalování, spalovacích zařízení a dalších souvisejících zařízení. Osoba vykonávající toto řemeslo se nazývá kominík. Živnost se zpravidla vykonává ve vyšších výškách (na střechách budov). Není vhodné pro lidi, kteří mají různé pohybové vady a problémy s koordinací pohybů, nebo pro osoby, které trpí záchvaty (např. epilepsii). V České republice je podle zákona č. 455/1991 Sb. kominictví živností řemeslnou, k výkonu je potřeba vlastnit příslušné živnostenské oprávnění.\n\n„Čištění, kontrola a zkoušení spalinových cest a vydávání zpráv o provedeném čištění nebo kontrole spalinové cesty dle 320/2015 Sb. O Hasičském záchranném sboru ČR (dříve nařízení vlády č. 91/2010 Sb. O podmínkách požární bezpečnosti při provozu komínů, kouřovodů a spotřebičů paliv). Provádění revizí spalinových cest a vydávání zpráv o revizi spalinové cesty. Čištění a kontroly spalinových cest na paliva pevná, kapalná a plynná. Čištění a kontroly kouřových kanálů. Provádění prohlídek bezpečnostních zařízení a dalších příslušenství a komponentů spalinových cest. Montáž, opravy a kontroly zařízení sloužících pro regulaci a optimalizaci komínového tahu.\n\nV rámci živnosti lze dále provádět drobné opravy topných zařízení na pevná paliva a opravy kouřovodů a komínů. Montáž a opravy komínových lávek a stupadel. Základní šamotářské práce při opravách spotřebičů. Vložkování komínů. Montáž, demontáž a úpravy kouřovodů, systémových komínů, svislých kouřovodů s funkcí komínů a vzduchospalinových systémů. Měření účinnosti spalování (komínové ztráty), měření a výpočty obsahu a skladby spalin, měření prachových částic, komínového tahu, vlhkosti paliva, tlakové ztráty přívodu spalovacího vzduchu a provádění analýzy popela. Tepelně technické výpočty spalinových cest.“.\n\nVe středověku i na počátku novověku si komíny vymetali sami majitelé domů. K ustavení kominictví jako odborné profese došlo až v 16. století, v souvislosti s rozvojem renesančního stavitelství. Do Čech tehdy přes Německo začali přicházet tzv. \"„mestkomináři“\" původem z Itálie. Mezi nimi byl například Tomáš Moniga z Lucernu, který získal monopol na vymetání všech komínů v Praze. S sebou si přivedl své příbuzné Bartoloměje a Matěje De Martini. Zvláště Matěj De Martini se pak proslavil a získal privilegia od císaře Rudolfa II. (podle pověsti díky tomu, že císaři tajně opatřoval zvláštní saze, které potřebovali císařovi alchymisté k pokusům). S migrací italských kominíků souvisí i vznik tuzemské větve rodu Benoni. Její členové se kominického řemesla v některých případech drželi až do poloviny 20. století. Kominictví se tedy v rodě Benoni drželo přinejmenším 250 let.\n\n\"Cech kominíků pražských\" musel existovat již před rokem 1748 – z té doby máme dochovánu cechovní pokladnu (dnes v Muzeu hl. m. Prahy). V roce 1868 vznikla \"Jednota kominických tovaryšů ku vzájemné podpoře\" v Praze. Na celostátní úrovni existovalo od roku 1896 \"Zemské společenstvo mistrů kominických v království Českém\".\n\nPo spojení pražské a mistrovské organizace vznikla \"Jednota kominíků\", která fungovala až do 50. let 20. století, kdy byly zrušeny živnosti. Činnost nakrátko obnovila znovu v 60. a 70. letech, ale v roce 1981 byla zakázána. K opětovnému rozvoji mohlo dojít až 90. letech 20. století.\n\nNejvětší rozkvět kominíci zažívali v době průmyslové revoluce. V současnosti, v době nárůstu ústředního vytápění, je jich stále méně.\n\nPatronem kominíků je sv. Florián.\n\nMezi základní vybavení, které kominíci používají patří různé typy štětek, analyzátor oxidu uhelnatého, inspekční kamera, průtlačné kartáče, čisticí zařízení pro spouštění do komína, diferenční tlakoměr, zednické nářadí a vybavení pro práci s plechy. Během vymetání se mechanickým pohybem odstraňují usazené saze v komínech a v kouřovodech, které znesnadňují proudění zplodin komínem od místa hoření do volné atmosféry.\n\nV roce 1589 udělil císař Rudolf II. Matějovi De Martini titul \"„předního mistra komináře při dvoře císařském“\". Součástí tohoto privilegia bylo i stanovení slavnostního šatu, jehož autorem byl Tadeáš Hájek z Hájku, císařův osobní lékař. Byl popsán takto: \"„kytle řemeslná z černého aksamitu do kolen jdoucí, kukle z kmentu bílého, punčoch bílých a nízké škorně s přazkami stříbřitými a krajkou, k tomu pás široký s naším erbem říše římské“\". Až na pár změn se v této podobě udržel kominický stejnokroj dodnes.\n\nV českém lidovém povědomí přetrvává pověst, že kominíci přinášejí štěstí. Když je někdo uvidí, musí se držet za knoflík, nebo si na kominíka sáhnout.\n\nV některých částech Velké Británie je pro nevěstu štěstí vidět kominíka na svůj svatební den. Mnoho kominíků této pověry využívá a vymetá komíny ve známých rodinách, kde je svatba, zrovna v tento den, aby nevěstě přinesli štěstí.\n\nHans Christian Andersen napsal pohádku \"Pastýřka a kominíček\", která je součástí jeho knihy \"Pohádky\", případně vydávána samostatně.\n\n\n"}
{"id": "418564", "url": "https://cs.wikipedia.org/wiki?curid=418564", "title": "Monte San Giorgio", "text": "Monte San Giorgio\n\nMonte San Giorgio je zalesněná hora (1096 m) ve švýcarském kantonu Ticino jižně od Luganského jezera. Západní úpatí hory zasahuje do Itálie. Je považována za nejbohatší naleziště mořských fosilií z doby středního triasu. V roce 2003 byla zapsána na Seznam světového dědictví UNESCO; v roce 2010 byla chráněná lokalita rozšířena i o italskou část.\n\nSkrze fosilie je zde zaznamenn život v prostředí tropické laguny, chráněné a částečně oddělené od volného moře pobřežním útesem. V této laguně se vyvinul rozmanitý mořský život, včetně plazů, ryb, mlžů, amonitů, ostnokožců a korýšů. Vzhledem k tomu, že laguna byla blízko pevniny, nachází se zde i fosilní pozůstatky hmyzu a rostlin.\n"}
{"id": "418566", "url": "https://cs.wikipedia.org/wiki?curid=418566", "title": "Povidla", "text": "Povidla\n\nPovidla jsou potravina kašovité konsistence, vyráběná ze sladkého ovoce, nejčastěji ze švestek či hrušek.\n\nNa rozdíl od marmelád a džemů se povidla tradičně vyrábějí bez přídavku cukru vařením ovoce až do zahuštění nebo vypékáním na pekáči. Původně se pro výrobu povidel používalo ovoce sušené. V některých oblastech se do švestkových povidel při vaření přidávaly zelené vlašské ořechy včetně slupek.\n\nOvoce k výrobě povidel by mělo být zcela dozrálé, případně též už přešlé prvními nočními mrazíky, aby byl vyšší přirozený obsah cukrů.\n\nPovidla se používají jednak přímo jako sladká pomazánka na chleba či jiné pečivo, jednak jako sladká náplň do pečiva (buchet, koláčů, šátečků aj.) a dalších pokrmů (např. kynutých knedlíků). Jejich užívání bylo hojnější v minulosti, kdy trvanlivá povidla představovala jeden z mála způsobů, jak dlouhodobě uchovávat ovoce.\n\nSlovo \"povidla\" nebo \"povidlí\" je v češtině doloženo od 14. století (Klaretův slovník) a vyskytuje se i v polštině (\"powidła\") a v ukrajinštině (\"povydlo\"). Ze slovanských jazyků je převzala rakouská němčina (\"Powidl\"). Podle Machkova etymologického slovníku patrně souvisí se staroindickým \"pavitra\", čistý, a původně znamenalo vyčištěnou případně cezenou šťávu; Rejzek však slovo odvozuje od slovesa \"vít\", povidla jsou tedy něco, co vzniklo vitím, mícháním vařené ovocné šťávy.\n\n\n"}
{"id": "418568", "url": "https://cs.wikipedia.org/wiki?curid=418568", "title": "Čuang Ťia-žung", "text": "Čuang Ťia-žung\n\nČuang Ťia-žung čínsky: 莊佳容, angl. \"Chuang Chia-jung\" (* 10. ledna 1985, Kao-siung, Tchaj-wan) je tchajwanská profesionální hráčka tenisu. Ve své dosavadní kariéře vyhrála 14 turnajů WTA ve čtyřhře.\n\nŤia-žung Čuangová se zúčastnila 28 zápasů ve Fed Cupu za tým Tchaj-wanu s bilancí 7-6 ve dvouhře a 16-4 ve čtyřhře.\n\n\n"}
{"id": "418571", "url": "https://cs.wikipedia.org/wiki?curid=418571", "title": "Kaltenbrunn", "text": "Kaltenbrunn\n\nKaltenbrunn (v překladu doslova \"Studený pramen\") je německým názvem sídel ležících v různých zemích:\n\n\n\n\n\n"}
{"id": "418574", "url": "https://cs.wikipedia.org/wiki?curid=418574", "title": "Sack (rozcestník)", "text": "Sack (rozcestník)\n\nSack může být:\n\n"}
{"id": "418575", "url": "https://cs.wikipedia.org/wiki?curid=418575", "title": "Ovládání", "text": "Ovládání\n\nOvládání může být :\n\n"}
{"id": "418577", "url": "https://cs.wikipedia.org/wiki?curid=418577", "title": "Strukturní geologie", "text": "Strukturní geologie\n\nStrukturní geologie studuje horniny a zemské těleso z hlediska struktur (staveb), které jeví systematičnost nebo zákonitost vzhledem k jistým deformačním mechanismům a geologickým procesům. Tato disciplína se snaží myšlenkově propojit vznik struktur nejrůznějších měřítek. Předmětem zájmu tak jsou např. vztah strukturních jednotek v objemu Himálajského horstva nebo na druhé straně uspořádání submikroskopických pórů v hornině. Obdobně se v případě deformačních mechanismů a geologických procesů zajímá např. o podmínky na rozhraní dvou sousedících litosférických desek stejně tak jako o význam hranice krystalických mřížek dvou sousedících zrn v hornině.\n\nHlavním cílem strukturní geologie je na základě současných geometrických vztahů struktur v hornině popsat její deformační historii a dále napěťové pole, které deformaci s danou geometrií způsobilo. V konkrétních případech je cílem vztáhnout historické variace lokálního napěťového pole na dané lokalitě k deformačním, resp. napěťovým vzorcům regionálního měřítka.\nStrukturní geologie je tak úzce spjata s teorií deskové tektoniky, která v souvislostech popisuje geologické procesy způsobující systematickou deformaci největších měřítek, kterou pozorujeme na útvarech jako je např. již zmiňované horské pásmo nebo středooceánský hřbet.\n\nRůzné deformační procesy probíhají za různých teplotně-tlakových podmínek a v čase se na sebe mohou nakládat (superponovat), což dovoluje při studiu výsledných struktur rozlišit nejvýraznější deformační (a většinou úzce spjaté metamorfní) fáze v historii horniny.\n\nV tomto ohledu jsou strukturní geologii blízké disciplíny petrologie a reologie.\n\nStrukturními prvky jsou obecně nespojitosti a nehomogenity v hornině. Uvažují se v zásadě dva typy: lineární (přímkové) a planární (plošné).\n\nStrukturní prvek může být buď reálný, nebo pouze myšlený geometrický útvar. Reálný prvek je definovaný nespojitostí nebo nehomogenitou v materiálu, typickým představitelem je zlom.\n\nNaopak myšlený prvek je určen propojením reálných, resp. myšlených prvků, tak například osní rovina vrásy je smyšlená rovina propojující zámky, resp. osy vrás.\nHlavní zájem strukturní geologie patří strukturním prvkům, které se ve zkoumaném objemu horniny opakují a vykazují statisticky přednostní (nenahodilou) orientaci.\n\n\n\nÚčelem strukturní analýzy je kvalitativní popis, kvantifikace a interpretace vzniku strukturních prvků na výchozech a v odebraných horninových vzorcích. Grafickým výstupem je strukturní mapa, textová sada dat orientací strukturních prvků a jejich zobrazení v různých typech diagramů (pólový, růžicový aj.). Výstupem po syntéze dat také bývají hloubkové řezy, které se vztahují k daným liniím ve strukturní mapě. Úplnou syntézu strukturních měření představují 3D blok-diagramy.\n\nZákladem strukturní analýzy je terénní práce v zájmové oblasti plošného rozsahu v jednotkách až desítkách km². Měří se struktury viditelné pouhým okem na výchozech hornin (skalisko, zářez silnice nebo řeky, lom, štola aj.). V tomto ohledu je obzvlášť důležitá definice výchozu jako nepřerušeného pokračování skalního podloží, neboť orientace struktur pozorovatelných na odděleném bloku nelze použít pro vytvoření strukturní mapy.\n\nNezbytnou terénní výbavu pro strukturní mapování tvoří zápisník pro písemnou dokumentaci, podkladové mapy pro zaznamenání poloh nejen dokumentačních bodů, geologické kladivo a geologický kompas. Geologické kladivo je třeba pro získání čerstvého lomu horniny, který výrazně usnadňuje vizuální prozkoumání mineralogie a strukturních vztahů horniny v měřítkách jednotek až desítek cm². Geologický kompas umožňuje měřit orientaci struktur (azimut a sklon). Dalšími pomůckami bývají podle potřeb a možností fotoaparát, lupa, GPS aj.\n\nZákladní laboratorní metodou nejen strukturního geologa je optická mikroskopie.\nPro účely strukturní analýzy se pozoruje hlavně v procházejícím světle, méně často v odraženém – to je naopak zásadní např. v ložiskové geologii.\nHorninový vzorek se pro tento účel upravuje do formy výbrusu, tedy asi 30 μm tlusté destičky obecně libovolné plochy, typicky však menší než 3 x 4,5 cm. Taková tloušťka dovoluje světlu procházet od zdroje světla výbrusem přes okulár do očí pozorovatele nebo do fotografického přístroje. Při pozorování se standardně používá rovinně polarizované světlo zajištěné polarizátorem nastálo umístěným mezi zdrojem světla a výbrusem. Mezi výbrusem a okulárem je standardně další, tentokrát však snadno vysunovatelný polarizátor s rovinou polarizace v kolmém směru k rovině prvního polarizátoru. Takto je možno pozorovat ve dvou různých zobrazeních, z nichž každé odkrývá různé vlastnosti studovaných minerálních zrn a hornin.\nKromě zásadních informací o mineralogii horniny, která je spíše předmětem studia petrologie, lze pomocí této metody lépe charakterizovat mikrostruktury a k nim vedoucí deformační mechanismy.\n"}
{"id": "418581", "url": "https://cs.wikipedia.org/wiki?curid=418581", "title": "Latisha Chan", "text": "Latisha Chan\n\nLatisha Chan, do roku 2018 hrající pod občanským jménem Čan Jung-žan, (čínsky: 詹詠然, anglicky: \"Chan Yung-jan\"; * 17. srpna 1989 Dongshi) je tchajwanská profesionální tenistka, deblová specialistka a bývalá světová jednička ve čtyřhře žen, když ve dvou obdobích mezi sezónami 2017–2018 na vrcholu strávila 34 týdnů. První hráčkou se stala jako druhá Tchajwanka po Sie Su-wej a třicátá šestá tenistka od zavedení klasifikace v roce 1984. Čelo také částečně sdílela s Martinou Hingisovou, čímž vytvořily 12. dvojici na vrcholu klasifikace.\n\nVe své dosavadní kariéře na okruhu WTA Tour vyhrála třicet tři turnajů ve čtyřhře. V rámci série WTA 125s zvítězila ve dvou čtyřhrách a na okruhu ITF sedmnáct titulů ve dvouhře a osmnáct ve čtyřhře.\n\nOsmkrát si zahrála o titul na Grand Slamu, když v sezóně 2007 s krajankou Čuang Ťia-žung odešla poražena z finále Australian Open a US Open. Ve finále ženské čtyřhry Australian Open 2015 opět prohrála v páru s Čeng Ťie. Na Australian Open 2011 pak ve finále smíšené čtyřhry nestačila s Australanem Paulem Hanleym na dvojici Katarina Srebotniková a Daniel Nestor. Titulu se dočkala až na US Open 2017, kde triumfovala po boku Švýcarky a stabilní partnerky Martiny Hingisové. Tři trofeje přidala s Chorvatem Ivanem Dodigem ze smíšených čtyřher na French Open 2018 a 2019, rovněž tak z Wimbledonu 2019. V lednu a únoru 2018 byla její spoluhráčkou Češka Andrea Sestini Hlaváčková.\n\nNa žebříčku WTA byla ve dvouhře nejvýše klasifikována v červnu 2007 na 50. místě a ve čtyřhře pak v říjnu 2017 na 1. místě. Trénuje ji otec Čan Juan-Ljang.\n\nV tchajwanském fedcupovém týmu debutovala v roce 2006 jako 16letá utkáním dvouhry zóny Asie a Oceánie proti Novému Zélandu, v němž porazila Leannu Bakerovou výsledkem 6–1 a 6–0. Tchajwanky v sérii zvítězily celkově 2:0 na zápasy. Do roku 2018 v soutěži nastoupila k dvaceti jedna mezistátním utkáním s bilancí 4–8 ve dvouhře a 9–4 ve čtyřhře.\n\nV sezóně 2004 vyhrála spolu se Sun Šeng-nan juniorku čtyřhry na Australian Open. V roce 2006 získala zlatou medaili v soutěži družstev na Asijských hrách v katarském Dauhá a stříbrnou ve čtyřhře. Roku 2010 přidala další tři kovy z Asijských her v čínském Kantonu, a to zlaté medaile v ženské a smíšené čtyřhře a stříbro v týmech.\n\nNa US Open 2010 se s Číňankou Čeng Ťie probojovaly jako sedmé nasazené do semifinále debla, v němž podlehly turnajovým dvojkám Liezel Huberové a Naděždě Petrovové ve dvou setech. Mezi poslední čtyři páry grandslamu se dostala také v mixu na Wimbledonu 2011, kde s Paulem Hanleym podlehli čtvrté nasazené dvojici Mahesh Bhupathi a Jelena Vesninová.\n\nTchaj-wan reprezentovala na Letních olympijských her 2008 v Pekingu, kde v ženské čtyřhře byly s Čuang Ťia-žung nasazeny jako turnajové trojky. Vypadly ve druhém kole s italskou dvojicí Flavia Pennettaová a Francesca Schiavoneová po třísetové bitvě, když v rozhodující sadě prohrály 6–8.\n\nZúčastnila se také Her XXXI. letní olympiády v Riu de Janeiru, kde v ženské čtyřhře vytvořila se sestrou Čan Chao-čching třetí nasazený pár. Po výhře nad Britkami Heather Watsonovou a Johannou Kontaovou postoupily do čtvrtfinále. V něm nestačily na pozdější stříbrné olympijské medailistky Timeu Bacsinszkou s Martinou Hingisovou ze Švýcarska.\n\nJejí mladší sestrou je profesionální tenistka Čan Chao-čching, s níž také nastupuje do deblových soutěží.\n\n"}
{"id": "418583", "url": "https://cs.wikipedia.org/wiki?curid=418583", "title": "Moše Kachlon", "text": "Moše Kachlon\n\nMoše Kachlon ( ,‎* 19. listopadu 1960 Chadera, Izrael) je izraelský politik, právník a bývalý poslanec Knesetu za stranu Likud. Během druhé vlády Benjamina Netanjahua, která vládla v letech 2009 až 2013, zastával v izraelské vládě posty ministra komunikací a ministra sociální péče a sociálních služeb. V roce 2014 založil nový politický subjekt Kulanu, který ve volbách roku 2015 získal deset poslanců v Knesetu.\n\nNarodil se na předměstí Chadery Giv'at Olga, jako jedno ze sedmí dětí libyjského imigranta. V letech 1978 až 1986 sloužil jako výcvikový instruktor u Izraelských obranných sil. Po skončení vojenské služby vystudoval bakalářský obor politologie na Haifské univerzitě, načež pokračoval studiem práva na právnické škole v Netanje.\n\nDo Knesetu byl poprvé zvolen za stranu Likud ve volbách v roce 2003, po nichž se stal místopředsedou Knesetu. Před následujícími volbami v roce 2006 se překvapivě umístil na třetím místě kandidátní listiny své strany. Poslanecký mandát obhájil a před volbami v roce 2009 se umístil na šestém místě kandidátní listiny. Po opětovném obhájení mandátu byl 31. března 2009 jmenován ministrem komunikací ve druhé Netanjahuově vládě. V této pozici se mu podařilo dosáhnout změn v izraelském komunikačním trhu, jež vedly ke snížení cen za související služby. V letech 2011 až 2013 v téže vládě zastával rovněž post ministra sociální péče a sociálních služeb. V Knesetu se Kachlon věnoval vylepšení finanční situace ekonomicky znevýhodněných oblastí izraelské společnosti. V rámci této snahy se snažil prosadit zákon redukující poplatky pro chudé rodiny.\n\nNavzdory své popularitě se rozhodl neúčastnit parlamentních voleb v roce 2013 a opustil politický život. V dubnu 2014 oznámil návrat do politiky, ne však do své někdejší strany Likud. Tu kritizoval, že postrádá prvek sociální odpovědnosti, který silně akcentovala například za vlády Menachema Begina v 70. a 80. letech. Koncem roku 2014 založil stranu Kulanu coby středopravou formaci, jejíž kandidátní listinu vedl do voleb v roce 2015 a stal se poslancem Knesetu.\n\n"}
{"id": "418587", "url": "https://cs.wikipedia.org/wiki?curid=418587", "title": "Mercury-Redstone BD", "text": "Mercury-Redstone BD\n\nMercury-Redstone BD (MR-BD) byl testovací let amerického programu Mercury. Test byl do programu přidán dodatečně, po selhání mise Mercury-Redstone 2 (MR-2). Název mise napovídá že se jednalo o test kombinace rakety Redstone a kosmické lodi Mercury, BD značí \"Booster Development\" (česky vývoj nosiče). Potíže předchozí mise MR-2 byly způsobeny servo ventilem, který nebyl schopen dodávat přesné množství peroxidu vodíku do plynového generátoru a to přetížilo palivové turbočerpadlo. Další problém byly harmonické vibrace, vznikající při aerodynamickém namáhání v horní sekci rakety. Problém s dodávkou paliva byl vyřešen modifikací omezovače tahu a vršek rakety byl vyztužen a bylo přidáno 95 kg izolace, pro utlumení vibrací.\n\nPři testu byla použita pouze maketa lodi Mercury bez aktivního únikového systému, zpětných raket (\"retro rocket\") a dopředných raket (\"posigrade rocket\"). Raketa vystoupala do výšky 183 km, dosáhla maximální rychlosti 8245 km/h a dopadla 494 km od místa startu. Přetížení dosáhlo hodnoty 11 g (108 m/s²). Raketa a kapsle Mercury spolu zůstaly spojeny po celou dobu letu a dopadly společně do Atlantského oceánu. Test MR-BD byl úspěšný a vedl k prvnímu americkému letu s lidskou posádkou Mercury-Redstone 3.\n\n"}
{"id": "418589", "url": "https://cs.wikipedia.org/wiki?curid=418589", "title": "Válka biskupů", "text": "Válka biskupů\n\nVálka biskupů (anglicky \"Bishops' Wars\", latinsky \"Bellum Episcopale\") označuje dvě válečná střetnutí mezi Karlem I. a skotskými covenantery v letech 1639 a 1640, které byly předzvěstí následné anglické občanské války.\n\nSkotská reformace roku 1591 položila základy změn skotské církve. Situace v následujících letech ale dospěla do stavu, kdy existovaly dvě skupiny – presbyteriáni (upřednostňující správu církve staršími a děkany) a episkopalisté (preferující vládu biskupů). První skupina byla představována radikálními ministry, zatímco druhá skupina obsahovala zastánce panovníka. Jakub I. na počátku 17. století zahájil jmenování jednotlivých biskupů.\n\nVzestup postavení biskupů způsobil nevraživost presbyteriánů v rámci církve ale také mezi skotskou aristokracií, která se obávala ztráty vlivu. Mnoho z nich trpělo ztrátou prestiže poté, co se král přestěhoval roku 1603 do Londýna což vedlo mimo jiné k poklesu počtu výnosných úřadů ve Skotsku. Ve 30. letech toto napětí vzrostlo poté co Karel I. jmenoval biskupy do tajné rady, orgánu spravujícího Skotsko. Roku 1635 byl dokonce arcibiskup John Spottiswood jmenován skotským kancléřem.\n\nKrize vyvrcholila roku 1637 kdy se Karel I. rozhodl zavést anglikánskou Knihu obecných modliteb jako základní dokument pro skotskou církev a to bez jakékoli konzultace a přes odpor rady starších biskupů. V únoru 1638 vznikl národní covenant – dokument odmítající Karlovy reformy (zastánci tohoto názoru se nazývali covenanteři). V listopadu téhož roku se konalo v Glasgow valné shromáždění skotské církve a to odvolalo všechny biskupy. Karel požadoval odvolání tohoto rozhodnutí, což covenanteři odmítli.\n\nPro Karla byla válka se Skotskem riskantní. Vládl bez parlamentu téměř dvanáct let a nemohl si tak nechat schválit financování válečného tažení. Snažil se proto vytvořit koalici proti covenantu z místní opozice v Skotsku a vyžádal si podporu i z Irska. Skotové tak měli být napadeni zevnitř i zvenku. Jeho strategie byla smělá, ale její uplatnění bylo amatérské.\n\nNebyly vypracovány podrobné plány součinnosti, nebyly vyřešeny problémy se zásobováním, nebyly zajištěny dostatečné finanční zdroje a vojáci byli nezkušení a měli špatnou výzbroj. Skotské vojsko covenaterů bylo připraveno jen o něco lépe ale jejich předností byla víra v to, že bojují za správnou věc. Vnitřní nepřátelé byli do června 1639 poraženi když covenant zvítězil v bitvě u Bridge Dee, jediné velké bitvě války.\n\nNa konci května dorazil Karel se svým vojskem k Berwicku. Vojáci měli málo jídla a rozšířila se mezi nimi úplavice. Počasí se zhoršilo a v širém okolí nebyly stromy, ze kterých by se daly postavit úkryty. Skotové na druhé straně hranice na tom nebyli o mnoho lépe, ale nechtěli riskovat přechod do Anglie, kde očekávali silný odpor. Jediným řešením této situace bylo jednání.\n\nPoté co Karel obdržel od Irů informaci o tom, že ho nepodpoří a od hraběte z Bristolu návrh, aby pro podporu války svolal parlament, rozhodl se přijmout návrh Skotů na jednání. Obě strany se dohodly na rozpuštění vojska, a ačkoli Karel odmítl akceptovat výsledky všeobecného církevního sněmu, přislíbil na 20. srpen svolat nový sněm do Edinburghu. Mírová dohoda byla uzavřena 18. června.\n\nSněm v Edinburghu schválil závěry předchozího církevního sněmu z Glasgow. Jednání došlo i dál a odhalilo rozpory mezi covenantem a králem. Nebyl to už jenom zápas o církevní svobody, ale boj o moc. Episkopální systém byl zrušen a církevním hodnostářům bylo zakázáno působení ve státních úřadech. Jmenování biskupů bylo označeno v rozporu s božími zákony. Parlament, který se sešel nedlouho poté, tyto závěry potvrdil a ve Skotsku tak došlo k zrušení absolutní moci krále.\n\nPro Karla se jednalo o neakceptovatelnou situaci. Nemohl vládnout jako konstituční panovník v jednom království, zatímco v obou dalších jako absolutní monarcha. Pro Anglii byla tato situace vzorem, pro její rozvinutější právní systém. Pro Karla se svolání dalšího jednání anglického parlamentu stalo velmi nebezpečným.\n\nKarel začal plánovat druhou invazi do Skotska. Z Irska povolal Wenwortha, kterého jmenoval hrabětem ze Staffordu a spolu s Williamem Laudem vytvořili hlavní mocenskou skupinu v královské radě. Karel měl k dispozici dopis Skotů pro Ludvíka XIII., v němž ho žádali, aby byl arbitrem jejich sporu s Karlem. To Karel považoval za důkaz jejich zrady. Když ale bylo svoláno jednání parlamentu v dubnu 1640 poslanci tomuto dopisu nevěnovali žádnou pozornost a soustředili se na kritiku Karlovy vnitrostátní politiky. Král nezískal podporu pro tažení do Skotska a parlament byl po třech týdnech rozpuštěn.\n\nNeúspěch jednání anglického parlamentu povzbudilo Skoty. Ti se podobně jako Karel začali připravovat na další válku. Bylo svoláno shromáždění zemských stavů (parlament bez královské autority) a byla jmenována vláda, která měl připravit obranu země. Podobně jako roku 1639 byla vnitřní opozice rychle poražena.\n\nKarel během léta shromažďoval veškeré vojenské síly, které byl schopen zorganizovat, ale zůstával v Londýně. Podle informací, které měl, se neobával, že by Skotové překročili hranice. Covenantské vojsko podniklo 17. srpna překvapivý útok. Jejich vojsko překročilo hranice, vyhnulo se hlavnímu královskému vojsku, v bitvě u Newburnu se utkalo se severní části královských oddílů a obsadilo Newcastle upon Tyne. Tím zablokovalo dodávku uhlí do Londýna. Druhá válka biskupů skončila ještě dříve, než mohla začít.\n\nByla zahájena mírová jednání a Skotové trvali na účasti zástupců anglického parlamentu. V srpnu 1641 byla v Londýně podepsaná mírová dohoda. Karel odvolal všechna svá prohlášení proti Covenantu a akceptoval výsledky sněmu v Edinburghu. Skotům byl přiznán nárok na válečné reparace ve výši 30000 liber a stáhli se ze severní části Anglie.\n"}
{"id": "418590", "url": "https://cs.wikipedia.org/wiki?curid=418590", "title": "Deadpool", "text": "Deadpool\n\nDeadpool je fiktivní komiksová postava vydavatelství Marvel Comics. Poprvé se objevil v sešitu \"The New Mutants\" #98 (únor 1991) z rukou kreslíře Roba Liefelda a scenáristy Fabiana Niciezy. Při svém prvním objevení byl padouchem, ale postupně se přerodil v antihrdinu. Deadpool je fyzicky znetvořený a psychicky nestabilní žoldák s nadlidskými schopnostmi, například v podobě urychlení uzdravování vlastních zranění. Pro svou upovídanost a tendenci prolamovat čtvrtou stěnu je často přezdívaný „Držkatý žoldák“ („Merc with a Mouth“).\n\nPostava Deadpoola se poprvé objevila v sešitu \"The New Mutants\" #98 z února 1991. Autory jsou kreslíř / scenárista Rob Liefeld a scenárista Fabian Nicieza. Podle Niciezy Liefeld vymyslel podobu a jméno postavy, zatímco on sám její charakter. Když Nicieza viděl návrh Deadpoola, ihned Liefeldovi sdělil, že je jen kopií Deathstrokea z komiksu \"Teen Titans\", i proto mu Nicieza přiřkl civilní jméno „Wade Wilson“, jako interní vtip, jelikož civilní jméno Deathstrokea je Slade Wilson. Další inspirací byl Spider-Man, který rovněž během soubojů vtipkuje. Liefeld uvedl, že jeho dvě nejoblíbenější postavy byly Spider-Man a Wolverine, ale jelikož v té době neměl příležitost podílet se na jejich komiksech, vytvořil si vlastní verzi pro \"New Mutants\", a to Deadpoola a Cablea.\n\nVe své první akci je Deadpool najat, aby zaútočil na Cablea a New Mutants. Posléze se stal součástí komiksu \"X-Force\". Sporadicky se objevoval i v komiksech \"Avengers\", \"Daredevil\" a \"Heroes for Hire\". V roce 1993 získal svou první minisérii s názvem \"The Circle Chase\", již psal Fabian Nicieza a kreslil Joe Madureira. V roce 1994 následovala druhá minisérie nazvaná \"Deadpool\". Tu psal Mark Waid a kreslil Ian Churchill.\n\nV roce 1997 dostal svou první sérii na pokračování. Jejími autory byli scenárista Joe Kelly a kreslíř Ed McGuinness. Již tehdy byl Deadpool parodií superhrdinských komiksů. Autoři série také vytvořili nové podpůrné postavy Blind Alu a Weasela. Ze série se stal kult a byla oceňována pro svou pop-kulturní grotesknost. Po Kellym sérii převzal Christopher Priest, který ji chtěl zpřístupnit novým čtenářům. Série čítala 69 čísel.\nPrvní série byla v roce 2002 nahrazena pseudo-spin-offem s titulem \"Agent X\". Autorkou byla Gail Simone. Změna byla součástí širší změny v univerzu X-Menů. Například z Cablea se stal Soldier X a z týmu X-Force zase X-Statix. Deadpool se vrátil v roce 2004 v sérii \"Cable & Deadpool',\" kterou znovu psal Fabian Nicieza. Série byla ukončena číslem 50.\n\nDeadpool se poté objevil v komiksu \"Wolverine: Origins\" autora Daniela Waye. V září 2008 byla spuštěna druhá série Deadpoola, autory byli Daniel Way a Paco Medina. V červenci 2009 začala vycházet další série s názvem \"\". Autory byli Victor Gischler a Bong Dazo. V listopadu 2009 následovala série \"Deadpool Team-Up\", kterou psal Fred Van Lente a kreslil Dalibor Talajic.\n\nDalší série s názvem \"Deadpool Corps\" začala vycházet v dubnu 2010. Psal ji také Gischler. Vedle Deadpoola tato série pracovala i s jeho alternativními verzemi Lady Deadpool, Headpool, Kidpool a Dogpool. Série byla ukončena po 12 číslech. V rámci Marvel Knights také vycházel titul \"Deadpool: Wade Wilson's War\" a v rámci Marvel MAX zase \"Deadpool MAX\".\n\nV rámci relaunche Marvel vesmíru známého jako Marvel NOW! byla spuštěna nová série na pokračování. Tu psali Brian Posehn a Gerry Duggan a kreslil Tony Moore. Během této série byl vydán i webový komiks \"Deadpool: The Gauntlet\". Deadpool se poté objevil v crossoverech \"Original Sin\" (2014) a \"AXIS\" (2014). Od přelomu roků 2015 a 2016 vycházela v rámci All-New, All-Different Marvel již čtvrtá série, kterou opět psal Gerry Duggan a kreslil Mike Hawthorne. V rámci eventu Marvel Legacy došlo k říjnu 2017 k přečíslování série na původní sérii. Po čísle 36 tak následovalo číslo 287. Sérii dále psal Duggan. Od června 2018 bude vydávána nová série, kterou budepsát Skottie Young.\n\nWade Wilson (jméno postavy) se narodil armádnímu generálovi a nemocné matce. Po smrti matky na rakovinu plic začal otec pít a následně si začal zlost vybíjet na mladém Wadeovi, což z něj udělalo mladého delikventa. V 17 letech byl jeho otec zabit opilým přítelem v baru. Mladý Wade na to odešel ze střední a narukoval na USASF (United States Army Special Forces), ze které byl brzo vyhozen a následně se stal žoldákem.\n\nDíky povedené kariéře žoldáka a zděděné rakovině po matce byl přizván k druhému projektu Zbraně X, ve kterém mu do DNA přidali léčivý faktor, který byl vyňat z genu Wolverina. Vzniklý léčivý faktor byl mnohonásobně silnější než od dárce. Díky rychlosti hojení se mu buňky přestaly přirozeně rozpadat, což mělo za následek deformaci pokožky a následné zešílení, které je způsobeno nerozpadáváním se mozkových buněk, které se přirozeně rozpadají. Tento léčivý faktor je zcela typický jen pro Deadpoola, protože je stále nemocen rakovinou, se kterou jeho tělo neustále svádí boj. Lečivého faktoru chtěli využít mnozí zločinci, kteří však doplatili na to, že zapomněli na jeho rakovinu, takže jejich výtvorům vznikaly stále nové buňky, které nemohla rakovina likvidovat. Jeho regenerace je velice silná.\n\nDeadpoolovou silnou stránkou je jeho velice rychlý léčivý faktor, jenž je natolik rychlý a důsledný, že přežije i s useklou hlavou (pokud se mu následně vrátí na původní místo). Mezi jeho další silné stránky patří jeho dokonalé zacházení se zbraněmi všeho druhu a kalibru. Je taktéž velice hbitý a znalý v bojových uměních. Také se dokáže teleportovat na krátké vzdálenosti.\n\nJak bylo zmíněno v Cableovi (vol. 2) #13 (2009), patří Deadpool mezi nejnebezpečnější muže celého světa, ze všech dimenzí. Bohužel, též patří mezi snadno zmanipulovatelné osoby. Tento příběh se odehrává v roce kolem 3000 let, kdy ho jeho léčivý faktor udržel při životě přes 1000 let.\n\nV České republice vydávají komiksy s Deadpoolem nakladatelství Crew a Hachette Fascicoli.\n\n\n\n\n\n\n\n\n\n\n\n"}
{"id": "418592", "url": "https://cs.wikipedia.org/wiki?curid=418592", "title": "Mercury-Jupiter", "text": "Mercury-Jupiter\n\nMercury-Jupiter měl být první testovací let programu Mercury. Start by plánován na říjen 1958, ale kvůli rozpočtovým omezením byl v červenci 1958 zrušen. Raketa Jupiter měla být schopna dopravit kapsli Mercury do výšky až 500 km a dosáhnout při tom rychlosti až 14 000 km/h. Dřívější biologické lety rakety Jupiter prokázaly, že při těchto podmínkách byla testovaná zvířata vystavena přetížení až 40 g. Tato extrémní hodnota znamenala, že by raketa nemohla být pro lety s lidskou posádkou využita na maximum svých možností.\n\n"}
{"id": "418595", "url": "https://cs.wikipedia.org/wiki?curid=418595", "title": "Hey Mercedes", "text": "Hey Mercedes\n\nHey Mercedes byla americká rocková kapela zfromovaná v letech 1999/2000. \n\nKrátce po odchodu kytaristy Chrise Broache z Braid a jejím následném rozpadu si zbylí členové původní sestavy - kytarista a zpěvák Bob Nanna, bubeník Damon Atkinson a basák Todd Bell - našli náhradu v podobě Marka Dawurska z Alligator Gun. Již v následujícím roce vydali první singl.\n\nAlba\nEverynight Fire Works (2001)\nLoses Control (2003)\n\nSingly\nHey Mercedes (2000)\nThe Weekend (2002)\nSplit 7\" with Favez (2003)\nUnorchestrated (2005)\n\n"}
{"id": "418597", "url": "https://cs.wikipedia.org/wiki?curid=418597", "title": "Klapice", "text": "Klapice\n\nPřírodní rezervace Klapice se nachází na jihozápadním okraji Prahy mezi obcí Kosoř a městskou částí Praha 16, Radotín. Rozkládá se na prudkých svazích kopce Klapice. Její západní a severní hranici tvoří Šachetský potok. Rezervace se nachází současně na území chráněné krajinné oblasti Český kras a přírodního parku Radotínsko - Chuchelský háj.\n\nHlavním předmětem ochrany v PR Klapice je teplomilná šipáková doubrava na jihozápadně orientovaném svahu s výskytem řady vzácných druhů. Na území se nachází také společenstvo dubohabřin a v údolí potoka společenstvo lužního lesa. Na prudkých jihozápadních svazích můžeme nalézt malé plochy skalních stepí. V minulosti zde byly vysazeny nepůvodní porosty smrku ztepilého a borovice černé, které jsou v současnosti postupně odstraňovány. Cílem je tedy postupné dosažení vhodné dřevinné skladby, vyšší věkové a prostorové rozmanitosti porostů. \n\nGeologickým podložím jsou vápence nejvyššího stupně svrchního siluru a spodního devonu, bylo zde nalezeno množství zkamenělin, u významnějších nálezů jsou to pozůstatky petergyota (Acutiramus). Z doposud sedmi známých druhů jsou dva popsány z Čech. Geologický profil je odkrytý několika lomy. V nejjižnější části spodními polohami kopaninského souvrství pokračující profilem svrchnosilurským. Nachází se zde celkem 9 přirozených či umělých geologických odkryvů. Půdní poměry nejsou blíže zkoumány a hydrologicky se jedná o suché svahy bez výstupu pramenů.\n\nVegetace je zde silně ovlivněna reliéfem: na severním až severozápadním svahu se nacházejí především habrové a bukové doubravy \"(svaz Carpinion\"). Na jižně a jihozápadně orientovaných svazích se nachází poměrně dobře vyvinutá dřínová doubrava \"(Corno-quercetum)\" s porosty dubu šipáku \"(Quercus pubescens)\". Ve stromovém patře se vyskytuje především habr, dub zimní, buk lesní, v menší míře pak lípa malolistá a jeřáb břek. Z keřů stojí za zmínku chráněný dřín obecný (\"Cornus mas\"). Druhově bohaté je bylinné patro, které sčítá až 60 druhů např. \"Lathyrus vernus, Epipactis helleborine, Carex digitata, Poa nemoralis\". Také se zde nacházejí významné extrazonální společenstva šípákové doubravy, které jsou jedním z hlavních důvodů vyhlášení ochrany této rezervace.\n\nNa území se vyskytuje řada vzácných druhů jako např. třemdava bílá (\"Dictamnus albus\"), len žlutý (\"Linum flavum\"), kruštík tmavočervený (\"Epipactis atrorubens\"), bělozářka liliovitá (\"Anthericum liliago\") a lilie zlatohlavá (\"Lilium martagon\"). Dále zde rostou typické druhy dubohabřin a skalních stepí.\n\nFauna je zde poměrně bohatá, hlavně z hlediska bezobratlých živočichů, jako jsou motýli a brouci. Místo je významné především z pohledu motýlí fauny. Převládají zde druhy skalních stepí, teplomilných doubrav nebo druhy původních lesních porostů. Byli zde zaznamenáni druhy, jako je drobnokřídlík jarní (\"Eriocrania semipurpurella\"), bronzovníček bukový (\"Heliozela sericiella\"). Ze skupiny zvláště chráněných motýlů, druhy denních motýlů,kteří jsou velmi nápadní, sem patří například: batolec červený (\"Apatura ilia\"), bělopásek dvouřadý (\"Limenitis camilla\") a otakárek fenyklový (\"Papilio machaon\"). Za zmínku také stojí kriticky ohrožený okáč metlicový (\"hipparchia semele\"), který ze všech velkých okáčů zaznamenal největší úbytek a na Moravě je již zcela vymřelý. \n\nZ brouků zde žije například ohrožený dřepčík (\"Aphtona atrovirens)\", dále zvláště chráněný roháč obecný (\"Lucanus cervus\"). Z čeledi střevlíkovitých zde žije např. střevlík kožitý (\"Carabus coriaceus) nebo Molops elatus.\" Co se týče čeledi mandelinkovitých, najdeme zde druhy jako jsou \"Coptocephala rubicunda\" nebo \"Aphtona pygmaea.\" Vyskytuje se zde i téměř ohrožený \"Brachysomus hirtus\" z druhu nosatcovitých.\n\nCo se týče savců, najdeme zde například jezevce lesního (\"Meles meles\") a plštíka lískového (\"Muscardinus avellanarius)\" Z ptáků můžeme jmenovat například datla černého (\"Dryocopus martius\"), jestřába lesního (\"Accipiter gentilis\") dále pak strakapouda malého (\"Dendrocopos minor),\" a lejska černohlavého (\"Ficedula hypoleuca\"). V Šachetském potoce se potvrdil výskyt silně ohroženého mloka skvrnitého (\"Salamandra salamandra\").\n\nRezervace byla vyhlášena 31.8.1988 NV hlavního Města Prahy v tehdejší kategorii chráněný přírodní výtvor s datem účinnosti předpisu od 1.9.1988. Před tímto datem byla chráněna překryvem území CHKO Český kras. Dříve se Kalpice využívala pro lesní hospodářství a pro těžbu nerostných surovin. Těžilo se zde již před druhou světovou válkou, největší z lomů byl využíván v letech 1935-1948 pro těžbu suroviny určené k dláždění chodníků\n\nÚzemí je z velké části tvořeno poměrně příkrými svahy, turisticky je navštěvováno zcela minimálně.\n\nProstor přírodní rezervace se nachází ve vrcholové partii stejnojmenného vrchu o nadmořské výšce 345 metrů. Geomorfologicky vrch spadá do celku Pražská plošina, podcelku Kladenská tabule a okrsku Hostivická tabule.\n"}
{"id": "418600", "url": "https://cs.wikipedia.org/wiki?curid=418600", "title": "Pokusy na zvířatech", "text": "Pokusy na zvířatech\n\nPokusy na zvířatech nebo též experimenty na zvířatech jsou člověkem cíleně prováděné úkony na zvířatech za nějakým účelem. Použití zvířat v pokusech bylo a stále je nedílnou součástí poznání člověka a stojí za pokrokem v medicíně a celé řadě dalších přírodních oborů. Díky stále diskutované etice pokusů na zvířatech dochází i v této oblasti k řadám změn. V legislativě ukotvená ochrana práv zvířat, použití anestezie a analgezie při experimentech nebo nahrazení pokusů alternativními metodami vedlo k redukci počtu pokusů, odstranění nehumánního zacházení anebo úplnému zákazu použití lidoopů v pokusech ve většině vyspělých zemí. \n\nPokusy na zvířatech hrály a hrají zcela zásadní roli v biomedicínském výzkumu a byly základem celé řady objevů v biologii a medicíně, jakož i dalších oblastech. To dokládá například fakt, že celkem ze 106 Nobelových cen udělených za fyziologii a lékařství od roku 1901 bylo 96 objevů provedeno za použití pokusných zvířat. Výčet zvířat pro pokusy prochází prakticky celým spektrem živočišných druhů, od bezobratlých (octomilky, háďátka), přes studenokrevné obratlovce až po primáty příbuzné člověku (šimpanzi). K největšímu nárůstu pokusů na zvířatech došlo kolem 70. let 20. století. Poté s nástupem organizací za práva zvířat došlo k mírnému poklesu v 80. a 90. létech. Pokusy na zvířatech jsou důležitou součástí základního a aplikovaného výzkumu v medicíně a biologii, zemědělství a mohou rovněž přispívat k ochraně životního prostředí. V minulosti se zvířata používala při testech jaderných zbraní, kdy na nich byly zkoumány okamžité i dlouhodobé účinky vystavení ionizujícímu záření. Velkou úlohu sehrála zvířata také v počátcích kosmického výzkumu. Prvním živým tvorem mimo naši planetu byl pes Lajka, vynesený při misi Sputnik 2, americký kosmický program používal testovací subjekty z řádu primátů (makakové a šimpanzi). Dnes jsou pokusy s hominidními primáty ve většině případů zakázány. \n\nV dnešní době mají dominantní roli v medicínském výzkumu myši a potkani. Výhoda použití myší v medicínském výzkumu tkví v nízkých nákladech na chov, vysokém reprodukčním potenciálu myší, ale především ve značné genetické podobnosti lidí a myší. Myš a člověk sdílejí víc než 99 % genů. Díky znalosti lidského a myšího genomu můžeme pomocí myších modelů poznat a pochopit funkci všech lidských genů, podstatu geneticky podmíněných chorob a navrhnout nové formy terapie a diagnostiky nemocí lidí a zvířat. Do budoucna se tak očekává produkce celé řady dalších transgenních kmenů myší. Zatímco myš a potkan hrají nezastupitelnou roli při výzkumu genů, nemocí a fyziologických funkcí, větší zvířata jsou zase potřebná pro vývoj nových chirurgických postupů nebo testování transplantací orgánů apod. Z těchto důvodů jsou například prasata a psi stále nenahraditelnou metodou výzkumu. Králíci a morčata se využívají k produkci protilátek, komplementu a dalších složek séra.  \n\nHistorie pokusů na zvířatech sahá až do starověkého Řecka k Aristotelovi a dalším. Galénos, lékař řeckého původu, jenž však působil ve starověkém Římě, objasnil řadu anatomických struktur a fyziologických funkcí pomocí pitev zvířat a operací na živých zvířatech. Středověk přinesl útlum nejen v pokroku medicíny ale i ve využití zvířat pro vědecké poznání. Teprve s renesancí přichází další nástup lékařů a badatelů, jež využívali ke svým experimentům zvířata. Anatom a lékař Vesalius (1514–1564) využil vivisekce a položil základy srovnávací anatomie. Poté William Harvey (1578–1657) díky studiím na zvířatech objasnil funkci oběhového systému a srdce. Využití zvířat v pokusech se nadále zvyšovalo s rozmachem vědy v 18. a 19. století. Claude Bernard (1813–1878) položil základy experimentální medicíny a navrhl metodiku pro práci s laboratorními zvířaty. Bez experimentů na zvířatech se neobešly ani známé objevy prvních vakcín Louise Pasteura (1822–1895), Emila von Behringa (1854–1917) nebo Paula Ehrlicha (1854–1915). Dvacáté století přineslo díky studiím na zvířatech celou řadu objevů v medicíně. Jde například o objev anebo přípravu insulinu, hormonů, vitamínů, hemodialýzy, nových vakcín nebo zavedení nových chirurgických postupů, použití umělých tkání nebo transplantací atd. Harmonizace a standardizace experimentů byly výsledkem cíleného šlechtění, inbreedingu a chovu zvířat pouze pro laboratorní účely na začátku 20. století. První inbrední kmeny myší byly připraveny v roce 1930. Další pokrok v medicíně přinesl zavedení genových manipulací a geneticky upravených zvířat. V roce 1976 byla poprvé prezentována geneticky upravená myš. V roce 2002 byl popsán celý genom myši. O dva roky později pak genom potkana. V dnešní době existuje celá řada kmenů myší s různým fenotypovými vlastnostmi - např. neobézní myši s diabetem (NOD kmen), kmeny s vypnutým genem (knock-out myši) nebo transgenní myši.\n\nV roce 1959 definovali biologové Russell a Burch zásady pro odpovědné a rozumné užití zvířat v experimentu - takzvanou koncepci 3R (Replacement, Reduction, Refinement). Experimenty se zvířaty ve vyspělých zemích musí dnes vždy vycházet z tohoto konceptu, aby byla dodržována pohoda zvířat a aby se předešlo zbytečnému utrpení zvířat. Podstatou konceptu je: použití zvířat v pokusu pouze tehdy neexistuje-li žádná jiná alternativa, a dále použít pokud to je možné zvířata na co nejnižší fylogenetické úrovni (myši namísto primátů, bezobratlé namísto myší apod.), snaha o co nejnižší počet zvířat v pokusu, zamezení zbytečnému opakování pokusů, zjemnění experimentu pomocí neinvazivních technik, anestezie a analgezie.\n\nPokusy na zvířatech jsou definovány a legislativně ukotveny v evropském a českém právu. Použití a zacházení se zvířaty pro pokusné účely je ošetřeno zákonem č. 246/1992 Sb. na ochranu zvířat proti týrání, ve znění pozdějších předpisů a příslušnými vyhláškami (418/2012 Sb. o ochraně zvířat při usmrcování, 419/2012 Sb. o ochraně pokusných zvířat) k tomuto zákonu, dále částečně zákonem č. 166/1999 Sb., o veterinární péči a o změně některých souvisejících zákonů (veterinární zákon), ve znění pozdějších předpisů, zákonem č. 154/2000 Sb., o šlechtění, plemenitbě a evidenci hospodářských zvířat a o změně některých souvisejících zákonů (plemenářský zákon), ve znění pozdějších předpisů, zákonem č. 91/1996 Sb., o krmivech, ve znění pozdějších předpisů.\n\nPokusným zvířetem dle zákona č. 246/1992 Sb. (dále jen „zákon“) je chápán živý obratlovec, s výjimkou člověka, včetně samostatně se živících larválních forem a plodů savců od poslední třetiny jejich běžného vývoje, který je nebo má být použit k pokusům; za pokusné zvíře se považuje také zvíře, které je v ranějším stadiu vývoje, než je stadium samostatně se živících larválních forem a plodů savců od poslední třetiny jejich běžného vývoje, pokud má být zvířeti umožněno žít nad rámec tohoto stadia vývoje a v důsledku prováděných pokusů je pravděpodobné, že po dosažení tohoto stadia vývoje je postihne bolest, utrpení, strach nebo trvalé poškození. Za pokusné zvíře se považují také živí hlavonožci. To znamená, že dle platné legislativy nejsou pokusy na bezobratlých (vyjma hlavonožců) jako je např. hmyz, háďátka považovány za pokusy jako takové a nejsou tudíž regulovány ani kontrolovány. Pokusy na bezobratlých se řídí pouze správnou laboratorní praxí a předpisy na ochranu zdraví zaměstnanců. \n\nDle zákona se pokusem rozumí jakékoli invazivní či neinvazivní použití zvířete pro pokusné nebo jiné vědecké účely se známým nebo neznámým výsledkem nebo pro vzdělávací účely, které může zvířeti způsobit bolest, utrpení, strach nebo trvalé poškození nejméně o intenzitě odpovídající vpichu jehly podle běžné veterinární praxe. Pokusem se rozumí rovněž jakýkoli způsob jednání, který má nebo může vést k tomu, že se zvíře narodí nebo vylíhne nebo že vznikne a je zachována geneticky modifikovaná linie zvířete v takovém stavu; usmrcení zvířete pouze pro využití jeho orgánů či tkání se za pokus nepovažuje. \n\nZa pokus se dle zákona naopak nepovažuje řada definovaných zákroků na zvířatech:\n\nDůvodem k provedení pokusu na zvířatech je:\nNaopak je zakázáno použití zvířat při vývoji, výrobě nebo testování jakýkoliv zbraní, nebo při vývoji a výrobě kosmetických produktů.\n\nMezi zvířata chovaná pro použití k pokusům patří: myš laboratorní (\"Mus musculus\"), potkan obecný (\"Rattus norvegicus\"), morče domácí (\"Cavia porcellus\"), křeček zlatý (\"Mesocricetus auratus\"), křeček čínský (\"Cricetulus griseus\"), pískomil mongolský (\"Meriones unguiculatus\"), králík domácí (\"Oryctolagus cuniculus\"), pes domácí (\"Canis familiaris\"), kočka domácí (\"Felis catus\"), drápatka vodní (\"Xenopus laevis\"), drápatka tropická (\"Xenopus tropicalis\"), skokan hnědý (\"Rana temporaria\"), skokan levhartí (\"Rana pipiens\"), danio pruhované (\"Danio rerio\"). Tyto zvířata smějí být použita k pokusům pouze tehdy, byla-li pro použití k pokusům chována.\n\nSubhumánní primáti se smějí používat pouze za přesně definovaných podmínek. Primáti mohou být používáni k pokusům, pouze pokud jsou potomky subhumánních primátů chovaných v zajetí nebo pokud pocházejí ze soběstačných populací. Soběstačnou populací se rozumí populace, ve které jsou chována zvířata pocházející pouze z této populace nebo z jiných populací, ne však pocházející z volné přírody, a ve které jsou zvířata chována způsobem, který zajišťuje, že jsou zvyklá na člověka. Patří sem: kosman bělovousý (\"Callithrix jacchus\"), makak jávský (\"Macaca fascicularis\"), makak rhesus (\"Macaca mulatta\").\n\nHospodářská zvířata, jejichž produkty se využívají člověkem, se smějí použít v pokusu pouze předem definovaných podmínek a po schválení pokusu příslušným státním orgánem. Nejčastěji se využívají prasata domácí, kur domácí a ovce domácí. \n\nZvířata odchycená ve volné přírodě se nesmějí používat k pokusům. Státní orgán však může na základě žádosti uživatele pokusných zvířat udělit výjimku, pokud uživatel pokusných zvířat prokáže, že je vědecky doloženo, že účelu pokusu nelze dosáhnout za použití pokusného zvířete, které je pro použití k pokusům chováno.\n\nNa území ČR nesmí být vykonán pokus na zvířeti bez jeho předchozího schválení státním orgánem příslušným ke schvalování projektů pokusů. Projekt pokusů je proces, kdy uživatel (vědecké zařízení) podává žádost o provedení pokusu za jistým účelem. Tento projekt je po vyjádření odborné komise (minimálně 3-členná komise na každém pracovišti, např. fakulta, ústav) předkládán k posouzení příslušnému státnímu orgánu. Tím je dané ministerstvo, pod které spadá podávající uživatelské zařízení (nejčastěji ministerstvo zemědělství, zdravotnictví, MŠMT, vnitra, obrany či Akademie věd České republiky). Příslušný státní orgán pak v případě splnění podmínek vydává rozhodnutí o schválení projektu pokusů. Při žádosti o projekt pokusů je nutno zdůvodnit cíle experimentu, popis experimentu, druh a počty zvířat, míru zátěže pro zvířata, osoby zodpovědné za pokus a péči o zvířata apod. Vždy je nutno doložit zda neexistuje alternativní metoda, jež by pokus nahradila. Pokus musí vycházet z konceptu 3R: replacement, reduction, refinement. To znamená možnost nahrazení pokusu jinou alternativou, snaha o co nejnižší počet zvířat a o co nejšetrnější provedení. Cíle a popis každého schváleného projektu pokusů jsou zveřejněny v anonymním, takzvaném netechnickém shrnutí, jež jsou dostupná veřejnosti na stránkách ministerstva zemědělství.\n\nZvířata v pokusech v ČR jsou ze zákona každoročně evidována ministerstvem zemědělství a statistiky jsou zveřejněny. Stejně tak EU sbírá údaje o počtech zvířat v pokusech a monitoruje účel pokusů. Zcela nejčetnějším pokusným druhem je myš a potkan. Drobní hlodavci a králíci představují okolo 80 % ze všech zvířat použitých v pokusech v EU (myš 61 %, potkan 14 %, králíci 3 %). Dále ptáci (např. kur domácí) (6%) a poikilotermní obratlovci (zejména ryby a žáby drápatky) (12%) tvoří další relativně početnou část zvířat v pokusech ve státech unie. Zcela nepatrný podíl tvoří sudo- a lichokopytníci (1,2%) a masožravé šelmy (0,25%). U primátů je pozorován zjevný klesající trend v počtech zvířat zapojených do pokusů (v roce 2011 to bylo méně než 0,05%). Přitom od roku 1999 nebyl na území celé unie evidován jediný lidoop v pokusu. Více než 60 % zvířat v experimentech bylo použito v oblasti základního a aplikovaného výzkumu v humánní, veterinární medicíně a stomatologii.\n\nUž s nástupem pokusů na zvířatech v renesanci počala diskuze o etice zákroků na živých zvířatech. Vzhledem k tomu, že v té době neexistovala anestézie, experimenty se prováděly vždy za plného vědomí (např. vivisekce) a byly pro zvíře velmi bolestivé. Ve Velké Británii na to upozornil v roce 1713 Alexander Pope, který publikoval článek v britském tisku s podtitulem ‚Proti barbarství na zvířatech‘. Jiný Angličan, William Hogarth, vydal kritické pojednání o zvířecích experimentech v roce 1751 nazvané ‚Čtyři fáze krutosti‘. Sílící odpor veřejnosti proti bolestivým zákrokům (vivisekce) vedl v Británii k uzákonění ochrany zvířat (The Cruelty to Animals Act, 1876). Ten i přes kritiku veřejnosti zůstal platný po dobu 110 let až do přijetí nové legislativy vycházející ze směrnice Evropské rady z roku 1986 ‚o sbližování právních a správních předpisů členských států týkajících se ochrany zvířat používaných pro pokusné a jiné vědecké účely (86/609/EHS)‘. Tato směrnice měla za cíl sjednotit a ustanovit pravidla pro pokusy na zvířatech v Evropské Unii. Směrnice byla novelizována v roce 2010 (směrnice rady a parlamentu 2010/63/EU ze dne 22. září 2010 o ochraně zvířat používaných pro vědecké účely). \n\nKrom zakomponování ochrany zvířat do legislativy vznikla po světě celá řada organizací zabývající se právy a ochranou zvířat před týráním. Jedná se jak o aktivistické organizace (např. PETA) nebo vědecké organizace (např. The Johns Hopkins University Center for Alternatives to Animal Testing – CAAT). Negativní ohlasy široké veřejnosti spolu s působením některých aktivistických organizací mohou mít vliv i na legislativu ve vztahu k ochraně zvířat. To vedlo například k zákazu pokusů na lidoopech a omezení pokusů na nižších primátech a psech. \n\nPokusy na zvířatech jsou zdrojem sporů mezi laboratořemi a organizacemi bojujícími za práva zvířat. Tyto skupiny se mohou příležitostně radikalizovat a přejít k ekoterorismu.\n\n\n"}
{"id": "418603", "url": "https://cs.wikipedia.org/wiki?curid=418603", "title": "Palkonya", "text": "Palkonya\n\nPalkonya je obec v Maďarsku v župě Baranya v okrese Siklós.\n\nMá rozlohu 1000 ha a žije zde 305 obyvatel (2007).\n"}
{"id": "418612", "url": "https://cs.wikipedia.org/wiki?curid=418612", "title": "Orcela tuponosá", "text": "Orcela tuponosá\n\nOrcela tuponosá, též delfín tuponosý (Orcaella brevirostris), je delfín žijící v řekách a pobřežních vodách v Jihovýchodní Asii a Bengálském zálivu. Byla považována za kriticky ohrožený druh, ale v roce 2009 byla v mangrovových porostech Bangladéše objevena populace čítající odhadem 6000 jedinců. Tento delfín má vypouklé čelo a místo zobáku má jen hřebenovité pysky. Hřbetní ploutev je malá a zakulacená. Má šedou až břidlicovou barvu, břicho je světlejší. Dorůstá délky 2,1–2,8 m a hmotnosti 90–150 kg.\n\n"}
{"id": "418623", "url": "https://cs.wikipedia.org/wiki?curid=418623", "title": "Mikina", "text": "Mikina\n\nMikina je druh oděvu zakrývající horní část těla, který se nejčastěji nosí ve volném čase. Jde o velice oblíbenou část oděvu zvláště u mladé generace. \nMikina může být buď doplněna kapucí nebo může být bez ní.\n\nMikiny se v tehdejším Československu objevily, když pronikly ze Západu jako součást tehdejších módních trendů. Velmi často to byl pulovr s výrazným potiskem obrázkem Mickey Mouse. To vedlo k názoru, že tento motiv dal vzniknout novému slangovému výrazu, který se později vžil jako název pro tento druh oděvu.\n\nSkutečným původem názvu Mikina je ale obchodní označení Miki (pravděpodobně od jména Michael), které označovalo takové blůzy či pulovry (Podobně v naší řeči zdomácnělo označení pro vysavač jako lux z názvu Elektrolux.)\n\nStejně tak se původ slova neváže ke slovesu \"mykat\" od mykané příze, pravidla českého pravopisu uvádějí \"mikina\". \n\nMateriál: vyrábí se z různých materiálů, jako je například bavlna, polyesterová vlákna, atd.\n\n\n"}
{"id": "418628", "url": "https://cs.wikipedia.org/wiki?curid=418628", "title": "Ilovlja", "text": "Ilovlja\n\nIlovlja ( ) je řeka v Saratovské a Volgogradské oblasti v Rusku. Je dlouhá 358 km. Povodí má rozlohu 9250 km².\n\nProtéká přes Povolžskou vrchovinu. Ústí zleva do Donu.\n\nZdrojem vody jsou převážně sněhové srážky. Průměrný roční průtok vody ve vzdálenosti 22 km od ústí u vesnice Ilovlja činí 9,6 m³/s. Zamrzá na začátku prosince a rozmrzá na konci března až na začátku dubna. V létě částečně vysychá a rozděluje se na oddělené stojaté úseky ().\n\nV 16. a v 18. století se plánovalo spojit kanálem řeku s Volhou u města Kamyšin, kde se ve středověku vlekly lodě z povodí Donu do povodí Volhy.\n"}
{"id": "418634", "url": "https://cs.wikipedia.org/wiki?curid=418634", "title": "DO", "text": "DO\n\nSpojení písmen D a O může mít různé významy:\n\n\n"}
{"id": "418643", "url": "https://cs.wikipedia.org/wiki?curid=418643", "title": "Mercury-Atlas 3", "text": "Mercury-Atlas 3\n\nMercury-Atlas 3 (MA-3) byl testovací let programu Mercury. Raketa Atlas D, upravená po vzoru Atlasu z předešlého testu Mercury-Atlas 2, odstartovala v 16:15 UTC z Cape Canaveral a měla vynést kapsli Mercury na nízkou oběžnou dráhu. Naváděcí systém však selhal, raketa se výrazně odklonila z kurzu a bezpečnostní důstojník v čase 43,3 sekundy vydal příkaz k její autodestrukci. Raketa byla zničena, ale únikový systém zareagoval správně a zachránil kapsli před zničením. Let trval 7 minut a 19 sekund, přičemž většinu času se kapsle snášela na padáku z výšky 7,2 kilometru, kam ji vynesly rakety únikového systému. Použitá kapsle Mercury # 8 byla vyzvednuta a znovu použita při příštím letu Mercury-Atlas 4.\n\n"}
{"id": "418645", "url": "https://cs.wikipedia.org/wiki?curid=418645", "title": "Ozvučnice", "text": "Ozvučnice\n\nSlovo ozvučnice se používá v odlišných významech:\n\n"}
{"id": "418655", "url": "https://cs.wikipedia.org/wiki?curid=418655", "title": "Speciální vozidlo", "text": "Speciální vozidlo\n\nSpeciální vozidlo je železniční vozidlo, které je určeno pro stavbu, údržbu, opravy nebo rekonstrukce železniční infrastruktury, nebo pro její kontrolu či odstraňování následků mimořádných událostí. Jedná se tedy o vozidlo, jehož primárním účelem není přeprava osob nebo nákladu, ani primárně neslouží k tažení vozidel pro přepravu osob nebo nákladu.\n\nZvláštním případem speciálních vozidel jsou speciální hnací vozidla, která jsou pohonem, který slouží pro pohyb samotného vozidla, případně i dalších tažených vozidel.\n\n"}
{"id": "418656", "url": "https://cs.wikipedia.org/wiki?curid=418656", "title": "Německo-polská státní hranice", "text": "Německo-polská státní hranice\n\nNěmecko-polská státní hranice, ve svém současném průběhu známá též jako Linie Odra-Nisa, je státní hranice mezi Německem a Polskem. Je vnitřní hranicí Evropské unie a Schengenského prostoru. Táhne se v délce 467 km. V celém svém průběhu je totožná s odpovídající částí bývalé státní hranice polsko-východoněmecké.\n\nNynější průběh polsko-německé státní hranice byl ustaven po skončení druhé světové války rozhodnutím postupimské konference. Následně byly provedeny drobné úpravy hranice ještě v roce 1945 a poté v roce 1951. Úplná delimitace hranic (včetně teritoriálních vod) byla dokončena v roce 1989.\n\nPřed druhou světovou válkou se táhla hranice východněji, vzhledem k předchozí meziválečné poloze Polska; začínala v oblasti dnešní uhelné pánve nedaleko Katovic a Gliwic a pokračovala zhruba souběžně s hranicí polsko-československou k oblasti dnešní Lodže, aby se později stočila opět na východ až k městu Gdyně, kde měla polská meziválečná republika svůj hlavní přístav. Navíc je nutné také brát v ohledu i oblast Východního Pruska, která byla po druhé světové válce rozdělena mezi Polsko a Sovětský svaz. Německá hranice s Polskem byla proto v předválečné době mnohem delší než dnes. Navíc byla také místem sporů, neboť polská republika s odůvodněním existence národních menšin žádala části německého území za touto hranicí. \n\nPo druhé světové válce, když byla ustanovena linie Odra-Nisa, nastalo v Německu mezi mnohými silné znepokojení, hlavně ze strany západní části státu, kde se začalo vytvářet prostředí demokratické diskuze (na rozdíl od sovětské zóny, kde se moci začala chopit komunistická strana). Dlouholetá německá území se stala součásti Polska a německé obyvatelstvo bylo odsunuto. O celé oblasti se mluvilo jako o „německém území pod polskou správou“ a celý problém byl vnímaný víceméně palčivě. Uznání linie Odra-Nisa ze strany Západního Německa za jeho východní hranici bylo hlavní podmínkou SSSR pod vedením Michaila Gorbačova pro přimluvení se za znovusjednocení Německa.\n\nNěmecko-polská státní hranice počíná na česko-německo-polském trojmezí na řece Lužická Nisa. Táhne se jejím tokem okolo Žitavy na sever, protíná Zhořelec (dělíc jej na německý Görlitz a polský Zgorzelec) a bývalý Guben (dělíc jej na německý Guben a polský Gubin) a pokračuje až do soutoku Lužické Nisy s Odrou. Poté běží po toku Odry, protíná bývalý Frankfurt nad Odrou (dělíc jej na německý Frankfurt nad Odrou a polské Słubice) až k německé vesnici Staffelde, u které se od toku Odry odchyluje a běží blízko polského Štětína (dříve německý Stettin) a po zemi severně až do Baltského moře.\n\n"}
{"id": "418657", "url": "https://cs.wikipedia.org/wiki?curid=418657", "title": "Bělorusko-polská státní hranice", "text": "Bělorusko-polská státní hranice\n\nBělorusko-polská státní hranice je státní hranice mezi Běloruskem a Polskem. Je současně vnější hranicí Evropské unie a Schengenského prostoru. Táhne se v délce 418 km. V celém svém průběhu je totožná s odpovídající částí bývalé státní hranice polsko-sovětské.\n\nPolsko-běloruská státní hranice počíná na bělorusko-polsko-ukrajinském trojmezí na řece Západní Bug. Táhne se jeho tokem na severozápad až k vesnici Niemirów, kde se stáčí k severovýchodu. Protíná Bělověžský prales, kde se stáčí na sever a pokračuje severozápadně až k bělorusko-litevsko-polskému trojmezí na řece Marycha.\n\nNa bělorusko-polské státní hranici je celkem třináct hraničních přechodů, z toho sedm silničních, pět železničních a jeden říční pro kajaky, otevřený pouze sezónně.\n"}
{"id": "418658", "url": "https://cs.wikipedia.org/wiki?curid=418658", "title": "Marycha", "text": "Marycha\n\nMarycha ( , , ) je řeka v bělorusko-litevsko-polském pohraničí. Její délka je 80,8 km.\n\nPramení u města Puńsk v Polsku, protéká městem Sejny, tvoří litevsko-polskou hranici, poté bělorusko-litevskou hranici a v Bělorusku vtéká zleva do řeky Czarna Hańcza ( ).\n"}
{"id": "418659", "url": "https://cs.wikipedia.org/wiki?curid=418659", "title": "Polsko-ukrajinská státní hranice", "text": "Polsko-ukrajinská státní hranice\n\nPolsko-ukrajinská státní hranice je státní hranice mezi Polskem a Ukrajinou. Je současně vnější hranicí Evropské unie a Schengenského prostoru. Táhne se v délce 535 km. V celém svém průběhu je totožná s odpovídající částí bývalé státní hranice polsko-sovětské.\n\nPolsko-ukrajinská státní hranice počíná na slovensko-polsko-ukrajinském trojmezí u vrcholu hory Kremenec v Bukovských vrších. Táhne se přes vrchol této hory a běží jihovýchodně po bývalé státní hranici československo-polské až do bezprostřední blízkosti Užockého průsmyku k pramenu Sanu. Poté se obrací na sever a běží tokem Sanu severozápadně až k vesnici Smolnik. Následně pokračuje severním směrem, přetíná údolí řeky Strwiąż a u vesnice Krościenko se točí na severovýchod. Po dosažení řeky Západní Bug běží jeho tokem severozápadně až k Sobiboru, kde končí na trojmezí bělorusko-polsko-ukrajinském.\n\nNa polsko-ukrajinské státní hranici je celkem dvanáct hraničních přechodů, z toho šest silničních a šest železničních.\n\n"}
{"id": "418661", "url": "https://cs.wikipedia.org/wiki?curid=418661", "title": "Bible, překlad 21. století", "text": "Bible, překlad 21. století\n\nBible, překlad 21. století (zkráceně Bible21 nebo B21, první části vyšly pod názvem Nová Bible kralická, NBK) je překlad knih Bible do českého jazyka, započatý roku 1994 a dokončený a vydaný jako celek v roce 2009; některé části byly vydány již dříve. Překladatelé pocházejí převážně z protestantského prostředí. Pracovali pod vedením Alexandra Fleka, velkou část Starého zákona překládal Jiří Hedánek, Deuterokanonické knihy přeložil Jiří Pavlík. Autoři uvedli, že překlad usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře. V reakcích z odborných a církevních kruhů zaznělo pozitivní hodnocení snahy přeložit bibli do živějšího, přístupnějšího a modernějšího jazyka. Žádná z církví však nehodlá kvůli tomuto překladu opouštět dosud užívané překlady. Největší česká náboženská společnost, katolická církev, se na jeho tvorbě nepodílela a ač obecně přínos různých překladů ocenila, vznesla proti překladu námitky a vyjádřila se, že nemůže dostat její církevní schválení.\n\nV českém jazykovém prostředí byly na konci 20. století nejvíce rozšířené dva kompletní překlady bible - Bible kralická a Český ekumenický překlad. Kralický překlad byl oblíben pro svou přesnost a krásu jazyka, ale čeština sedmnáctého století již není úplně srozumitelná nepřipravenému čtenáři. Moderní překlad bible, zvaný ekumenický, byl dokončen roku 1979, přesto podle autorů B21 již jazykově zastaral. Překladatelé proto uvedli jako svůj cíl \"„zachovat ducha, sílu a krásu kralického překladu a přitom podat co nejširšímu okruhu čtenářů srozumitelný text věrný originálu“\". Pro jeho vznik byla pořádána i finanční sbírka. Původní slib však překladatelé nedodrželi a výsledek své práce nazvali - Bible, překlad 21. století. Byl proveden z původních biblických jazyků (hebrejština, aramejština, řečtina) s přihlédnutím k textu Bible kralické, na kterou překladatelé, dle vlastních slov, navazovali metodologicky.\n\nPráce na projektu Bible21 byla zahájena v roce 1994 překladem Nového zákona pod názvem Nová Bible kralická. Překlad, na němž pracoval Alexandr Flek za pomoci Pavla Hoffmana, vyšel poprvé nákladem 10 000 výtisků v roce 1998. V roce 2004 pak vyšlo zásadně revidované vydání, které zohlednilo zkušenosti z probíhajícího překladu Starého zákona ve smyslu posunu v překladatelské metodě od formální k dynamické ekvivalenci a na kterém se podílel Zdeněk Sýkora.\n\nV roce 1998 začal Alexandr Flek pracovat na překladu Starého zákona. Na podzim 2001 se k němu připojil Jiří Hedánek, nejprve jako redaktor, později jako spolupřekladatel téměř poloviny Starého zákona. Překlad byl dokončen v roce 2007 a v průběhu roku 2008 probíhaly závěrečné redakční práce a korektury. Na Velikonoce 2009 pak vyšlo dílo v jednosvazkovém vydání.\n\nPo vydání Bible v rozsahu užšího (tzv. palestinského) kánonu projekt pokračoval překladem Deuterokanonických knih Starého zákona. V letech 2010-2012 na něm pracoval klasický filolog Jiří Pavlík, hlavním redaktorem byl Alexandr Flek. Deuterokanonické knihy vyšly jako samostatný svazek v roce 2014. Souhrnné vydání Bible v širším (tzv. alexandrijském) kánonu následovalo v roce 2015 pod názvem Bible21+ (tedy včetně Deuterokanonických knih).\n\n\nPro financování celého projektu byl založen Nadační fond Bible21 (původně Nadační fond Nové Bible kralické) a spolu s ním také Klub Bible21, jehož členové přispívali pravidelně na práci překladatelů. Na překladu Bible21 se podílelo svými příspěvky asi dva tisíce přispěvatelů v domnění, že přispívají na \"\"vydání revize Bible kralické\"\" jak bylo původně tvrzeno a je uvedeno v účelu vzniku Nadačního fondu Bible21.\n\nNový zákon B21 (původně NBK) vyšel od roku 1998 postupně v mnoha vydáních v dosavadním celkovém nákladu přes 120 000 výtisků. V rámci edice Nová Šestidílka vycházely také postupně překládané části Starého zákona - nejprve Knihy Mojžíšovy, potom Historické, Poetické, Prorocké a nakonec i Deuterokanonické knihy Starého zákona.\n\nKompletní překlad Bible21 (v užším kánonu) vyšel poprvé na Velikonoce 2009, za značného zájmu médií, laické i odborné veřejnosti. První náklad 50 000 výtisků byl během jednoho měsíce rozebrán, celkový náklad v 2009 činil více než 117 000 výtisků. Bible21 se tak v ČR stala knižní bestsellerem.\n\nVydání včetně Deuterokanonických knih vyšlo v roce 2015 (tzv. Bible21+) nákladem 2 000 kusů.\n\nNa www stránkách překladu Bible21 jsou všechny přeložené texty Bible k dispozici v elektronické formě. Texty Bible21 jsou součástí studijních programů, např. BibleWorks a Theophilos a lze je číst v rámci několika webových aplikací, např. BibleGateway\n\nV roce 2007 vznikla audio nahrávka překladu Nového zákona v podání předních českých herců a hereček (např. Eva Holubová, Jan Potměšil, Jiří Somr, David Vávra aj.). Nahrávka vyšla původně jako komplet 19 audio CD, později na jednom CD ve formátu MP3. Dílo je také volně dostupné ke stažená na webových stránkách Bible21.\n\nReakce na Bibli21 jsou různé. \nPředseda Ekumenické rady církví a Církve bratrské, Pavel Černý, považuje překlad za velmi dobrý a domnívá se, že se bude hojně používat. Uvedl také, že Nadace Bible21 (dnes NF B21) počítá v budoucnu i s překladem chybějících deuterokanonických knih katolického kánonu. Joel Ruml, synodní senior Českobratrské církve evangelické, uvedl, že pro věřící jeho církve bude směrodatná revize Českého ekumenického překladu. Tomáš Butta, patriarcha Církve československé husitské, ocenil snahu přetlumočit bibli do moderní řeči i prezentaci projektu, nicméně konstatoval, že z hlediska odbornosti překladu z původních jazyků nemůže Bible21 konkurovat ekumenickému překladu, na němž se jeho církev podílela. Jiné překlady jsou však vhodné pro srovnávání.\n\nKatolická Česká biskupská konference vydala k překladu Bible21 oficiální stanovisko, které vyznívá spíše kriticky. Zdůraznila, že překlad neobsahuje všechny knihy uznávané katolíky za součást Bible. Třebaže ocenila snahu přibližovat překlady současnému jazyku, obecně připomněla i potřebu respektovat dějinnou kontinuitu liturgického jazyka. Bible21 podle ČBK nemůže získat oficiální katolické církevní schválení, četbu tohoto překladu a jeho porovnání s uznaným katolickým překladem považuje však za užitečnou.\n\nEvangelický teolog a biblista Petr Pokorný, předseda Evropského vědeckého fóra pro překlady Bible, specialista na překlad Nového zákona, popsal překlad jako nový, samostatný a srozumitelný, ovlivněný školou komunikativní ekvivalence; překladatele označil za dobře obeznámené s teorií překladu. Lingvista Josef Bartoň z Katedry biblických věd KTF UK dokonce Bibli21 označil za „momentálně nejlepší český překlad celé bible, a to hlavně proto, že se v dosud nebývalé míře snaží zohledňovat a aplikovat poznatky z teorie překladu.“\n\nOceňována je čtivost a dramatičnost zejména příběhových částí. Problematicky podle některých kritiků vyznívá veršování a rýmování poetických částí, v nichž gramatické rýmy či nepřirozený slovosled působí místy rušivě či archaicky. Slavista Josef Vintr jej vnímá jako „místy snad až příliš dnešní“, ve srovnání s ekumenickým překladem značně odvážný, ve čtivé češtině, který je a bezesporu bude přínosem.\n\nMinistr kultury Václav Jehlička označil dílo za výjimečné a za důležitý přínos k rozvoji národní duchovní kultury. Převzal rovněž záštitu nad akcí Celonárodní čtení Bible.\n\nGenesis, 1,1 - 1,3: \n\nEvangelium podle Jana, 3,16: \n\nPřísloví 19,1: \n\nŽalm 102,5-8:\n\nPrvní královská 3, 23–26: \n\n\n"}
{"id": "418662", "url": "https://cs.wikipedia.org/wiki?curid=418662", "title": "Mercury-Atlas 4", "text": "Mercury-Atlas 4\n\nMercury-Atlas 4 byl testovací let programu Mercury. Byl to první orbitální let programu Mercury (všechny předešlé byly suborbitální. Raketa Atlas D s maketou #8A (A protože byla použita při neúspěšném letu Mercury-Atlas 3), odstartovala v 14:09 UTC. Start proběhl úspěšně a maketa lodě Mercury obletěla jednou zemi. Poté přistála v oceánu 283 kilometrů od Bermud, poblíž lodi \"USS Decatur\". Ta loď vyzvedla a dopravila na pevninu.\n"}
{"id": "418665", "url": "https://cs.wikipedia.org/wiki?curid=418665", "title": "Euroasijské jazyky", "text": "Euroasijské jazyky\n\nEuroasijské jazyky jsou hypotetickou jazykovou velkorodinou, sdružující jazykové rodiny se vzdáleným společným předkem. Autorem hypotézy je americký lingvista Joseph Greenberg.\n\nTato teorie předpokládá, že některé euroasijské jazykové rodiny a jazyky severoamerických Inuitů se před zhruba 10 000 lety vyvinuly ze společného prajazyka. Do euroasijské jazykové velkorodiny se řadí následující jazykové rodiny a osamocené jazyky:\n\n\nGreenberg předpokládá, že další skupinu, blízkou euroasijským jazykům, tvoří amerindské jazyky, tedy indiánské jazyky vyjma skupiny na-dené.\n\nPodobnou hypotézou představuje předpokládaná velkorodina nostratických jazyků, kterou je možné vnímat buď jako širší, nadřazenou skupinu, nebo jako alternativní skupinu. Do obou skupin bývají vedle indoevropských jazyků řazeny jazyky altajské a uralské. Ruský lingvista Vladislav Markovič Illič-Svityč k nim navíc řadil jazyky afroasijské, drávidské a kartvelské (jihokavkazské), dánský lingvista Holger Pedersen do této skupiny nezařadil altajské jazyky a do příbuzenstva indoevropských a uralských jazyků kladl eskymácko-aleutské a afroasijské.\n\n"}
{"id": "418670", "url": "https://cs.wikipedia.org/wiki?curid=418670", "title": "Ostružná (řeka)", "text": "Ostružná (řeka)\n\nOstružná (výjimečně se lze setkat i s názvem Pstružná) je levostranný přítok řeky Otavy v okrese Klatovy v Plzeňském kraji. Délka toku činí 41,3 km. Plocha povodí měří 168,6 km².\n\nŘeka pramení na Šumavě, zhruba 2 km severovýchodně od Hadího vrchu (1025 m), v nadmořské výšce 938 m. Na horním toku potok proudí nejprve severozápadním až severním směrem. U Čachrova se obrací na východ k obci Velhartice (kde na ostrohu nad levým břehem stojí hrad Velhartice) a odtud směřuje dále na severovýchod ke Kolinci. Zde se Ostružná stáčí k jihovýchodu. Tímto směrem proudí až ke svému ústí do řeky Otavy, které se nachází pod městem Sušice, na jejím 88,9 říčním kilometru, v nadmořské výšce 452 m.\n\n\nPrůměrný průtok v Kolinci na 13,4 říčním kilometru činí 1,22 m³/s.\n\nHlásný profil:\n\n\n"}
{"id": "418675", "url": "https://cs.wikipedia.org/wiki?curid=418675", "title": "Bergamská botanická zahrada Lorenzo Rota", "text": "Bergamská botanická zahrada Lorenzo Rota\n\nBergamská botanická zahrada Lorenzo Rota (italsky \"Orto Botanico di Bergamo \"Lorenzo Rota\"\") je název botanické zahrady ve městě Bergamo na severu Itálie. Botanická zahrada se nachází v Horním městě (it. \"Cittá Alta\"). Součástí botanické zahrady jsou živé venkovní a skleníkové sbírky, herbářové sbírky a laboratoře. Jako všechny botanické zahrady, plní i tato funkci kulturní a vzdělávací. Živé sbírky obsahují asi 1200 druhů, herbářové pak 44 000 herbářových položek. Zahrada byla založena v roce 1972. Zahrada je pojmenována po doktoru a botaniku Lorenzu Rotovi, který jako první vydal v roce 1853 Bergamskou flóru.\n\nZahrada se nachází ve starém městě v Bergamu, v lokalitě nazvané \"Scaletta Colle Aperto\", což je jeden z původních bastionů – opevňovacích prvků Horního města. Do zahrady se dá vstoupit po schodišti z ulice \"Via Beltrami\". Zde se nachází i výstavní sál a skleníky. Herbářové sbírky a laboratoře se pak nachází v části místní Citadele při východní straně.\n\nSamotná botanická zahrada je orientována v prudkém svahu jižním a jihovýchodním směrem. Je rozdělena na několik částí. Při vstupu člověk nejprve prochází po úzké pěšince a stoupá po schodech nahoru. Napravo má část s kulturními rostlinami a nalevo flórou Středozemí. Po vstupu do botanické zahrady pak vstupuje do části s exotickými rostlinami, na niž navazuje část s rostlinami domorodými. Zahrada se nachází na ploše 2400 m. Jsou zde drobné pěšinky, lavičky pro odpočinutí a jezírka. Ze zahrady je též – při dobrém počasí – výhled na severní část Bergama a na Alpy. Při odchodu ze zahrady jsou umístěny skleníky a tzv. \"polveriera\" (čili skladiště prachu), která je občas využívána ke kulturním akcím.\n\n"}
{"id": "418676", "url": "https://cs.wikipedia.org/wiki?curid=418676", "title": "Slipknot (album)", "text": "Slipknot (album)\n\nSlipKnoT je první album stejnojmenné americké kapely. Bylo vydáno 29. června 1999. Tato deska je považována za oficiální debut kapely.\nDeska vyšla 3 roky po prvním demu kapely – \"Mate Feed Kill Repeat\". Producentem alba je Ross Robinson.\n\n\n"}
{"id": "418679", "url": "https://cs.wikipedia.org/wiki?curid=418679", "title": "Meša Selimović", "text": "Meša Selimović\n\nMeša Selimović (26. dubna 1910 Tuzla, Bosna a Hercegovina – 11. července 1982 Bělehrad, Socialistická federativní republika Jugoslávie), vlastním jménem Mehmed, byl srbský a bosenskohercegovský spisovatel, prozaik a esejista bosňáckého původu. Sám se považoval za Srba muslimského vyznání.\n\nJeho otec Alija (1882–1936) pocházel ze solidně zajištěné obchodnické rodiny z hercegovské Bileće. Krátce po uzavření domluveného sňatku však utekl z Hercegoviny ke vzdáleným příbuzným do severobosenské Tuzly, čímž svou ženu prakticky opustil a jeho rodina jí musela vyplatit odstupné. Z tohoto krátkodechého manželství se narodila dcera Hanumica, která pak vyrůstala s otcem. Roku 1902 si Alija vzal za ženu chudou a výrazně mladší tuzlanskou dívku Pašu, s níž přivedl na svět čtyři syny Šefkiju (–1944), Mehmeda (1910–1982), Muhameda a Teofika/Teufika (2005) a čtyři dcery Muliju (1908), Hasibu, Safiju (1916) a Fadilu (1922). Početná rodina kvůli otcovým hráčským a dalším poživačným zvykům postupně přišla téměř o veškerý majetek.\n\nMehmed v rodném městě navštěvoval základní školu a gymnázium. Roku 1929 se zapsal na Právnickou fakultu Univerzity v Bělehradě, následujícího roku ale na vlastní žádost přešel na Filozofickou fakultu, kde vystudoval obor srbochorvatský jazyk a literatura. Bělehradští spolužáci mu tehdy dali přezdívku Meša, kterou později užíval i jako literární pseudonym. V jugoslávské metropoli našel útočiště a přístřeší v konviktu spolku \"Gajret\". Závěrečnou zkoušku složil v březnu 1934 z předmětů srbochorvatský jazyk, jugoslávská literatura, český jazyk, národní dějiny a ruský jazyk.\n\nPo dokončení školy se vrátil do Tuzly, kde se ucházel o místo učitele. Teprve až 9. dubna 1935 byl ministrem školství umístěn do měšťanské školy obchodního zaměření. Následně byl na podzim roku 1936 přeložen na reálné gymnázium (zde vyučoval předměty srbochorvatský jazyk a hygiena), kde setrval až do vypuknutí války v roce 1941. Toto gymnázium od roku 1989 nese jeho jméno. Vedle toho honorárně vyučoval v tuzlanské medrese a cvičil v místním Sokole. Profesorskou zkoušku složil 14. května 1939.\n\nOd začátku léta 1941 aktivně spolupracoval s komunistickými partyzány. Po odhalení místní stranické buňky v polovině roku 1942 v jeho rodném domě proběhla razie, načež byl s jedním bratrem a sestrou dvaačtyřicet dní ve vazbě a následně strávil dalších 80 dní ve vězení. Poté byl pro nedostatek důkazů společně s dalšími komunistickými sympatizanty propuštěn. V květnu 1943 odešel na partyzánské území.\n\nJako účastník komunistického partyzánského boje za druhé světové války byl v jugoslávské společnosti uznávanou osobností. Mezi partyzány od října 1943 působil jako politický komisař (nejprve Srebrenické oddílu, od prosince pak Tuzlanského oddílu) a následně od dubna 1944 coby pracovník agitpropu. A třebaže byl oddaným komunistou, jeho vztah k levicovému hnutí poškodil fakt, že jeho bratra Šefkiju, partyzánského důstojníka, v prosinci roku 1944 spolustraníci popravili za údajnou krádež nábytku.\n\nV období socialistické Jugoslávie nejprve žil v Bělehradě, kde se pracovně zdržoval od listopadu 1944, poté se roku 1947 přestěhoval do Sarajeva. Jako spisovatel začal působit až v pozdních letech. Členem Spolku spisovatelů Bosny a Hercegoviny se stal roku 1949. Své první dílo sepsal ve čtyřiceti letech, další pak v jednapadesáti. Od září 1947 vyučoval na Vyšší pedagogické škole, poté od roku 1950 tři léta učil na pozici docenta na Filozofické fakultě právě založené Univerzity v Sarajevu. V roce 1953 u něj byly diagnostikovány příušnice a nějaký čas strávil v nemocnici. Krátce po uzdravení usiloval o post mimořádného profesora, ale neuspěl (ve výběrovém řízení uspěl Boško Novaković), načež byl zákulisními intrikami vyštván z univerzity. Následující čtyři roky s rodinou živořil na pokraji bídy, než roku 1957 získal práci honorárního dramaturga v sarajevském Národním divadle. Na podzim roku 1961 uspěl v konkurzu a stal se hlavním redaktorem uznávaného sarajevského nakladatelství \"Svjetlost\". Následujícího roku pak byl zvolen předsedou Spolku spisovatelů Bosny a Hercegoviny a v této pozici setrval až do roku 1963. Roku 1971 získal čestný doktorát na Univerzitě v Sarajevu. V červnu roku 1972 pak odešel do penze, přesně o rok dříve přitom dostal první mrtvici, a v březnu 1973 se přestěhoval do Bělehradu, kde později i zemřel. Na jeho rozhodnutí přestěhovat se do jugoslávské metropole měly podstatný vliv politické tlaky na jeho osoby, když dlouhodobě obhajoval postoje srbského spisovatele Dobrici Ćosiće, který po roce 1968 upadl v nemilost Svazu komunistů Jugoslávie.\n\nJako spisovatel byl přijat do Akademie věd a umění Bosny a Hercegoviny (ANUBiH, řádným členem od 1967) a Srbské akademie věd a umění (SANU, dopisujícím členem od 1968, řádným od 1974).\n\nRoku 1943 se Meša oženil se Srbkou Desankou Đorđićovou, učitelkou tělesné výchovy v tuzlanském gymnáziu, s níž udržoval dlouhodobý intimní vztah. Sňatku delší čas bránila spisovatelova jinak liberální rodina, která odmítala přijmout mezi sebe „ženu volných mravů“, byť pocházela z dobrých poměrů. Do tohoto manželství se 22. června 1945 narodila dcera Slobodanka. V tu dobu již ale Meša udržoval blízký kontakt s Daroslavou (Darkou) (1923–1999), dcerou meziválečného jugoslávského generála Živorada Božiće (1885–1945). Tu potkal v Bělehradě začátkem léta 1945 a i navzdory manželským poutům na obou stranách s ní tajně založil novou domácnost. Na udání své dosud právoplatné manželky byl nato předveden před etickou komisi Komunistické strany Jugoslávie, která jej „kvůli neupřímnosti ke Straně a kvůli porušení proletářské morálky“ 16. srpna 1947 vyloučila ze svých řad (do strany byl znovu přijat 16. června 1949). V témže roce mladý pár ukončil své předchozí závazky, nový sňatek uzavřeli v březnu 1948. Krátce poté se novomanželé přestěhovali do Sarajeva, kde se pokoušeli začít nový život. Zprvu našli útočiště u malíře Ismeta Mujezinoviće, který byl Mehmedův dlouholetý přítel. V bosenskohercegovské metropoli se jim pak narodily dcery Maša (*1948, provdaná Momčilović) a Jesenka (*1949).\n\nVe svých dílech (\"Tvrdá země\", \"První rota\") se zabývá tematikou války a partyzánského boje, v jiných dílech ale rozebírá i témata víry (hlavně islámu), života v časech osmanské říše či existence člověka jako takového. Jeho první práce přijala kritika rozporuplně, spíše odmítavě. Román \"Derviš a smrt\" (\"Derviš i smrt\", 1966, česky 1969) patří k Selimovićovým nejvýznamnějším dílům, vysvětluje nelehké podmínky života za dob osmanské vlády a bývá často označován za metaforu tehdejšího jugoslávského režimu. Podobné struny se drží i román \"Tvrz\" (\"Tvrđava\", 1970, česky 1974), který pojednává o krutém životě válečného veterána v Bosně v období územních ztrát osmanské říše v 18. století. Selimovićova díla se velmi často drží psychologické roviny; hledají morální hodnoty, označují dobro a zlo a střet mezi nimi. V rozpravě \"Pro i proti Vukovi\" (\"Za i protiv Vuka\", 1967) se zabývá reformou srbštiny, resp. srbochorvatštiny, kterou v 19. století navrhl Vuk Stefanović Karadžić.\n\nZa svoji tvorbu získal Selimović několik ocenění – prestižní cenu časopisu NIN (1967 za román Derviš a smrt) a řád AVNOJe.\n\n\n\n\n\n"}
{"id": "418684", "url": "https://cs.wikipedia.org/wiki?curid=418684", "title": "Comeback", "text": "Comeback\n\nSlovo comeback může mít více významů a použití: \n\n"}
{"id": "418691", "url": "https://cs.wikipedia.org/wiki?curid=418691", "title": "Polák, Maďar, dva bratři, v šavli i ve sklenici", "text": "Polák, Maďar, dva bratři, v šavli i ve sklenici\n\nPolak, Węgier, dwa bratanki, i do szabli, i do szklanki [polak, wengier, dva bratanki, i do šabli, i do šklanki] (v doslovném překladu do češtiny \"Polák, Maďar, dva bratři, v šavli i ve sklenici\"), maďarsky Lengyel, magyar – két jó barát, együtt harcol, s issza borát (v doslovném překladu do češtiny \"Polák, Maďar - dva dobří přátelé, bojují a pijí své víno společně\") jsou začáteční slova polského i maďarského veršovaného přísloví. Přísloví existuje již od středověku a vyjadřuje historické přátelství obou národů, které se datuje od 14. století a pokračuje až do dnešní doby. Delší verze tohoto přísloví zní: \"Polak, Węgier, dwa bratanki / I do szabli, i do szklanki / Oba zuchy, oba żwawi / Niech im Pan Bóg błogosławi.\" (\"Lengyel-magyar két jó barát / Együtt harcol s issza borát / Vitéz s bátor mindkettője / Áldás szálljon mindkettőre.\"). V maďarštině existuje hned několik verzí tohoto přísloví:\nNení známo, že by jakékoliv jiné dva národy měli tak všeobecně známé a rozšířené přísloví o historickém přátelství.\n\nPolsko například na znamení solidarity s Maďarskem odmítlo ratifikovat Trianonskou smlouvu. V březnu 2007 rozhodly parlamenty obou zemí o vyhlášení 23. března v obou zemích jako dne maďarsko-polského přátelství.\n\nDle nedávno publikovaného výzkumu , možná toto přátelství má genetické důvody. U polského a maďarského národa se vyskytuje nejčastěji v Evropě genom mutace R1a1 chromozomu Y. Vyskytuje se až u 56-60% lidí v těchto skupinách. Přítomnost mutace naznačuje, že oba národy pochází od jednoho společného předka, který žil asi před 10 000 lety.\n"}
{"id": "418692", "url": "https://cs.wikipedia.org/wiki?curid=418692", "title": "Předpovědi konce světa v roce 2012", "text": "Předpovědi konce světa v roce 2012\n\nJako fenomén roku 2012 se označuje souhrn různých předpovědí, podle nichž mělo dojít na den zimního slunovratu v roce 2012 ke kvalitativně zásadní proměně světa. Názory na povahu této proměny se rozcházely. Očekávání se pohybovala od ničivé katastrofy až po duchovní obrodu světa. Tyto předpoklady neměly žádné vědecké podklady. Fenomén roku 2012 je přirovnáván například k dřívějším katastrofickým scénářům spojeným například s fenoménem Y2K.\n\nÚvahy o možném konci světa byly odvozovány od předpokladu, že 21. prosince 2012 skončí po třinácti několikasetletých cyklech (baktunech) mayský kalendář, též zvané \"Velký počet\". O významu konce cyklu pro Maye však v současnosti nemáme žádné přesvědčivé informace a varianta konce světa je proto spekulací. Jediný objevený mayský text, který rok 2012 zmiňuje, je tzv. Monument 6 z jihomexického naleziště Tortuguero ve státě Tabasco. Poškození textu ale neumožňuje jeho jednoznačnou interpretaci.\n\nKromě odkazů na kalendář mezoamerických Mayů se v souvislosti s fenoménem 2012 objevovaly i odkazy na starověké Egypťany, Maory, věštění Matky Shiptonové, indiány kmene Hopi, indické Védy, či věštce, orákula, astrologa, ezoterika a okultisty Nostradama. Využívány byly též vzácné astronomické fenomény či fakt, že čas od času dochází k přepólování magnetického pole Země. Další variantou je údajný střet Země s mytickou planetou Nibiru (Planet X, Eris atd.), pro což však nejsou žádné důkazy.\nObjevila se i tvrzení, že 21. prosince má dojít k výjimečnému postavení planet ve vesmíru. Astronomové naopak astronomickou výjimečnost roku 2012 popírají, žádná výrazná konjunkce planet onoho dne nenastává, planety mají být rozeseté po celé obloze.\n\nFenomén roku 2012 byl relativně často používán v populární kultuře, a to ve filmech, literatuře i hudbě. Odkazy na rok 2012 se objevily v řadě seriálů (např.: Simpsonovi, Griffinovi, Futurama, Teorie velkého třesku, Městečko South Park aj.). Velkorozpočtový film na toto téma natočil režisér Roland Emmerich s názvem 2012, objevily se ale i další filmy, převážně určené pro video trh (např.: \"2012: Soudný den\" – režie: Nick Everhart). O fenoménu vznikla také řada dokumentů.\n\nTématem se zabývá také řada knih např.: \"2012 – Mayové, jejich civilizace a zánik světa\" (Miloslav Stingl), \"2012 Budíček lidstva – Svět míří do nového Zlatého věku\" (Diana Cooper), \"2012: Konec světa\" (Tibor Zelikovics), \"Apokalypsa 2012\" (Kurt-J. Heering a Jo Müller) a mnoho dalších.\n\n\n\n"}
{"id": "418693", "url": "https://cs.wikipedia.org/wiki?curid=418693", "title": "Ctenochasmatidae", "text": "Ctenochasmatidae\n\nKtenochasmatidi byli zástupci čeledi pterodaktyloidních ptakoještěrů z nadčeledi Ctenochasmatoidea. Zahrnuje dvě podčeledi a zhruba 10 platných rodů pterosaurů. Zástupci této čeledi měli poměrně velké geografické rozšíření, jejich fosilie byly objeveny například i v jihoamerických státech Uruguay a Chile.\n\nPodle Unwina, 2006.\n\n\n\n"}
{"id": "418695", "url": "https://cs.wikipedia.org/wiki?curid=418695", "title": "Flo Rida", "text": "Flo Rida\n\nTramar Lacel Dillard (* 16. září 1979, Carol City, Florida), spíše známý jako Flo Rida, je americký zpěvák a rapper. Proslavil ho jeho 5x platinový hit \"Low (ft. T-Pain)\" z jeho plánovaného debutu \"Mail on Sunday\" a soundtracku k filmu \"Step Up 2\". Také známý jako herec.\n\nNarodil se ve městě Carol City, stát Florida, okolo roků 1979 a 1980, přesný datum je nejasný, ale vychází se z 16. prosince 1979. Vyrůstal se svou svobodnou matkou a sedmi sestrami. Jako dítě vystupoval v gospelovém kostelním sboru. Jako náctiletý spolupracoval s lokální hip-hopovou skupinou 2 Live Crew. Po získaných zkušenostech založil vlastní skupinu \"Groundhoogz\". Po absolvování střední školy studoval dva roky obchodní management na \"University of Nevada\" v Las Vegas. Poté přestoupil na katolickou \"Barry University\" v Miami, kde však vydržel jen dva měsíce. Po návratu domů se naplno začal věnovat své hudební kariéře. V roce 2006 získal smlouvu u nezávislého labelu \"Poe Boy Entertainment\". Jeho prvním singlem je píseň \"Birthday (ft. Rick Ross)\".\n\nRoku 2007 hostoval na albu DJ Khaleda \"We the Best\". Také vydal svůj hit \"Low (ft. T-Pain)\", který ho katapultoval na vrchol. V březnu 2008 proto vydává svůj debut \"Mail on Sunday\", kterého se po světě prodá 900 000 kusů. Album obsahuje úspěšné singly \"Low (ft. T-Pain)\", \"Elevator (ft. Timbaland)\" a \"In the Ayer (ft. will.i.am)\".\n\nPo roce vydal druhé album nazvané \"R.O.O.T.S.\", kterého se prodalo jen o něco málo méně, než alba předchozího. Album uváděl 4x platinový hit \"Right Round (ft. Kesha\" a úspěšný singl \"Sugar (ft. Wynter Gordon)\".\n\nV roce 2010 oznámil, že jeho příští album ponese název \"Only One Flo\" a jedná se o dvoj-album. První část alba \"Only 1 Flo, pt. 1\" je plánována na 30. listopad 2010, tu uvádí úspěšný singl \"Club Can't Handle Me (ft. David Guetta)\". Druhá část \"The Only 1 Rida, pt. 2\" by měla být vydána až roku 2011 a tato část by měla být více rapovou. Album \"Only 1 Flo, pt. 1\" propadlo v prodeji, když se ho v USA prodalo jen jedenáct tisíc kusů.\n\nRoku 2012 bylo plánované album, po vydání velmi úspěšných singlů \"Good Feeling\" a \"Wild Ones\", přejmenováno na \"Wild Ones\", bylo vydáno v červenci 2012.\n\n"}
{"id": "418699", "url": "https://cs.wikipedia.org/wiki?curid=418699", "title": "Franz Nopcsa", "text": "Franz Nopcsa\n\nBaron Franz Nopcsa von Felső-Szilvás (také Baron Nopcsa von Felsö-Szilvás, Baron Nopcsa, Ferenc Nopcsa, Nopcsa Ferenc, Baron Franz Nopcsa, a Franz Baron Nopcsa) (3. května 1877 – 25. dubna 1933) byl původem maďarský aristokrat, dobrodruh, akademik a paleontolog. Dnes je považován za jednoho ze zakladatelů vědního oboru paleobiologie a studií o Albánii (tzn. albanologie).\n\nNopcsa proslul zejména svým dobrodružným a nebezpečným životem (například jako rakouský špion za první světové války), svojí aspirací na albánský trůn a především svým novátorským přístupem ke zkoumání dinosauřích fosílií. Jako jeden z prvních se snažil přemýšlet o dinosaurech jako o živých zvířatech (o jejich etologii a fyziologii), nikoliv jen jako o kolekci fosilních kostí. Během času přišel s řadou nových teorií, které byly v dané době nové a téměř geniální (například jako první rozpoznával pohlavní dimorfismus v utváření lebečních hřebenů hadrosauridů). Zkoumal také jako první známou faunu trpasličích dinosaurů z ostrova Haţeg na území dnešního Rumunska (župa Hunedoara).\n\nNopcsa na sklonku života trpěl silnými depresemi, vinou politických událostí v poválečné Evropě přišel o většinu svého majetku a nakonec spáchal v roce 1933 sebevraždu (když ještě předtím zavraždil svého homosexuálního partnera Bajazida Dodu). Jako jeden z prvních motoristů také procestoval velkou část Itálie na motorce.\n\n\n"}
{"id": "418709", "url": "https://cs.wikipedia.org/wiki?curid=418709", "title": "Machovská Lhota", "text": "Machovská Lhota\n\nMachovská Lhota (do roku 1950 známá jako \"Lhota u Police nad Metují\", ) je vesnice, místní část městyse Machova. Leží v okrese Náchod uprostřed Chráněné krajinné oblasti Broumovsko, v údolí mezi Broumovskými stěnami a polským národním parkem Góry Stołowe. Machovská Lhota je rodištěm Karla Dostála (1750–1813), vůdce vzbouřených sedláků na Policku. Spisovatel Alois Jirásek sem zasadil část děje svých románů „U nás“ a „Skaláci“.\n\nPrvní zmínka pochází z roku 1254. Po vzniku Lhoty Polické na východní straně potoka Trnkavy vznikla na západní straně Trnkavy též Lhota Náchodská. O Lhotě tzv. Machovské je první zmínka v urbáři panství náchodského z roku 1497. Původně samostatná obec byla v roce 1949 připojena k městysi Machovu. V historii obce Machov je popsána i anabáze exulantů z Machovské Lhoty.\n\n\n"}
{"id": "418717", "url": "https://cs.wikipedia.org/wiki?curid=418717", "title": "Jarovizace", "text": "Jarovizace\n\nJarovizace neboli vernalizace je proces v individuálním vývojovém koloběhu rostlin, kdy se semena či cibule vystaví přesně stanovené teplotě po určitou dobu. V důsledku teplotní změny se vyvolá změna fyziologická, nakvétání.\n\nVernalizací se myslí proces, ve kterém působení chladu na plně napučené semeno rostliny anebo rostoucí rostlinu stimuluje kvetení. Jarovizační stimul je lokalizovaný ve vrcholovém meristému, tedy na vzrostných vrcholech rostlin. Pro většinu druhů jsou nejúčinnější jarovizační teploty těsně nad nulou (1–2 °C), ale účinné jsou také teploty nižší a vyšší (-1 až +9 °C). Vlivem jarovizačního chladu se indukují enzymatické reakce, obzvlášť dochází k intenzivnějšímu dýchání.\n\nPříjemcem jarovizačního impulsu je apikální meristém a embryo, podmínkou pro přijetí tohoto popudu je výskyt dělících se buněk v mateřské rostlině. Mechanizmus jarovizace spočívá v epigenetických změnách stavu methylace DNA a v konformaci chromatinu následkem nízkých (vysokých) teplot. Vzniklá demethylace a uvolnění bílkovin chromatinu dovoluje oživení původně neaktivních genů. Aktivaci genu VRN2 (vernalization) je potlačeno brzdící působení na přechod do etapy kvetení.\n\nNízká teplota je nutná pro rostliny mírného pásma, zvláště alpínky, pro tropické rostliny je nezbytná naopak vysoká teplota. Provádí se také u ozimých a dvouletých bylin mírného pásu. Vlivem jarovizace rostliny rychleji přecházejí z růstové fáze do fáze reprodukční, takže vysetá semena či vysazené hlízy klíčí nebo kvetou dříve – mimo sezonu. Tohoto způsobu se používá v zahradnictví při přípravě rostlin určených k rychlení nebo při vysévání ozimých odrůd obilovin až na jaře.\n\n\n"}
{"id": "418719", "url": "https://cs.wikipedia.org/wiki?curid=418719", "title": "Edmund Burke", "text": "Edmund Burke\n\nEdmund Burke (12. ledna 1729, Dublin – 9. července 1797, Beaconsfield) byl britský politik, politický teoretik a filozof anglo-irského původu. Bývá považován za zakladatele konzervatismu.\n\nByl dlouholetým poslancem za britské whigy. V době Americké revoluce vyjadřoval americkým koloniím podporu v boji za nezávislost, ale odmítal revoluční praktiky, protože plodí násilí. Podle jeho názoru k zmírnění napětí mohla vést změna daňové sazby a určitá forma nezávislosti, byl ale proti demokratickým principům (Burke prosazoval monarchii) a tím nemohl přijmout vznik Spojených států. Opakovaně tvrdil, že lidé - ať už potomci či první generace zakladatelů - žijící na americkém kontinentu budou vždy Angličané a vznik USA proto neschvaloval. Byl rovněž silným odpůrcem Velké francouzské revoluce a její kritiku, která je vedena z konzervativních pozic, vyjádřil v knize \"Úvahy o revoluci ve Francii\", vydané roku 1790. Je to vlastně odpověď v dopise Ch. J. F. Pontovi, pařížskému aristokratovi, s nímž si dopisoval. Vyjevují se zde všechna témata, která konzervatismus jako ideologii doprovázejí (postoj k rodině, autoritě, nedotknutelnosti majetku). Tato kniha se považuje za jakýsi manifest konzervatismu.\n\nNarodil se v Dublinu v Irsku v roce 1729. Jeho otcem byl Richard Burke právní poradce \"(solicitor)\" Irské církve (odnože Anglikánské církve), jeho matka Mary Burke (roz. Nagle) byla vyznáním římská katolička. Byl vychováván ve víře svého otce a celý svůj život praktikoval anglikánství. V mládí trávil spoustu času mimo Dublin, v poklidné krajině Blackwater Valley na jihu ostrova, kde žila rodina jeho matky Mary.\n\nPrvního vzdělání se mu dostalo v kvakerské škole ve městě Ballitore, kde se seznámil s Mary Leadbeaterovou, pozdější spisovatelkou, se kterou zůstal po celý svůj život v korespondenčním kontaktu. V roce 1744 byl přijat na Trinity College v Dublinu. V roce 1747 tam založil debatní klub známý jako „Edmund Burke's Club“. Tento klub, spolu s „Historical Club“, dal v roce 1770 vzniknout studentské organizaci „College Historical Society“, která se pokládá za první na světě. Vystudoval v roce 1748. Jeho otec si přál, aby začal studovat právo, tomuto přání vyhověl, když byl v roce 1750 přijat na právnickou fakultu Middle Temple v Londýně. Brzy se však vzdal studií a začal cestovat po Evropě, kde se snažil vydělávat si psaním. \n\nV roce 1756 bylo vydáno jeho první dílo, a to \"A Vindication of Natural Society\" (Obhajoba přirozené společnosti), což je satira deismu Lorda Bolingbrokea. V roce 1757 získal smlouvu na napsání dějin Anglie. Ačkoliv mělo toto dílo popsat dějiny až do roku 1707, Burke ho dokončil pouze do roku 1216. Roku 1758 se svým nakladatelem vydali první ročník politického sborníku \"Annual Register\", který vychází dodnes. Burke, který zde figuroval jako editor tuto funkci vykonával do roku 1765. V Londýně se také seznámil s mnoha intelektuály své doby jako jsou: Samuel Johnson, David Garrick, Oliver Goldsmith, Edward Gibbon nebo Joshua Reynolds. \n\nRoku 1757 se oženil s Jane Mary Nugentovou, dcerou katolického lékaře, který ho ošetřoval v lázních Bath. Roku 1758 se jim narodil syn Richard, jako druhé dítě se narodil Christopher, který však zemřel v útlém věku.\n\nRoku 1758 začal dělat poradce Williamu Gerardu Hamiltonovi, tajemníkovi pro Irsko. Tuto funkci zastával po tři roky. Roku 1765 začal vykonávat funkci soukromého tajemníka Charlesovi Watson-Wentworthovi, členovi strany whigů, který byl v té době premiérem Velké Británie. V prosinci téhož roku byl zvolen do dolní komory parlamentu.\n\nNásledně se věnoval psaní dalších děl. Také se ujal vedoucí role v debatách o omezení panovníkovy moci v parlamentní demokracii, kdy stál na straně parlamentu proti králi. O tomto tématu vydal v roce 1770 úvahu \"Thoughts on the Cause of the Present Discontents\" (Zamyšlení se nad příčinou současné nespokojenosti), kde obviňoval 'prokrálovsky smýšlející', tedy ty, kteří chtěli, aby král měl větší pravomoci než parlament. V roce 1774 byl znovuzvolen do dolní komory parlamentu, i díky své obhajobě principů zastupitelské demokracie. Roku 1780 ztratil svůj mandát kvůli nepopulárnímu prosazování volného obchodu s Irskem a emancipace Římskokatolické církve. \n\nBurke měl ve své době dost osobitý postoj směrem k americkým kolonizátorům a jejich požadavkům za nezávislost. S ohledem na tehdy rozšířené rčení obyvatel severoamerického kontinentu \"Žádné daně bez zastoupení\" - predikoval nezbytnost vytvoření určité formy nezávislosti na anglickém králi. Podle jeho názoru neústupnost Angličanů povede k revoluci a tím i k výbuchu násilí, což se později potvrdilo. Byl proto zastáncem toho, aby americké kolonie měly své zastupitele a prosazoval změnu daňového přerozdělování s vyšší mírou podpory koloniální samosprávy. Vyhlášení nezávislosti 4. července roku 1776 ovšem nepřijal a považoval jej za rozchod s tradicí: \"Nemohu to považovat za vítězství, úspěchem nemůže být ztráta velké části naší říše. Úspěch rovněž nepřeji nespravedlnosti, útlaku a nesmyslnosti.\" \n\nRoku 1780 vypukly v Londýně antikatolické výboje, které jsou známy jako „Gordon Riots“. Jeho dům musel být chráněn armádou. Roku 1782 získal funkci pokladníka vojenských sil a stal se členem státní (tajné) rady. Ve funkci pomáhal utvořit ekonomickou reformu, která vedla k uzavření 134 úřadů v královské a obecní správě, což ušetřilo značný obnos. Kvůli pádům vlády a změnám vedení, ztratil obě funkce již roku 1783. Po zbytek života stál v politické opozici. \n\nRoku 1786 napsal kritiku \"Article of Charge of High Crimes and Misdemeanors\", která byla zaměřena proti Warrenu Hastingsovi, svého času guvernéra indského Bengálska, na kterého byl roku 1787 uvrhnut impeachment za korupci a zneužívání moci. V kritice také kritizuje chování Východoindické společnosti, která pod vedením Britů zničila mnoho tradic Indů.\n\nRoku 1789 reagoval na dopis francouzského přítele, který se ho ptal na názor ohledně francouzské revoluce. Rozpracováním oné odpovědi vzniklo roku 1790 jeho nejznámější dílo \"Úvahy o revoluci ve Francii\", v kterých kritizuje republikánskou revoluci, svrhnutí krále, odebírání šlechtických titulů, pronásledování církve a falešné snahy o nastolení rovnostářství. Dílo vyšlo v Anglii v listopadu 1790 a do konce roku se ho prodalo na 17 000 kusů. V roce 1791 bylo vydáno i ve Francii, kde se také velmi dobře prodávalo.\n\nRoku 1793 dokázal přimět poslance whigů, aby podpořili válku Británie proti revoluční armádě Francie. Vyjadřoval podporu boji roajalistů (Británie) proti republikánům (Francie). Také podporoval francouzské roajalisty v povstání ve Vendée. Roku 1794 získal čestné uznání poslanců a poté odstoupil ze svého místa, které přenechal svému synovi Richardovi, který však téhož roku zemřel. Anglický král ho chtěl za zásluhy odměnit titulem vévoda z Beaconsfieldu, ale kvůli smutku ze ztráty syna tento titul odmítl. Proto přijal jen doživotní rentu. \n\nJeho posledním vydaným dílem se stalo \"Letters on a Regicide Peace\" (\"Dopisy o královražedném míru\") (1796), v kterých kritizuje podepsání míru s Francií, a také se v nich zabývá nastolením totalitního režimu ve Francii.\n\nZemřel 9. července 1797 ve městě Beaconsfield, Buckinghamshire ve věku 68 let. Byl pochován vedle svého syna a bratra. Jeho žena Jane Mary ho přežila o patnáct let.\n\nEdmundu Burkemu se připisuje často citovaný výrok: „\"Zlu k vítězství stačí, když dobří lidé nedělají nic\".\"\n\n\n"}
{"id": "418723", "url": "https://cs.wikipedia.org/wiki?curid=418723", "title": "Národní parky v Itálii", "text": "Národní parky v Itálii\n\nNárodní parky v Itálii. V Itálii se nachází 24 národních parků. Jako první byl vyhlášen Národní park Gran Paradiso v roce 1922, nejmladší je Národní park Appennino Lucano - Val d'Agri - Lagonegrese z roku 2008. Celkem parky zaujímají plochu 15 000 km², což tvoří 5% území Itálie. Největším italským národním parkem je Pollino (1 926 km²).\n\n"}
{"id": "418724", "url": "https://cs.wikipedia.org/wiki?curid=418724", "title": "Lockheed C-5 Galaxy", "text": "Lockheed C-5 Galaxy\n\nLockheed C-5 Galaxy je americký čtyřmotorový obří transportní letoun. Byl navržen pro přepravu nadměrných nákladů na velké (mezikontinentální) vzdálenosti a je jedním z největších vojenských letadel na světě. C-5 Galaxy je provozován Letectvem Spojených států (USAF).\n\nV roce 1961 oslovila americká armáda několik leteckých společností s požadavkem na vývoj obřího transportního letadla, které by nahradilo dosluhující Douglas C-133 Cargomaster a doplnilo by ve stejném období zaváděný letoun Lockheed C-141 Starlifter, jehož interiér nebyl pro některá transportovaná zařízení dostatečně prostorný. Své návrhy poslaly společnosti Boeing, Douglas, General Dynamics, Lockheed a Martin Marietta, z nichž do dalších kol výběrového řízení postoupily Boeing, Douglas a Lockheed. Z přihlášených výrobců motorů General Electric, Curtiss-Wright Corporation a Pratt & Whitney pak postoupily společnosti General Electric a Pratt & Whitney. Po zpracování připomínek a vyhotovení nových návrhů byl nakonec vybrán Lockheed a jako dodavatel motorů General Electric.\n\nPrvní skutečný prototyp C-5A (číslo 66-8303) byl dokončen 2. března 1968 a poprvé vzlétl 30. června 1968. Sériová výroba byla zahájena v prosinci 1969, první hotový kus poté převzala v červnu 1970 437th Airlift Wing, Charleston Air Force Base, SC (437. zásobovací peruť při Charlestonské letecké základně v Jižní Karolíně). Během statických a únavových zkoušek prováděných již po dodání prvních kusů americké armádě se objevily na křídlech praskliny, pro všechny C-5A tak bylo omezeno maximální konstrukční zatížení na 80 %. Nově vyvinutá křídla, u kterých bylo oproti původní konstrukci využito nových hliníkových slitin, byla u všech C-5A vyměněna v letech 1980 – 1987.\n\nV lednu 1986 byla dodána první verze C-5B, která má již zesílená křídla a modernizovanou avioniku a motory.\n\nPůvodní verze C-5, dodáno bylo 81 kusů, u 77 z nich bylo nutné v letech 1980-87 vyměnit křídla (viz výše).\n\nC-5B je vylepšenou verzí C-5A. Vedle všech vylepšení, kterých se během výroby dočkala C-5A (včetně zesílených křídel), dostala C-5B modernizované motory a novou avioniku. Od roku 1986 do roku 1989 bylo dodáno 50 kusů.\n\nC-5C je speciálně upravená varianta pro přepravu nadměrného nákladu. Dvě C-5 (čísla 68-0213 a 68-0216) byly upraveny tak, aby měly větší vnitřní nákladní kapacitu (například pro přepravu satelitů NASA). Hlavní změny spočívaly v odstranění zadního patra pro cestující, instalaci nových nákladových vrat s dělením uprostřed a nové zadní přepážce, která byla umístěna více vzadu. Obě C-5C jsou umístěny na Travis Air Force Base v Kalifornii. V lednu 2007 byla u 68-0216 modernizována avionika.\n\nJedná se o modernizovaná již vyrobená letadla verzí C-5B, C-5C a některých C-5A. Modernizace spočívala v osazení nové avioniky a nových výkonnějších motorů, čímž se zvýšilo užitečné zatížení, zlepšila se stoupavost a dolet. Také se zrychlil start a tím se i zkrátila minimální délka vzletová dráhy. První modernizace na C-5M byla dokončena dne 16. května 2006 a tato modernizovaná Galaxy poprvé vzlétla dne 19. června 2006.\n\nV sedmdesátých letech bylo o C-5 uvažováno jako o možném transportním letadlu pro raketoplány. Zatímco v Sovětském svazu byl pro transport materiálu souvisejícího s vesmírným programem (kosmoplán Buran a části nosných raket Eněrgija nebo Proton) upraven transportní letoun Antonov An-124 (vznikl tak Antonov An-225 \"Mrija\"), v USA byl pro stejné účely nakonec přestavěn Boeing 747.\n\nC-5 Galaxy používá americké vojenské letectvo nejen k přepravě vojenského nebo humanitárního materiálu do krizových oblastí, ale také pro přepravu techniky při zahraničních cestách amerického prezidenta. Do C-5 Galaxy se vejde i prezidentský vrtulník Marine One.\n\n9 z vyrobených Galaxy bylo zničeno nebo vážně poškozeno při haváriích, 2 z nich byly opraveny a vráceny do provozu.\n\n\n\n"}
{"id": "418731", "url": "https://cs.wikipedia.org/wiki?curid=418731", "title": "Psychoterapeutický výcvik", "text": "Psychoterapeutický výcvik\n\nPsychoterapeutický výcvik je výukový a výcvikový proces, při kterém se z laika stává kvalifikovaný psychoterapeut. Výcvik vedou lektoři té které psychoterapeutické školy.\n\nVýcvik má obvykle několik částí. Jsou to: \n\nV sebezkušenostní (zážitkové) části adept sám na sobě zakouší postupy vlastní psychoterapeutickému směru, který studuje, sám de facto podstupuje částečnou psychoterapii. Děje se tak postupem, který výstižně popisuje odposlechnutá laická definice: „Budoucí terapeuti sedí v kruhu a baví se o věcech, o kterých se ve slušné společnosti nemluví.“\n\nV teorii se dozví něco z historie studovaného psychoterapeutického směru (obvykle zejména životopis jejího zakladatele), uslyší hodně subjektivních tvrzení o účinnosti studované psychoterapie a málo objektivních dokladů téhož. Jiné psychoterapeutické směry bývají zmíněny okrajově.\n\nV práci s klientem pod supervizí adept psychoterapie pracuje s klientem, jeho práce je však pravidelně kontrolována lektorem.\n\nZávěrečná práce obvykle zahrnuje kazuistiku. Zkouška se týká teorie.\n\nKompletní výcvik obvykle trvá 4 – 7 let (500 – 1000 hodin), v současné době (2009) stojí asi 20.000 Kč za rok (aktualizuji k roku 2019 na 25-30.000 Kč za rok).\n\nPo skončení psychoterapeutického výcviku obdrží absolvent osvědčení a je mu umožněno (po splnění eventuálních dalších podmínek, například zákonné registrace apod.) své kvalifikace využívat ku prospěchu svému i jiných. Je-li původní profesí absolventa psychoterapeutického výcviku lékařství či psychologie, obvykle pracuje ve zdravotnictví, nazývá se psychoterapeutem, zabývá se pacienty a za práci mu platí zdravotní pojišťovna. Je-li původní profese absolventa psychoterapeutického výcviku jiná, potom obvykle pracuje mimo zdravotnictví, nazývá se poradcem, má klienty a za práci mu platí sami klienti.\n\nI po skončení výcviku je záhodno, aby se absolvent dále vzdělával, avšak zejména je nutno, aby dokázal rozpoznat ty případy, na které sám nestačí, a předložil je kolegům nebo s nimi šel do supervize.\n\nNěkteří z absolventů výcviku po nějaké době praxe složí další zkoušky a sami se stávají lektory dané psychoterapeutické školy. Tací se potom zabývají školením dalších adeptů psychoterapie. Tím se kruh psychoterapeutického výcviku uzavírá.\n"}
{"id": "418745", "url": "https://cs.wikipedia.org/wiki?curid=418745", "title": "Fabryka Samochodów Małolitrażowych", "text": "Fabryka Samochodów Małolitrażowych\n\nFabryka Samochodów Małolitrażowych (FSM) byla polská státní automobilka působící v letech 1971 - 1993 v městech Bílsko-Bělá a Tychy.\n\nFSM byla založena v roce 1971. První vyrobené auto bylo Syrena 105, která byla převzata z FSO. Syreny se v Bielsko-Biala vyráběly až do roku 1983. Od začátku firmy se licenčně vyráběly i miniautomobily Fiaty 126 jako model 126p. Uvažovaná sériová výroba malých automobilů Fiat 127 nebyla pro nákladnost realizována (prodejní cena vycházela asi o třetinu výš, než u modelu 126p). Připravovanou výrobu modelu Fiat Panda, který byl délkou na půli mezi modely 126 a 127, nabízel však nejvíce vnitřního prostoru a přitom umožňoval i použití jednoduchého vzduchem chlazeného dvouválcového motoru 126p, začátkem 80. let 20. století znemožnilo vyhlášení stanného práva v Polsku a následný odklon Fiatu. Začal vývoj vlastního malého automobilu známého jako Beskid. Po rozpadu Východního bloku se polská strana zavázala ukončit přípravu výroby modelu Beskid a v roce 1991 začala s výrobou Fiatu Cinquecento.\n\nDne 28. května 1992 převzal Fiat 90 % akcií. O rok později došlo ke změně názvu na Fiat Auto Poland.\n\nSoučástí areálu je i vývojové centrum BOSMAL.\n"}
{"id": "418747", "url": "https://cs.wikipedia.org/wiki?curid=418747", "title": "Josiah", "text": "Josiah\n\nJosiah je anglické mužské biblické jméno hebrejského původu ( , \"Jošijahu\"). Jméno znamená „Hospodin tě podpoří“ a nese ho několik biblických postav. V českých překladech bible je obvykle používán přepis Jóšijáš (ČEP) nebo Joziáš (bible kralická).\n\n"}
{"id": "418758", "url": "https://cs.wikipedia.org/wiki?curid=418758", "title": "Zpěvy staré Číny", "text": "Zpěvy staré Číny\n\nZpěvy staré Číny je označení pro několik básnických knih Bohumila Mathesia, obsahujících volná přebásnění staré čínské poezie. Tyto texty byly vydány v několika sbírkách a měly velký vliv na českou poesii dvacétého století. \n\nBohumil Mathesius se k čínské poesii dostal poprvé ve sbírce \"Černá věž a zelený džbán\" (1925). Tato sbírka se stala jádrem pozdější sbírky \"Zpěvy staré Číny\" (1939). Tuto sbírku Mathesius později doplnil o další básně, čímž vznikla sbírka \"Nové zpěvy staré Číny\" (1940) a později \"Třetí zpěvy staré Číny\" (1949). Později vydal Mathesius všechny tři sbírky v jednom svazku – \"Zpěvy staré Číny ve třech knihách\" (1950). Tato sbírka byla později několikrát znovu uspořádána, např. Jaroslavem Průškem (1960 pod názvem \"Zpěvy staré Číny\"). Několik dalších Mathesiových parafrází čínských textů do sbírek nezařazených (např. výbor \"Krásná slova o víně\", soukromý tisk 1943, \"Zpěvy nové Číny\", překlady moderní čínské poesie, 1948, texty z pozůstalosti). Celkově vyšlo do roku 1988 dvacet osm vydání některé části Mathesiových překladů. Všechny Mathesiovy čínské parafráze vyšly v kritickém vydání pod názvem \"Zpěvy staré Číny\" v nakladatelství Československý spisovatel v roce 1988 v edici Jiřího Fraňka a Oldřicha Krále. \n\nTexty Zpěvů označoval sám Mathesius jako parafráze či ohlasy (po vzoru F. L. Čelakovského). Jde většinou o velice volné překlady některých textů staré čínské poesie (především Li Po, Wang Wej, Tu Fu, texty z Š'-ťing), míra jejich volnosti, či spíše Mathesiova autorského podílu, je ale různá – některé texty jsou přeloženy téměř doslovně, jiné natolik volně, že dokonce není možné identifikovat výchozí text. Zdrojem pro překlady první sbírky \"Zpěvů staré Číny\" byly překlady cizojazyčné, například německé parafráze Klabundovy a latinské překlady Zottoliho, na druhé a třetí knize spolupracoval Mathesius se sinologem Jaroslavem Průškem, který mu výchozí texty překládal (a který po básníkově smrti zasahoval i do textů původních překladů) – Mathesius sám čínsky neuměl a jeho sinologické znalosti byly minimální, Čína ho zajímala jen z básnického hlediska.\n\nZpěvy staré Číny se soustřeďují především na milostnou, přírodní a anakreónskou lyriku, obsahují ale i verše filosofické a protiválečné, Zpěvy nové Číny se zaměřují převážně na básně politické (Mao Ce-tung). Svébytná poetika Zpěvů, životní moudrost a básnická krása způsobila vlnu zájmu o Čínu a čínskou literaturu ve 20. století, inspirovala jednak celou řadu překladů z čínštiny (Hrubín, Žáček, Oldřich Král, Jaroslav Průšek), ale i celou řadu původních básnických děl a velmi ovlivnila celou českou poesii 20. století (Jan Skácel, Žáček, Hrubín, Oldřich Mikulášek, Jaromír Nohavica). Básně Zpěvů byly mnohokrát vydány a zhudebněny a přes své poněkud kuriózní postavení na hranici překladu a vlastního díla patří k vrcholým dílům české poesie 20. století.\n\n"}
{"id": "418759", "url": "https://cs.wikipedia.org/wiki?curid=418759", "title": "Diference", "text": "Diference\n\nDiference může být:\n\n\n\n"}
{"id": "418760", "url": "https://cs.wikipedia.org/wiki?curid=418760", "title": "Nebytový prostor", "text": "Nebytový prostor\n\nNebytový prostor je místnost nebo soubor místností, které jsou podle rozhodnutí stavebního úřadu určeny k jiným účelům než k bydlení. Nebytovými prostory přitom nejsou příslušenství bytu nebo příslušenství nebytového prostoru nebo společné části domu, ale samostatným předmětem právních vztahů.\n"}
{"id": "418761", "url": "https://cs.wikipedia.org/wiki?curid=418761", "title": "Azhdarchidae", "text": "Azhdarchidae\n\nAzhdarchidae (podle slova \"Ajdarxo\", názvu mytologického draka z uzbeckých dějin) je čeledí ptakoještěrů z podřádu pterodaktyloidů. Patří sem také největší známí pterosauři, a tím i létající živočichové vůbec, například rody \"Arambourgiania\", \"Hatzegopteryx\" nebo \"Quetzalcoatlus\" s rozpětím křídel až kolem 12 metrů.\n\nAzdarchidé jsou charakterizováni dlouhými spodními končetinami a krčními obratli, dlouhým a štíhlým zobákem a celkově velikou hlavou v poměru k velikosti těla. Dříve se předpokládalo, že lovili nad hladinou ryby za letu. dnes však převládá názor, že zástupci této skupiny žili spíše nad pevninou a byli jakousi obří obdobou dnešních čápů. Zástupce této skupiny žil nejspíš také na našem území (druh \"Cretornis hlavaci\" od Chocně, představující mládě možného azdarchoida). Dobře známá je obří velikost některých zástupců této skupiny. Rozpětí jejich křídel činilo asi 10 až 12 metrů, ačkoliv dříve se objevovaly přehnané odhady dokonce na úrovni 20 metrů.\n\nJe možné, že některé formy azdarchidů představovaly dominantní predátory v oblastech bez přítomnosti velkých teropodů (například rumunský \"Hatzegopteryx\", který byl mohutně stavěnou specializovanou formou ptakoještěra). U některých obřích forem azdarchidů se dokonce předpokládá druhotná nelétavost a specializace pro pozemní predátorský způsob života. Ten byl ale možný pouze v ostrovním prostředí, kde chyběli velcí teropodní dinosauři.\n\nNěkteré objevy fosilních stop ptakoještěrů naznačují, že byli schopni zaujmout vzpřímenou pozici, aby například lépe viděli do okolního terénu. O přesném mechanismu chůze a postoje těchto velkých ptakoještěrů ale zatím nemáme mnoho přesných informací.\n\nPodle Davida Unwina, 2006.\n\n\n\n"}
{"id": "418766", "url": "https://cs.wikipedia.org/wiki?curid=418766", "title": "Beleriandské války", "text": "Beleriandské války\n\nJako Beleriandské války se v knize Silmarillion od J.R.R. Tolkiena označuje série bitev mezi Beleriandskými elfy a Morgothem. Někdy bývají také nazývány Válka o Klenoty, protože právě o silmarily usilovaly obě bojující strany.\n\n"}
{"id": "418767", "url": "https://cs.wikipedia.org/wiki?curid=418767", "title": "Jacques Bergier", "text": "Jacques Bergier\n\nJacques Bergier (8. srpna 1912 – 23. října 1978) byl francouzský chemik a později úspěšný spisovatel, spoluautor románu \"Jitro kouzelníků\" (druhým autorem je Louis Pauwels).\n\nBergier se narodil v Oděse a jeho židovští rodiče, obchodník Michail Berger a Etlia Krzeminicka, mu dali jméno Jakov Michajlovič Berger. Během ruské občanské války museli v roce 1920 odejít z Oděsy nejprve do městečka Kremenec na severozápadě Ukrajiny, odkud pocházela matka Etlia, a po pěti letech se celá rodina odstěhovala do Francie. Ve svém životopise Bergier vysvětluje změnu svého jména tím, že francouzská podoba jména Yakov je Jacques a chybou přepisu příjmení vzniká Bergier.\n\nJacques Bergier napsal okolo 50 knih.\n\n\n"}
{"id": "418773", "url": "https://cs.wikipedia.org/wiki?curid=418773", "title": "Sbírka vozidel MHD Technického muzea v Brně", "text": "Sbírka vozidel MHD Technického muzea v Brně\n\nTechnické muzeum v Brně vlastní od roku 1971 sbírku historických vozidel městské hromadné dopravy. Sbírka kolejových vozidel, převážně tramvají, je umístěna v „areálu MHD“, tedy v halách na konci zrušené části tramvajové trati do Líšně, v místě bývalé konečné zastávky v Brně-Líšni a je sezónně veřejně přístupná. Sbírka autobusů a trolejbusů byla v roce 2004 přemístěna do bývalých kasáren v Řečkovicích, vystavována je pouze příležitostně při dnech otevřených dveří. Silniční vozidla jsou rovněž využívána pro různé prezentační jízdy nejen po Brně, ale i po jiných městech Česka.\n\nSbírka Technického muzea v Brně (TMB) byla založena v roce 1971 převzetím 12 renovovaných historických tramvají od Dopravního podniku města Brna (DPmB), v návaznosti na 100. výročí MHD v Brně v roce 1969. Společně s nimi převzalo TMB i parní tramvajovou lokomotivu „Caroline“, která byla od roku 1952 v majetku Městského muzea v Brně (nyní Muzeum města Brna). Zahájení prvních dokumentačních prací lze datovat již do roku 1970, v té době také vznikla sekce MHD Klubu přátel Technického muzea v Brně. Postupně přibývaly další vozy nejen z Brna, ale i ze zrušených úzkorozchodných drah na Ostravsku, a základní typy vozů z Prahy, Bratislavy, Ostravy, Jablonce nad Nisou, Olomouce, Košic a Trenčianské elektrické železnice. Sbírka kolejových vozidel je rozšiřována dodnes, naopak začátkem 21. století byly některé vozy (dvě bratislavské a jedna košická tramvaj) vráceny svým původním provozovatelům.\n\nKromě tramvajových a železničních vozidel jsou ve sbírce také silniční vozidla MHD – trolejbusy, autobusy, autobusové přívěsy a speciální vozidla. První trolejbusy byly do expozice zařazeny již v roce 1971 (brněnská 7Tr, plzeňská 6Tr), první autobus se ve sbírce objevil až v roce 1979 (brněnský „erťák“). I sekce silničních vozidel je neustále rozšiřována, v současnosti se již jedná o unikátní dochované vývojové řady trolejbusů Škoda a autobusů Karosa.\n\nHistorická vozidla TMB byla zpočátku deponována v trolejbusové (a bývalé tramvajové) vozovně Husovice. V roce 1973 převzalo TMB od DPmB nevyužívanou trať Stránská skála – Líšeň, protože výstavba výstavního areálu MHD byla naplánována do prostoru bývalého líšeňského nádraží. Stavba čtyř hal trvala od roku 1975 do první poloviny 80. let, přičemž exponáty umístěné v Husovicích (ale i nově renovované a zařazené vozy) sem byly přesouvány již ve druhé polovině 70. let. Trať na Stránskou skálu byla plánována jako předváděcí s tím, že jedna kolej bude normálního rozchodu (1435 mm) a druhá bude splítková s rozchody 1000 mm a 760 mm. Koleje o různých rozchodech se ale podařilo vybudovat pouze v areálu a v muzejních halách, k rekonstrukce tratě nikdy nedošlo (s výjimkou dvou silničních přejezdů v Líšni, kdy levá kolej směrem na Stránskou skálu obdržela již plánovanou splítku 1000 / 760 mm).\n\nMuzeum (nyní pouze depozitář) bylo veřejnosti otevřeno v roce 1991 (vozidla zde umístěná však vyjížděla do města při různých příležitostech již od 70. let). Vzhledem k malé propagaci ale zájem návštěvníků klesal, až v roce 2004 došlo k uzavření depozitáře, který lze nyní navštívit pouze po předchozí domluvě. V současnosti je zde deponováno přes 60 kolejových vozidel z celého Česka (tramvaje, vlečné vozy, parní lokomotivy, speciální vozy).\n\nSilniční vozidla byla rovněž umístěna v líšeňském areálu. V roce 2004 byly tyto vozy přesunuty do nově zakoupeného areálu bývalých kasáren v Brně-Řečkovicích, neboť jejich místo v Líšni zaujaly přístroje na vysoušení tiskovin (lyofilizační jednotka). Depozitář v Řečkovicích je veřejnosti přístupný pouze při dni otevřených dveří, který se každoročně od roku 2005 koná na konci dubna.\n\nTrať ze Stránské skály, v letech 1995–2016 kulturní památka, byla od počátku 90. let nesjízdná, v souvislosti s oslavami 130 let MHD v Brně v červnu 1999 byly obnoveny renovační práce na vozidlech a na čas byla provizorně opravena tramvajová trať, což umožnilo účast historických vozidel ze sbírek na oslavách v Brně a od 1. května 1999 i provoz nostalgické tramvajové linky 130 (v letech 2000 a 2001 linka č. 100). Od roku 2002 je trať definitivně nesjízdná (podemleté úseky, ukradené trolejové vedení a posléze i velká část kolejnic), takže tramvaje jsou uvězněny v líšeňském areálu. Výjimkou jsou vůz koněspřežné dráhy č. 6 a souprava parní tramvaje (parní lokomotiva „Caroline“ + vlečný vůz č. 25 + nákladní vůz N 1), které byly v roce 2005 převezeny na silničním trajleru do vozovny Medlánky a mohou tak být využívány při různých příležitostech ve městě. V květnu 2009 byly stejným způsobem přemístěny do Medlánek kvůli výročí 140 let MHD v Brně (přehlídka současných i historických vozidel v centru města a veřejné jízdy historických vozů) další tramvaje: motorové vozy č. 10, 52 a 126 a vlečné vozy 205, 263 a 301. V březnu 2011 byly zpět do Líšně převezeny vozy č. 10, 263 a 126+301, kvůli nedostatku prostor ve vozovně je v červnu 2012 následovala souprava č. 52+205 a souprava parní tramvaje „Caroline“ + nákladní vůz N 1 + vlečný vůz č. 25. V Medlánkách tak zůstal pouze vůz koňky, odstavená tramvaj T3M č. 1594 a vůz č. 99 využívaný dopravním podnikem k pravidelným jízdám na historické lince.\n\nZáklad sbírky vozidel MHD tvoří téměř kompletní řada brněnských tramvají. Od každého základního typu je zachováno jedno vozidlo, několik málo řad se však nepodařilo zachránit. Jedná se například o vozy první brněnské koněspřežné tramvaje (1869–1874), unikátní prototyp vozu č. 150, který byl postaven ve vlastních dílnách ve 30. letech 20. století, či elektrickou lokomotivu (čtyři kusy sloužily v nákladní dopravě mezi lety 1909 a 1967).\n\nSbírku kolejových vozidel doplňují tramvaje z jiných měst, cenná (i když neúplná) je především kolekce vozidel, která byla provozována na úzkorozchodných drahách na Ostravsku.\n\nMenší část sbírky Technického muzea v Brně tvoří silniční vozidla, tedy autobusy, trolejbusy, autobusové přívěsy a další speciální vozidla. Zejména v případě autobusů a trolejbusů je cílem TMB dokumentace monopolních výrobců těchto hromadných dopravních prostředků – Škody (trolejbusy) a Karosy (autobusy). K těmto kdysi dříve provozovaným ale i unikátním vozidlům rovněž patří trolejbusy Tatra z 50. let 20. století a některé další autobusy dokumentující provoz městské a příměstské dopravy v bývalém Československu. Pokud je to možné, dává TMB přednost vozidlům provozovaným v Brně. Kromě níže uvedených vozidel vlastní TMB také několik vraků různých typů autobusů a autobusových přívěsů, které jsou určeny pro případnou budoucí renovaci.\n\nVe sbírce TMB se nachází celkem 12 trolejbusů, které byly vyrobeny mezi lety 1941 a 1988.\nVe sbírce TMB se nachází celkem 3 autobusové přívěsy, které byly vyrobeny mezi lety 1950 a 1972.\n\nKromě výše uvedených vozů prošlo Technickým muzeem v Brně několik dalších vozidel, jejichž osud lze rozdělit do několika skupin.\n\nDo jedné z těchto skupin lze zařadit například brněnský autobus Praga NDO či rychlodrážní jednotku Tatra R2. Prototypová jednotka R2, původně vyrobená pro pražské metro jako Tatra R1, byla do TMB převezena, kvůli nedostatku prostoru ale chátrala pod širým nebem a později byla sešrotována. Autobus NDO ev. č. 72 z roku 1948 byl nalezen kompletní bez motoru v JZD Kobylnice. Vůz byl přetažen do líšeňského areálu, kde rovněž stál několik let na volné ploše. Po přistavení do Ústředních dílen DPmB byla shledána jeho renovace prakticky již nemožnou a tak byl sešrotován. Vrak brněnského autobusového přívěsu Sodomka RPA ev. č. 103 z roku 1942 byl objeven v roce 1990, roku 1999 byl přistaven na renovaci do firmy KOS Krnov. Vzhledem k technologické náročnosti a stavu karoserie (rozsáhlá koroze) byl ale přívěs v roce 2008 vyřazen ze sbírek muzea.\n\nNěkolik vozidel bylo začátkem 21. století předáno z TMB místním dopravním podnikům. Jedná se o dvě bratislavské tramvaje (ev. č. 18 a 31), které byly Dopravnému podniku Bratislava předány v roce 2002. Vůz ev. č. 18 byl v letech 2002–2005 zrekonstruován, přičemž kvůli špatnému stavu vozové skříně musela být postavena její replika. Tramvaj ev. č. 31 je v Bratislavě renovována od roku 2005, rovněž bylo přistoupeno ke stavbě nové karoserie. V roce 2002 byly vráceny Dopravnímu podniku Ostrava dva exponáty: podvozek úzkorozchodného motorového vozu č. 14 Slezských zemských drah a úzkorozchodný šípový pluh č. 502 rovněž původně provozovaný Zemskými drahami (pozměněný název Slezských zemských drah v letech 1945–1949). Do svého původního působiště byl v roce 2004 také předán košický motorový vůz ev. č. 1, který na svoji rekonstrukci stále čeká.\n\nBrněnské tramvaje ev. č. 107 (motorový vůz) a 215 (vlečný vůz) byly rovněž původně v majetku TMB. Motorový vůz ev. č. 107 (původně ev. č. 148, rok výroby 1943) sloužil jako služební vozidlo muzea (pro posun apod.) od roku 1972, kdy byl vyřazen z osobní dopravy. Roku 1989 byl vrácen Dopravnímu podniku města Brna, který jej opravil. Vlečný vůz ev. č. 215 (rok výroby 1926) byl renovován již v roce 1969, do TMB přišel roku 1971 společně s prvními exponáty. V roce 1989 byl s motorovým vozem ev. č. 107 předán zpět DPmB, který tuto soupravu začal využívat pro prezentační účely, objednané jízdy či historickou linku.\n\nDalší skupinu tvoří vozidla, která, ač nejsou v majetku TMB, nacházejí se v jeho areálech. Jedná se např. o zrenovovaný olomoucký motorový vůz ev. č. 16, který patří Dopravnímu podniku města Olomouce, či nepojízdný první prototyp kloubového trolejbusu Škoda 22Tr, původně majetek občanského sdružení Za záchranu historických trolejbusů a autobusů. Ten byl v roce 2010 odkoupen TMB, později však byl rozebrán.\n\nKromě výše uvedených vozů se v líšeňském depozitáři nachází také různé pracovní a nákladní vozíky a motorový univerzální vozík MUV 69 určený pro posun. Nejedná se však o muzejní exponáty.\n\n\n"}
{"id": "418774", "url": "https://cs.wikipedia.org/wiki?curid=418774", "title": "Okres Pilisvörösvár", "text": "Okres Pilisvörösvár\n\nOkres Pilisvörösvár ( ) je okres ve středním Maďarsku v Pešťské župě. Jeho správním centrem je město Pilisvörösvár.\nV okrese se nachází celkem 9 obcí a měst, jimiž jsou:\n\nPilisborosjenő, Piliscsaba, Pilisjászfalu, Pilisszántó, Pilisszentiván, Pilisvörösvár, Solymár, Tinnye, Üröm\n\n"}
{"id": "418775", "url": "https://cs.wikipedia.org/wiki?curid=418775", "title": "Tělesná výchova", "text": "Tělesná výchova\n\nTělesná výchova (\"tělovýchova\") je jedna ze složek výchovy, která poskytuje základní pohybové vzdělání, zlepšuje zdraví a zvyšuje fyzickou kondici. Na školách je tělesná výchova povinný předmět v rozsahu dvou až tří hodin týdně, na sportovních školách pak samozřejmě více. Její náplní jsou cvičení pořadová a průpravná, základní gymnastické a atletické cviky, plavání a hlavně sportovní hry, jako například fotbal, florbal, basketbal, volejbal. Tělesná výchova tvoří společně se sportem, turistikou, pohybovou rekreací a pohybovou terapií (ve smyslu komprehenzivní rehabilitace) základní složku tělesné kultury.\n\n\n\n"}
{"id": "418777", "url": "https://cs.wikipedia.org/wiki?curid=418777", "title": "Anarchismus bez přívlastků", "text": "Anarchismus bez přívlastků\n\nAnarchismus bez přívlastků (ze španělského \"anarquismo sin adjetivos\") je směr anarchistické teorie vybízející k nedělení anarchismu, k upuštění od rozlišovacích přívlastků jako např. komunistický, kolektivistický, mutualistický či individualistický anarchismus. Vyvstal jako reakce na odlišné náhledy různých anarchistických škol na ekonomické uspořádání budoucí společnosti a jejich následné spory o její ideální podobu.\nVyzývá ke koexistenci všech anarchistických škol a spojení se okolo společné antiautoritářské myšlenky, ekonomické uspořádání pak považuje až za druhotně důležité.\n\nTento postoj byl zformulovaný roku 1889 v Barceloně Kubáncem Fernandem Tarrida del Mármolem. Směřoval své připomínky ke komunistickým a kolektivistickým anarchistům ve Španělsku, kteří v té době vedli intenzivní debatu nad výhodou jejich teorií. Anarchismus bez přívlastků byl pokus ukázat větší toleranci mezi anarchistickými směry, aby bylo jasné, že anarchisté by neměli vnucovat komukoli předjímané hospodářské plány — ani v teorii.\n\nPodobný ideový spor probíhal i v USA mezi individualistickými a komunistickými anarchisty.\n\nNěkteří anarchisté, kteří nepodporují anarchismus bez přívlastků, se brání toleranci anarchokapitalismu a proto se identifikují jako sociální anarchisté, tvrdíce, že tolerance spojená s anarchismem bez přívlastků by se neměla vztahovat na anarchokapitalismus.\n\n"}
{"id": "418779", "url": "https://cs.wikipedia.org/wiki?curid=418779", "title": "Křemíkové driftové detektory", "text": "Křemíkové driftové detektory\n\nKřemíkové driftové detektory\n\nPři srážkových experimentech vzniká velké množství nabitých částic, které je potřeba detekovat, změřit jejich energii a určit dráhu pro popsání dějů, které při srážce probíhají. K tomuto účelu bylo vyvinuto mnoho typů detektorů.\n\nDetekování nabitých částic je založeno na ionizační energii, jež nabitá částice zanechá v materiálu, kterým prochází. Tato energie se projevuje vznikem iontů v plynech (plynové detektory), nebo vznikem elektron-děrových párů v polovodičích (polovodičové detektory).\n\nVzhledem k počtu částic (vysoká multiplicita, zejména u srážek těžkých iontů) je potřeba, aby bylo rozlišení co nejlepší. Při vysoké frekvenci srážek je také potřeba vysoká vyčítací rychlost detektoru.\n\nPolovodič je látka, jejíž elektrická vodivost se pohybuje mezi vodivostí vodičů a izolantů. V běžných podmínkách se polovodič může chovat jako vodič i jako izolant, toto chování závisí na vnějších a vnitřních podmínkách. Změna vnějších podmínek znamená dodání energie, změnu vnitřních podmínek představuje příměs jiného prvku v polovodiči.\nMezi polovodiče patří prvky křemík, germanium, selen, sloučeniny arsenid galia GaAs, sulfid olovnatý PbS, atd.\n\nPokud je polovodiči dodána energie, jsou elektrony z obalu atomů excitovány do vodivostního pásu, stanou se volnými elektrony. Velikost excitační energie se u polovodičů pohybuje mezi hodnotami této energie u vodičů a izolantů. Volné elektrony způsobují tzv. elektronovou vodivost.\n\nZároveň s uvolněným elektronem vzniká na jeho původním místě tzv. kladná díra, místo, které vykazuje kladný elektrický potenciál. Kladné díry se mohou přemisťovat pomocí přeskoků elektronů a tento pohyb způsobuje tzv. děrovou vodivost.\n\nPodle typu příměsi dělíme polovodiče na dva typy, polovodiče typu formula_1 a polovodiče typu formula_2. Polovodiče typu formula_2 mají příměs s menším počtem valenčních elektronů, polovodiče typu formula_1 s větším. Popřípadě můžeme dělit na formula_5, formula_6, formula_7 a formula_8, formula_9, formula_10 podle množství příměsi.\n\nJe možno vytvořit polovodič, jehož jedna část je vodivosti typu formula_1 a druhá typu formula_2 (Přechod P-N). Pokud je na tento polovodič přivedeno inverzní napětí (tj. napětí opačné polarity, než jaká by umožňovala průchod elektrického proudu), vytvoří se oblast bez volných nosičů náboje, tzv. vyprázdněná oblast. Pokud v této oblasti vznikne elektron-děrový pár, nerekombinuje, namísto toho se elektron a díra pohybují k opačným koncům polovodiče.\n\nNabitá částice zanechá při průchodu polovodičem energii, která se projeví vznikem elektron-děrových párů. Energie, která je potřebná pro vznik elektron-děrového páru v křemíku je formula_13, což je o řád méně, než energie potřebná pro vznik iontů v plynu. Této vlastnosti využívají polovodičové detektory.\n\nElektrony a díry se mohou v polovodičích pohybovat (driftovat), pokud jsou vystaveny elektrickému poli. Rychlost jejich pohybu lze vyjádřit pomocí intenzity pole a mobility, která charakterizuje daný materiál při dané teplotě. Při relativně nízké intenzitě elektrického pole (formula_14) je tento vztah lineární.\n\nformula_15\n\nformula_16 je rychlost pohybu (driftová rychlost) elektronů, formula_17 děr v polovodiči. formula_18 je intenzita elektrického pole a formula_19, formula_20 mobilita elektronů a děr.\n\nMyšlenku křemíkových driftových detektorů (SDD) přinesli Ital E. Gatti a Slovák P. Řehák v roce 1984. První funkční prototypy byly Gatti, Řehák, Kemmer a Luty - Munich 1985.\n\nZákladní struktura SDD je vyprázdněná dioda, dioda zapojená v závěrném směru, s dvěma formula_21 přechody ve kterých vzniká elektrické pole. Tělo detektoru je vyrobeno z formula_22-křemíku, na jehož povrch je shora i zdola napařena vrstva formula_23-křemíku. Na formula_23 je přivedeno záporné napětí.\n\nPokud je napětí nízké, vznikají dvě separované vyprázdněné oblasti. Při vysokém napětí se vyprázdněné oblasti spojí a uprostřed detektoru vzniká potenciálový spád.\n\nformula_23 vrstva je z obou stran, proto stačí čtyřikrát menší napětí pro vytvoření vyprázdněné oblasti v celém objemu detektoru, než by bylo potřeba při použití formula_23 vrstvy jen na jedné straně detektoru (formula_27). Smyslem je, aby elektrické pole vedlo elektrony vzniklé v detektoru při průchodu nabité částice směrem k anodě umístěné na okraji. Anoda je tvořena z formula_28-křemíku.\n\nPokud se jedna nebo obě formula_23 vrstvy rozdělí do pruhů (stripů) a napětí na jednotlivých stripech se odstupňuje, vznikne uvnitř detektoru potenciálový spád směřující k anodě. Anoda je rozdělena do segmentů, což umožňuje určení jedné souřadnice polohy průchodu nabité částice.\n\nDruhou souřadnici určíme prostřednictvím driftové rychlosti elektronů v křemíku formula_16. Pokud známe čas, kdy částice prošla detektorem, obvykle získaný pomocí scintilačního detektoru, a čas, kdy anoda SDD zachytila elektrony vzniklé při průchodu, pak můžeme říci, že formula_31, kde formula_32 je rozdíl těchto časů a formula_33 vzdálenost průchodu částice od anody.\n\nDíry driftují k nejbližšímu formula_23 stripu, kde zanikají. Pro určení energie částic nemají žádný smysl.\n\nPokud jsou elektrony zachyceny anodou, získáme na ní záporné napětí. Toto napětí je měřitelné a charakteristické pro množství energie, kterou částice polovodiči předala.\n\nV některých polovodičích vznikají při běžné teplotě elektron-děrové páry samostatně (Ge). Tyto materiály je třeba chladit, protože takto vznikající elektron-děrové páry se projevují jako šum na anodě.\n\nSDD tedy umožňují určit polohu částice, zároveň napětí naměřené na anodě udává množství vzniklých elektron-děrových párů, tedy energetický úbytek formula_35 částice v detektoru. Známe-li energetický úbytek v detektoru a zároveň celkovou energii získanou například kalorimetrem, můžeme částici identifikovat.\n\nExistují dvě základní struktury SDD, lineární a radiální. Rozdíl je v tvaru detektoru a rozvržení formula_7 stripů. Mimo jiné byla také testována spirální struktura, ve které vzniká méně šumu.\n\nLineární SDD má formula_23 stripy umístěny rovnoběžně a elektrony driftují na jeden okraj, kde jsou umístěny anody. Elektrické pole slábne k okraji s anodami.\n\nformula_23 stripy jsou zakončeny speciální strukturou, protože vysoké napětí, které je na ně přivedeno, by mohlo způsobit nežádoucí výboje.\n\nRadiální SDD je tvořen kruhovou destičkou, formula_23 stripy mají podobu soustředných kružnic a anody jsou umístěny buď uprostřed, nebo na okraji.\n\nProblém se zakončením formula_23 stripů zde odpadá, protože jsou uzavřeny samy do sebe. Rozdělené anody neurčují souřadnice přímo, ale určují úhel.\n\nKřemíkové driftové detektory mají analogové vyčítání, umožňují určit energetickou ztrátu částice, která jimi prošla. Zvládají vysokou multiplicitu, proto se používají při experimentech se srážkami těžkých iontů.\n\nNevýhodou je potřeba vysokého napětí a vysoké nároky na udržování přesné teploty, protože formula_41, v praxi je udržována teplota v rozsahu formula_42. Ve srovnání s jinými polovodičovými detektory, jako jsou pixelové nebo mikrostripové, mají relativně malou rychlost, proto se nehodí na formula_43 srážky, kde je frekvence srážek vysoká.\n"}
{"id": "418780", "url": "https://cs.wikipedia.org/wiki?curid=418780", "title": "Jan Haubert", "text": "Jan Haubert\n\nIng. Jan Haubert (zvaný Honny Lemy Ušaté Torpédo (Trojpéro) či VZ1) (* 9. února 1960 Janovice) je český básník, spisovatel, textař a zpěvák kapely Visací zámek.\n\nNarodil v roce 1960 v Janovicích, části obce Rýmařov v Moravskoslezském kraji a vystudoval stavební fakultu ČVUT v Praze.\n\nV roce 1982 založil spolu s Michalem Pixou, Vladimírem Šťástkou, Ivanem Rutem a Jiřím Pátkem punkovou kapelu Visací zámek, která hraje v nezměněné sestavě dodnes. Jan Haubert je autorem většiny textů kapely.\n\nV roce 2011 vyšla u nakladatelství Julius Zirkus\ndeska mluveného slova s názvem \"MASAKR & HAŠIŠ\".\n\nV roce 2005 vydal u nakladatelství Julius Zirkus knihu \"Básně, aneb, Visací zámek podle Jana\", která obsahuje texty písní kapely Visací zámek a úvodní proslov o vzniku kapely. Roku 2007 vyšla také u nakladatelství Julius Zirkus druhá Haubertova kniha \"Hluboká orba, aneb, 20 let Visacího zámku\", která mapuje historii kapely u příležitosti 25. výročí její existence. Kniha obsahuje úryvky z deníku, který si Haubert psal v roce 2002. Deník zachycuje koncertování kapely, dění při povodních v roce 2002 či postřehy ze zápasů pražských Bohemians. Kniha byla nominována na literární cenu Josefa Škvoreckého. V roce 2009 vydal sbírku povídek pod názvem Všelijaké povídky. Kniha obsahuje patnáct povídek a je vydaná opět u Julius Zirkus. V roce 2011 vyšla audiokniha Masakr & Hašiš u nakladatelství Julius Zirkus.\n\n\n\n"}
{"id": "418785", "url": "https://cs.wikipedia.org/wiki?curid=418785", "title": "Biskupská kupa (rozhledna)", "text": "Biskupská kupa (rozhledna)\n\nBiskupská kupa je rozhledna stojící na kopci Biskupská kupa 2,5 km severovýchodně od Zlatých Hor na česko-polské hranici. Jedná se o nejstarší rozhlednu v Jeseníkách.\n\nNa Biskupské kupě stála od roku 1890 nejprve dřevěná vyhlídková stavba. V tomtéž roce v ní byla zřízena první poštovna na území Moravy, o šest let později však neodolala silnému větru. V roce 1898 pak místo ní vyrostla kamenná rozhledna, postavená Moravskoslezským sudetským horským spolkem k 50. výročí panování Františka Josefa I. Právě po císaři dostala své jméno \"Kaiser Franz Josef Warte\". Slavnostní otevření proběhlo 26. srpna 1898.\n\nPo druhé světové válce byla rozhledna ve špatném technickém stavu a zájem o ni upadal. Kvůli své poloze blízko hranic byla později uzavřena, na vyhlídkovou terasu byly nainstalovány antény a dlouhou dobu sloužila jako televizní vysílač. V roce 1990 byla v havarijním stavu. Od 3. srpna 1996 je znovu zpřístupněna a v roce 1998 byla na počest stého výročí postavení věže provedena generální oprava.\n\nV současnosti je přístupná za mírné vstupné od května do října denně, od listopadu do dubna o víkendech a svátcích.\n\nK rozhledně je možné dojít po zelené turistické značce ze Zlatých Hor. Na cestě dlouhé 4 km je ovšem nutno počítat s převýšením kolem 450 m. Mírnější přístup je po Naučné stezce sv. Roch z Petrových Bud. Přes Biskupskou kupu vede také modrá značka z Petrovic k hraničnímu přechodu Zlaté Hory (leží na ní i zřícenina hradu Leuchtenštejn) a červená pohraniční značka. Vzhledem ke vstupu České republiky i Polska do Schengenského prostoru je pohyb po hranici volný.\n\nZ vyhlídkové terasy se nabízí pohled na rovinaté Polsko, město Zlaté Hory, hřebeny Hrubého Jeseníku s nejvyšší horou Pradědem i nedalekou rozhlednu Zlatý Chlum. Ochoz je opatřen několika šipkami ukazujícími na význačné body.\n\n"}
{"id": "418787", "url": "https://cs.wikipedia.org/wiki?curid=418787", "title": "Tracy McGrady", "text": "Tracy McGrady\n\nTracy Lamar McGrady Jr. (* 24. května 1979 v Bartow na Floridě) je bývalý americký profesionální basketbalista. Je vysoký 203 cm a váží 102 kg. Hraje jako rozehrávač (SG) nebo křídlo(SF). Po střední škole ho draftoval tým Toronto Raptors.Jeho přezdívka je T-Mac. Jeho bratranec je další superhvězda NBA Vince Carter spolu vytvořili útočné duo při působení v týmu Toronto Raptors Sedmkrát se dostal do výběru ALl-stars NBA. V roce 2001 získal cenu pro hráče s největším zlepšením (NBA Most Improved Player). V sezoně 2003/2004 vyhrál bodování pro nejlepšího střelce.\n\nSvoji kariéru v NBA začal v týmu Toronto Raptors, který ho v roce 1997 draftoval. Tam hrál do roku 2000 kdy byl vyměněn do týmu Orlando Magic. V tomto klubu se v roce 2003 a 2004 usadil na vrcholu žebříčku nejlépe skórujících hráčů. A po tomto úspěchu odešel do klubu Houston Rockets, kde měli vytvořit neporazitelnou dvojici s čínským pivotem Yao Mingem, ale kvůli jejich častým zraněním Houston nikdy nedosáhl významnějších úspěchů. V sezoně 2009-2010 se Tracy McGrady vrátil po vleklém zranění a sliboval velké úspěchy. Trenér Rick Adelman nebyl ochoten McGradyho pustit do základní sestavy a tak si vyprosil přestup do New Yorku Knicks, kde se ovšem také výrazněji neprosadil, a tak před začátkem sezony 2010-2011 podepsal smlouvu jako volný hráč s Detroitem Pistons. Po stávce před sezonou 2011-2012 podepsal smlouvu s týmem Atlanta Hawks. V roce 2013 po prohraném finále ligy za tým San Antonio Spurs proti týmu Miami Heat ukončil T-Mac profesionální kariéru.\n\nprofil na NBA.com\n"}
{"id": "418792", "url": "https://cs.wikipedia.org/wiki?curid=418792", "title": "Nautilus (1800)", "text": "Nautilus (1800)\n\nNautilus byla jednou z prvních ponorek, která kdy byla sestrojena. Navrhl ji Robert Fulton v roce 1797, projekt upravil v roce 1797 a nabídl vládě francouzské První republiky. Na vodu byla ponorka spuštěna v roce 1800.\n\nByla poháněna plachtou a pod vodou ručně hnaným lodním šroubem. Při zkušební plavbě uplavala pod vodou téměř půl kilometru rychlostí 2 uzlů, ale nikdy nebyla použita v boji.\n\nNa Fultonovu počest pojmenoval spisovatel Jules Verne ve svých románech 20 000 mil pod mořem (1870) a Tajuplný ostrov (1874/1875) ponorku kapitána Nema Nautilus.\n"}
{"id": "418793", "url": "https://cs.wikipedia.org/wiki?curid=418793", "title": "Seznam členů rodiny", "text": "Seznam členů rodiny\n\nSeznam členů rodiny obsahuje označení jednotlivých rodinných příslušníků v češtině, a to včetně výrazů, které už se dnes běžně neužívají. Seznam není uspořádán abecedně, příbuzní jsou rozděleni do tematických skupin. Abecední přehled najdete v článku Abecední seznam členů rodiny.\n\nOznačení vzdálenějších příbuzných nikdy nebylo zcela ustálené, lišilo se dobově i teritoriálně, v seznamu jsou zachycena i některá alternativní označení, nicméně upřednostněna jsou označení, užívaná dnes. Seznam obsahuje i některé další výrazy, související s příbuzenstvím.\n\n\n\n\n\n\n\n\n\n\n\n\n"}
{"id": "418794", "url": "https://cs.wikipedia.org/wiki?curid=418794", "title": "Bělý", "text": "Bělý\n\nBělý () je vesnice, místní část městyse Machova. Počet obyvatel dosahoval v roce 2001 počtu 121. Součástí Bělého je i osada Řeřišný severně od Machovské Lhoty. Obcí prochází silnice č. III/30320.\n\nNa severu Bělý sousedí se Suchým Dolem a jeho částí Slavným, na západě s Policí nad Metují, na jihu s Nízkou Srbskou a Machovskou Lhotou, na východě s Božanovem a polskou Pasterkou.\n\nPrvní zmínka o Bělém se datuje k roku 1241. Od roku 1961 je součástí Machova.\n\n"}
{"id": "418796", "url": "https://cs.wikipedia.org/wiki?curid=418796", "title": "Yves Congar", "text": "Yves Congar\n\nYves-Marie-Joseph Kardinal Congar OP (8. dubna 1904, Sedan, Francie - 22. června 1995 v Paříži) byl známý katolický teolog, člen řádu dominikánů, kardinál a účastník Druhého vatikánského koncilu.\n\nYves Congar je autorem asi padesáti knih a desítek článků, z nichž vybíráme:\n\n\n\n\n"}
{"id": "418798", "url": "https://cs.wikipedia.org/wiki?curid=418798", "title": "Možnosti dialogu", "text": "Možnosti dialogu\n\nMožnosti dialogu je 12 minut dlouhý film režiséra Jana Švankmajera natočený pomocí stop motion animace v roce 1982, jenž zachycuje alegoricky roviny mezilidské komunikace.\n\nFilm je rozdělen do tří částí. Na „Dialog věcný“, kde je použito hlav podobajících se tvorbě Giuseppe Arcimbolda, které se pojídají a z nich následně vznikají hlavy z jemnějších součástí. Následuje „Dialog vášnivý“ představuje dvě hliněné figuríny kterak spolu vytváří vášnivý dialog-vztah – nejprv sexuální a posléze hádavý, obojí má za následek splynutí obou postav do jedné neklidně se formující masy. Konečně v „Dialogu vyčerpávajícím“ může divák sledovat dvě starší hliněné hlavy, které proti sobě vysunují různé objekty (zubní kartáček a zubní pastu, chléb a máslo atd.) z pusy na jazyku, čímž tvoří kombinace, zprvu „logické“, ovšem později nesourodé, což vede k zničení hlav.\n\nFilm \"Možnosti dialogu\" vyhrál tři velké ceny v roce 1983; Velkou cenu na Festivalu international du film d'animation, Zlatého medvěda za nejlepší krátký film a čestné uznání Ceny C.I.C.A.E. na Berlínském mezinárodním filmovém festivalu. Mimoto byl také vybrán Terry Gilliamem za jeden z nejlepších animovaných filmů vůbec.\n\n"}
{"id": "418801", "url": "https://cs.wikipedia.org/wiki?curid=418801", "title": "Sofa Landver", "text": "Sofa Landver\n\nSofa Landver ( סופה לנדבר‎, * 28. října 1949 Leningrad, Sovětský svaz) je izraelská politička a členka Knesetu za stranu Jisra'el bejtejnu. V letech 2009 až 2015 zastávala v izraelské vládě post ministryně absorpce imigrantů.\n\nNarodila se v sovětském Leningradu (dnes Petrohrad v Rusku) a vystěhovala se do Izraele v roce 1979. Byla členkou ašdodského zastupitelstva, řídila Ašdodskou rozvojovou společnost a byla členkou správní rady Židovské agentury.\n\nV roce 1996 byla poprvé zvolena do Knesetu za Stranu práce. Svůj mandát obhájila ve volbách v roce 1999 a poté sloužila od 12. srpna do 2. listopadu 2002 jako náměstkyně ministra dopravy. O poslanecký mandát přišla v roce 2003, ale poslankyní se nakonec stala ještě během tohoto funkčního období, když 11. ledna 2006 nahradila poslance Avrahama Šochata. O necelý měsíc později, 8. února, však rezignovala a byla nahrazena Ornou Angel.\n\nPřed volbami v roce 2006 vstoupila do Jisra'el bejtejnu a byla zvolena poslankyní za tuto stranu. Svůj mandát obhájila i ve volbách v roce 2009. Dne 31. března 2009 byla jmenována ministryní absorpce imigrantů. Ve volbách v roce 2013 svůj poslanecký mandát obhájila a po ustanovení nové vlády setrvala na svém dosavadním ministerském postu. Poslanecký mandát obhájila rovněž ve volbách v roce 2015. S ohledem na to, že se její strana nestala součástí vládní koalice, ji na ministerské pozici nahradil Ze'ev Elkin.\n\nŽije v Ašdodu, je vdaná a má jedno dítě.\n\n"}
{"id": "418806", "url": "https://cs.wikipedia.org/wiki?curid=418806", "title": "Raúl Alfonsín", "text": "Raúl Alfonsín\n\nRaúl Ricardo Alfonsín (12. března 1927 Chascomús, Argentina – 31. března 2009 Buenos Aires) byl argentinský právník, politik a obhájce lidských práv, jehož předkové emigrovali z Galicie. Byl komunálním politikem, provinčním i národním poslancem a senátorem a od prosince 1983 do června 1989 byl 49. prezidentem Argentiny.\n\nAlfonsín vyhrál prezidentské volby, jež ukončily sedmiletou vojenskou diktaturu (tzv. \"Proces národní reorganizace\"), která se dostala k moci šestým argentinským pučem roku 1976; předáky bývalé junty, zodpovědné za smrt mnoha lidí, postavil před soud. Stal se tak ikonou obnovené argentinské demokracie.\n\nBěhem jeho vlády bylo založeno společenství Mercosur a byly urovnány vztahy s Chile (obojí 1985). V roce 1986 se pokusil prosadit přenesení hlavního města Argentiny do Patagonie, do města Viedma, kde by na hranici provincií Río Negro a Buenos Aires vznikl nový federální distrikt. Tento plán, jehož cílem byl rozvoj zaostalé a odlehlé Patagonie a oslabení koncentrace politické a ekonomické moci v Buenos Aires, vzbudil v hlavním městě velký odpor a nakonec byl opuštěn. Později musel Alfonsín čelit ekonomické krizi a hyperinflaci spojené s pouličními nepokoji, a tak vládu předal ještě před ukončením volebního období svému nástupci Carlosu Menemovi.\n\nV politice zůstal Alfonsín i po svém prezidentství. Zemřel roku 2009 na rakovinu plic.\n\n\n\n\n"}
{"id": "418812", "url": "https://cs.wikipedia.org/wiki?curid=418812", "title": "Ulice (rozcestník)", "text": "Ulice (rozcestník)\n\nUlice může být:\n\n\n\n\n\n"}
{"id": "418819", "url": "https://cs.wikipedia.org/wiki?curid=418819", "title": "Židovský domov", "text": "Židovský domov\n\nŽidovský domov ( ‎, \"ha-Bajit ha-jehudi\") je izraelská pravicová národně-náboženská sionistická politická strana. Vznikla v listopadu 2008 sloučením Národní náboženské strany a stran Moledet a Tkuma. Jak Moledet, tak Tkuma posléze uskupení opustily a společně se stranou Hatikva zformovaly Národní jednotu. Ta před předčasnými parlamentními volbami v roce 2013 utvořila alianci s Židovským domovem a celkem získali 12 poslaneckých mandátů. V parlamentních volbách v roce 2015 se umístila na šestém místě se ziskem 8 poslaneckých mandátů. Jejím předsedou je Naftali Benet.\n\nNárodní náboženská strana a Národní jednota byly dvě samostatné strany, které společně kandidovaly ve volbách v roce 2006. 3. listopadu 2008 oznámila Národní náboženská strana a dvě frakce Národní jednoty (Moledet a Tkuma), že společně vytvoří novou stranu. Naopak další frakce Národní jednoty (Achi a Hatikva) sloučení odmítly. Vůdce Achi, Efrajim Ejtam, odmítl, jelikož podle něj je charakter nové strany příliš náboženský, vůdce Hatikvy Arje Eldad pak z důvodu absence primárních voleb ve straně.\n\nZ počátku byla nová strana beze jména. Bylo navrženo pět názvů: ha-Bajit ha-Jehudi („Židovský domov“), Šorašim („Kořeny“), Acma'ut („Nezávislost“), Šalem („Celek“) a Amichaj. V hlasování, které proběhlo po internetu, nakonec byl vybrán název „Židovský domov.“\n\nPředsedou veřejné komise, která bude vybírat osobnosti na kandidátní listinu strany pro volby v roce 2009, byl zvolen Ja'akov Amidror. Předsedou nové strany pak byl 8. prosince 2008 zvolen matematik z Technionu, rabín Daniel Hershkowitz. Od listopadu 2012 je předsedou Naftali Benet.\n\nVe volbách do Knesetu v roce 2009 získala strana tři mandáty. Před předčasnými parlamentními volbami v lednu 2013 strana utvořila alianci s Národní jednotou. Společně pak získali 12 poslaneckých mandátů. V parlamentních volbách v roce 2015 se umístila na šestém místě se ziskem 283 910 hlasů a 8 poslaneckých mandátů.\n\n\n\n"}
{"id": "418821", "url": "https://cs.wikipedia.org/wiki?curid=418821", "title": "Jack", "text": "Jack\n\n\"Jack může být:\"\n\n\n"}
{"id": "418822", "url": "https://cs.wikipedia.org/wiki?curid=418822", "title": "Přírodní zdroj", "text": "Přírodní zdroj\n\nPřírodní zdroj je druh environmentálního zdroje. Jedná se o ty environmentální zdroje, které buď již jsou využívány člověkem nebo budou moci být využívány v budoucnosti.\n\nDo přírodních zdrojů v širším slova smyslu lze zahrnout:\n\nPro ekonomiku jsou významné především přírodní zdroje, které jsou v současnosti či v budoucnosti využitelné ve výrobě či ve spotřebě. Ekonomie se zabývá především takovými přírodními zdroji, které existují v omezeném množství vzhledem k výrobním či spotřebním hodnotám a je potřeba s nimi hospodařit.\n\nVelikost přírodního bohatství také ovlivňuje ekonomický a vědeckotechnický pokrok. Na jedné straně díky němu dochází ke spotřebovávání přírodních zdrojů a jejich omezenost, na druhé straně jsou nacházeny nové přírodní zdroje a způsoby jejich přetváření, čímž je omezenost neustále překonávána.\n\nVýznamným hlediskem pro klasifikaci přírodních zdrojů je hledisko reprodukovatelnosti. Podle tohoto hlediska dělíme přírodní zdroje na:\n\nObnovitelné jsou ty zdroje, které umožňují určitou míru využívání, aniž se likviduje jejich zásoba. K jejich reprodukci přitom může docházet pouze působením přírodních procesů (např. reprodukce ryb v mořích a oceánech) nebo lze k jejich reprodukci přispívat vynakládáním práce a kapitálu (chov ryb v rybnících, řekách a jezerech).\n\nNeobnovitelné jsou ty zdroje, které mají svůj kvantitativní limit. Jejich reprodukce je vzhledem k omezené časové dimenzi jednoho lidského života téměř nulová. Typickým příkladem jsou přírodní zdroje nerostného původu (např. ložisko hospodářsky využitelného nerostu - zlata, stříbra, mědi aj.).\nPozemky jsou přírodním zdrojem, který sice můžeme využívat po neomezenou dobu bez jeho technického opotřebení, ale nemůžeme jej reprodukovat.\n\n"}
{"id": "418823", "url": "https://cs.wikipedia.org/wiki?curid=418823", "title": "Environmentální zdroj", "text": "Environmentální zdroj\n\nEnvironmentální zdroje (zdroje životního prostředí) jsou všechny složky přírody, které umožňují vznik a existenci všech forem života na Zemi. Základními funkcemi environmentálních zdrojů jsou:\nJednotlivé environmentální zdroje mohou plnit současně i více funkcí – např. les, který je přírodním zdrojem, vytváří krajinu i pomáhá udržovat život. Mezi jednotlivými funkcemi může existovat i substituční vztah. Mezi hlavní environmentální zdroje patří různé ekosystémy, které jsou souborem přírodních podmínek nutných pro vznik prostředí umožňujícího existenci nějaké formy života (moře, pevnina).\n\n\n"}
{"id": "418832", "url": "https://cs.wikipedia.org/wiki?curid=418832", "title": "Ramočhe", "text": "Ramočhe\n\nRamočhe (tibetsky: ར་མོ་ཆེ་དགོན་པ་; Wylie \"Ra-mo-che Dgon-pa\") je buddhistický klášter ve Lhase a jeden z nejvýznamnějších tibetských chrámů. Nachází se v severozápadní části Lhasy východně od Potály a severně od Džókhangu. Ramočhe patří k vyhledávaným turistickým cílům Lhasy a k nejstarším památkám Tibetu.\n\nStavba vykazuje poměrně silný vliv čínské architektury doby Tchang. Ramočhe byl postaven již v 7. století pro potřeby čínské princezny Wen-čcheng. Princezna tehdy přicestovala z Číny, aby se stala ženou tibetského krále Songcän Gampa. Do Tibetu si s sebou přinesla sochu Buddhy Šákjamuniho; právě pro tuto sochu pak byl chrám vystavěn. Později se socha přemístila do Džókhangu.\n\n"}
{"id": "418835", "url": "https://cs.wikipedia.org/wiki?curid=418835", "title": "Markvarec (Český Rudolec)", "text": "Markvarec (Český Rudolec)\n\nVesnice Markvarec () byla dříve samostatnou obcí 2,3 km severně od Českého Rudolce v nadmořské výšce 524 m. Leží v Javořické vrchovině, v údolí Bolíkovského potoka, na jeho horním toku nazývaném Lipnice. Obec s českým obyvatelstvem, do roku 1900 s výraznou německou židovskou menšinou. Velký počet obyvatel byl evangelického vyznání.\nV roce 1843 žilo v obci 448 obyvatel v 58 domech a 96 domácnostech. V roce 1976 byl Markvarec sloučen v rámci integrace obcí s obcemi Lipnice a Lipolec, od roku 1980 je vesnice místní částí obce Český Rudolec a je v ní 63 obytných domů. K vesnici patří samota Šprinclův mlýn, která je načtvrt cesty do Českého Rudolce. V roce 2011 zde trvale žilo 119 obyvatel.\n\nV historických pramenech je uváděna v roce 1353, kdy Jan z Rudolce daroval dvůr v Markvarci bratrovi Pešíkovi. Vlastníci se poté hojně střídali, až v roce 1638 byl Markvarec přičleněn k Dačicím a osudy dačického panství sdílel až do roku 1849. Na katastru vsi byl vrchnostenský dvůr a dva mlýny. Desátky byly odváděny faře v Českém Rudolci a panství Dačice. Na týdenní sobotní trhy se jezdilo z Markvarce do Dačic.\nMarkvarec byl sídlem židovské komunity již od 2. poloviny 17. století. Synagoga zde byla od roku 1786 a od roku 1794 i hřbitov. Samostatná náboženská obec byla zrušena roku 1888 a její příslušníci byli předěleni do Písečného. Synagoga byla provozována do roku 1898, kdy byla prodána a přestavěna na cementárnu. Podle údajů z roků 1900 byl ve vsi lihovar firmy Zikmund Schulz, který byl v roce 1948 znárodněn a v současné době je mimo provoz. Za první republiky byla ve vsi i četnická stanice.\nElektrifikována byla ves až v roce 1947 připojením na síť ZME Brno.\n\nPůvodně byl Markvarec i s Lipnicí příškolen do Českého Rudolce. Od roku 1788 zdejší škola působila po různých domech, až v roce 1876 byla postavena skrovná budova jednotřídní školy. V roce 1895 pak byla postavena nová dvoutřídka. Školu navštěvovalo i žactvo z Lipnice. V roce 1978 byla škola pro malý počet žáků, resp. integrace škol, zrušena a žactvo bylo převedeno do školy v Českém Rudolci.\n\n"}
{"id": "418836", "url": "https://cs.wikipedia.org/wiki?curid=418836", "title": "Gloria (rozcestník)", "text": "Gloria (rozcestník)\n\nGloria může být :\n\n"}
{"id": "418840", "url": "https://cs.wikipedia.org/wiki?curid=418840", "title": "Brus (rozcestník)", "text": "Brus (rozcestník)\n\nBrus může být:\n\n\n\n\n\n"}
{"id": "418844", "url": "https://cs.wikipedia.org/wiki?curid=418844", "title": "Desperanto", "text": "Desperanto\n\nDesperanto je čtvrtým albem Xaviera Baumaxy. Album vyšlo 1. dubna 2009.\n\n"}
{"id": "418846", "url": "https://cs.wikipedia.org/wiki?curid=418846", "title": "Modletice (Písečné)", "text": "Modletice (Písečné)\n\nVesnice Modletice () byla dříve samostatnou obcí 1,5 km severně od Písečného v nadmořské výšce 440 m. Leží na pravé straně údolí Moravské Dyje, které je součástí Mutenského hřbetu v jižní části Brtnické vrchoviny. Malá obec dříve s německým obyvatelstvem. Po vzniku Československa v roce 1918 se silnou českou menšinou, po odsunu německého obyvatelstva v roce 1945 a dosídlení, české obyvatelstvo. V roce 1843 žilo v obci 130 obyvatel ve 20 domech a 30 domácnostech. V roce 2011 zde trvale žilo sedmnáct obyvatel. Od roku 1972 je vesnice místní částí obce Písečné a je v ní 16 obytných domů.\n\nModletice patřily do roku 1358 ke Starému Hobzí, kdy je zmiňován Sezima z Janštejna s chotí Annou z Janštejna, která Anně z Čepí a jejímu manželovi Rynešovi z Úlehle (první choť Vichna z Rosičky) odstoupila a v roce 1376 zapsala Čermákovice (zaniklá ves) a koupené Modletice. Chval ze Rzavé, jehož potomci se psali Vítové ze Rzavého, pak vložil v roce 1386 obě vesnice Jindřichovi z Hradce. Jindřich v roce 1399 Modletice a Čermákovice zapsal Janu z Kravař a z Krumlova, prvnímu manželovi Elišky z Hradce. Dalšími majiteli Modletic a Čermákovic se v roce 1463 stali bratři Jan a Leonhardt/Linhart z Hobzí, synové Elišky z Hobzí a Mikuláše Ghroplíka. Jejich sestrou byla Dorota z Hobzí. Obě vesnice nakonec připadly pánům z Hradce, až je v roce 1498 Jindřich z Hradce odprodal vladykům Jindřichovi/Heinrich, Václavovi/Wenzel a Linhartovi/Leonhard ze Zahrádek na Hobzí. Od té doby byla až do roku 1849 ves součástí starohobezského panství. Desátky byly odváděny faře v Nových Sadech a panství Staré Hobzí. Na týdenní pondělní trhy se jezdilo z Modletic do Slavonic. Elektrifikována byla ves v roce 1946 připojením na síť ZME Brno. Ve vesnici nikdy nebyla škola, děti chodily do školy v Nových Sadech, resp. Písečném, později do Slavonic nebo Jemnice.\n"}
{"id": "418847", "url": "https://cs.wikipedia.org/wiki?curid=418847", "title": "Jaroslav Miller", "text": "Jaroslav Miller\n\nJaroslav Miller (* 8. ledna 1971 Šumperk) je český historik, od roku 2014 rektor Univerzity Palackého v Olomouci. Odborně se zabývá urbánní problematikou, dějinami politického myšlení a v posledním období také otázkami českého a slovenského exilu.\n\nJaroslav Miller vystudoval Gymnázium v Šumperku (1985–1989) a poté Filozofickou fakultu Univerzity Palackého obory Historie – Ruská filologie a literatura – Anglická filologie a literatura (1989–1995). Pokračoval ve studiu na Středoevropské univerzitě v Budapešti (1996–1997 M.A. v oboru raně novověká historie). Absolvoval postgraduální studium na Filozofické fakultě Univerzity Palackého v oboru obecné dějiny (1996–2000) a na Central European University v Budapešti (1998–2003) v oboru komparativní dějiny. Historii raného novověku studoval také na Oxfordské univerzitě (1999–2000). Mezi jeho učitele patřili například Josef Jařab, Ralf Dahrendorf, Stephen Greenblatt či Robert John Weston Evans.\n\nAbsolvoval řadu stáží na univerzitách a vědeckých ústavech v Kanadě, Maďarsku, USA, Velké Británii, Spolkové republice Německo a Austrálii. Dvakrát byl stipendistou prestižní německé vědecké nadace Alexandra von Humboldta (2006 Marburg, 2010 Münster) a americké nadace Andrew W. Mellona (2004, 2010 Wolfenbüttel). V roce 2008 obdržel stipendium Fulbrightova programu na Georgia College and State University, USA. V letech 2010/2011 zastával místo hostujícího profesora na University of Western Australia v Perthu. V roce 2012 ho velvyslanec Spojených států amerických jmenoval do funkce ambasadora Fulbrightova programu v České republice. V stejném roce byl jmenován profesorem historie.\n\nMiller obdržel několik akademických a vědeckých ocenění, mezi jinými v roce 2005 „R. John Rath Prize for Best Study in Habsburg History“ či „Best Urban History Monograph Award“. V roce 2008 vydalo prestižní britské nakladatelství Ashgate jeho monografii \"Urban Societies in East Central Europe, 1500–1700\". V roce 2010 publikoval v New Yorku a Budapešti (spolu s Lázsló Kontlerem) monografii \"Friars, Nobles and Burghers – Sermons, Images and Prints : Studies of Culture and Society in Early-Modern Europe\".\n\n16. října 2013 byl zvolen rektorem Univerzity Palackého v Olomouci na funkční období 2014–2018 a dne 21. ledna 2014 byl prezidentem republiky do funkce jmenován. Dne 17. října 2017 byl zvolen kandidátem na rektora univerzity i pro funkční období 2018–2022. Na konci ledna 2018 jej do této funkce opět jmenoval prezident Miloš Zeman, a to s účinností od 1. února 2018. V září 2019 jej ex-předseda Akademické rady UP Josef Tillich vyzval k rezignaci pro neúctu k faktům a závěrům Etické komise UP v podvodné aféře Zbořil-Hobza, a v prosinci 2019 tuto výzvu vzhledem k pokračujícímu kalamitnímu vývoji zopakoval na širším \nzákladě, neb se ukázal ještě větší rozsah Millerem ignorovaných podvodů. V únoru 2020 se podobně kriticky vyslovili celkem ctyři předchozí rektoři. \n\nJaroslav Miller je ženatý a má dvě děti. Mezi svými zálibami uvádí ruskou literaturu, zahradní architekturu, putování divočinou a sport. \n\n\n"}
{"id": "418853", "url": "https://cs.wikipedia.org/wiki?curid=418853", "title": "Tamme", "text": "Tamme\n\nTamme (česky přibližně „Doubí“) je jméno několika estonských sídel:\n\n"}
{"id": "418854", "url": "https://cs.wikipedia.org/wiki?curid=418854", "title": "Tamme (Raikküla)", "text": "Tamme (Raikküla)\n\nTamme je vesnice v estonském kraji Raplamaa, samosprávně patřící do obce Raikküla, jejímž je administrativním centrem.\n"}
{"id": "418855", "url": "https://cs.wikipedia.org/wiki?curid=418855", "title": "Stephen Huss", "text": "Stephen Huss\n\nStephen Huss (* 10. prosince 1975, Bendigo, Austrálie) je současný australský profesionální tenista. Ve své dosavadní kariéře vyhrál 3 turnaje ATP World Tour ve čtyřhře.\n\n\n"}
{"id": "418865", "url": "https://cs.wikipedia.org/wiki?curid=418865", "title": "Joe", "text": "Joe\n\nJoe může být:\n\n\n\n"}
{"id": "418866", "url": "https://cs.wikipedia.org/wiki?curid=418866", "title": "Pán prstenů (rozcestník)", "text": "Pán prstenů (rozcestník)\n\nPán prstenů může označovat \n\n"}
{"id": "418872", "url": "https://cs.wikipedia.org/wiki?curid=418872", "title": "Prokeš", "text": "Prokeš\n\nPříjmení Prokeš, přechýleně Prokešová, je jinou variantou jména Prokop a nosí jej tyto osobnosti:\n\n\n\n\n"}
{"id": "418873", "url": "https://cs.wikipedia.org/wiki?curid=418873", "title": "Prokop (příjmení)", "text": "Prokop (příjmení)\n\nPříjmení Prokop nosí více osobností:\n\n\n\n"}
{"id": "418874", "url": "https://cs.wikipedia.org/wiki?curid=418874", "title": "Tomáš Lichovník", "text": "Tomáš Lichovník\n\nTomáš Lichovník (* 25. února 1964 Olomouc) je český soudce, v letech 2012 až 2014 místopředseda Krajského soudu v Brně a v letech 2008 až 2014 prezident Soudcovské unie ČR. Od roku 2014 je soudcem Ústavního soudu ČR.\n\nVystudoval brněnskou právnickou fakultu, kde v roce 1988 získal titul doktora práv v oboru pracovního práva. Mezi roky 1986 až 1991 pracoval jako podnikový právník u ČSD – Správy střední dráhy v Olomouci a pak u Stavebního podniku Žďár nad Sázavou. Roku 1992 byl jmenován soudcem, působil u Okresního soudu ve Žďáru nad Sázavou, kde se v roce 1994 stal předsedou. Dne 22. listopadu 2008 nahradil ve funkci prezidenta Soudcovské unie Jaromíra Jirsu, roku 2012 byl přeložen ke brněnskému krajskému soudu a jako místopředseda vedl jeho jihlavskou pobočku. Specializuje se na občanské právo.\n\nV dubnu 2014 jej prezident Miloš Zeman navrhl za soudce Ústavního soudu, dne 29. května 2014 získal v Senátu 51 hlasů od 58 přítomných senátorů a jeho kandidatura tak byla schválena. Následně byl 19. června prezidentem republiky jmenován.\n\n"}
{"id": "418881", "url": "https://cs.wikipedia.org/wiki?curid=418881", "title": "Wallis Simpsonová", "text": "Wallis Simpsonová\n\nWallis, vévodkyně z Windsoru (rozená Bessie Wallis Warfieldová, později Spencerová, poté Simpsonová; 19. června 1896 – 24. dubna 1986) byla příslušnice americké prominentní vrstvy. Proslavila se svým sňatkem s britským vévodou z Windsoru, dříve králem Eduardem VIII., kterého tak okouzlila, že kvůli ní 11. prosince 1936 abdikoval.\n\nByla již dvakrát vdaná, nejdříve za pohledného pilota od námořnictva Winnfrieda Spencera, s nímž se v roce 1927 rozvedla, a v době, kdy se seznámila s Eduardem, byla ženou makléře Ernesta Simpsona, který kvůli ní opustil ženu a dítě. Wallis byla velice společenská, znamenitě ovládala tanec, účastnila se mnoha společenských akcí – a měla též značné finanční nároky.\n\nPrinc Eduard se s ní seznámil v uzavřené společnosti, kde jej zaujala tím, že na jeho účet pronesla jízlivou poznámku, na což nebyl jako následník trůnu vůbec zvyklý. Ernest a Wallis Simpsonovi náleželi 10. ledna 1931 k vybrané skupince hostů na venkovském sídle lady Furnessové, kde se Wallis opět setkala s Eduardem. Princ Eduard na ni jako muž nijak nezapůsobil, zato ji však velmi zaujal lesk a sláva britské koruny. Od té doby byli Simpsonovi zváni do Eduardovy společnosti.\n\nEdwardovy vzpomínky na první setkání.\n\n\"Edward ve svých pamětech vzpomíná, že Wallis byla při prvním setkání nachlazená, a když se jí zeptal, zda nepostrádá americké ústřední topení, odpověděla:\"\n\"\"Je mi líto, pane, ale zklamal jste mne.\"\"\n\"\"Proč?\"\"\n\"\"Všichni se ptají amerických žen, které přijely do vaší země, na totéž, doufala jsem, že Princ z Walesu bude originálnější.\"\n\"Edward později napsal: \"Wallis byla a stále je složitá a neuchopitelná a od první chvíle, kdy jsem ji viděl, jsem ji vnímal jako nejnezávislejší bytost, jakou jsem potkal.\"\"\n\nEduard postupně Wallis propadal, řečeno slovy jeho oficiálního životopisce, byl na ní „otrocky závislý“. Došlo to tak daleko, že ji chtěl představit jako svou nastávající manželku rodičům, králi Jiřímu V. a královně Marii. Ti Wallis nevzali vůbec na vědomí a se sňatkem se stále ještě vdanou a předtím již jednou rozvedenou ženou striktně nesouhlasili (ve třicátých letech minulého století rozvod zdaleka nebyl běžnou záležitostí, jako je dnes). Eduard si ovšem nedokázal život bez ní představit. 20. ledna 1936 Jiří V. zemřel a Eduard se stal králem. Wallis se však nechtěl vzdát.\n\nNa podzim roku 1936 se Wallis rozvedla s Ernestem Simpsonem, přičemž podmínkou rozvodu bylo, že se půl roku nesmí stýkat s jinými muži. Eduard ještě na rady ostatních provedl poslední pokus jak legalizovat Wallis jako svou manželku – morganatické manželství – tzn. že Wallis by nebyla korunována za královnu Anglie (měla by pouze titul vévodkyně nebo hraběnky ) a také případné děti by byly vyloučeny z nástupnictví. Eduard přednesl návrh na tento sňatek předsedovi vlády Stanleymu Baldwinovi, ale návrh nebyl přijat. Eduard byl postaven před těžké rozhodování: Wallis, nebo panování. Rozhodl se jednoznačně: 11. 12. 1936 abdikoval. Prvním činem nového krále Jiřího VI. bylo udělení titulu „vévoda z Windsoru“ svému odstupujícímu bratru Edwardovi.\n\nDne 3. června 1937 se na zámku Candé ve Francii Wallis (41 let) a Eduard (43 let) vzali. Svatbou získala Wallis titul vévodkyně z Windsoru. Manželství zůstalo bezdětné.\n\nSvůj další život prožili ve Francii s několika návštěvami Anglie.\n\nV tisku i literatuře se spekuluje o jejím románku s Jimmym Donahuem, který trval čtyři roky - od roku 1950 do roku 1954. V době, kdy se seznámili, byli spolu Edward a Wallis 13 let, Wallis bylo 53 a Jimmymu 34 let. Vytvořili nerozlučnou trojici, která navštěvovala společně noční kluby. Jimmy pocházel z rodu Woolworthů, který byl v Americe slavnější než titul Windsor; pár v té době také finančně zaštiťoval, byly to dárky, dovolené, automobily, zahraniční cesty, klenoty. Bylo o něm známo, že je promiskuitní homosexuál, proto nikdo nevěřil ve vážnost jeho vztahu s vévodkyní. Po čtyřech letech se Jimmy vrátil ke svému způsobu života, holdoval stále více alkoholu a drogám a v roce 1966 zemřel na předávkování. Téma zpracoval Christopher Wilson v knize \"Dancing With The Devil: The Windsors and Jimmy Donahue\".\n\nVévoda zemřel roku 1972 na rakovinu plic, vévodkyně ho přežila o 14 let. Po smrti manžela předala vévodkyně pravomoci své francouzské právničce, Suzanne Blumové, přezdívané \"Maitre Blum\". Zajímavý vztah mezi nimi je popsán v knize Caroline Blackwoodové \"The Last of the Duchess.\" Kniha byla napsána v roce 1980, publikována však až po smrti Blumové roku 1995. Vévodkyně trpěla arteriosklerózou, v roce 1980 ztratila schopnost řeči a konec života strávila na lůžku, v izolaci, nepřijímala návštěvy. Zemřela 24. dubna 1986 ve svém domově v Bois de Boulogne v Paříži. Byla pohřbena vedle Eduarda 29. dubna 1986 ve Frogmore House ve Windsoru v Berkshiru v Anglii.\n\nWallisová byla předmětem hereckého ztvárnění v mnoha filmech:\n\n\"S útlou postavou, neobdařená vnadami, poutala vždy pozornost, vtipem, smíchem, oblečením. U jména „Wallis\" zůstává provždy rovnítko pro prvotřídní šarm a nadčasovou eleganci. Za pomoci návrháře Mainbochera se jí podařilo vytvořit osobitý inspirativní styl. Stylové oblečení vévodkyně z Windsoru (mezi další oblíbené návrháře patřili Givenchy a Marc Bohan) bylo vždy ideálním diskrétním pozadím pro nádherné šperky, z nichž většina byla darem vévody z Windsoru. Desetkrát za sebou se vévodkyně z Windsoru dostala na seznam nejlépe oblékaných žen světa.\"\n\n"}
{"id": "418892", "url": "https://cs.wikipedia.org/wiki?curid=418892", "title": "Interaktivní výuka", "text": "Interaktivní výuka\n\nInteraktivní výuka je moderní a progresivní metoda výuky na ZŠ a SŠ, mající několik hlavních cílů. Tím nejvýznamnějším je nabídnout žákům zábavnější a méně stereotypní formu výuky, a tím zvýšit jejich motivaci k učení. Dalším cílem je zapojit do procesu učení samotné děti – ty již nemají být jen pasivními posluchači, ale mají spoluvytvářet výuku a aktivně se zapojovat do procesu vzdělávání.\n\nDůležitým znakem interaktivního vyučování je zjevná názornost a systematičnost ve výuce – součástí jednotlivých předmětů jsou audio i video nahrávky s materiály a webové odkazy, na nichž mohou žáci získat rozšiřující informace o probírané látce. Navíc jsou předměty propojeny mezipředmětovými vztahy, což pomáhá dětem uvědomit si, že jednotlivé poznatky je nutné kombinovat s jinými, doplňovat je a vzájemně propojovat, nikoli separovat.\n\nInteraktivní učebnice je software pro výuku na interaktivních tabulích nebo i na dalších zařízeních, jako jsou například tablety. Interaktivní učebnice umožňují použití interaktivních materiálů (obrázky, audio, video, animace apod.) přímo ve výuce.\n\nPro interaktivní učebnice se používají různé autorské nástroje, dodávané především výrobci interaktivních tabulí, v České republice vyvinulo vlastní systém interaktivních učebnic Nakladatelství Fraus. Bylo vůbec prvním českým nakladatelstvím, které tento formát uvedlo na trh, a na označení \"iučebnice ®\" také drží ochrannou známku. První interaktivní učebnicí v Česku byla angličtina pro 6. ročník Way to Win. Dalšími producenty interaktivních učebnic v České republice jsou například Terasoft, Nakladatelství Alter, Prodos, Nakladatelství Nová škola, LANGMaster, Tobiáš, a další.\n\nPro správný chod i-učebnic a využití všech jejich možností je zapotřebí mít interaktivní tabuli s dataprojektorem, počítačem s připojením k internetu a hlasovací zařízení. Pomocí dalších technických prostředků, jako např. mini notebooků či tabletů, lze výuku navíc zefektivnit.\n\nNejvíce rozšířené typy interaktivních tabulí jsou ActivBoard, SMART Board, eTabule, Interwrite.\n\n\n"}
{"id": "418893", "url": "https://cs.wikipedia.org/wiki?curid=418893", "title": "Masakr v Ba Chúc", "text": "Masakr v Ba Chúc\n\nMasakr v Ba Chúc byl masakr v obci Ba Chúc v jižním Vietnamu, ke kterému došlo 18. dubna 1978. Provedly jej jednotky Rudých Khmerů. Zabito bylo celkem 3 157 lidí, pouze dva obyvatelé obce přežili. Tento masakr byl jedním z podnětů pro vietnamskou invazi do Kambodže.\n\n"}
{"id": "418905", "url": "https://cs.wikipedia.org/wiki?curid=418905", "title": "Kalitva", "text": "Kalitva\n\nKalitva ( ) je řeka v Rostovské oblasti Ruska. Je dlouhá 308 km. Povodí má rozlohu 10 600 km². Také se nazývá Bílá Kalitva ( ) nebo Velká Kalitva ( ).\n\nPramení na Donské grjadě. Ústí zleva do Severního Donce (povodí Donu).\n\n\nZdrojem vody jsou převážně sněhové srážky.\n\nNa dolním toku je možná vodní doprava. Při ústí řeky leží město Bělaja Kalitva.\n"}
{"id": "418907", "url": "https://cs.wikipedia.org/wiki?curid=418907", "title": "Mateřinka", "text": "Mateřinka\n\nMateřinka má více významů:\n\n"}
{"id": "418910", "url": "https://cs.wikipedia.org/wiki?curid=418910", "title": "Mateřinka (divadelní festival)", "text": "Mateřinka (divadelní festival)\n\nMateřinka je mezinárodní soutěžní festival profesionálního loutkového divadla, který se zaměřuje výhradně na tvorbu pro děti předškolního věku.\n\nFestival je bienále, které vzniklo v roce 1972. Původně se festival konal nepravidelně v Liberci a Českých Budějovicích, od roku 1991 již pouze v Liberci. Jeho pořadatelem je dnes Naivní divadlo v Liberci.\n\nUplynulé ročníky\n\n\n"}
{"id": "418917", "url": "https://cs.wikipedia.org/wiki?curid=418917", "title": "Čínsko-vietnamská válka", "text": "Čínsko-vietnamská válka\n\nČínsko-vietnamská válka bylo osmnáct dní trvající vojenské střetnutí Číny a Vietnamu v roce 1979. Dějištěm bojů byl severní Vietnam.\n\nČínská lidová osvobozenecká armáda (ČLOA) zaútočila na severní Vietnam, pronikla na vietnamské území a dobyla několik pohraničních měst. Poté obě strany vyhlásily dosažení vítězství a čínská vojska se z Vietnamu za ničení infrastruktury stáhla.\n\nBěhem americko-vietnamské války se začal Vietnam více sbližovat se Sovětským svazem. Čínsko-vietnamské vztahy se začaly zhoršovat a ČLR vnímala sovětsko-vietnamské sbližování jako část dlouhodobého sovětského plánu obklíčit ČLR.\n\nKe zhoršení čínsko-vietnamských vztahů přispěly i srážky na vzájemných hranicích, územní spory o Paracelské ostrovy, Spratlyho ostrovy a teritoriální vody v Tonkinském zálivu a spory ohledně statutu a činnosti čínské menšiny ve Vietnamu.\n\nKe zhoršení čínsko-vietnamských vztahů došlo i v důsledku Vietnamské invaze do Kambodži. ČLR vnímala Kambodžu jako sféru svého vlivu a svržení režimu Pol Pota zasadilo ránu její politice v jihovýchodní Asii. Vytvořením tlaku na severní hranici Vietnamu chtělo vedení ČLR donutit Vietnam ke stažení svých jednotek z Kambodži. Krátkodobě měla tato akce oslabit vojenské akce Vietnamců v Kambodži, dlouhodobě měl být Vietnam vojensky a ekonomicky vyčerpán.\n\nHlavním velitelem armády ČLOA, která měla provést vojenskou akci proti Vietnamu, byl jmenován dosavadní velitel vojenské oblasti Kanton, generál Sü Š’-jou. Generál Li Te-šeng byl pověřen obranou čínsko-sovětské hranice, u které bylo rozmístěno více než 1 500 000 mužů. 31 divizí ČLOA o síle 330 000 mužů a 1200 tanků bylo přemístěno do blízkosti čínsko-vietnamské hranice.\n\nVietnamská armáda měla celkem 615 000 mužů, rozdělených do 25 pěších divizí a většina jejích jednotek se nacházela v Kambodži. Na rozdíl od ČLOA (která se v té době nezúčastnila většího střetu více než dvacet let) byla moderní, relativně dobře vybavená a disciplinovaná. Vietnamci se na čínský vpád připravili rozmístěním překážek a min na přístupových cestách a jejich pokrytím dělostřelectvem a minomety.\n\n17. února 1979 překročilo po těžké dělostřelecké přípravě na celkem 43 místech 100 000 vojáků ČLOA čínsko-vietnamskou hranici. Po průniku 10 kilometrů na vietnamské území se ČLOA na dva dny zastavila na obnovení zásob a přísunu více vojáků do oblasti.\n\nVietnam čínský útok zaskočil, ale nezpůsobil okamžitou paniku. Sovětský svaz reagoval kritikou ČLR, ale sovětský vojenský atašé na velvyslanectví v Hanoji vydal oficiální prohlášení, podle kterého je Vietnam schopen se ubránit sám. Sovětské vojenské námořnictvo přesto vyslalo do vietnamských teritoriálních vod dva torpédoborce.\n\nPo třech dnech urputných bojů dobyla 22. února 1979 ČLOA důležitá vietnamská pohraniční města Lao Cai a Cao Bang a poprvé se střetla s pravidelnou vietnamskou armádou. Vietnamci zvolili strategii vyčkávání. Ztráceli ale jednu pozici za druhou a do oblasti byla vyslána 308. divize vietnamské armády. Její příchod však nezabránil pádu dalšího pohraničního města Lang Son. Vietnam přesunul do oblasti další divizi pravidelné armády z Da Nangu a poté ještě další divizi z Kambodži, ta se do bojů však již nestihla zapojit.\n\n4. března 1979 vyhlásily oba státy vítězství ve vzájemném střetu a boje se zastavily. Následující den vyhlásila vláda ČLR dosažení cílů své operace a stažení jednotek ČLOA z Vietnamu. Stahující se čínské jednotky ničily na obsazeném území infrastrukturu. 16. března 1979 bylo stahování ČLOA z Vietnamu dokončeno a 18. března 1979 vyhlásila vláda ČLR definitivní konec války. Podle tvrzení Vietnamu vojska ČLOA pokračovala na deseti místech podél hranic v okupaci vietnamského území.\n\nObě válčící strany si nárokovaly vítězství. ČLR se ovšem nepodařilo dosáhnout ani jednoho z cílů operace. ČLOA nezasadila žádnou podstatnou ránu ani jedné divizi pravidelné vietnamské armády, neosvobodila žádné ze sporných území, nedonutila Vietnam stáhnout svá vojska z Kambodži a nezměnila vietnamskou politiku vůči čínské menšině žijící ve Vietnamu. Na druhou stranu se ČLR podařilo zaútočit na spojence Sovětského svazu bez toho, aby Sovětský svaz vojensky reagoval. Vietnam se v důsledku konfliktu dostal do izolace a byl vnímán v rámci regionu jako rozvratná síla s hegemonistickými sklony.\n\n\n"}
{"id": "418922", "url": "https://cs.wikipedia.org/wiki?curid=418922", "title": "Tajsko-kadajské jazyky", "text": "Tajsko-kadajské jazyky\n\nTajsko-kadajská jazyková rodina, označovaná též jako daické jazyky, případně (ve starším kontextu) thajské jazyky, je samostatnou jazykovou rodinou, kterou se hovoří v jihovýchodní Asii, především v Thajsku, Laosu, severovýchodní Barmě, severním Vietnamu a jihovýchodní Číně. Centrum původu se zřejmě nacházelo v jihovýchodní Číně a na ostrově Chaj-nan, kde lze i v současnosti pozorovat největší jazykovou diverzitu. Jižní expanze těchto jazyků, spojená hlavně s rozšířením thajštiny a laoštiny je pozdějšího data.\n\nV minulosti byly tajsko-kadajské jazyky tradičně pokládány za součást sinotibetské jazykové rodiny, vzájemná podobnost je však způsobena spíše dlouhodobým působením čínštiny a jejich původ je odlišný. Spekuluje se například o spřízněnosti s rodinou jazyků hmong-mien (miao-jao), s austroasijskými a především s austronéskými jazyky (tuto teorii předložil lingvista Paul Benedict).\n\n"}
{"id": "418931", "url": "https://cs.wikipedia.org/wiki?curid=418931", "title": "Maya (jméno)", "text": "Maya (jméno)\n\nMaya je ženské křestní jméno.\n\nJméno nejednoznačného původu a významu. Spojuje se buď se jménem starořímského boha Maia (latinsky \"Maius\", odtud i název měsíce května), nebo se staroindickým Maya. V Sanskrtu se vykládá jako \"iluze\", bylo to alternativní jméno hinduistického boha Durgy. V Buddhistické tradici bylo toto jméno matky Siddharthy Gautamy (Buddha). V Řecké a Římské mytologii byla Maia nejstarší z Plejád, skupiny sedmi hvězd v konstelaci Taurus (Býka).\n\nMaya může být z hebrejského slova \"majim\" (\"voda\") nebo se vykládá jako zkrácená forma slova \"ma'ajan\" (\"pramen\").\n\nMayu (真優, 満夕) je stvořená ze dvou japonských slov 真 (ma) \"pravda\" a 優 (yu) \"něžnost, nadřazenost\" nebo 夕 (yu) \"večer\".\n\nMaja se také používá jako zdrobněliny Marie, Magdaleny, Amayi a Amalie.\n\nMayuri je indické a japonské jméno.\n\n\n\n"}
{"id": "418932", "url": "https://cs.wikipedia.org/wiki?curid=418932", "title": "Michail I. Fjodorovič", "text": "Michail I. Fjodorovič\n\nMichail I. Fjodorovič Romanov rusky: \"Михаи́л Фёдорович Рома́нов\" (22. července 1596 – 23. července 1645) byl první ruský car z dynastie Romanovců (vládl od 24. března 1613). Zvolen carem byl Zemským soborem 7. února 1613, čímž se uzavřela kapitola ruských dějin zvaná smuta.\n\nSyn bojara Fjodora Nikitiče Romanova (později moskevského patriarchy Filareta) a šlechtičny Xenie Ivanovny Romanovové (rozené Šestové, později si změnila jméno na Marfa) byl prasynovcem posledního ruského cara z moskevské větve dynastie Rurikovců, Fjodora I. (matka Fjodora I., Anastasija Romanovna, byla sestrou Michailova děda, Nikity Romanoviče Zacharjina); na tomto příbuzenství založili Romanovci své nároky na trůn.\n\nZa vlády Borise Godunova byli Romanovci v nemilosti. Roku 1600 započalo pátrání na základě udání šlechtice Berteněva, který sloužil jako pokladník Alexandra Romanova – strýce budoucího cara. Berteněv obvinil Romanovce z toho, že v pokladnici přechovávají čarodějné byliny a že chtějí „překazit“ (pomocí kouzel) carskou moc. V deníku tehdejšího polského velvyslance se dočteme, že dne 26. října 1600 oddíl carských střelců podnikl ozbrojený útok na romanovský palác. Bratři Romanovovi byli zatčeni, synové Nikity Romanoviče, Fjodor, Alexandr, Michail, Ivan a Vasilij, byli ostříháni na mnišský způsob a roku 1601 posláni na Sibiř, kde většina z nich zemřela.\n\nV roce 1605 Lžidimitrij I., jenž se snažil dokázat sounáležitost s dynastií Romanovců, nařídil aby byli přivedeni zpět živí členové rodiny. Takto se vrátili Fjodor Nikitič (jako mnich Filaret) s manželkou Xenií Ivanovnou (jako mniška Marfa) a dětmi, a Ivan Nikitič. Marfa Ivanovna se synem Michailem se usadili nejprve na kostromské votčině Romanovců, v obci Domnino a poté se ukrývali před pronásledováním polsko-litevských ozbrojených oddílů v klášteře svatého Ipatie poblíž Kostromy.\n\n21. února 1613 byl šestnáctiletý Michail Fjodorovič zvolen Zemským soborem za cara. Když následujícího dne přibylo k Michailovi poselství bojarů se zprávou o zvolením carem, odmítl nejprve převzít trůn a teprve po šesti hodinách přesvědčování přijal carskou berlu. 2. května 1613 přibyl do Moskvy a 11. července 1613 byl korunován carem v Uspenském chrámu moskevského kremlu.\n\nNa počátku vlády se musel především vypořádat s lupiči a bandami, řádícími po celé Rusi. Z důvodu nízkého věku nového cara v letech 1613–1619 de facto vládla jeho matka Marfa a její příbuzní z bojarského rodu Saltykovců, v letech 1619 až 1633 pak z polského zajetí se navrátivší otec – patriarcha Filaret, nositel titulu „Veliký Gosudar“. Roku 1625 Michail Fjodorovič přijal titul „Samovládce celé Rusi“. Za paralelního panování obou carů státní úředníci psali o \"Vládci Caru\" a \"Nejsvětějším Patriarchovi moskevském a celé Rusi\".\n\nZa první Michailovu ženu byla roku vybrána 1616 Marie Chlopová, jež přijala jméno Anastázie. Z vůle Michailovy matky, ovlivněné intrikami zosnovanými rodinou Saltykových, byla s celou rodinou vzdálena od dvora a poslána na Ural. Michail pak dlouho vzdoroval ženitbě; odmítl otcem Filaretem vybranou litevsko princeznu, stejně jako neteř dánského krále Kristiána IV. Doroteu Augustu. Počátkem roku 1623 bylo vypraveno poselstvo ke švédskému králi s žádostí o ruku jeho příbuzné princezny Kateřiny, tento svatební plán však ztroskotal na podmínce, aby nevěsta přestoupila na pravoslaví. Nakonec se oženil na nátlak své matky až v září roku 1624; jeho ženou se stala Marie Vladimirovna Dolgorukovová (1608-1625), dcera Vladimira Dolgorukova (1569-1633), jejíž rod měl vazby na starou vládnoucí dynastii Rurikovců. Marie však ještě v průběhu svatebních oslav onemocněla a v lednu následujícího roku, několik měsíců po svatbě, zemřela. Jedna z teorií tvrdí, že byla otrávena, jiná, že carevna zemřela při (předčasném?) porodu; letopisy označily její smrt za boží trest za odvržení a urážku ničím se neprovinivší Marie Chlopové. V každém případě z tohoto krátkého manželství nevzešel žádný přeživší potomek.\n\nRoku 1626 táhlo Michailovi na třicátý rok a byl bezdětný vdovec. Byla tedy uspořádána nová volba nevěsty, na kterou bylo přivezeno na šedesát krasavic ze šlechtických rodin. Michailovi se však zalíbila jedna ze služebných dívek, Jevdokija Lukjanovna Strešněvová, dcera meščovského dvořana a vzdálená příbuzná jedné z bojarských dcerek. Skromná svatba se uskutečnila 5. února roku 1626 v Moskvě, snoubence oddal sám patriarcha Filaret, otec ženicha. Michail uvedl nevěstu do kremelských komnat pouhé tři dny před svatbou v obavách, aby nepřátelé dívce neublížili, navíc ji doma střežili otec a bratři.\n\nJevdokija odmítla změnit si jméno na Anastázii, protože ani Anastázii Romanovně (první žena cara Ivana Hrozného), ani Marii Chlopové (první Michailova nevěsta) podle jejích slov «\"toto jméno štěstí nepřineslo\"». Byla vzdálená dvorským politickým bojům a intrikám. Rodinný život Michaila Fjodoroviče nakonec byl šťastný. Jevdokija mu porodila deset dětí – sedm dcer a tři syny, z nich se však dospělého věku dožily jen tři dcery a jediný syn, nejstarší Alexej, který nastoupil po svém otci na trůn. Žádná z dcer, které dosáhly dospělosti, se neprovdala.\n"}
{"id": "418935", "url": "https://cs.wikipedia.org/wiki?curid=418935", "title": "Eosipterus", "text": "Eosipterus\n\nEosipterus (\"rané nebo východní křídlo\") byl ptakoještěr z čeledi Ctenochasmatidae, žijící v období spodní křídy v provincii Liao-ning na území dnešní Číny. Jediný popsaný druh \"E. yangi\" je známý podle nekompletní kostry, postrádající lebku a krční obratle.\n\nRozpětí křídel činilo u tohoto druhu zhruba 1,2 metru. Materiál, označovaný jako GMV 2117 byl popsán čínskými paleontology v roce 1997.\n\nRod \"Eosipterus\" se objevuje také v jednom díle televizního dokumentu Prehistorický park (\"Prehistoric Park\"). Hejno těchto ptakoještěrů v něm rybaří v pravěkém jezeře.\n\n"}
{"id": "418940", "url": "https://cs.wikipedia.org/wiki?curid=418940", "title": "Wyomingopteryx", "text": "Wyomingopteryx\n\nWyomingopteryx (\"křídlo z Wyomingu\") je neoficiální rodové jméno nepříliš dobře známého ptakoještěra. Zmínka o tomto pterosaurovi se objevila pouze jednou, a to v popisu malby živočichů z Morrisonského souvrství Pata Redmana, publikovaném v roce 1994 paleontologem Robertem Bakkerem. Dostupné informace se vztahují pouze k původu fosilií (souvrství Morrison), které napovídají svrchnojurskému stáří, dále geografické pozici (stát Wyoming v USA) a zařazení do skupiny Pterodactyloidea. Více zatím není o tomto taxonu (definovaném jako \"nomen dubium\") známo.\n\n\n"}
{"id": "418942", "url": "https://cs.wikipedia.org/wiki?curid=418942", "title": "Hagåtña", "text": "Hagåtña\n\nHagåtña (dříve Agana, španělsky Agaña) je hlavním městem teritoria Guam, spadajícího pod USA. Je hlavním kulturním i obchodním centrem Guamu a sídlí zde vláda. Je druhým nejmenším městem na ostrově z hlediska rozlohy a populace.\n\nMěsto bylo založeno v roce 1668 Španěly pod názvem Agana, a bylo tak prvním městem v Tichém oceánu, založeným Evropany.\n\nV roce 1998 bylo rozhodnuto o změně názvu na dnešní Hagåtña, což v jazyce chamorro znamená \"jeho\" nebo \"její krev\" (\"Hågat - krev\").\nHagåtña se nachází při ústí řeky Agana na západním pobřeží ostrova. Na sever od vesnice jsou písečné pláže Aganského zálivu, na východě jsou mokřiny a na jihu se nachází útes a vesnice Agana Heights. V blízkosti se nachází mezinárodní letiště.\n"}
{"id": "418948", "url": "https://cs.wikipedia.org/wiki?curid=418948", "title": "Mercury-Atlas 5", "text": "Mercury-Atlas 5\n\nMercury-Atlas 5 byl orbitální testovací let programu Mercury. Byl to poslední testovací let před první americkou orbitální misí s lidskou posádkou Mercury-Atlas 6. Pasažérem na palubě kapsle Mercury byl šimpanz Enos, který strávil přípravou na let přes 1250 hodin a jeho úkolem bylo prověřit účinky orbitálního letu na reálný organismus (předchozí orbitální let nesl pouze simulátor kosmonauta). Start se konal na Cape Canaveral Air Force Station na odpalovacím komplexu 14 (jako předchozí mise Mercury-Atlas). Raketa Atlas D (MRLV - Mercury Launch Vehicle) vynesla kapsli na nízkou oběžnou dráhu (apogeum 237 km, perigeum 160 km). Původní plán počítal se třemi oběhy kolem Země, ale pozemní kontrola misi ukončila kvůli problémům již po druhém oběhu.\n\nDo listopadu 1961 vypustil Sovětský svaz již dva kosmonauty na orbitální mise a Spojené státy stále nevyslaly ani šimpanze. Někteří představitelé NASA nesouhlasili s lety primátů a označovaly je za ztrátu času, když sověti již uskutečnili dva úspěšné orbitální lety. Vedení programu Mercury poté vydalo prohlášení, že testovací let s primátem je nutný, než bude riskován lidský život.\n\nPřípravy na misi probíhaly celých 40 týdnů, nejdéle v celém programu. Použitá kapsle \"Mercury # 9\", prošla mnoha změnami, původně byla vybavena pro suborbitální let bez posádky, pak byla upravena pro let se šimpanzem, následně byla přestavěna pro orbitální, let bez šimpanze a nakonec byla upravena pro orbitální let se šimpanzem. Podle plánu měla mise MA-5 startovat z Cape Canaveral a vstup na orbitu se měl odehrát 722 km od místa startu. Výška měla dosahovat 160 km a rychlost až 7832 km/h. Zážeh zpětných raket měl nastat 4 hodiny 32 minut a 26 sekund po startu (po 3 orbitách). Přistání mělo následovat 21 minut a 49 sekund po zážehu. Teploty při průletu atmosférou mohly dosáhnout až 1650 °C na tepelném štítu, 1095 °C na krytu antény, 1080 na válcové sekci a 682 na kuželové sekci. Nosná raketa Atlas měla vstoupit do atmosféry asi po 9 obězích.\n\nLet probíhal podle plánu a spotřeba paliva pro orbitální manévry během prvního oběhu Země byla nižší než u předchozí mise MA-4. Pro dosažení přesné pozice 34° spotřebovala loď Mercury pouze 0,7 kg paliva. Na začátku druhého oběhu zaznamenala sledovací loď v Atlantském oceánu rostoucí teplotu uvnitř kapsle, selhávání systému kontroly prostředí bylo později potvrzeno stanicí na Kanárských ostrovech. Nárůst teploty se objevoval i při předchozích letech a systém v takových případech pracoval dál, nebo se přepnul na záložní. Při přeletu nad Australskou sledovací stanicí Muchea byla zjištěna odbočka z dráhy, ale sledovací stanice na Woomera Missile Range již žádné problémy nedetekovala.\n\nProblém se znovu objevil při přeletu nad stanicí na ostrově Kanton. Systém udržování polohy selhával kvůli jedné nefunkční trysce. Systém sice držel pozici, ale za cenu vysoké spotřeby paliva, každá korekce spotřebovala 0,45 kg. Celkem proběhlo 9 korekcí. Další problém způsobil systém řízení prostředí, který začal opět vypadávat. Následkem toho se zvedla teplota v pouzdru z 18 na 26 °C to vedlo ke zvýšení teploty šimpanze Enose až na 38,1 °C. Pak se chladicí systém stabilizoval a problémy s řízením pozice přetrvávaly. Po přeletu Havaje se Enos stabilizoval lékaři souhlasili s pokračovaní letu, inženýři však byli znepokojeni spotřebou paliva a obávali se, že by nemuselo vystačit na řízení sestupu. Ředitel letu Christopher Kraft proto rozhodl o zkrácení mise na dva oběhy Země. Následně byly uvědoměny stanice na Havaji a v Kalifornii a měli být připraveny vydat signál k zážehu zpětných raket. Signál nakonec přišel z Kalifornské stanice Point Arguello a MA-5 tak dokončila kompletní dva oběhy (v případě vyslání signálu z Havaje by kapsle přistála v Tichém oceánu a druhý orbit by nekončila). Kapsle byla vylovena lodí USS Stormes poblíž pobřeží Portorika.\n\nKapsle i šimpanz Enos byli po vylovení v pořádku. Enos zemřel o rok později na úplavici, podle lékařské zprávy nebylo jeho úmrtí nijak spojeno s jeho letem do vesmíru. Kapsle byla po misi prohlášena za bezpečnou pro lidskou posádku. Nyní je vystavena \"North Carolina Museum of Life and Science\" v Durhamu v Severní Karolíně.\n\n"}
{"id": "418949", "url": "https://cs.wikipedia.org/wiki?curid=418949", "title": "Actiosaurus", "text": "Actiosaurus\n\nActiosaurus (\"pobřežní ještěr\") je rodem vyhynulého triasového plaza, kterého popsal v roce 1883 paleontolog Henri Émile Sauvage (1842–1917). Původně byl tento fosilní nález označen za dinosaura, později za druh mořského plaza ichtyosaura a dnes za zástupce skupiny plazů zvaných choristodeři. Původní druhové jméno \"gaudryi\" bylo v roce 1884 při revizi změněno na \"gaudrii\". Dnes je jméno \"Actiosaurus\" označováno jako \"nomen dubium\".\n\n"}
{"id": "418952", "url": "https://cs.wikipedia.org/wiki?curid=418952", "title": "Fürth", "text": "Fürth\n\nFürth je severobavorské město s postavením městského okresu ( \"kreisfreie Stadt\") v bavorském vládním obvodu Střední Franky (\"Mittelfranken\"). Na východě splývá s Norimberkem. Centra obou měst jsou od sebe vzdálena pouhých asi 7 kilometrů.\n\nV roce 2007 byl městu k tisíciletému jubileu udělen titul \"Město věd\" (\"Wissenschaftsstadt\"). Spolu s Erlangenem a Norimberkem patří Fürth k jednomu z 23 bavorských středisek a tvoří evropský metropolitní region Norimberk, jeden z 11 metropolitních regionů v Německu.\n\nHistorický střed města se rozkládá jižně a východně od řek Rednitz a Pegnitz, které se severozápadně od starého města stékají a vytvářejí řeku Regnitz. Na západ od města, u průplavu Rýn-Mohan-Dunaj se nachází městský les (\"Fürther Stadtwald\"). Na východě, zhruba ve stejné zeměpisné šířce, leží Norimberk a na severu pak úrodné území známé jako \"Knoblauchsland\" neboli česnekový kraj, který dosahuje až k hranicím Fürthu. Na jih od města se rozkládá síť silnic, průplav Rýn-Mohan-Dunaj, který Fürth obtáčí, a louky.\n\nPrvní zmínka o Fürthu (který zřejmě existoval již nějaký čas) pochází z 1. listopadu 1007, kdy císař Svaté říše římské Jindřich II. daroval své statky ve Fürthu nově vytvořenému biskupství v Bamberku. Jméno Fürth pochází z německého výrazu \"die Furt\" neboli brod, neboť první osídlení se rozkládalo při říčním brodu.\nV následujících letech získalo město právo trhu, později, za krále a císaře Jindřicha III. je však o ně připravil sousední Norimberk. Od roku 1062 směl sice Fürth opět pořádat trhy, nicméně Norimberk už do budoucna zůstal významnějším městem.\nV průběhu dalších století bylo město v majetku různých pánů včetně biskupů z Bamberka, knížat z Ansbachu a města Norimberk. Jeho charakter zůstával po dlouhou dobu převážně zemědělský. Kolem roku 1600 činil počet zdejších obyvatel mezi 1000 až 2000 lidí. Za třicetileté války Fürth téměř úplně zničil požár.\nV roce 1835 byla mezi Norimberkem a Fürthem uvedena do provozu první parní železniční trať, takzvaná \"Bayerische Ludwigsbahn\".\n\n\n\n"}
{"id": "418955", "url": "https://cs.wikipedia.org/wiki?curid=418955", "title": "Ben Shahn", "text": "Ben Shahn\n\nBen Shahn (12. září 1898 – 14. března 1969) byl litevský rodák a americký novinářský fotograf známý svou prací pro společnost Farm Security Administration. Dokumentoval dopady velké hospodářské krize v USA v roce 1929.\n\nFSA je společnost, která byla vytvořena v USA v roce 1935 v rámci New Deal. Úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Vedle Shahna byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker nebo Arthur Rothstein. Shahn pracoval pro tuto agenturu jako grafik a malíř. \n\n\n\n"}
{"id": "418958", "url": "https://cs.wikipedia.org/wiki?curid=418958", "title": "Ichtyosauři", "text": "Ichtyosauři\n\nIchtyosauři (\"rybí ještěři\") nebo česky ryboještěři byli skupinou značně přizpůsobených vodních plazů, kteří žili v mořích a oceánech po většinu druhohorní éry (asi před 245 až 90 miliony let). Jejich charakteristickým znakem byl hydrodynamický tvar těla, značně podobný dnešním delfínům a většině ryb. Díky tomu byli ryboještěři rychlými a obratnými plavci, dokázali se pohybovat rychlostí až kolem 40 km/h. Evoluce této skupiny mořských plazů byla velmi rychlá až překotná - jejich biodiverzita byla od začátku značně vysoká.\n\nJejich velikost kolísala mezi drobnými formami o délce několika decimetrů až k obřím formám velikosti dnešních velryb (\"Shonisaurus\", délka až 23 m). V roce 2018 byla zveřejněna studie o obří čelisti ichtyosaura objevené v Anglii, na jejímž základě bylo určeno, že tito obří jedinci dosahovali délky až kolem 26 metrů. Moderní výzkum histologie a anatomie ichtyosauřích obratlů ukazuje, že jejich tvarová variabilita byla velká, a že také rychlost jejich růstu byla velmi vysoká. Některé výzkumy naznačují, že tito mořští plazi mohli být homoiotermní (udržovali si tedy stálou tělesnou teplotu).\n\nFosílie těchto pravěkých tvorů byly objeveny nejpozději již v roce 1699 ve Walesu, vědecky rozpoznány však byly až počátkem 19. století. První kompletní kostru ichtyosaura odkryla britská amatérská sběratelka fosílií Mary Anningová v roce 1811. Fosilie ichtyosaurů byly objeveny na mnoha místech světa, včetně například Indie. Ukazuje se také, že v rámci popsaných druhů existuje velká míra variability a tvarové rozmanitosti jednotlivých kosterních elementů (například u kostry zadních končetin), proto je třeba být opatrný při stanovování nových druhů. Biodiverzita skupiny mohla být ve skutečnosti poněkud menší.\n\nVe fosilní kosti zhruba 183 milionů let starého ichtyosaura byly údajně objeveny biomolekuly typu cholesterolu a kolagenu. Výzkumy také ukázaly, že ichtyosauři často procházeli tělesným zraněním rozpoznatelným na jejich fosilní kostře, přičemž tyto paleopatologie jsou nejčastěji objevovány u jurských druhů. V roce 2018 byl oznámen objev několika raně jurských ichtyosauřích embryí v anglickém Yorkshiru. Ukazuje se také, že ocasní ploutev ichtyosaurů mohla být ve skutečnosti mnohem výraznější, než jak byla dosud na paleo-rekonstrukcích zobrazována. Nevyřešenou otázkou zůstává, jak se tito mořští plazi zbavovali přebytečné soli v těle. Pravděpodobně měli k tomuto účelu vyvinuty speciální vnitřní tělní orgány (solné žlázy). Výzkum patologií na fosilních kostech 41 jedinců rodu \"Temnodontosaurus\" ukázal, že tito draví ichtyosauři zřejmě často zápasili a způsobovali si při vnitrodruhových soubojích četná zranění na lebce, hrudním koši apod.\n\n\n\n"}
{"id": "418962", "url": "https://cs.wikipedia.org/wiki?curid=418962", "title": "Arthur Rothstein", "text": "Arthur Rothstein\n\nArthur Rothstein (*1915, New York – 1985 New Rochelle, New York) byl americký novinářský fotograf známý svou prací pro společnost Farm Security Administration. Dokumentoval dopady velké hospodářské krize v USA v roce 1929.\n\nFSA byla společnost, která byla vytvořena v USA v roce 1935 v rámci New Deal. Úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Vedle Rothsteina byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker nebo Ben Shahn. \n\nBěhem doby práce pro FSA se Rothstein proslavil minimálně dvěma kontroverzními snímky. Jeden z nich byl snímek lebky vola, která byla rafinovaně umístěná na rozpraskané zemi v poušti. Inscenovaná fotografie tak měla maximální účinek na diváka. Další inscenací byla fotografie \"Farmář se syny čelící písečné bouři\" pořízená v okresu Cimarron, Oklahoma.\n\n\n\n"}
{"id": "418964", "url": "https://cs.wikipedia.org/wiki?curid=418964", "title": "Kingston (Norfolk)", "text": "Kingston (Norfolk)\n\nKingston je hlavní město Norfolku, australského teritoria v Tichém oceánu. Město je administrativním, historickým a kulturním centrem ostrova, větším městem a ekonomickým centrem je však Burnt Pine.\n\nVe městě se nachází sídlo vlády, starý hřbitov, historický kostel Všech svatých, ruiny vojenského objektu v \"Quality Row\" a kasárna, kde sídlí úřad ostrova.\n\n6. března 1788 se zde vylodil poručík \"Philip Gidley King\" společně s 22 trestanci (9 mužů a 6 žen), kteří se stali novými osadníky.\n"}
{"id": "418969", "url": "https://cs.wikipedia.org/wiki?curid=418969", "title": "Základní posádky Mezinárodní vesmírné stanice", "text": "Základní posádky Mezinárodní vesmírné stanice\n\nZákladní posádky Mezinárodní vesmírné stanice jsou několikačlenné týmy kosmonautů zajišťující trvalé obydlení stanice lidmi. Kosmonauti se střídají obvykle po šesti měsících. Kromě základních posádek na Mezinárodní vesmírnou stanici (ISS) přilétají na krátkodobé pobyty návštěvní posádky loděmi Sojuz a do roku 2011 i raketoplány Space Shuttle.\n\nMísta v posádkách si NASA a Roskosmos dělily paritně (výjimkou bylo období od dubna 2009 do března 2010 s pouze dvojicí ruských kosmonautů ze šesti, resp. pětičlenné posádky). Přičemž podle dvoustranných dohod NASA s japonskou, evropskou a kanadskou kosmickou agenturou mají Japonci, Evropané a Kanaďané nárok na 12,8 %, 8,3 % a 2,3 % z americké poloviny astronautů. První neamerický astronaut zařazený do posádky ISS podle těchto dohod byl Léopold Eyharts v Expedici 16. Roskosmos přepustil ruské místo jiné agentuře pouze v případě německého astronauta ESA Thomase Reitera zařazeného do Expedice 13. Na ruské straně bylo sestavování posádek navíc komplikováno existencí více oddílů kosmonautů. Místa se proto ještě dělila mezi kosmonauty oddílu CPK a oddílu společnosti Eněrgija (roku 2011 většina kosmonautů Eněrgije přešla do oddílu CPK). Počínaje rokem 2017 snížil Roskosmos počet ruských kosmonautů na dva, to jest na třetinu osazenstva stanice.\n\nObvykle jsou po dohodě zúčastněných stran jmenovány posádky pro několik (5–7) expedic najednou, přičemž nejbližší let je plánován za 10–12 měsíců. Kupříkladu sestavy posádek na období 2009 – listopad 2010 (do Expedice 26), Roskosmos oznámil 21. září 2008 a NASA potvrdila 21. listopadu 2008. Změny a prodloužení rozpisu do prosince 2011 zveřejnila NASA 7. října 2009.\n\nStanice byla během výstavby krátkodobě navštěvována už od 10. prosince 1998, trvale kosmonauti na ISS pobývají od 2. listopadu 2000. V prvním období osídlení (Expedice 1 až 6) NASA a Roskosmos sestavovaly tříčlenné základní posádky pouze z Rusů a Američanů. Zpočátku pocházel velitel z jedné země a oba další kosmonauti z druhé. Počínaje pátou expedicí bylo toto pravidlo opuštěno. Posádky se střídaly po čtyřech až šesti měsících, dopravovaly je raketoplány Space Shuttle.\n\nV druhém období osídlení (Expedice 7 až 13), po přerušení letů raketoplánů, početnost posádek klesla na dva kosmonauty, vždy Rusa a Američana. Dopravu zajišťovaly lodě Sojuz, výměna probíhala v pravidelných šestiměsíčních intervalech.\n\nPočínaje Expedicí 13 na stanici pracovaly trojice kosmonautů. Dva byli nadále střídáni Sojuzy, vždy přibližně po šesti měsících, výjimečně Michael López-Alegría a Michail Ťurin strávili v kosmu 215 dní. Třetí člen posádky (z americké kvóty) přilétal na palubě raketoplánů Shuttle, jeho délka pobytu na stanici závisela na frekvenci letů raketoplánů a vzhledem k častým odkladům a přesunům kolísala od šesti týdnů po šest měsíců.\n\nOd Expedice 20 jsou posádky ISS šestičlenné (pouze Expedice 22 a 51 byly pětičlenné), kosmonauti se střídají v šestiměsíčních intervalech po trojicích loděmi Sojuz. Koncem září 2012 se zúčastněné strany dohodly na ročním letu v letech 2015/2016. Vybráni pro něj byli ruský kosmonaut Michail Kornijenko a Američan Scott Kelly.\n\nOd února 2020 na ISS pobývá Expedice 62. Prvními jednašededesáti expedicemi prošlo 61 amerických a 40 ruských kosmonautů, dále deset Evropanů z ESA (tři Italové, po dvou Němcích a Francouzech, Belgičan, Nizozemec a Brit), šest astronautů z Japonska a tři z Kanady. Z nich dvaadvacet kosmonautů absolvovalo dva dlouhodobé pobyty na stanici, Oleg Kotov, Michail Ťurin, Sergej Volkov,Jeffrey Williams, Peggy Whitsonová, Anton Škaplerov, Alexandr Skvorcov a Oleg Skripočka tři a Gennadij Padalka s Jurijem Malenčenkem, Fjodorem Jurčichinem a Olegem Kononěnkem čtyři.\n\nZákladní posádky ISS se skládají z velitele (v tabulce uveden na prvním místě a tučně) a jednoho či více palubních inženýrů (pouze Jurij Gidzenko v Expedici 1 a Vladimir Děžurov v Expedici 3 byli piloti). Jednotlivé expedice jsou pojmenovány pouze číselným označením pořadí; posádka první expedice známá jako Expedice 1 se vydala ke stanici 31. října 2000.\nTrvání expedic (v řádku pod názvem expedice) je uváděno ode dne přistání na stanici do dne odletu nebo přečíslování.\nU vynášející a návratové lodi je v případě amerických raketoplánů uvedeno i označení letu (STS-\"číslo\").\n\nNení-li uvedeno jinak, byl seznam sestaven v částech Proběhlé expedice a Současná expedice na základě údajů ze stránek \"MEK. Malá encyklopedie kosmonautiky\", článek \"Mezinárodní kosmická stanice\", kapitola \"Stálé posádky\", čas startů a přistání pochází z hesel jednotlivých lodí téže encyklopedie. Údaje byly ověřeny v encyklopedii SPACE 40 a encyklopedii ASTROnote. V části Budoucí expedice byl seznam vytvořen podle encyklopedie ASTROnote se zohledněním „Předběžného plánu expedic na ISS“ zveřejněného Roskosmosem 21. září 2008 a NASA 21. listopadu 2008 aktualizovaného podle oznámení NASA ze 7. října 2009.\n\n"}
{"id": "418975", "url": "https://cs.wikipedia.org/wiki?curid=418975", "title": "Čukotsko-kamčatské jazyky", "text": "Čukotsko-kamčatské jazyky\n\nČukotsko-kamčatská jazyková rodina je nevelká rodina původních jazyků na ruském Dálném východě. Jedná se snad o pozůstatky kdysi rozšířené skupiny jazyků, mnohé z těchto jazyků jsou dnes ovšem na pokraji vymření.\n\nSpolu s několika dalšími osamocenými jazyky severovýchodní Asie - nivchštinou, jukagirskými jazyky a jenisejskými jazyky, případně také s ainštinou a eskymácko-aleutskými jazyky - bývá někdy řazena do skupiny tzv. paleoasijských jazyků.\n\n\nO příbuznosti itelmenštiny a čukotských jazyků se někdy pochybuje. Mnoho slov v itelmenském lexiku nemá žádnou podobnost s čukotskými jazyky a pochází patrně ze substrátového jazyka Kamčatky, snad vzdáleně příbuzného nivchštině nebo indiánským jazykům rodiny wakaš (např. \"kzumch\" \"čmelák\", \"klaml\" \"moucha\", \"kmak\" \"brouk\", \"minl\" \"zajíc\". \"chyvne\" \"vlk\", \"enč\" \"ryba\", \"kydch\" \"bříza\", \"lač\" \"slunce\"). Tento substrát byl následně zřejmě převrstven čukotským adstrátem.\n\n"}
{"id": "418979", "url": "https://cs.wikipedia.org/wiki?curid=418979", "title": "Jánský", "text": "Jánský\n\nJanský, Jansky nebo Jánský může znamenat:\n\n\n"}
{"id": "418981", "url": "https://cs.wikipedia.org/wiki?curid=418981", "title": "Nakadžima E8N", "text": "Nakadžima E8N\n\nNakadžima E8N (: 九五式水上偵察機 \"Gjúgo-šiki suidžó teisacuki\", Průzkumný hydroplán Typ 95, ve spojeneckém kódu Dave) byl jednomotorový dvoumístný dvouplošný průzkumný plovákový letoun, který používalo japonské císařské námořní letectvo před a během druhé světové války. Byl vyvinut pro nasazení z lodí japonského námořnictva, ze kterých startoval pomocí katapultu. Byl vybaven jedním centrálním plovákem a dvěma malými vyvažovacími plováky na konci dolního křídla. Byl vyráběn v letech 1934–1940 a celkem bylo vyrobeno 755 kusů.\n\nLetoun, určený pro katapulty plavidel císařského námořnictva, vznikl na základě specifikace \"8-Ši\" na lehký dvoumístný taktický průzkumný letoun s dobrými manévrovacími a především nautickými vlastnostmi. Měl být náhradou za průzkumný typ Nakadžima E4N, ze kterého konstruktéři Nakadžimy vycházeli při navrhování prototypu Nakadžima model MS. Nový typ měl upravené křídlo, zvětšenou směrovku a silnější motor. Kostra byla kovová, potažená plátnem. Bylo postaveno sedm prototypů a první vzlet se uskutečnil v březnu 1934. Prototypy byly podrobeny zkouškám, kterých se zúčastnily se svými prototypy i firmy Ajči (s Ajči AB-7) a Kawaniši (s Kawaniši model P). Ze soutěže vyšel vítězně právě model MS, který byl následně přijat do výzbroje jako E8N.\n\nLetoun poháněl hvězdicový motor Nakadžima Kotobuki 2 Kai 1, pohánějící dvoulistou vrtuli. Posádka se skládala z pilota a pozorovatele/radisty/zadního střelce, který mohl letoun bránit jedním 7,7mm kulometem.\n\nFirma Nakajima Hikoki K. K. vyrobila celkem sedm prototypů a 700 kusů obou sériových verzí. Firma Kawanishi Kokuki K. K. vyrobila dalších 48 strojů.\n\nJiž v roce 1934 byla vyhlášena soutěž o nástupce typu E8N, kterým se nakonec stal Micubiši F1M.\n\nNámořním průzkumným hydroplánem typu 95 byly postupně vybaveny všechny tehdejší bitevní lodě císařského námořnictva, šestnáct křižníků a pět nosičů hydroplánů. Poprvé byl nasazen během bojů za druhé čínsko–japonské války, kde kromě průzkumných úkolů a řízení palby, prováděl i útoky na pozemní cíle.\n\nNa začátku druhé světové války v Tichomoří byl postupně nahrazován výkonnějšími Micubiši F1M a Aiči E13A, neboť jeho dolet již nedostačoval pro zabezpečení průzkumu. Ale ještě během bitvy u Midway vyslala \"Haruna\" svůj E8N2, aby prozkoumal prostor severně od Nagumova svazu letadlových lodí.\n\nPo stažení z prvoliniové služby dosloužil E8N u jednotek v druhé linii.\n\n\n\n\n\n"}
{"id": "418985", "url": "https://cs.wikipedia.org/wiki?curid=418985", "title": "Bartoš Písař", "text": "Bartoš Písař\n\nBartoš, zvaný Písař, (1470 – 6. května 1535) byl městský písař v Praze, autor \"Kroniky o pozdvižení jedněch proti druhým v obci pražské\" nazývané též \"Kronika pražská\". Byl zámožným obchodníkem s plátnem se solidním vzděláním a pracoval i jako písař Pražských hor viničných. Patřil k zámožnému stavu Starého města pražského, kde byl vlastníkem několika domů.\n\nPražský měšťan známý jako Bartoloměj od sv. Jiljí – Bartoš byl písařem Pražských hor viničných a také zámožný obchodník s plátnem v Praze na Malé Straně. Netajil se svou přízní k Martinovi Lutherovi, a proto byl z Prahy v roce 1524 na několik let vypovězen. Vrátil se zpět v roce 1529.\n\nV letech 1530-1534 napsal kroniku \"Chronica de seditione et tumultu pragensi 1524\" – \"Kronika o pozdvižení jedněch proti druhým v obci pražské\". V tomto díle o tehdejších poměrech ve vedení města obhajoval luteránství. \nPodrobně v ní vylíčil dramatické události po roce 1524, kdy v Praze na sebe strhla moc klika staroutrakvisty Jana Paška z Vratu a vládla zde diktátorským způsobem. Jako první český dějepisec opustil chronologický způsob vypravování a události líčí v jejich přirozené pragmatické souvislosti. Kronika je vysoce ceněna pro přesnost uváděných údajů.\n\nŠimák uvádí patnáct známých rukopisů vzniklých od 16. do začátku 17. století. Kronika byla roku 1601 přepsána od Jeremiáše Groffa Miletínského. Dva rukopisy se nacházejí v Národní knihovně České republiky (Osek 94, XVII.D.5), několik jich je uloženo ve Strahovské knihovně a jinde. Kroniku uveřejnil roku 1851 Karel Jaromír Erben pod názvem \"Bartošova kronika Pražská od l. p. 1524 až do konce l. 1530\". V roce 1907 v rámci Fontes rerum Bohemicarum VI kroniku edičně připravil Josef Vítězslav Šimák.\n\n\n"}
{"id": "418986", "url": "https://cs.wikipedia.org/wiki?curid=418986", "title": "Moratorium", "text": "Moratorium\n\nMoratorium je ekonomický, společensko-politický a právní odborný pojem, který v původním slova smyslu (příročí) znamená odklad splatnosti nějakého závazku, odložení splatnosti nějakého dluhu z důvodů mimořádných okolností, například při úpadku velkého průmyslového podniku nebo hospodářsky důležitého koncernu.\n\nV politické praxi se užívá jakožto označení pro mezinárodně dohodnuté dočasné zastavení (zmrazení) nějaké důležité činnosti. Může se jednat například o dočasné zastavení výroby, zkoušení a šíření jaderných zbraní, resp. zbraní hromadného ničení apod.\n\nJako právní pojem se moratorium používá v insolvenčním řízení, je zakotveno v § 115–127 insolvenčního zákona. Jde o zvláštní ochranný režim, který může využít pouze podnikatel a který spočívá v tom, že od jeho vyhlášení v insolvenčním rejstříku po dobu jeho trvání (maximálně tři měsíce) nelze rozhodnout o úpadku, ačkoli jinak insolvenční řízení běží dále a může být např. ustanoven tzv. předběžný správce pro správu dlužníkova majetku.\n\nPři jeho vyhlášení insolvenční soud návrh věcně nezkoumá, moratorium vyhlásí, jsou-li splněny pouze formální náležitosti. Může ho ale ještě před uplynutím vyhlášené doby zrušit, jestliže to navrhne většina věřitelů, jestliže dlužník v návrhu na jeho vyhlášení uvedl nepravdivé údaje nebo jestliže tím sledoval nepoctivý záměr, zejména přednostní uspokojení jen některých věřitelů. Zanikne též zastavením insolvenčního řízení.\n\n"}
{"id": "418990", "url": "https://cs.wikipedia.org/wiki?curid=418990", "title": "Jaderná energetika", "text": "Jaderná energetika\n\nJaderná energetika je odvětví energetiky a průmyslu, které se zabývá především výrobou energie v jaderných elektrárnách. V širším smyslu může jít i o projektování a výstavbu jaderných zařízení, především jaderných reaktorů a jaderných elektráren.\n\nJako synonyma se pro tento termín (i v řadě cizích jazyků) méně přesně používají rovněž termíny jaderný průmysl, jaderná energie, atomová energetika, atomová energie, jádro či atom. Označení obsahující slovní základ atom je však třeba považovat za nesprávná a nepřesná, neboť energie uvolněná z atomu je i chemická energie, která se využívá v klasické energetice.\n\nZdaleka nejdůležitější částí přínosu tohoto odvětví je výroba elektrické energie v jaderných elektrárnách, v menší míře pak i vytápění (především odpadním teplem). Ostatní aplikace využívající jadernou energii do jaderné energetiky nespadají, uvažuje se o odsolování. Sem patří např. výroba izotopů pro lékařské a průmyslové využití nebo pohony dopravních prostředků (zejména jaderných ponorek a letadlových lodí). Za zmínku stojí i provoz ruského jaderného reaktoru BN-350 mezi lety 1973 a 1999, jehož hlavním cílem bylo odsolovat mořskou vodu.\n\nV poslední době se čím dál více zdůrazňují ekologické aspekty jaderné energetiky. Jaderné elektrárny neuvolňují v podstatě žádné škodlivé emise ani \"skleníkový\" oxid uhličitý, pouze malé množství (vzhledem k množství získané energie) radioaktivního odpadu.\n\nJaderná energie je z hlediska energetiky řazena do neobnovitelných zdrojů energie. To je podpořeno i příslušným českým zákonem, který jadernou energetiku v seznamu obnovitelných zdrojů neuvádí. Světové zásoby uranové rudy nejsou nevyčerpatelné a spotřebované palivo se zatím ve větší míře nevyužívá. V budoucnu se však dá očekávat rozvoj tzv. rychlých reaktorů, které pracují s uzavřeným palivovým cyklem. Tím by se doba možného využití štěpné jaderné reakce značně prodloužila.\n\nJaderná energetika v současnosti využívá štěpné jaderné reakce uranu nebo plutonia, uvažuje se rovněž o využití thoria jako plodicího materiálu. Předmětem intenzivního výzkumu je praktické využití termojaderné fúze vodíku na hélium.\n\nNejvýznamnějším využitím jaderné energie je výroba elektrické energie v jaderných elektrárnách. Jaderné zdroje mají nyní přibližně 13,5% podíl na světové výrobě elektřiny. Největší podíl elektrického proudu z jádra dosahuje, Francie (asi 74 %), Slovensko (asi 52 %) a Belgie (asi 51%) (stav podle WNA k 4/2012).\n\nHistorii rozvoje jaderné energetiky poznamenaly tři velké havárie – v roce 1979 havárie na 2. bloku elektrárny Three Mile Island v USA, která dosáhla 5. stupně INES. V roce 1986 havárie 4. bloku elektrárny v Černobylu v bývalém Sovětském svazu dosáhla 7., tj. nejvyššího stupně INES. Poslední velká havárie se stala v roce 2011 v elektrárně Fukušima v Japonsku, která dosáhla také 7. stupně INES.\n\nPrvní úspěšný pokus s jaderným štěpením provedli v roce 1938 v Berlíně Otto Hahn, Lise Meitner a Fritz Strassman.\n\nBěhem 2. světové války se rozběhl jaderný program v řadě zemí. První řízená řetězová štěpná reakce se uskutečnila 2. prosince 1942 v reaktoru CP-1, který postavil tým Enrica Fermiho v podzemí stadionu Chicagské univerzity. Motivace pokusů byla jednak vědecká, ale také vojenská - reaktory založené na výsledcích Fermiho výzkumu pak sloužily pro výrobu plutonia pro použití v jaderných zbraních.\nPo svržení atomových bomb na Hirošimu a Nagasaki se konstrukce jaderných reaktorů pro výrobu plutonia rozběhla i v dalších zemích.\nK výrobě elektřiny byl jaderný reaktor poprvé využit 20. prosince 1951 ve výzkumné stanici EBR-I poblíž Arca (Idaho). Zařízení založené na rychlém množivém reaktoru dodávalo zpočátku výkon kolem 100 kW.\n\nZa první jadernou elektrárnu bývá označována Jaderná elektrárna Obninsk v bývalém Sovětském svazu. K rozvodné síti byla oficiálně připojena 27. června 1954. U reaktoru AM-1 (\"Атом Мирный\" - v překladu \"Mírový atom\") o elektrickém výkonu 5 MW byl použit grafit jako moderátor a voda jako chladicí médium. Za první skutečně komerční elektrárnu je však považována až Jaderná elektrárna Calder Hall ve Velké Británii, která oficiálně zahájila provoz 17. října 1956 (první proud však dodala už 27. srpna 1956).\n\nVyužití jaderné energie se poté rychle rozvíjelo. V roce 1960 činil instalovaný elektrický výkon méně než 1 GW, na konci 70. let už 100 GW, a v 80. letech 300 GW.\n\nOd konce 80. let je nárůst mnohem pozvolnější, a převážně tvořený výstavbou jaderných elektráren v Číně. V roce 2005 byl instalovaný výkon 366 GW. Proti využití jaderné energie se v mnoha zemích zvedla vlna odporu, založená jednak na obavách z nehody (jako např. Černobylská havárie z roku 1986), jednak na strachu z radiace. V Rakousku (1978), Švédsku (1980) a Itálii (1987) dokonce proběhla referenda, jejichž důsledkem bylo upuštění od využití jaderné energie; Švédsko však později svoje rozhodnutí přehodnotilo.\n\nDalší důvody zpomalení výstavby jaderných zdrojů byly ekonomické – jaderná energie je velmi levná co se týče vlastní výroby, investiční náklady při stavbě a likvidaci jaderných elektráren jsou však velmi vysoké, cena fosilních paliv přitom byla relativně nízká.\n\nOdvětví však přesto, že se nové jaderné zdroje ve velké většině zemí nebudovaly a spotřeba elektřiny rostla, dokázalo udržet svůj procentuální podíl na výrobě. Dosaženo toho bylo řadou technických zlepšení, která zvýšila instalovaný výkon nad původní projektovou mez, zvýšením efektivity výroby a zkracováním nutných provozních odstávek (některé elektrárny tak běží i 90 % času na plný výkon); podmínkou bylo zachování úrovně bezpečnosti.\n\nEkonomické výhody se rovněž podstatně zvýšily poté, co se ukázalo, že jednotlivé jaderné elektrárny je možné bezpečně provozovat podstatně delší dobu, než bylo původně plánováno. I z těchto důvodů v současnosti (2010) v různých částech světa zajišťuje nejlevnější výrobu elektrické energie právě jaderná energetika.\n\nK lednu 2013 je ve světě komerčně provozováno 432 jaderných bloků, celkový instalovaný výkon je 372 GW; více jak 60 bloků ve 13 zemích se staví, 162 bloků je plánovaných, o 316 se předběžně uvažuje. V jaderných elektrárnách se za rok 2012 vyrobilo cca 2346 TWh elektřiny, na světové výrobě elektřiny se tak jaderná energetika podílí asi 13,5 %. Celková kumulativní doba provozu jaderných reaktorů přesáhla 14500 reaktorroků. Komerčně provazované jaderné elektrárny má 31 zemí, v těchto zemích však žije 3/4 světového obyvatelstva.\n\nFinsko - od května 2005 je zde ve výstavbě reaktor EPR v elektrárně Olkiluoto. Spuštění se předpokládá v roce 2016.Francie - od prosince 2007 je zde ve výstavbě reaktor EPR v elektrárně Flamanville. Spuštění se předpokládá v roce 2016.Slovensko - od června 2009 se zde dostavují dva dříve odložené bloky VVER 440 v elektrárně Mochovce. Spuštění se předpokládá v roce 2014 a 2015.Rusko - zde jsou ve výstavbě 2 bloky VVER 1000, 5 bloků VVER 1200, 2 bloky KLT-40S a jeden blok BN-800.\n\nDle údajů WNA se k 3/2013 ve světě dále staví jaderné elektrárny v dalších 8 zemích: USA (3 bloky), Jižní Korea (5 bloků), Japonsko (2 bloky), Čína (30 bloků), Taiwan (2 bloky), Indie (6 bloků), Pákistán (2 bloky), Spojené arabské emiráty (2 bloky).\n\nDle údajů WNA k 3/2013 schválilo výstavbu nových jaderných elektráren 17 zemí: USA (9 bloků), Kanada (2 bloky), Finsko (2 bloky), Velká Británie (4 bloky), Rumunsko (2 bloky), Bulharsko (1 blok), Bělorusko (2 bloky), Rusko (28 bloků), Jižní Korea (6 bloků), Japonsko (9 bloků), Čína (58 bloků), Indie (20 bloků), Pákistán (3 bloky), Írán (1 blok), Spojené arabské emiráty (2 bloky), Turecko (5 bloků), Vietnam (4 bloky).\n\nDle údajů WNA k 3/2013 uvažuje o výstavbě jaderných elektráren 11 zemí: USA (7 bloků), Velká Británie (9 bloků), Slovensko (2 bloky), Rusko (18 bloků), Polsko (2 bloky), Japonsko (3 bloky), Čína (148 bloků), Indie (40 bloků), Írán (1 blok), Turecko (3 bloky), Vietnam (6 bloků).\n\nHavárie v JE Fukušima jaderné energetice sice znovu zasadila těžkou ránu, země plánující stavbu největšího počtu nových elektráren (Čína a Indie) však svoji orientaci na jadernou energetiku potvrdily. Naopak svoje jaderné elektrárny se rozhodlo uzavřít do roku 2022 Německo a Itálie opustila od rozhodnutí výstavby jaderných elektráren.\n\nV Česku se sice proti jaderné energii postavila řada antijaderných hnutí, např. Jihočeské matky nebo česká pobočka nadnárodní Greenpeace, většina obyvatelstva však rozvoj jaderné energie dlouhodobě podporuje.\n\nPodle státní energetické koncepce schválené usnesením vlády ČR č. 211 ze dne 10. března 2004 se mezi roky 2020 až 2025 počítá s provozem dalšího 7. jaderného bloku a mezi roky 2025 a 2030 8. jaderného bloku. V roce 2006 však koaliční vláda na nátlak Strany zelených v programovém prohlášení slíbila další výstavbu jaderných bloků nepodporovat. V roce 2008 doporučila tzv. Pačesova komise další rozvoj jaderné energetiky v Česku. Vláda vzešlá ze sněmovních voleb v roce 2010 rozvoj jaderné energetiky opět podporovala.\n\nV reálu se plánuje dostavba 3. a 4. bloku v JE Temelín a 5. bloku v JE Dukovany. V červenci 2012 podali tři zájemci nabídku na dostavbu JE Temelín, v říjnu 2012 byla vyloučena francouzská Areva, takže v tendru poté zůstaly již jen dva uchazeči: americký Westinghouse s projektem AP 1000 a česko-ruské konsorcium s projektem MIR 1200. Původně mělo být o vítězi rozhodnuto na podzim 2013. Z důvodu politické nestability a nejasné energetické koncepce státu bylo rozhodnutí odloženo na podzim roku 2014.\n\nV roce 2017 jaderné elektrárny vyrobily 35 % elektrické energie v ČR.\n\n"}
{"id": "418992", "url": "https://cs.wikipedia.org/wiki?curid=418992", "title": "Noah (jméno)", "text": "Noah (jméno)\n\nNoah je mužské rodné jméno.\n\nJméno má hebrejský původ (נוֹחַ, \"Noach\") a vykládá se jako \"pokoj, spočinutí\". Ve Starém zákoně byl Noe (ve většině jazyků Noah) stavitel archy, který vzal svoji rodinu a zvířata každého druhu, aby se zachránil před velkou potopou.\n\nNoa je další varianta, utvořené z japonských slov 乃 {no} (\"vlastnictví\") a 愛 {a} (\"láska, cit\").\n\n\n"}
{"id": "418993", "url": "https://cs.wikipedia.org/wiki?curid=418993", "title": "Pláštěnka", "text": "Pláštěnka\n\nSlovo pláštěnka má více významů:\n\n\n\n"}
{"id": "418994", "url": "https://cs.wikipedia.org/wiki?curid=418994", "title": "Koulenka", "text": "Koulenka\n\nSlovo koulenka má více významů:\n\n"}
{"id": "418998", "url": "https://cs.wikipedia.org/wiki?curid=418998", "title": "Eskymácko-aleutské jazyky", "text": "Eskymácko-aleutské jazyky\n\nEskymácko-aleutská jazyková rodina je skupina jazyků rozšířená především v Kanadě, Grónsku, na Aljašce, na Čukotce a na přilehlých ostrovech. Nejvýznamnějším jazykem této rodiny je bezpochyby inuitština a její dialekty, které jsou v některých regionech Kanady a v Grónsku uznávány i jako úřední jazyk.\n\nEskymácko-aleutské jazyky se do Ameriky pravděpodobně rozšířily v poslední předkoloniální vlně migrace přibližně před 4 000 lety ze Sibiře. Zde se také obvykle hledají spřízněné jazykové rodiny, nejčastěji čukotsko-kamčatské jazyky, se kterými bývají řazeny do skupiny tzv. paleoasijských jazyků.\n\n\n"}
{"id": "418999", "url": "https://cs.wikipedia.org/wiki?curid=418999", "title": "Telefon s místní baterií", "text": "Telefon s místní baterií\n\nTelefonní přístroj s místní baterií (MB telefon) byl převládajícím typem telefonu od konce 19. do 1. poloviny 20. století. Ve výzbroji armád se používal do konce 20. století, dodnes se používá na železnici. Jeho mikrofonní obvod je napájen ze zdroje v přístroji, je tedy nezávislý na proudu z telefonní sítě. Pro vyzvánění je vybaven obvykle ručním induktorem, který vytváří návěstní proud. Telefon s místní baterií je nejjednodušší prakticky a masově používané zapojení telefonního přístroje.\n\nUhlíkový mikrofon je napájen chemickým článkem s napětím nejčastěji 1,4 V. Tento článek je umístěn buď přímo v telefonním přístroji (v případě přenosných, polních telefonů, které používají vojáci nebo železničáři) nebo v jeho blízkosti v případě telefonů stolních.\nUhlíkový mikrofon působí jako jednoduchý elektromechanický měnič, který převede zvukové vlny na změny proudu o mnohem větším výkonu, než měl akustický signál. \n\nStřídavá složka elektrického proudu z mikrofonu je v transformátoru převedena na signál o vyšším napětí (v řádu voltů). Tím se omezí ztráty odporem vedení. Část signálu se odbočkou v transformátoru dostane i do sluchátka. Po průchodu signálu vedením je v protějším přístroji signál přetransformován na nižší napětí, které napájí sluchátko příjemce.\n\nPro vyzvánění slouží induktor, vyrábějící střídavý proud okolo 75 V, který uvádí do chodu zvonek ve druhém přístroji, nebo způsobí přitáhnutí elektromagnetu, který uvolní západku klapky, jež odpadnutím signalizuje spojovatelce, že účastník k této klapce připojený chce hovořit.\n\nK provozu na kratší vzdálenosti stačí i jeden vodič, druhý vodič je nahrazen uzemněním.\n\nVelkou a oceňovanou výhodou těchto telefonů je jejich jednoduchost a velká provozní spolehlivost. V případě polních a důlních telefonů dále zvýšená i robustností jejich fyzického provedení. Proto jsou dodnes používány nejen armádou, ale i například v dolech či na železnici, kde často slouží jako alternativní způsob spojení v případě výpadku modernější techniky.\n\n\nPodrobné popisy polních telefonů\n"}
{"id": "419000", "url": "https://cs.wikipedia.org/wiki?curid=419000", "title": "Burnt Pine", "text": "Burnt Pine\n\nBurnt Pine je největší, a z mnoha hledisek i jediné sídlo ostrova Norfolk. Jde o významné ekonomické centrum Norfolku, hlavním městem je však Kingston.\n\nMěsto je významné z hlediska infrastruktury, blízko města se nachází také letiště.\n\nSouřadnice Burnt Pine jsou 29°2' j.š., 167°57' v.d..\n"}
{"id": "419006", "url": "https://cs.wikipedia.org/wiki?curid=419006", "title": "Gian Domenico Mansi", "text": "Gian Domenico Mansi\n\nGian (Giovanni) Domenico Mansi (16. února 1692 Lucca – 27. září 1769 Lucca) byl piarista, teolog, vzdělanec a církevní historik, arcibiskup v Lucce v 18. století. Proslavil se především svým kolosálním dílem o historii koncilů.\n\nGiovanni Domenico Mansi se narodil v toskánské Lucce v patricijské rodině, zemřel jako tamní arcibiskup. Ve věku 16 let vstoupil k piaristům a roku 1710 složil řeholní sliby. Roku 1765 byl jmenován arcibiskupem v Lucce.\n\nRoku 1758, kdy byl v Římě přijat kardinálem Passioneim, se jednalo o jeho jmenování kardinálem, z nějž však sešlo pro jeho spolupráci na francouzské Encyklopedii\n\n\n\n"}
{"id": "419018", "url": "https://cs.wikipedia.org/wiki?curid=419018", "title": "Rosalía de Castro", "text": "Rosalía de Castro\n\nRosalía de Castro de Murguía, za svobodna Rosalía de Castro (24. února 1837 Santiago de Compostela — 15. července 1885 Padrón) je jedna z největších spisovatelek a básnířek v galicijštině a jedna z hlavních protagonistek galicijského kulturního obrození (rexurdimenta). 17. květen, kdy vyšla její sbírka \"Cantares Gallegos\", je slaven jakožto Den galicijské literatury. Rosalía psala ovšem také v kastilštině.\n\n\n\n"}
{"id": "419035", "url": "https://cs.wikipedia.org/wiki?curid=419035", "title": "Fatra", "text": "Fatra\n\nFatra může být:\n\n\n\n\n\n\ndoprava\n\n"}
{"id": "419037", "url": "https://cs.wikipedia.org/wiki?curid=419037", "title": "Raun", "text": "Raun\n\nRaun je německá vesnice, spadající pod obec Bad Brambach v saském zemském okrese Vogtland.\n\nRaun je zemědělskou vesnicí, která je prvně zmiňována v roce 1378. V obci se zachovalo množství hrázděných domů chebského typu a několik různých typů roubených staveb, typických pro horní části Vogtlandu. Místní kaple je jednou z nejstarších ve Vogtlandu.\n\nŽeleznice dělí vesnici na horní a spodní část. Vzdálenějšími částmi vesnice jsou také Lohhäuser, Raunergrund a Raunerhammer. Předtím, než byl Raun připojen k obci Bad Brambach, patřil do společné obce také s vesnicí Gürth. \n\nRaun je vesnicí silně závislou na zemědělství. Mimo zemědělství se místní živý drobnými řemesly. V 19. století se v Raun vyráběli součástky hudebních nástrojů pro manufaktury v Markneukirchenu a Klingenthalu. \n\nRaun leží v podstatě na hranicích s Českou republikou. Dále na západ leží již jen vesnička Gürth, a poté silnice končí. I přesto, a možná i právě proto je víska turisticky atraktivním místem. Místní hrázděná a roubená architektura a malebné pohledy na ní jsou vítaným zpestřením pro oko turisty. Atraktivnost místa ještě umocňuje fakt, že se Raun nachází mezi dvěma lázeňskými městy, Bad Brambachem a Bad Elsterem. Přičemž lázně Elster jsou největším saským lázeňským městem. Ve vesnici je možné ubytovat se v několika prázdninových penzionech, či se zde během výletu najíst. Jednou ročně zde probíhají vesnické slavnosti. Dále se místní často setkávají v sálech hostinců „Hutzn-Haisl“ nebo „Rauner Hof“. \n\nRaun leží asi jeden kilometr od spolkové silnice 92, na jejímž jižním konci se nachází dopravní hraniční přechod s Českou republikou (Vojtanov-Schönberg). Raun má také železniční zastávku na trati Plavno-Cheb, po které se pohybují každé dvě hodiny vlaky soukromé saské společnosti Vogtlandbahn. Z Chebu, Františkových Lázní, Vojtanova či Plesné není tedy problém se sem dostat.\n\nBad Brambach |\nBärendorf |\nBärenteich |\nFrauengrün |\nGürth |\nHennebach |\nHohendorf |\nKleedorf |\nOberbrambach |\nRaun |\nRohrbach |\nSchönberg\n"}
{"id": "419044", "url": "https://cs.wikipedia.org/wiki?curid=419044", "title": "Isingská keramika", "text": "Isingská keramika\n\nIsingská keramika je typ čínské keramiky, je vyráběna z hlíny \"c’-ša\". To je druh hlíny, který se těží v okolí města I-sing v čínské provincii Ťiang-su. Její používání se dá vystopovat již do sungského období (960–1279). Tato keramika (kamenina) se používá především pro výrobu čajových konviček, které jsou ve valné většině případů neglazované. Někdy se této hlíně také říká Purpurový písek.\n\nIsingská keramika se děli podle typu hlíny, ze které je výrobek vyroben. Hlína se člení na tři základní druhy:\n\nPo samostatné těžbě hlíny \"c’-ša\" se z ní odstraňují velké nečistoty a jiné druhy jílů. Poté se hlína suší na slunci, aby se připravila k následnému drcení a rozmělňování na prach, který se prosévá přes velmi hustá bambusová síta. Takto vzniklý prach se zalévá čerstvou vodou a znova se nechává vypařit přebytečná voda. Teprve po tomto procesu se hlína dodává hrnčířům, kteří s hlínou dále pracují. Nejdříve hlínu důkladně hnětou, aby z ní odstranili drobné vzduchové bublinky. Dále přichází na řadu samotná tvorba předmětů. Vypalování této keramiky probíhá za výrazně nižších teplot než například u porcelánu, což má za následek mnohem vyšší odolnost vůči velkým teplotním změnám.\n\n"}
{"id": "419051", "url": "https://cs.wikipedia.org/wiki?curid=419051", "title": "Joan Cusacková", "text": "Joan Cusacková\n\nJoan Mary Cusack (* 11. října 1962 v New Yorku, USA) je americká herečka. Jedná se o výraznou komediální umělkyni, která již byla dvakrát nominována na cenu Americké filmové akademie Oscar. Herectví se věnují i všichni čtyři její sourozenci, sestry Ann a Susan a bratři John a Bill.\n\n\n"}
{"id": "419053", "url": "https://cs.wikipedia.org/wiki?curid=419053", "title": "Avišaj Braverman", "text": "Avišaj Braverman\n\nAvišaj Braverman (hebrejsky: אבישי ברוורמן, * 15. ledna 1948, Britský mandát Palestina) je izraelský politik, ekonom a poslanec Knesetu za Stranu práce. V minulosti zastával post rektora Ben Gurionovy univerzity v Negevu. Od roku 2009 zastával v izraelské vládě post ministra pro záležitosti menšin. Na ministerskou funkci rezignoval v lednu 2011 v důsledku odchodu části poslanců Strany práce včetně jejího předsedy Ehuda Baraka do nové politické formace Acma'ut.\n\nBraverman vystudoval statistiku a ekonomii na Telavivské univerzitě a poté studoval na Stanfordově univerzitě, kde získal doktorát z ekonomie. Poté pracoval jako vysoký činitel Světové banky ve Washingtonu specializující se na ekonomický rozvoj s důrazem na sociální spravedlnost. Následně se přesunul do Izraele, kde šestnáct let působil jako rektor Ben Gurionovy univerzity v Negevu. Jeho působení v této funkci bylo oceňováno a mimo jiné za něj obdržel cenu města Beerševa.\n\nV listopadu 2005 oznámil svůj záměr zapojit se do politiky. Navzdory dřívějším dohadům o vstupu do strany Kadima nakonec vstoupil do Strany práce. Následně byl ve volbách v roce 2006 zvolen poslancem Knesetu. V rámci strany byl spojencem nejprve Amira Perece a posléze Ami Ajalona.\n\nPřed volbami v roce 2009 se umístil na čtvrtém místě kandidátní listiny strany. V únoru 2009 byl opětovně zvolen poslancem. Byl jedním z poslanců Strany práce, které se postavili proti vstupu strany do vlády Benjamina Netanjahua. Nakonec se v této vládě stal ministrem pro záležitosti menšin, v níž setrval až do odchodu Strany práce z koalice v roce 2011. Ve volbách v roce 2013 svůj poslanecký mandát obhájil.\n\n"}
{"id": "419058", "url": "https://cs.wikipedia.org/wiki?curid=419058", "title": "Uncas", "text": "Uncas\n\nUncas (počeštěně někdy Unkas, c. 1600–1683/4) byl náčelník indiánského kmene Mohegánů známý jako \"přítel\" bělochů a náčelník, který dokázal využít evropské kolonizace k rozšíření své moci.\n\nMohegáni žili v jižní Nové Anglii, především na území státu Connecticut (neplést si mezi sebou tři kmeny, které měly hodně podobné názvy, ale jednalo se o rozdílná etnika: Mohegáni, Mohykáni, Mohavkové). Patřili k algonkinské jazykové skupině a jejich nejbližšími příbuznými byli Pequotové. Jméno Uncas se poprvé objevuje v pramenech v polovině 30. let 17. století v souvislosti se začínající válkou mezi anglickými kolonisty a kmenem Pequotů. Uncas byl jedním z rebelujících náčelníků proti moci Pequotů a nabídl pomoc Angličanům. V roce 1637 se zúčastnil se svými muži spojené anglo-indiánské výpravy proti Pequotům, která vyvrcholila bitvou u řeky Mystic. Anglo-indiánská \"armáda\" v ní zdecimovala osádku pequotské kolovou hradbou opevněné vesnice. V roce 1638 se Uncas zúčastnil konference v Hartfordu, která byla tečkou za pequotskou válkou. Během následujících let jeho moc rostla. Svou často propagovanou věrností si získal na svou stranu především představitele novoanglické kolonie Connecticut. Do svého kmene adoptoval velké množství Pequotů, kteří přežili válku. Koncem 30. let a začátkem 40. let 17. století se Uncas stále častěji dostával do konfliktu s dalšími novoanglickými Indiány Narragansetty. Spor vyvrcholil v roce 1643, kdy se po bojovém střetu mezi oběma kmeny podařilo Mohegánům zajmout náčelníka Narragansettů Miantonoma. Uncas si vyslechl jeho plán na společné povstání proti Angličanům, ale nepřistoupil na něj. Předal ho Angličanům, kteří mu ho vrátili zpět s pokynem, že ho má zabít. To se také stalo (zabil ho Uncasův bratr úderem tomahavku do hlavy). Uncas se poté stal nejmocnějším indiánským náčelníkem v Nové Anglii, ale jak stárnul, jeho vliv postupně upadal. Dostával se často do sporu s okolními indiánskými etniky a občas i s Angličany. V letech 1675–1676 se on a jeho lidé zúčastnili krvavého indiánského povstání zvaného válka krále Filipa jako spojenci Angličanů. Mohegánští zvědové pomáhali kolonistům eliminovat výhodu, kterou měli povstalečtí Indiáni v boji v lese. Po válce přestali mít Indiáni výraznější vliv v novoanglických koloniích a to včetně spojenců kolonistů tedy například Mohegánů. Uncas zemřel v roce 1683 (nebo 1684).\nUncas měl zřejmě několik manželek a mnoho dětí. Jeho nejznámějším synem byl Owaneco (Oweneco, Oneco).\n\nV roce 1826 vyšel román \"The Last of the Mohicans\" (Poslední Mohykán) od J. F. Coopera. Jedním z hlavních hrdinů románu je Uncas. Cooper si vypůjčil jméno tohoto slavného Indiána, ale jeho románový hrdina nemá se skutečným Uncasem společného téměř nic. Je to Mohykán, (skutečný Uncas byl Mohegán), klasický \"ušlechtilý divoch\" (skutečný Uncas spíše mocichtivý \"Machiavellián\"), zemřel mladý (ve skutečnosti umřel Uncas v požehnaném věku), byl předposlední svého rodu (Mohegáni Uncasem rozhodně nevymřeli), příběh se odehrává v 18. století atd.\n\n"}
{"id": "419059", "url": "https://cs.wikipedia.org/wiki?curid=419059", "title": "Bisulepin", "text": "Bisulepin\n\nBisulepin je silné a relativně selektivní antihistaminikum (H-antihistaminikum) se sedativními, sympatolytickými a slabými anticholinergními a antiserotonergními účinky. V České republice (kde byl také vyvinut, resp. v Československu), je znám po obchodním názvem Dithiaden ve formě tablet příp. injekce.\n"}
{"id": "419064", "url": "https://cs.wikipedia.org/wiki?curid=419064", "title": "Daniel Hershkowitz", "text": "Daniel Hershkowitz\n\nDaniel Hershkowitz (hebrejsky: דניאל הרשקוביץ \"Dani'el Herškovic\", * 2. ledna 1953, Haifa, Izrael) je izraelský politik, matematik, rabín a bývalý poslanec Knesetu za stranu Židovský domov. V letech 2009 až 2013 zastával v izraelské vládě post ministra vědy a technologie.\n\nHershkowitz je rabínem v haifské čtvrti Achuza a profesorem matematiky na Technionu. V letech 2008 až 2012 byl předsedou strany Židovský domov, která byla součástí izraelské vlády. Ve volbách do Knesetu 2013 nekandidoval.\n\nJe prezidentem Mezinárodní společnosti lineární algebry. Vystudoval Technion, kde získal titul bakaláře (1973), magistra (1976) i doktorát (1982).\n\nSe svou ženou Šimonou žije v Haifě, mají pět dětí.\n\n"}
{"id": "419079", "url": "https://cs.wikipedia.org/wiki?curid=419079", "title": "Humrovití", "text": "Humrovití\n\nHumrovití (\"Nephropidae\", někdy \"Homaridae\") je čeleď poměrně velkých mořských korýšů. Dosahují velikosti řádově okolo 20 cm. Mohou být významnou složkou lidské potravy, jejich maso se upravuje vařením ve vodě nebo v páře. V přírodě se vyskytují v pobřežních oblastech, kde obecně žijí samotářským životem ve skrýších pod kameny. Živí se lovem drobné kořisti. Jsou rozšířeni po celém světě. Někteří se dožívají až 100 let.\n\nDnes se humr těší pověsti vynikající pochoutky, zvláště v zemích, kterým bylo odepřeno moře. Ne vždy tomu tak bylo. Jedna kniha Starého zákona totiž říká: \"\"Z veškeré vodní havěti v mořích a potocích, ze všech živočichů, kteří jsou ve vodách, bude pro vás hodné opovržení všechno, co nemá ploutve ani šupiny.\"\" Humr měl pověst mimořádně nechutného mořského hmyzu. Až do 19. století byl humr pokládán za jídlo nižších vrstev.\n\n\n"}
{"id": "419080", "url": "https://cs.wikipedia.org/wiki?curid=419080", "title": "Selektivní inhibitor zpětného vychytávání serotoninu", "text": "Selektivní inhibitor zpětného vychytávání serotoninu\n\nSelektivní inhibitory zpětného vychytávání serotoninu (SSRI, z anglického \"selective serotonin reuptake inhibitors\") jsou novější skupina léků proti depresi, o nichž se předpokládá, že účinkují potlačením látek vychytávajících neurotransmiter serotonin ze synaptické štěrbiny, čímž zvyšují dostupné množství serotoninu.\n\nMechanismus účinku SSRI je neznámý. Předpokládaný mechanismus účinku je následující. Přebytečný serotonin vyplavený po vzruchu do synaptické štěrbiny je zpětně vychytáván k recyklaci pomocí transportérů umístěných v presynaptické membráně. Látky této skupiny selektivně blokují právě tyto transportéry a zamezují tak zpětnému vychytávání (re-uptake) serotoninu. Tím se zvyšuje koncentrace neuromediátoru serotoninu v synapsi, což je účelem antidepresivní terapie.\n\nNa rozdíl od mnoha tricyklických antidepresiv mají SSRI nižší afinitu k serotoninovým 5-HT, 5-HT, dopaminovým D, D, adrenergním alfa, alfa, beta, histaminovým H, cholinergním muskarinovým, benzodiazepinovým a opioidním receptorům. Chybění účinků na tyto receptory vysvětluje, proč se při léčbě SSRI projevuje méně obvyklých nežádoucích účinků jako je sucho v ústech, poruchy funkce žlučníku a trávení, porucha akomodace zraku, sedace, kardiotoxicita a ortostatická hypotenze.\n\nMezi SSRI patří např. tyto látky (v závorkách jsou uvedeny obchodní názvy vybraných léčiv):\n"}
{"id": "419081", "url": "https://cs.wikipedia.org/wiki?curid=419081", "title": "Libanonská komunistická strana", "text": "Libanonská komunistická strana\n\nLibanonská komunistická strana (arabsky \"الـحـزب الشـيـوعـي اللبـنـانـي\", francouzsky \"Parti communiste libanais\") je komunistická strana v Libanonu, kterou založil v říjnu roku 1924 intelektuál, novinář a spisovatel Joussef Ibrahim Jazbek. Jedná se o jednu z nejstarších libanonských politických stran.\n\nOd svého založení byla několikrát úředně zakázána a stala se terčem útoků z mnoha stran kvůli její nejasné pozici v etnických a náboženských konfliktech.\nNa založení strany se podíleli vedle dělníků také studenti, akademičtí spisovatelé a novináři sympatizující s myšlenkami francouzské revoluce a marxistickou vizí antikolonialismu. V té době také používala krycí název \"Libanonská lidová strana\" z důvodu nátlaku ze strany francouzských koloniálních orgánů. V roce 1939 byla zakázána, nicméně v průběhu druhé světové války byla její činnost znovu povolena. Po určité období splynula se Syrskou komunistickou stranou.\n\nPo vyhlášení nezávislosti Libanonu se neúspěšně zúčastnila parlamentních voleb. Roku 1948 byla znovu postavena mimo zákon. V padesátých letech zastávala zdrženlivý postoj k násirismu a arabskému socialismu, jelikož se obávala naprosté ztráty vlivu. V roce 1958 se zapojila do povstání proti prezidentu Šamúnovi. V roce 1965 rozhodlo vedení strany o vystoupení z izolace zapojením se do \"Libanonského národního hnutí\" ve spolupráci s Pokrokovou socialistickou stranou. Opětovné legalizace se dočkala roku 1970.\n\nZačátkem sedmdesátých let zřídila dobře trénovanou milici, takzvanou Lidovou stráž. Ta se zapojila do bojů libanonské občanské války na straně převážně muslimských a palestinských sil, i když sama byla z velké části tvořena členy křesťanského původu. Proto bylo také v osmdesátých letech zavražděno mnoho komunistů islamistickým hnutím Tawhíd nebo Hizballáhem.\n\nVe volbách v roce 2005 strana získala určitý podíl voličských hlasů, kvůli volebnímu systému ale nezískala žádný mandát. Během druhé libanonské války v roce 2006 se postavila na odpor proti izraelské ofenzívě, aktivní byla především poblíž hraničních oblastí. Během bojů padlo údajně 12 komunistických milicionářů.\n\nLibanonská komunistická strana je jednou z mála politických organizací v Libanonu sdružující členy a sympatizanty z rozdílných etnických a náboženských skupin. Nejsilnější pozice zastává na jihu země. Na obyvatelstvo se také snaží působit skrze zájmové spolky a organizace zahrnují Svaz libanonské demokratické mládeže, Výbor za ženská práva, Lidovou pomoc a Všeobecnou unii dělníků a zaměstnanců Libanonu.\n\nStrana předpokládá počet členů zhruba na 5000.\n\n"}
{"id": "419086", "url": "https://cs.wikipedia.org/wiki?curid=419086", "title": "Expedice 13", "text": "Expedice 13\n\nExpedice 13 byla třináctá posádka dlouhodobě obývající Mezinárodní vesmírnou stanici (ISS). Velitel Pavel Vinogradov (Rusko) a palubní inženýr Jeffrey Williams (USA) startovali z kosmodromu Bajkonur 30. března 2006 ve 2:30 UTC na palubě Sojuzu TMA-8, se stanicí ISS se spojili 1. dubna 2006 ve 4:19 UTC. V červenci 2006 se k nim připojil Thomas Reiter, kterého přivezl raketoplán Discovery (let STS-121). Reiter byl první Evropan dlouhodobě obývající ISS.\n\n\nExpedice 13 startovala společně s kosmonautem Brazilské kosmické agentury Marcosem Pontesem v Sojuzu TMA-8 z kosmodromu Bajkonur v Kazachstánu 30. března 2006. Bez problému přistáli 1. dubna u vesmírné stanice. Novou posádku přivítali členové Expedice 12: americký velitel William McArthur a ruský palubní inženýr Valerij Tokarev. Během týdne nová posádka převzala stanici a 8. dubna se Tokarev, McArthur a Pontes v Sojuzu TMA-7 vrátili na zem.\n\nBěžnou rutinu života na stanici narušil přílet zásobovacího Progressu M-56 dne 26. dubna. První výstup do kosmického prostoru proběhl v noci v 1. na 2. června, Vinogradov a Williams se věnovali výměnám vzorků v materiálových experimentech a inspekci a výměnám vybraných dílů na povrchu stanice. Vycházka trvala 6 hodin 31 minut.\n\nDalší zásobovací Progress (M-57) přiletěl 26. června 2006. Od 6. do 15. července se ke stanici připojil raketoplán Discovery (let STS-121). Raketoplán přivezl evropský modul Leonardo se zásobami, posádka raketoplánu ve třech výstupech do kosmu pokračovala ve výstavbě stanice. Na Discovery také přiletěl astronaut ESA Thomas Reiter, který na základě dohody Roskosmosu a ESA zůstal na ISS v rámci ruské kvóty jako třetí člen Expedice 13 (oficiálně od 19:13 UTC 6. července, kdy bylo jeho křeslo nainstalováno v Sojuzu).\n\nDruhá kosmická vycházka Williamse a Reitera proběhla 3. srpna 2006. Kosmonauti během 5 hodin a 54 minut obsloužili venkovní experimenty a provedli přípravu na příští práce.\n\nVe dnech 11. – 17. září posádka stanice přijala návštěvu raketoplánu Atlantis (let STS-115). Hosté ve třech výstupech do vesmíru pokračovali ve výstavbě stanice.\n\n20. září přiletěla v Sojuzu TMA-9 s Expedicí 14 (Michael López-Alegría a Michail Ťurin) a Anuší Ansáríovou. Dvojice Vinogradov, Williams předala stanici nováčkům a s Ansáríovou se vrátili v Sojuzu TMA-8 na zem. Reiter zůstal na stanici jako člen Expedice 14.\n\n"}
{"id": "419087", "url": "https://cs.wikipedia.org/wiki?curid=419087", "title": "Tři chlapi v chalupě (seriál)", "text": "Tři chlapi v chalupě (seriál)\n\nTři chlapi v chalupě je československý televizní seriál ze 60. let 20. století (kromě jiných režisérů také režiséra Františka Filipa) scenáristy Jaroslava Dietla. Seriál vyprávěl o životě tří venkovských mužů ze tří generací venkovské rodiny Potůčků ve vesnici Ouplavice. Jednalo se o historicky o druhý československý televizní seriál, který byl vysílán živě a byl zaznamenáván pro účely jeho pozdějších repríz. Poslední díl byl vysílán v roce 1963 a závěrečný 19. díl byl dotočen později pod názvem \"Tři chlapi po roce\" v roce 1964.\n\n\n\n\n"}
{"id": "419090", "url": "https://cs.wikipedia.org/wiki?curid=419090", "title": "Aaron Siskind", "text": "Aaron Siskind\n\nAaron Siskind (4. prosince 1903 New York – 8. února 1991 Providence) byl americký abstraktní expresionistický fotograf. Dokázal rychle realizovat svůj umělecký potenciál, působil v New Yorku a Chicagu.\n\nSiskind se ve svých fotografiích zaměřil na spojení přírody a architektury. Na začátku své kariéry byl členem newyorské skupiny Fotoliga. Při práci v této skupině vypracoval několik významných sociálně zaměřených sérií fotografií ve třicátých letech 20. století. Patří k nim také jeho nejznámější cyklus \"Harlem Dokument\".\n\nV roce 1969 byl jedním ze zakládajících členů \"Visual Studia Workshopu\" v Rochesteru. V letech 1971-1976 přednášel fotografii s Harry Callahanem na Rhodeské škole designu v Providence.\n\nZemřel 8. února 1991 v Providence ve věku 87 let.\n\n\n\n\n"}
{"id": "419091", "url": "https://cs.wikipedia.org/wiki?curid=419091", "title": "Englundův gambit", "text": "Englundův gambit\n\nEnglundův gambit (ECO A40) je nepravidelné šachové zahájení zavřených her. Charakterizují ho tahy\n\n1. d4 e5\n\nZahájení se na mezinárodní úrovni nevyskytuje, je ale možné se s ním setkat v bleskových partiích, kde slouží jako překvapení. Černý obětovává pěšce a dále se buď snaží ho získat zpět nebo hraje gambitově se snahou otevřít sloupce. Bílý ale při správné hře udrží převahu.\n\nGambit uvedl do praxe švédský mistr F. C. Englund (1871-1933). Později se rozboru tohoto zahájení věnoval H. Grob.\n\n1. d4 e5 2. dxe5\n"}
{"id": "419092", "url": "https://cs.wikipedia.org/wiki?curid=419092", "title": "Beatrix Štaufská", "text": "Beatrix Štaufská\n\nBeatrix Štaufská (1198, Worms – 11. srpna 1212, Braunschweig) byla římskou královnou z dynastie Štaufů.\n\nBeatrix se narodila jako nejstarší dcera římského krále Filipa Švábského, syna Fridricha Barbarossy a Ireny, dcery byzantského císaře Izáka II. Okolo roku 1203 byla zasnoubena s bavorským falckrabětem Otou VIII. z Wittelsbachu. Filip Švábský roku 1207 změnil názor a dceřino zasnoubení zrušil, což se mu možná stalo osudným. Cestou do Saska se Filip zastavil v Bamberku a tam byl při odpoledním odpočinku falckrabětem Otou zavražděn. Otovi se podařilo v nastalém zmatku společně se svými druhy uprchnout. Ovdovělá královna Irena zemřela o dva měsíce později v důsledku porodu a osiřelé dívky byly na čas umístěny do klášterního ústraní.\n\n11. listopadu 1208 byla Beatrix ve Frankfurtu zasnoubena s Otou IV. Brunšvickým, znovuzvoleným římským králem, otcovým dlouholetým rivalem o trůn Svaté říše římské. Ota převzal od biskupa Konráda ze Špýru i opatrovnictví desetileté nevěsty a také celé její dědictví. 24. května 1209 byla po získání papežského dispenzu stvrzena dohoda o sňatku. Svatba proběhla 23. července 1212 v Nordhausenu a Ota kvůli svatebnímu veselí opustil vojenský tábor a věnoval se své mladičké nevěstě.\n\nBeatrix krátce po manželově návratu zpět k vojákům zemřela a nečekanou smrt se nepodařilo utajit. Ovdovělého Otu následně v probíhajícím konfliktu s Fridrichem Štaufským v noci opustily švábské a bavorské oddíly. \nMladá královna byla pohřbena v katedrále sv. Blažeje v Braunschweigu.\n\n"}
{"id": "419095", "url": "https://cs.wikipedia.org/wiki?curid=419095", "title": "Klášter Lorch", "text": "Klášter Lorch\n\nKlášter Lorch je benediktinský klášter ve švábském městečku Lorch ve spolkové zemi Bádensko-Württembersko.\n\nRodová štaufská fundace byla založena roku 1102 švábským vévodou Fridrichem I. Je zde však pohřben pouze fundátor Fridrich a také Irena Angelovna, vdova po římském králi Filipovi Švábském. Dochovaly se barokní fresky s obrazy členů štaufské dynastie.\n\n"}
{"id": "419096", "url": "https://cs.wikipedia.org/wiki?curid=419096", "title": "Řízení projektů", "text": "Řízení projektů\n\nJako řízení projektů nebo též projektové řízení, management projektů, projektový management nebo project management se označuje podobor managementu, který se zabývá řízením realizace projektů. Jde o proces, který koordinuje jednotlivé složky činností při této realizaci. Tento článek se zaměřuje především na projekty v užším slova smyslu, tedy projekty komerční. Přesto se některé formální techniky dají dobře použít i při realizaci soukromých projektů, jako je rozjezd vlastního podnikání, stavba domu, organizace svatby a podobně. Smyslem projektového řízení je co nejefektivněji dosáhnout požadovaného cíle, či změny, která je stanovena v rámci daného projektu.\n\nExistuje mnoho různých obecných technik které pomáhají efektivně řešit různé konkrétní úkoly a potřeby při řízení projektů. Mimo to vzniklo více metodik, které používají mnohdy i stejné techniky, ale kladou důraz na různé aspekty projektového řízení a přeferují různé přístupy. Obvykle jsou definovány tyto metodiky jako určité standardy a bývají zastupovány nějakou nadnárovní organizací, nebo sdružením národních organizací. Tyto organizace se starají o vývoj svých metodik a sdružují odborníky kteří se věnují projetovému řízení. Tyto zaštiťující organizace jednotlivé metodiky vyučují, zkouší a následně certifikují manažery pro řízení projektů podle svých metodik. Jako příklad lze uvést tři asi nejrozšířenější :\n\nI přes řadu problémů, které má, je síťová analýza dnes nejvíce používanou metodou plánování projektu, je také nejvíce podporována běžnými komerčními plánovacími nástroji (software MS Project).\n\nSíťová analýza předpokládá vytvoření jednoduchých sousledných závislostí mezi etapami a milníky, čímž vzniká tzv. síťový graf, ve kterém jsou zobrazeny souběžnosti a závislosti. Výsledný graf je závislý na zvoleném životním cyklu projektu. Pokud se v životním cyklu vyskytují smyčky, musí se určit počet iterací a do grafu se zaznamenají po sobě jdoucí aktivity, nikoliv smyčky, což je jednou z největších slabin síťové analýzy. V síťovém grafu, který reprezentuje etapy projektu, plyne čas zleva doprava. Na konci i na začátku je vždy právě jedna aktivita, mezi těmito aktivitami se dá nalézt kritická cesta.\n\nKritická cesta určuje nejdelší cestu v projektu od počátku do konce. Na činnosti, které se na ní nacházejí, je třeba si dávat pozor, protože jakékoliv nedodržení může zpomalit celý projekt. Po ukončení jednotlivých aktivit v jiném než stanoveném čase se síťový diagram projektu musí aktualizovat k stávající situaci, protože podmínky se změnily a kritická cesta se mohla přesunout na jiné uzly grafu, respektive aktivity, které tyto uzly představují.\n\nV obecnosti, kritických cest může být víc a tvoří kritický (pod)graf. Pro činnosti mimo kritické cesty, resp. kritický podgraf, lze spočítat největší prodloužení. Při jeho dosažení se činnost a některé na ni navazující činnosti stávají taky kritickými.\n\nRozlišují se dva druhy síťových grafů, do kterých se aktivity zaznamenávají:\n\nAOA (aktivity on arrow = aktivita na šipce) uzly znázorňují vazby mezi činnostmi, zatímco jednotlivé činnosti jsou znázorněny jako hrany grafu. Přechod mezi hranami má nulovou dobu trvání.\n\nAON (aktivity on node = aktivita na uzlu) milníky mezi etapami projektu přestavují uzly, přechod mezi nimi je znázorněn šipkou s orientací ve směru přechodu. Tato varianta se vyskytuje méně.\n\nNad diagramem aktivit projektu se dají provádět techniky CPM a PERT. Někdy se používají jako synonyma, ale není to totéž.\n\nV obou případech se rozlišují následující vztahy mezi úlohami:\n\nFinish-to-start\nStart-to-start\nFinish-to-finish\nStart-to-finish\nDopředný průchod\n\nAktivity mají své označení, přitom musí být toto označení jedinečné, určuje se čas brzkého začátku (early start), brzkého konce (early finish), postupuje se zleva doprava a podle dob trvání (duration) úloh se spočítají časy na každé cestě.\n\nZpětný průchod\n\nPři zpětném průchodu se postupuje zprava doleva a počítají se časy nejpozdějšího začátku (late start) a nejpozdějšího konce (late finish). V případě, že se nenacházíme na kritické cestě, může se ještě počítat volná doba (slack), která nezpomalí zpracovávaný projekt.\n\nKompletní síťový diagram vytvořený v Microsoft Visio. Kritická cesta je označena červeně.\nV tomto případě se délka trvání (duration) jednotlivých úloh odhadne.\n\nPert je analytická metoda, která zkoumá úlohy v projektu, používá se pro určení času, který je potřeba pro dokončení každé úlohy, dále se pomocí této metody pak zjišťuje minimální čas pro dokončení celého projektu.\n\nPert byl primárně vyvinut k lehčímu plánování a rozvrhování velkých projektů. Na rozdíl od CPM počítá s pravděpodobností pro úlohy. Stanovují se tři odhady optimistický, pesimistický a nejpravděpodobnější. Následně se počítá vážená doba trvání, dá se počítat i směrodatná odchylka. Tato metoda je přesnější, ale je o něco málo složitější.\n\nVýpočet: očekávané doby\n\nformula_1 \n\nformula_2 – očekávaná doba trvání etapy projektu\n\na – optimistický odhad, výskyt jednou z  20 případů\n\nm – nejpravděpodobnější odhad, střední hodnota rozložení\n\nb – pesimistický odhad, výskyt jednou z 20 případů\n\nVýpočet: standardní odchylky\n\nformula_3 \n\nCílem tohoto plánování je rozfázování projektů, stanovení milníků, určení doby trvání úloh, nalezení souběžností, závislostí mezi úlohami a nalezení kritické cesty. Největšími nevýhodami síťové analýzy jsou následující implicitní předpoklady:\n\nSimulační analýza předpokládá, že jednotlivé etapy na sobě mohou záviset i volněji, nejen na době trvání jiných etap. Dále předpokládá, že u každé etapy je možno docílit náhodného „rozmazání“ nejen délky etapy, ale i dalších u etapy sledovaných veličin (náklady, počty užitých zdrojů atp.).\n\nPoté se provede vícenásobná simulace běhu projektu (např. 100 běhů), přičemž každý běh simulace vydá jednu sadu sledovaných parametrů (např. doba skončení projektu, popř. data konkrétních milníků, ale i další sledované veličiny, náklady, potřeba pracovních sil atp., vždy podle potřeby projektu).\n\nTakto získané parametry se pak sdruží do histogramů, z nichž může manažer projektu mnohem realističtěji než v případě síťové analýzy, zjistit rizika projektu. Je možno zkoumat lépe extrémy a zjistit za jakých okolností dojde k dosažení té které extrémní hodnoty – jaké okolnosti nastaly, že došlo k dosažení extrému.\n\nTypickým příkladem může být problém simulace stavby – pokud se určitými náhodnými prodlouženími stavebního procesu dosáhne zimy, může být např. nutno odložit pokračování stavby do jara, čímž se takový stavební projekt dostává do zcela jiné situace. Síťová analýza naproti tomu není schopna identifikovat pravděpodobnost vzniku daných extrémních kritických cest ani určit jejich konkrétní důsledky.\n\nNevýhodou simulační analýzy je nedostatek dostupných komerčních nástrojů pro její realizaci, předpokládá obvykle komplexnější definici plánu projektu nežli v případě klasických nástrojů síťové analýzy. Proto se v běžné praxi používají především pro analýzu rizik a plánování rozsáhlejších projektů.\n\n\n"}
{"id": "419097", "url": "https://cs.wikipedia.org/wiki?curid=419097", "title": "Václavov (Písečné)", "text": "Václavov (Písečné)\n\nVesnice Václavov () byla dříve samostatnou obcí 3,6 km severozápadně od Písečného v nadmořské výšce 481 m. Leží na mírném svahu při jižním úpatí Mutenského hřbetu v jižní části Brtnické vrchoviny. Jižně od vesnice protéká v údolí Slavětínský potok, který je pravostranným přítokem Moravské Dyje. V dříve německé obci nyní žije, po odsunu německého obyvatelstva v roce 1945, dosídlené české obyvatelstvo. V roce 1837 žilo v 18 domech 83 německy mluvících obyvatel, po pozemkové reformě v roce 1926 v 18 domech 79 Němců, 2 Češi a 1 obyvatel cizí státní příslušnosti. V roce 2011 zde trvale žilo pět obyvatel. Od roku 1976 je vesnice místní částí obce Písečné a je v ní 10 obytných domů.\n\nDo roku 1849 byl Václavov součástí panství Staré Hobzí ve Znojemském kraji. V letech 1850 až 1855 byl podřízen politické pravomoci Podkrajského úřadu v Dačicích a v soudní správě okresnímu soudu tamtéž. Po vzniku smíšených okresních úřadů s politickou a soudní pravomocí byl v letech 1855 až 1868 podřízen Okresnímu úřadu v Dačicích. Po oddělení veřejné správy a soudnictví v roce 1868 se vrátil pod politickou pravomoc Okresního hejtmanství v Dačicích. Od roku 1911 do roku 1938 náležel pod soudní okres Slavonice.\n\nPo odstoupení německého pohraničí v roce 1938 patřil až do roku 1945 pod říšskou župu Dolní Podunají, Landrat Waidhofen an der Thaya a soud (Amtsgericht) ve Slavonicích. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy byl Václavov s moravským Slavonickem připojen pod okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1960 byl Václavov připojen k obci Chvaletín a roku 1976 k Písečnému. Od roku 2003 spadá pod pověřený Městský úřad v Dačicích v samosprávném Jihočeském kraji.\n\nVes byla založena roku 1712 na panství Staré Hobzí a jeho součástí zůstala až do roku 1849. Desátky byly odváděny faře v Nových Sadech a panství Staré Hobzí. Na návsi byla postavena kaplička s průčelní vížkou a oltářním obrazem korunování Panny Marie. Ves byla přiškolena a přifařena k Novým Sadům a po vzniku Československa přiškolena ke Chvaletínu. Později navštěvovaly děti školu v Písečném a ve Slavonicích. V době první republiky sestával katastr obce ze 76 ha polí, 2,8 ha luk, 2 ha zahrad, 17 ha pastvin a 15 ha lesa. Polní trati nesly názvy: Ackerried, Leitenried, Sattelried, Toblichgraben. Elektrifikace obce připojením na síť ZME Brno proběhla až v roce 1946.\n\n"}
{"id": "419098", "url": "https://cs.wikipedia.org/wiki?curid=419098", "title": "Fotoliga", "text": "Fotoliga\n\nFotoliga, neboli Workers Film and Photo League (WFPL) byla levicově orientovaná organizace tzv. kulturních pracovníků (Cultural Workers) v USA, která pořádala řadu fotografických kurzů. Ve 30. a 40. letech se zabývala dokumentováním života ve velkoměstech na východním pobřeží USA. Měla úzké přátelské vazby na sovětské Rusko, organizace \"Internationale Arbeiterhilfe\" (IAH) a \"International Workers Relief\". Posledně jmenovaná společnost měla úzký vztah s německým komunistou Willi Münzenbergem.\n\nOd roku 1920 do 1930 dokumentovala WFPL Stávky pracujících a politické aktivity, mimo jiné také „Passaic Textile Strike“, „Gastonia Textile Strike“ a „National Miners Union Strike“ v období od 1931 do 1932. \n\nWFPL byla de facto kulturní organizací Komunistické strany USA, neuváděla své filmy v kinech, ale v rámci uvnitř strany, nebo na takzvaných akcích \"Trade Union Unity League\".\n\nV roce 1933 bylo z názvu organizace vynecháno slovo „Workers“, takže z něj zůstalo pouze „Film and Photo League“. V roce 1935 bylo zrušeno sovětské oddělení WIR. FPL přežívalo ještě jeden rok, pak se z ní stala soukromá produkční firma.\n\nJiný zdroj uvádí, že Fotoliga zanikla roku 1951, poté co byla obviněna ze sympatií ke komunismu.\n\n\n\n\n\n\n\n"}
{"id": "419100", "url": "https://cs.wikipedia.org/wiki?curid=419100", "title": "Dacia Pick-Up", "text": "Dacia Pick-Up\n\nDacia Pick-up je souhrnný název pro Dacii 1302, 1304, 1305, 1307 a 1309. Jsou to pick-upy vyráběné rumunskou firmou Dacia od roku 1975 do roku 2006. V roce 1975 začala výroba Dacie 1302. V roce 1982 ji nahradila Dacia 1304 a o dva roky později Dacia 1305. V roce 1992 se začaly vyrábět Dacia 1307 a 1309. Výroba Dacie 1309 skončila už roku 1997, ostatní modely se ale vyráběly až do roku 2006, kdy je nahradil Logan Pickup. Vozidlo bylo k dostání s motory o objemu 1,3 l, 1,4 l, 1,6 l a 1,9 l s pohonem předních kol nebo zadních kol nebo 4x4.\n"}
{"id": "419107", "url": "https://cs.wikipedia.org/wiki?curid=419107", "title": "Anderssenova hra", "text": "Anderssenova hra\n\nAnderssenova hra (ECO A00) je nepravidelné šachové zahájení zavřených her. Charakterizuje ho tah\n\n1. a3\n\nZahájení se objevuje zřídka a bílý ho použije většinou z psychologických důvodů. Ačkoli tah a3 může být někdy užitečný, tak se jím bílý prakticky vzdává výhody prvního tahu.\n\nZahájení použil Adolf Anderssen v roce 1858 v zápase proti Paulu Morphymu.\n1. a3\nPo těchto pokračováních se tah a3 ukazuje jako málo užitečný a černý má pohodlnou hru. Hraje-li bílý poté b4, hra přechází do Sokolského hry.\n"}
{"id": "419109", "url": "https://cs.wikipedia.org/wiki?curid=419109", "title": "Dean Falková", "text": "Dean Falková\n\nDean Falková (* 25. června 1944) je americká antropoložka a paleoneuroložka, zabývající se vývojem mozku a vědomí vyšších primátů. Pracuje jako profesorka antropologie na .\n\nPoté, co byly roku 2003 na indonéském ostrově Flores nalezeny 18 000 let staré kosterní pozůstatky hominida nazvaného \"Homo floresiensis\", populárně též „Hobit“, rozhořel se mezi vědci spor o to, zda se jedná o nový druh nebo jde o pygmejskou formu současného člověka, případně člověka trpícího mikrocefalií. Roku 2005 Falková se svým týmem publikovala studii, která podpořila teorii nového druhu.\n\nProtože řada vědců zůstala nepřesvědčena, Falková se svým týmem porovnala pomocí snímků počítačové tomografie tvar lebky hominida, označovaného podle místa (jeskyně Liang Bua) a pořadí nálezu jako LB1, s tvary lebek 9 mikrocefaliků a 10 zdravých současných lidí. Také podle závěrů této studie se nejedná o mikrocefalického jedince druhu \"Homo sapiens\", ale o nový druh. Přesto spor o identitu hominidů z ostrova Flores nadále pokračuje.\n\n"}
{"id": "419111", "url": "https://cs.wikipedia.org/wiki?curid=419111", "title": "Vývojová biologie", "text": "Vývojová biologie\n\nVývojová biologie je biologická vědní disciplína zabývající se studiem procesů růstu a vývoje organismů. Současná vývojová biologie studuje především to, jak geny řídí růst buněk a diferenciaci a morfogenezi, tj. proces, který dává vzniknout tkáním, orgánům a ostatním částem těla.\n\n"}
{"id": "419113", "url": "https://cs.wikipedia.org/wiki?curid=419113", "title": "Jihoarabský protektorát", "text": "Jihoarabský protektorát\n\nJihoarabský protektorát (, ) byl britský protektorát, který existoval v letech 1963 až 1967 na jihu Arabského poloostrova. Skládal se ze čtyř států Kuejtí, Kasírí, Mahra a Horní Jafa, kterým Britové poskytovali ochranu.\n\nOd roku 1832 v oblasti operovali Britové, kteří je kontrolovali ze strategického přístavu Aden a na velké části jižního Jemenu ustanovili v roce 1886 Adenský protektorát. V roce 1937 jej rozdělili na dva Západoadenský a Východoadenský.\n\nJihoarabský protektorát byl vytvořen 18. ledna 1963 ze tří států Východoadenského protektorátu v oblasti Hadramautu (Kuejtí, Kasírí, Mahra), které se nestaly členy Jihoarabská federace a navíc se připojil stát Horní Jafa, který náležel k Západoadenskému protektorátu.\n\nPo dobu existence Jihoarabského protektorátu operovala na jeho území národně osvobozenecká fronta, která boj proti koloniální vládě zahájila 14. října 1963 povstáním v pohoří Radfan. Následně 11. prosince 1963 přijalo Valné shromáždění OSN s iniciativy Sovětského svazu rezoluci číslo 1949, která uznala právo obyvatel někdejšího Adenského protektorátu na svobodu a nezávislost. 2. října 1965 proběhly demonstrace proti kolonizační správě Spojeného království a 5. listopadu 1965 Rezoluce Valného shromáždění OSN č. 2023 deklarovala jednotu území původního Adenského protektorátu. V roce 1967 už byla situace v důsledku jejích akcí povstalců a v souvislosti se Suezskou krizí ze strany Spojeného království neudržitelná a 19. června brtiský ministr zahraničních věcí George Brown slíbil Jižnímu Jemenu nezávislost k 9. lednu 1968. Nicméně povstalci postupovali rychleji. Kromě některých států Jihoarabské federace začali obsazovat i území Jihoarabského protektorátu a 2. září 1967 obsadili státy Horní Jafa a Kasírí. 14. září obsadili stát Mahra a uvěznili místního sultána. 16. září se sultán státu Kuejtí vzdal trůnu a povstalci převzali po něm moc. 2. listopadu nejvyšší britský komisař pro Aden Humphrey Trevelyan vyhlásil posun vyhlášení nezávislosti Jižního Jemenu na konec listopadu a 14. listopadu to potvrdil i George Brown. 26. listopadu 1967 byla vyhlášena Jihojemenská lidová republika a 30. listopadu opustil Aden poslední britský voják.\n\nV roce 1990 se Jižní a Severní Jemen spojily do Jemenské republiky. Západní část někdejšího Jihoarabského protektorátu se po 16. dubnu 2015 po bitvě o Mukallu dostala pod kontrolu militantní islamistické organizace Al-Kajdá na Arabském poloostrově. Jedná se o území někdejších států Kasírí a Kuejtí.\n"}
{"id": "419118", "url": "https://cs.wikipedia.org/wiki?curid=419118", "title": "Austronéské jazyky", "text": "Austronéské jazyky\n\nAustronéská jazyková rodina je jednou z hlavních světových jazykových rodin. Jazyky do ní náležícími se hovoří především na ostrovech jihovýchodní Asie, na Madagaskaru, na Novém Zélandu a v Oceánii. Pravlast těchto jazyků je na Tchaj-wanu, kde se proto také nachází většina jazykových větví této rodiny. Drtivá většina austronéských jazyků i mluvčích ovšem přísluší k malajsko-polynéské skupině, jež vychází z pajwanské větve tchajwanských jazyků.\n\nJedna z největších námořních migračních vln, během níž se austronéské jazyky rozšířily z Tchaj-wanu na ostrovy Tichého i Indického oceánu, započala pravděpodobně zhruba 4 tisíce let př. n. l. a završila se až v 8. století, kdy Maorové dorazili na Nový Zéland. Na samotném Tchaj-wanu jsou domorodé austronéské jazyky vytlačovány čínštinou, ovšem jazyky malajsko-polynéské větve patří naopak mezi nejpoužívanější jazyky světa. Například indonéština je úředním jazykem v Indonésii a jako dorozumívací jazyk ji používá až 200 milionů mluvčích, javánštinu používá jako rodný jazyk kolem 80 milionů mluvčích.\n\nSpekuluje se o vzdálenější příbuznosti s austroasijskou jazykovou rodinou, případně i s rodinami hmong-mien a tajsko-kedajskou, s nimiž by mohly tvořit austrickou jazykovou nadrodinu.\n\nPodle novějších systémů austronéské jazyky rozšířené mimo Tchaj-wan patří do malajsko-polynéské větve, zatímco formosanské (tchajwanské) jazyky tvoří několik samostatných větví. Jejich dělení se v jednotlivých systémech poněkud odlišuje:\n\nPodle ABVD se dělí na 8 základních větví, přičemž malajsko-polynéské jazyky jsou podskupinou paiwanských:\n\n\nPodle serveru Ethnologue se dělí na 11 základních větví a malajsko-polynéské jazyky jsou jednou z nich:\n\n\nV dnes již zastaralém tradičnějším dělení tvoří jednotlivé formosanské větve pouze podskupinu západoaustronéských jazyků:\n\n\n\n\n"}
{"id": "419124", "url": "https://cs.wikipedia.org/wiki?curid=419124", "title": "Van Geetovo zahájení", "text": "Van Geetovo zahájení\n\nVan Geetovo zahájení (ECO A00) je nepravidelné šachové zahájení zavřených her. Nemá ustálený název a je možno se setkat i s názvy Dunstova hra nebo Heinrichsenova hra. V našich zemích se někdy také používá název Kotrčova hra. Charakterizuje ho tah\n\n1. Jc3\n\nNa mezinárodní úrovni se objevuje zřídka, neboť neklade před černého takové nároky. Přesto ale není špatné a bílý ho mnohdy použije z důvodu překvapení soupeře. Zahájení také často přechází do jiných.\n\nMnoho indicií napodívá tomu, že zahájení první použil už císař Napoleon Bonaparte v roce 1804. V roce 1883 se zahájení hrálo v Londýně v partii Blackburne-Noa. V mezinárodních soutěžích dané zahájení často používá nizozemský šachista Dick van Geet, který se zasloužil i o jeho teorii. Na turnajích světové špičky zahájení v poslední době vzácně zkusil Alexandr Morozevič.\n\n1. Jc3\n\n1. Jc3 d5\n"}
{"id": "419125", "url": "https://cs.wikipedia.org/wiki?curid=419125", "title": "Mandinkové", "text": "Mandinkové\n\nMandinkové (též Mandingové nebo Malinkové) jsou skupinou jazykově příbuzných etnik tvořících jednu z nejpočetnějších etnických skupin západní Afriky. Jejich populace je odhadována na 15 milionů. Mandinkové žijí především na Pobřeží slonoviny, v Guineji, Mali, Nigérii, Gambii, Senegalu a v Burkině Faso. Mandinkové zachovávají klanovou patriarchální strukturu a žijí v menších prostých vesnicích v savanách Sahelu. Jejich hlavní obživou je zemědělství. Většina Mandinků jsou muslimové.\n\nDnešní Mandinkové jsou potomky zakladatelů středověké Říše Mali (odtud méně užívané označení \"Malinkové\"), která svého největšího rozkvětu dosáhla pod vládou věhlasného mandinského krále Sundiaty Keita. Svou nezávislost na někdejších říších Mandinkové získali již ve 13. století. Posléze vytvořili říši, která se rozkládala napříč západní Afrikou. Mandinkové migrovali s vidinou dalších územních zisků a lepších životních podmínek směrem na západ od povodí řeky Niger. Během expanze ovládli území od dnešní Gambie až po Guineu. Pravděpodobně byli také jednou z původních skupin, které obývaly starobylé město Djenné-Jeno. V západních oblastech (sever Pobřeží slonoviny, Burkina Faso a jižní Mali), Mandinkové strategicky osidlovali okolí obchodních cest. Větev Mandinků, která zakládala osady soustřeďující se u obchodních křižovatek, dolů a zemědělských oblastí, se označuje jako Dyoulové (výraz pro „obchodníka“ v jazyce Mandé).\n\nBěhem nadvlády Mansá Músy (1320–1358 n. l.) někteří z Mandinků z nižších společenských vrstev konvertovali k islámu. Většina Mandinků byla v té době ještě stále vyznavači animistického náboženství, a to až do počátku 18. století. K islámu masově konvertovali až po sérii střetů s kmenem Fulů a během konfliktů mezi státy říše Kaabu.\n\nV 16., 17. a 18. století byla asi třetina populace Mandinků zotročena a poslána do Severní i Jižní Ameriky. Potomci Mandinků tak dnes tvoří významnou část současného afroamerického obyvatelstva USA.\n\nMandinskými válkami je označována série konfliktů v letech 1883–1898 mezi Francií a mandinským vojenským impériem Wassoulu, v jehož čele stál Samory Touré.\n\nPrvní mandinská válka, 1883–1886\n\nSamory vzdoroval snahám Francouzů o vytvoření impéria v západní Africe. Do války Mandinkové s Francouzi vstoupili roku 1883. Francouzské jednotky ovládly řiční přístav Bamoko na Nigeru, uskutečnily úspěšnou ofenzívu a donutili Samoryho přijmout řeku Niger jako hranici své říše.\n\nDruhá mandinská válka, 1894–1895\n\nSamory porazil francouzské jednotky a dočasně ukončil existenci francouzského protektorátu nad Pobřežím slonoviny.\n\nTřetí mandinská válka, 1898\n\nZ posledního a rozhodujícího střetu vyšli vítězně Francouzi, kteří tak ovládli Pobřeží slonoviny. Samory byl zajat a vyhnán do exilu.\n\nMandinka, jazyk Mandinků, přísluší spolu s příbuznými jazyky dyula, bozo a bambara k větvi mandé nigero-konžské jazykové rodiny. V závislosti na zemi, ve které žijí, se podoba jazyka mění. Význam mluveného slova značně odvisí od přízvuku.\n\nUkázka:\n\nUkázka nuancí přízvuku:\n\nV Gambii je mandinka mateřským jazykem 45 % populace, dalších 25 % jej ovládá jako druhý jazyk. Není však jazykem úředním. Odhad mluvčích v USA čítá několik tisícovek.\n\nNejvíce Mandinků žije na Pobřeží slonoviny, v Guineji, Mali, Burkině Faso a Nigérii. Méně početné komunity pak tvoří v sousedních západoafrických zemích.\n\nOdhad populace Mandinků v jednotlivých afrických státech:\n\n\nKromě Gambie nejsou Mandinkové v žádné zemi majoritním etnikem. Potomci Mandinků, kteří byli odvezeni z Afriky jako otroci, žijí především ve Spojených státech, řídce i v Evropě.\n\nMandinkové jsou drobnými zemědělci, jejichž živobytí závisí na pěstování podzemnice olejné, rýže, čiroku a prosa. Podél toků řek se také věnují rybolovu.\nMandinští muži během období deštů vysévají podzemnice. Burské oříšky jsou nejdůležitější tržní plodinou Mandinků a také hlavní složkou jejich potravy. Ženy se věnují výsevu na rýžových polích. Po zbytek roku většina žen zůstává doma a věnuje se péči o děti a chod domácnosti.\nMandinkové se také věnují chovu ovcí, koz, či drůbeže.\nNavzdory převládající orientaci na zemědělství se někteří Mandinkové také zabývají krejčovinou, řeznictvím, nebo se živí jako taxikáři, vojáci, či dřevorubci.\nPříbytky Mandinků jsou prosté – kruhové chatrče vyrobené z bahna, se střechou pokrytou slámou, palmovými listy, došky, nebo plátem plechu. Ženy mají vždy vlastní příbytek a také vlastní zásobárnu potravin.\n\nMandinkové žijí v jedné z nejchudštích oblastí světa. Onemocnění jako malárie, průjmy a akutní infekce dýchacích cest mají každoročně na svědomí mnoho životů a jsou také příčinou vysoké dětské úmrtnosti. Výše dětské úmrtnosti je 120 dětí na 1 000 narozených. Osmdesát procent dětí trpí chronickou podvýživou. Průměrná délka života Mandinků je pouhých 50 let. Průměrný roční příjem na osobu je méně než 300 $. Kvůli obživě Mandinků silně závislé na úrodě a rozmarech počasí žije většina drobných rolníků na hraně samotného přežití.\n\nDnes je více než 99 % Mandinků muslimy. Arabštině koránu ale ve skutečnosti rozumí jen velmi málo z nich. Většina Mandinků vyznává jak učení proroka Muhammeda spolu s koránem, tak i tradiční prvky a praktiky související s jejich pověrčivostí a animistickými kořeny. Mandinkové věří, že je svět ovládán zlými duchy a čarodějnicemi. Zlé síly mohou být kontrolovány jen silou \"marabouta\", který zná speciální ochranné formule. Žádné z důležitých rozhodnutí není učiněno bez konzultace s maraboutem. Maraboutové mimo jiné píší úryvky z koránu na kousky papíru a vkládají je do malých kožených pouzder. Ta jsou pak prodávána a nošena jako ochranné amulety.\n\nDěti Mandinků dostávají jméno, obvykle zvolené podle významného člena rodiny, sedm dní po narození. Bezprostředně po narození dítěte přichází místní náboženská autorita a novorozenci do ucha zašeptá „\"Alláh je jediným bohem a Muhammad je jeho prorokem\"“. Od této chvíle je dítě muslimem.\n\nMalá část Mandinků konvertovala ke křesťanství. Většinově muslimskou populací jsou ale vnímáni jako zrádci společnosti, dědictví a předků Mandinků. Konvertité byli proto vyhnáni z vesnic a jejich rodiny se jich zřekly.\n\nDěti Mandinků podstupují před vstupem do dospělosti zvláštní rituál, který pro ně symbolizuje konec dětství. Přibližně ve věku 14 až 16 let jsou děti, jak chlapci, tak i dívky, ve skupinách oddělených dle pohlaví obřezávány. Skupiny dětí stráví až rok v buši, kde se mezi nimi vytváří silné pouto, které trvá po celý život. Během tohoto času se děti učí svým dospělým povinnostem a pravidlům chování. Děti Mandinků také pronikají do tajů dospělosti skrze tajné písně, které je seznamují s tím, co znamená být příslušníkem kmene Mandinků, a jak se mají chovat k opačnému pohlaví. Vstup do dospělosti je ve vesnicích provázen oslavami spojenými s tancem a předáváním darů.\n\nSňatky jsou obvykle předem naplánovány rodinou nevěsty. Námluvy probíhají v souladu se zemědělskou tradicí – hořký plod koly je nápadníkem poslán stařešinům z rodiny nastávající. Je-li plod přijat, námluvy mohou začít.\nMandinkové praktikují polygamii, která je v místním rodovém systému zakořeněna už od předislámských dob. Podle práva může mít muž až čtyři manželky, je-li schopen je všechny stejně zabezpečit. Sňatky mezi velmi mladými dívkami a muži s velkým věkovým rozdílem nejsou výjimkou. Mandinkové věří, že největší chloubou ženy je schopnost plodit děti, zvláště pak syny. První z manželek má mezi dalšími hlavní slovo. Autoritou rodiny je však muž, který je zodpovědný za ošacení a nasycení rodiny. Od manželek se očekává, že spolu budou žít v souladu. Sdílejí tak zodpovědnost za domácnost, vaření, praní prádla a péči o děti.\n\nVětšina Mandinků žije v menších tradičních rolnických vesnicích, tvořených rodinnými klany stejného příjmení. Vesnice Mandinků jsou poměrně autonomní a samosprávné. Společnost Mandinků je patriarchálně uspořádaná – v čele vesnice stojí náčelník a skupina místních stařešinů.\nNeméně důležitou roli hraje \"Marabou\", tedy místní šaman, spolu s imámem, náboženským vůdcem. Ženy mají svůj vlastní protějšek – ženu, která se zabývá obřezáváním děvčátek, léčením a výchovou dětí.\nV některých oblastech dodnes převládá dělba obyvatelstva na svobodné, řemeslníky a otroky.\n\nMandinkové jsou společenstvím silně kulturně provázaným s ústní lidovou tradicí. Vzdělávání probíhá skrze příběhy, písně a pořekadla. Vliv západního stylu vzdělávání je minimální a schopnost Mandinků číst v latince je tak velmi nízká. Nicméně více než polovina dospělé populace dokáže číst v místním arabském písmu. Běžné jsou menší muslimské školy, v nichž je vyučována arabština.\nKultura Mandinků je velmi bohatá na tradice, duchovní život i umění, zejména hudbu. Typickým hudebním nástrojem mandinských umělců je djembe a kora – unikátní 21strunný nástroj vyrobený z tykve, pokrytý kraví kůží. Hru na koru doprovází zpěv Griotů – místních potulných muzikantů. Mandinští hudebníci, zejména famózní hráči na koru a Grioté, jsou vysoce cenění a proslavení napříč celým kontinentem.\n\nSeznam vybraných významných osobností mandinského původu podle země:\n\nSierra Leone\n\n\nGuinea\n\n\nMali\n\n\nPobřeží slonoviny\n\n\nSenegal\n\n\nGambie\n\n\nBurkina Faso\n\n\n\n\n\n\n"}
{"id": "419129", "url": "https://cs.wikipedia.org/wiki?curid=419129", "title": "Austroasijské jazyky", "text": "Austroasijské jazyky\n\nAustroasijská jazyková rodina je skupina jazyků, rozšířená v jihovýchodní Asii, především ve Vietnamu, Laosu a Kambodži. Mezi nejvýznamnější jazyky patří vietnamština a khmerština. Jedná se patrně o původní jazyky této oblasti, později vytlačené jinými rodinami, především jazyky tajsko-kadajskými.\n\nSpekuluje se o vzdálenější příbuznosti s austronéskou jazykovou rodinou, případně i s rodinami hmong-mien a tajsko-kadajskou, s nimiž by mohly tvořit austrickou jazykovou nadrodinu.\n\n\n"}
{"id": "419131", "url": "https://cs.wikipedia.org/wiki?curid=419131", "title": "Denisovy sady", "text": "Denisovy sady\n\nDenisovy sady, původně Park Františkov, jsou městským parkem na okraji brněnského katastrálního území Města Brna. Rozkládají se na svahu kopce Petrova mezi zachovaným úsekem původních městských hradeb a silniční komunikací v Husově ulici. Parkem prochází několik serpentinových cest spojujících ho s ulicemi Nádražní a Bašty. Součástí parku je i Místodržitelská zahrada. Na park navazují Kapucínské zahrady.\n\nPark, který se stal prvním veřejným parkem na Moravě i v českých zemích vůbec založeným veřejnou správou, byl vytvořen z iniciativy moravského místodržícího Antonína Bedřicha hraběte Mitrovského z Mitrovic a Nemyšle v letech 1814-1818 úpravou tehdejšího VIII. bastionu a původně k němu patřil i západněji položený park Studánka, oddělený od něj v letech 1939-1941 nově vybudovanou silniční komunikací spojující původní jižní konec Husovy ulice s Nádražní ulicí.\n\n4. října 1818 byl na ploše bastionu slavnostně odhalen obelisk oslavující vítězství nad Napoleonem. V jeho blízkosti se nachází i kolonáda s kašnou. Toho dne byl park také oficiálně založen a nazván po rakouském císaři Františkovi I., který měl ten den svátek. Roku 1919 byl park přejmenován na Denisovy sady na počest francouzského historika Ernesta Denise, který přispěl ke vzniku Československa. Běžně se používá i předchozí hluboce vžitý název \"Františkov\" (nebo i \"Francisberk\") či obecnějšího výrazu \"Terasy pod Petrovem\".\n\nV roce 1961 prošel park velkými úpravami, při nichž byla mimo jiné vybudována kavárna s letní a taneční terasou (nazvaná \"Terasy pod Petrovem\") a horní spojovací cesta otevírající panoramatické pohledy na jižní část města. Od roku 2000 zde po etapách probíhala rozsáhlá rekonstrukce. Z parku bývají odpalovány úvodní ohňostroje festivalu Ignis Brunensis.\n\n\n"}
{"id": "419132", "url": "https://cs.wikipedia.org/wiki?curid=419132", "title": "Donaueschingen", "text": "Donaueschingen\n\nDonaueschingen je německé velké okresní město. Nachází se na jihozápadě Bádenska-Württemberska v Černém lese v okrese Schwarzwald-Baar. S přibližně dvaceti tisíci obyvateli je druhým největším městem okresu.\n\nVe městě vzniká soutokem Brigachu s Bregem řeka Dunaj, podle které město dostalo své jméno.\n\nPrvní zmínka o městě je z roku 889, v roce 1283 dává Rudolf I. Habsburský město Jindřichovi z Fürstenbergu spolu s právem várečným, což je považováno za založení Fürstenberského knížecího pivovaru.\n\nMěsto je regionálně významným železničním uzlem, setkávají se zde čtyři železniční tratě. Ve městě také začíná Dunajská cyklostezka.\n\nSousední obce: Vöhrenbach, Villingen-Schwenningen, Brigachtal, Bad Dürrheim, Geisingen, Hüfingen a Bräunlingen.\n\nOd povýšení města v roce 1992 na velké okresní město je označení hlavního představitele města (primátor).\n\n"}
{"id": "419133", "url": "https://cs.wikipedia.org/wiki?curid=419133", "title": "Bohumír Bradáč", "text": "Bohumír Bradáč\n\nBohumír Bradáč, křtěný Bohumil (31. května 1881 Židovice – 20. října 1935 tamtéž), byl český a československý politik, meziválečný poslanec Národního shromáždění za Republikánskou stranu zemědělského a malorolnického lidu (agrárníky) a ministr československých vlád.\n\nPocházel z Židovic na Jičínsku, kde měl statek. Věnoval se agrární politice. Byl vedoucím funkcionářem Republikánské strany zemědělského a malorolnického lidu. Politicky aktivní byl již za Rakouska-Uherska. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 40. Usedl do poslanecké frakce Klub českých agrárníků. Ve vídeňském parlamentu setrval do zániku monarchie.\n\nV letech 1918–1920 zasedal v československém Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929 a opět po parlamentních volbách v roce 1935. Poslanecký post si podržel do své smrti roku 1935. Několik posledních měsíců života vykonával funkci předsedy Poslanecké sněmovny Národního shromáždění.\n\nZastával i vládní posty. V období let 1929 až 1932 byl ministrem zemědělství v druhé vládě Františka Udržala. Po pádu a demisi této vlády byl novým předsedou vlády Janem Malypetrem jmenován do jeho vlády (první vláda Jana Malypetra, druhá vláda Jana Malypetra) na post ministra národní obrany. V této funkci setrval do května 1935, kdy vláda podala demisi. Zemřel ve svých 54 letech v říjnu 1935.\n\n"}
{"id": "419134", "url": "https://cs.wikipedia.org/wiki?curid=419134", "title": "Teorie Velkého třesku", "text": "Teorie Velkého třesku\n\nTeorie Velkého třesku může označovat:\n"}
{"id": "419135", "url": "https://cs.wikipedia.org/wiki?curid=419135", "title": "Arabela", "text": "Arabela\n\nSlovo Arabela má více významů:\n\n"}
{"id": "419141", "url": "https://cs.wikipedia.org/wiki?curid=419141", "title": "Státní znak Československé socialistické republiky", "text": "Státní znak Československé socialistické republiky\n\nStátní znak ČSSR, užívaný v letech 1960 až 1990, byl přijat zákonem č. 163 ze dne 17. listopadu 1960.\n\nPo únoru 1948 a především v padesátých letech se začalo uvažovat o doplnění státních symbolů o symboly proletářského internacionalismu. Nejprve došlo vládním nařízením č. 29 ze dne 16. října 1955 k změně na vlajkách vojenských plavidel, kde byl Malý státní znak nahrazen červenou pěticípou hvězdou se lvem z malého státního znaku.\n\nS příchodem nové ústavy v roce 1960 byl zaveden jediný státní znak. Ten měl štít z červené zlatě orámované husitské pavézy, na ní byl stříbrný dvouocasý lev ve skoku se zlatou zbrojí a ovšem bez koruny, ta byla nahrazena rudou žlutě orámovanou hvězdou. Do středu byl umístěn červený zlatě orámovaný štít, na němž vystupuje modré pohoří Kriváň, z něhož září zlatý plamen revoluce. Autorem znaku byl M. Hegar.\n\nPoužíván byl až do 23. dubna 1990, tedy i za nedlouhé existence Československé federativní republiky. Až pak byl nahrazen státním znakem České a Slovenské Federativní Republiky.\n\nOficiální popis státního znaku z Ústavy Československé socialistické republiky:\n\nTento znak se stal předmětem valné kritiky z následujících důvodů:\n\n\n"}
{"id": "419142", "url": "https://cs.wikipedia.org/wiki?curid=419142", "title": "Státní znak České a Slovenské Federativní Republiky", "text": "Státní znak České a Slovenské Federativní Republiky\n\nStátní znak České a Slovenské Federativní Republiky byl přijat 20. dubna 1990.\n\nStátním znakem ČSFR byl čtvrcený štít, v jehož prvním a čtvrtém poli se nachází znak České republiky – stříbrný dvouocasý lev ve skoku se zlatou zbrojí a zlatou korunou na červeném poli, ve druhém a třetím poli pak znak Slovenska – modré trojvrší s prostřední horou vyšší než obě postranní, na ní je bílý dvojitý kříž s rozšířenými rameny. Ramena kříže jsou na koncích rozšířená a vyhloubená, vrchy jsou oblé. Autorem výtvarného provedení dle návrhů Jiřího Loudy se stal Joska Skalník.\n\nPodoba znaku je výsledkem nároků Slovenska, jehož poslanci požadovali minimálně 50 % plochy znaku na důkaz rovnosti obou subjektů federace (tj. zavržení varianty slovenského trojvrší či Kriváně na hrudi českého lva). Protože půlený znak by do jisté míry připomínal státní znak Maďarska a také by došlo k značné deformaci figur, heraldici tuto variantu zavrhli a přiklonili se k variantě se štítem čtvrceným. Obdobný znak byl ve stejné době zvolen i pro Českou republiku.\nPo velmi složitých jednáních byl znak konečně přijat ústavním zákonem č. 102/1990 Sb. z 20. dubna 1990. Státní znak ČSFR byl také vyobrazen na vlajce prezidenta republiky používané v letech 1990–1992.\n\nOficiální popis státního znaku podle ústavního zákona 102/1990:\n\nV rámci federace používala Česká republika i Slovenská republika navíc své vlastní státní znaky. \n\nMalý a Velký státní znak České republiky, podle návrhů Jiřího Loudy, přijala Česká národní rada zákonem čís. 67/1990 Sb. ze dne 13. března 1990.\n\n\nO podobě slovenského znaku rozhodla Slovenská národní rada již 1. března 1990 zákonem čís. 50/1990 Sb.\n\n\nPo zániku federace přijaly nástupnické státy Česko a Slovensko své znaky používané v rámci federace za oficiální státní symboly. Jedinou změnou bylo pouze to,že u malého znaku byl španělský štít pozměněn na gotický.\n\n\n"}
{"id": "419149", "url": "https://cs.wikipedia.org/wiki?curid=419149", "title": "Jana Nagyová (herečka)", "text": "Jana Nagyová (herečka)\n\nJana Nagyová (* 9. ledna 1959 Komárno) je bývalá slovenská herečka a nynější německá podnikatelka, která se proslavila zejména díky hlavní roli princezny Arabely v televizním seriálu \"Arabela\" z roku 1979 režiséra Václava Vorlíčka.\n\nOd dětství hrála amatérsky divadlo, na bratislavské konzervatoři studovala hru na klavír a zpěv. Ještě před seriálem \"Arabela\" se objevila v českém filmu \"Smrt stopařek\", kde také hrála společně s Dagmar Patrasovou.\n\nOd roku 1987 žije se svojí rodinou v Německu a profesionální umělecké činnosti se již nevěnuje.\n\n\n"}
{"id": "419150", "url": "https://cs.wikipedia.org/wiki?curid=419150", "title": "Státní znaky Československa", "text": "Státní znaky Československa\n\nZa dobu své existence prošlo Československo složitým vývojem. Ať už období prvorepublikové demokracie, nacistické okupace, komunistického režimu, nebo návratu k demokracii každá z těchto etap změnila podobu československých státních znaků.\n\nV souvislosti se změnami po sametové revoluci a vypuštěním slova \"socialistická\" z názvu státu předestřel 23. 1. 1990 Václav Havel i jím nově navrhovanou podobu znaku federace, který však posléze nebyl přijat.\"Pokud jde o znak sám, nejširší konsensus u obou našich národů i mezi odborníky nalézá znak čtvrcený, který má v heraldice svou dávnou tradici a vyjadřuje rovnoprávný a spřátelený svazek dvou různých rodů či národů. Užíval se u nás už od dob jagellonských králů, kteří takto kombinovali český znak se znakem uherským. Velkým by tento znak byl ovšem nikoli jen proto, že by byl čtvrcený do čtyř polí, v nichž by byly dvojmo a střídavě oba národní znaky, ale i proto, že by se dělil na takzvaný zadní a přední štít, což znamená, že uprostřed velkého a čtvrceného znaku by byl ještě znak další, podstatně menší, ale v čestném centru umístěný, totiž historický znak Moravy. Toto jeho umístění by symbolicky vyjadřovalo fakt, že prvním státním útvarem, který v historii našich národů známe, byla říše Velkomoravská, v níž se na úsvitu našich dějin naše dva národy, respektive etnika, z nichž se později zformovaly, spolu spojily v jednom státním celku. Moravská orlice v centru znaku naší federace by tedy představovala motiv naše dva národy spojující, tedy přesně ten motiv, který je historickým prapředkem naší moderní federace.\" Václav Havel, 23. 1. 1990, Projev prezidenta ČSSR Václava Havla ve Federálním shromáždění.Předcházející státní znak z roku 1960 v témže projevu podrobil značné kritice.\n\n\n"}
{"id": "419152", "url": "https://cs.wikipedia.org/wiki?curid=419152", "title": "Stanislav Bukovský", "text": "Stanislav Bukovský\n\nStanislav Bukovský (2. května 1889 Vyškov – 8. října 1942 Osvětim), vedoucí činovník Sokola, nezávislý ministr Československa.\n\nPocházel z Vyškova, narodil se zde ve mlýně. Už od mládí se věnoval sokolským cvičením. V roce 1913 ukončil zdárně studium na lékařské fakultě v Praze. Během 1. světové války narukoval, na italské frontě byl těžce zraněn na noze a nastoupil jako vojenský lékař v Praze na Hradčanech.\n\nPo skončení války se věnoval činnosti v organizaci Sokol. Stal se členem jejího předsednictva, místostarostou a 8. března 1932 byl zvolen starostou. Ve funkci nahradil zesnulého dr. Josefa Scheinera. Pak byl také starostou Svazu slovanského sokolstva a zapojil se do pořádání všesokolských sletů.\n\nV říjnu 1938 byl povolán do vlády generála Syrového jako nestraník do funkce ministra školství. Zde setrval dva měsíce. Po zřízení Protektorátu Čechy a Morava byla organizace Sokol úředně zrušena a Bukovský byl v říjnu roku 1941 zatčen. Dostal se do koncentračního táboru v Terezíně a odtud do vyhlazovacího tábora Osvětim, kde byl v říjnu 1942 zavražděn v plynové komoře. Bylo mu 53 roků.\n\n\n"}
{"id": "419155", "url": "https://cs.wikipedia.org/wiki?curid=419155", "title": "Adenský protektorát", "text": "Adenský protektorát\n\nAdenský protektorát (\"arabsky:\" حمية عدن, \"anglicky:\" Aden Protectorate) byl britský protektorát v letech 1886 až 1963. Byl utvořen v roce 1886 z jihoarabských emirátů doposud patřících pod Osmanskou suverenitu. V roce 1959 se z jeho západní části utvořila Federace jihoarabských emirátů resp. v roce 1962 Jihoarabská federace a z východní části byl vytvořen v roce 1963 Jihoarabský protektorát, čímž Adenský protektorát definitivně zanikl. V současnosti je území bývalého Adenského protektorátu součástí Jemenské republiky.\n\nV roce 1832 získali Britové území v jižní části a zejména strategický přístav Aden. Následně vznikly neformální dohody s devíti kmeny obývajícími zázemí přístavu. jednalo se o kmeny Abdali z Laheje, Alawi, Amiri z Dhaly, Aqrabi, Aulaqi, Fadhli, Haushabi, Subeihi a Jafa. Od roku 1874 toto společenství existovalo s tichým souhlasem Osmanské říše a vešlo ve známost jako Devět kmenů resp. Devět kantonů. Po podepsání smlouvy se sultanátem Mahra v roce 1886 Britové na velké části jižního Jemenu ustanovili protektorát. Od roku 1917 byl pro administrativní účely rozdělen na dva celky: Západoadenský protektorát a Východoadenský protektorát (většina na území tzv. Hadhramountu). Smlouvou z roku 1934 Spojené království uznalo nezávislé Jemenské království, které se naopak zřeklo ambicí na připojení jižního Jemenu. V roce 1937 byla Adenská kolonie ustanovena korunní kolonií a i Adenský protektorát byl spravován nezávisle na britské indii.\n\nZe Západoadenského protektorátu se pak utvořila v letech 1959 - 1962 Federace jihoarabských emirátů, ze které vznikla v roce 1963 Jihoarabská federace ke které se připojil sultanát Wahidi Balhaf, který byl předtím součástí Východoadenského protektorátu. V roce 1963 byl naproti tomu utvořen Jihoarabský protektorát, který zahrnoval většinu území bývalého Východoadenského protektorátu a sultanát Horní Yafa, který byl do té doby součástí Západoadenského protektorátu, ale na rozdíl od ostatních emirátů se nepřipojil k Federaci jihoarabských emirátů resp. Jihoarabské federaci.\n\nOd roku 1963 vedla na většině území Jižního Jemenu, nacházejícího se pod britskou správou, Národně osvobozenecká fronta ozbrojený boj proti koloniální vládě. V důsledku této aktivity a v souvislosti se Suezskou krizí opustili Britové dne 28. listopadu 1967 toto území. O dva dny později byla na teritoriu Jihoarabské federace a Jihoarabského protektorátu vyhlášena Jihojemenská lidová republika, čímž Jihoarabský protektorát zanikl.\n\nZápadoadenský protektorát měl rozlohu cca 55,000 km², byl zpravován z města Lahej a zahrnoval tyto území:\n\n\nVýchodoadenský protektorát měl rozlohu cca 230,000 km², byl zpravován z města Mukalla a zahrnoval tyto území (většina na hist. území tzv. Hadhramautu):\n\n\n\n\n"}
{"id": "419168", "url": "https://cs.wikipedia.org/wiki?curid=419168", "title": "Číslo (rozcestník)", "text": "Číslo (rozcestník)\n\nČíslo může být :\n\n\n\n\n\n\n\n\n\n\n"}
{"id": "419176", "url": "https://cs.wikipedia.org/wiki?curid=419176", "title": "Kouřmo", "text": "Kouřmo\n\nKouřmo je obdoba mlhy. Jedná se tedy o řídký oblak, který leží bezprostředně nad zemí a omezuje viditelnost na vzdálenost 1–10 km (viditelnost v mlze klesá pod 1 km). Vzniká kondenzací vodní páry v přízemní vrstvě vzduchu.\n\n"}
{"id": "419180", "url": "https://cs.wikipedia.org/wiki?curid=419180", "title": "Fake Tapes", "text": "Fake Tapes\n\nFake Tapes (dříve také The Fake Tapes a Big Cheese) je pražská indierocková kapela působící od roku 2006. Od té doby prošla několika málo personálními změnami. Do roku 2012 hrála ve složení Adam \"Piaf\" Vopička (kytara, zpěv, hudba, texty ), Adam Kořínek (kytara), Csabba (basa) a Jakub Kočí (bicí). 7. listopadu 2008 kapela pokřtila v pražském klubu Rock Cafe svou debutovou desku \"Just Like Superheroes\". \n\n\n\n"}
{"id": "419191", "url": "https://cs.wikipedia.org/wiki?curid=419191", "title": "Volek", "text": "Volek\n\nVolek může být:\n\n\n\n"}
{"id": "419192", "url": "https://cs.wikipedia.org/wiki?curid=419192", "title": "TJ Sršni Kutná Hora", "text": "TJ Sršni Kutná Hora\n\nTJ Sršni Kutná Hora (celým názvem: Tělovýchovná jednota Sršni Kutná Hora) byl český klub ledního hokeje, který sídlil v Kutné Hoře ve Středočeském kraji. Oddíl patřil pod hlavičku Tělovýchovné jednoty Stadion Kutná Hora. Založen byl v roce 1932 pod názvem SK Sparta Kutná Hora. Svůj poslední název nesl od 90. let 20. století. V roce 2011 došlo v oddílu k rozkolu mezi mužskou a mládežnickou složkou, která vyvrcholila odchodem mládeže do nově založeného subjektu SK Sršni Kutná Hora. Mužský tým tak zůstal v oddílu osamocený, jeho existence pak končila o pouhý rok později. Klubové barvy byly černá, červená a žlutá.\n\nSvé domácí zápasy odehrával na zimním stadionu Kutná Hora s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "419193", "url": "https://cs.wikipedia.org/wiki?curid=419193", "title": "Mikrosatelit", "text": "Mikrosatelit\n\nMikrosatelit (též krátké tandemové repetice nebo SSR—Simple Sequence Repeat či také STR = short tandem repeats) je označení pro sekvence repetitivní DNA, složené z opakujících se jednotek o velikosti obvykle do šesti nukleotidů. Mnohdy se v jednom mikrosatelitu opakuje tato krátká sekvence mnohokrát a tvoří řetězec o délce i 100 bází. Využívají se jako genetické markery v různých studiích. Komerční určování těchto markerů u chromozomu Y začala jako první nabízet společnost Family Tree DNA. Analýza mikrosatelitů je možná v prostředí R za pomoci balíku pegas. \n"}
{"id": "419194", "url": "https://cs.wikipedia.org/wiki?curid=419194", "title": "Princezna Arabela", "text": "Princezna Arabela\n\nPrincezna Arabela je postava ze seriálu \"Arabela\" a \"Arabela se vrací aneb Rumburak králem Říše pohádek\". Jedná se zde o pohádkovou bytost, která pochází z fiktivní \"Říše pohádek\" a shodou okolností se zamiluje do skutečného člověka Petra Majera pocházejícího z \"reálné\" říše lidí. Usiluje o ni a o celou její pohádkovou říši zlý čaroděj Rumburak.\n\n\nPochází ze vznešené královské rodiny ve fiktivní Říši pohádek.\n"}
{"id": "419196", "url": "https://cs.wikipedia.org/wiki?curid=419196", "title": "HC Kometa Brno v české hokejové extralize 2009/2010", "text": "HC Kometa Brno v české hokejové extralize 2009/2010\n\nKlub HC Kometa Brno v české hokejové extralize 2009/2010 odehrál 52 zápasů v základní části, poté 12 utkání v play out.\n\nSasu Hovi, Jiří Trvaj, Radim Bičánek, Tomáš Houdek, Jaroslav Koma, Pavel Mojžíš, Jan Novák, Ctirad Ovčačík, Tomáš Protivný, Martin Richter, Martin Vyrůbalík, Pavel Zubíček, Kamil Brabenec, Tomáš Divíšek, Radek Dlouhý, Jiří Dopita, Roman Erat, Petr Hubáček, Ivan Huml, David Ludvík, Radek Procházka, Jaroslav Svoboda, Jakub Šindel, Lubomír Štach, Václav Varaďa, Roman Vondráček.\n\nTabulka základní části:\n\nTabulka play-out:\n\n\n\n\n\n\n\n\n\n\n\n\n\n"}
{"id": "419200", "url": "https://cs.wikipedia.org/wiki?curid=419200", "title": "Mistrovství světa v ledním hokeji žen 2009", "text": "Mistrovství světa v ledním hokeji žen 2009\n\nMistrovství světa v ledním hokeji žen 2009 se konalo od 4. dubna 2009 do 12. dubna 2009 ve finské Hämeenlinně.\n\nTýmy byly rozděleny do tří skupin po třech týmech, kde se utkal každý s každým jednou. Vítězové jednotlivých skupin utvořili skupinu D, kde hráli opět každý s každým. Týmy na druhých místech základních skupin utvořily skupinu E. První dva týmy skupiny D hrály finále, zatímco třetí tým skupiny D s vítězem skupiny E hrál o bronzové medaile. Týmy na posledních místech základních skupin hrály skupinu o udržení - poslední dva týmy této skupiny sestoupily do 1. divize vzhledem ke snížení počtu účastníků elitní skupiny na 8.\n\nVšechny časy jsou místní (UTC+2).\n\nVšechny časy jsou místní (UTC+2).\n\nVšechny časy jsou místní (UTC+2).\n\nVšechny časy jsou místní (UTC+2).\n\nVšechny časy jsou místní (UTC+2).\n\nVšechny časy jsou místní (UTC+2).\nVšechny časy jsou místní (UTC+2).\nVšechny časy jsou místní (UTC+2).\n\n\"Týmy a sestoupily do 1. divize na Mistrovství světa v ledním hokeji žen 2011 v německem Ravensburgu v termínu od 11. do 16. dubna (další MS žen se bude konat až v roce 2011, protože se v olympijských letech nekoná). Sestoupily dva týmy z důvodu snížení počtu účastníků elitní skupiny na 8.\"\n\nPrvní divize se konala od 4. do 10. dubna 2009 v rakouském Grazu.\n\n\" postoupilo do elitní skupiny na Mistrovství světa v ledním hokeji žen 2011 ve švýcarských městech Zürich a Winterthur v termínu od 16. do 25. dubna (další MS žen se bude konat až v roce 2011, protože se v olympijských letech nekoná). Týmy a sestoupily do 2. divize na Mistrovství světa v ledním hokeji žen 2011 (sestoupily dva týmy z důvodu snížení počtu účastníků elitní skupiny na 8).\"\n\n\nDruhá divize se konala od 12. do 18. dubna v italském Torre Pellice.\n\n\" postoupilo do 1. divize na Mistrovství světa v ledním hokeji žen 2011 (další MS žen se bude konat až v roce 2011, protože se v olympijských letech nekoná). sestoupilo do 3. divize na Mistrovství světa v ledním hokeji žen 2011 (ale ze 3. divize nikdo nepostoupil, protože se mj. z důvodu snížení počtu účastníků elitní skupiny na 8 nekonala).\"\n\n\nTřetí divize se v roce 2009 mj. kvůli snížení počtu účastníků elitní skupiny na 8 nekonala. Nejníže nasazený automaticky sestoupil do 4. divize na Mistrovství světa v ledním hokeji žen 2011.\n\nČtvrtá divize se v roce 2009 mj. kvůli snížení počtu účastníků elitní skupiny na 8 nekonala. Nejníže nasazené automaticky sestoupilo do 5. divize na Mistrovství světa v ledním hokeji žen 2011.\n\nPátá divize se v roce 2009 mj. kvůli snížení počtu účastníků elitní skupiny na 8 nekonala.\n\n\n"}
{"id": "419202", "url": "https://cs.wikipedia.org/wiki?curid=419202", "title": "Zaragozská hra", "text": "Zaragozská hra\n\nZaragozská hra (ECO A00) je nepravidelné šachové zahájení zavřených her. Charakterizuje ho tah\n\n1. c3\n\nNa mezinárodní úrovni se prakticky neobjevuje, neboť málo aktivním tahem 1. c3 bílý rezignuje na snahu získat výhodu ze zahájení. Často také přechází do jiných her.\n\nPoprvé se hrálo již v roce 1505 v partii Luis Ramirez Lucena-Quintana. Je pojmenováno po španělském městě Zaragoza. Zahájení se vyskytlo také v roce 1922 na tematicky laděném turnaji tří v Mannheimu, v němž hráči začínali tahem 1. c3. Zúčastnili se ho Siegbert Tarrasch, Paul Leonhardt a Jacques Mieses.\n\n1. c3\n"}
{"id": "419208", "url": "https://cs.wikipedia.org/wiki?curid=419208", "title": "Symboly Jihomoravského kraje", "text": "Symboly Jihomoravského kraje\n\nSymboly Jihomoravského kraje jsou znak, vlajka a logo. Znak a vlajku udělil kraji rozhodnutím č. 31 ze dne 25. listopadu 2003 předseda Poslanecké sněmovny Parlamentu České republiky Lubomír Zaorálek. Kraj získal své symboly jako poslední z krajů. Tímto aktem, po zřejmě nejsložitějším schvalování ze všech krajů, byl završen proces přijímání krajských symbolů České republiky.\n\nPoslední verze loga, které ale není oficiálním symbolem, byla schválena Radou Jihomoravského kraje v roce 2018.\n\nOficiální popis: \"„Modro-červeně čtvrcený štít, v prvním poli moravská orlice, ve druhém poli stříbrné břevno pod stříbrným temenem, ve třetím poli zlatý vinný hrozen s listem a úponkem, ve čtvrtém poli zlato-červeně šachovaná korunovaná orlice se zlatou zbrojí.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Čtvrcený list. Horní žerďové pole modré s moravskou orlicí. Dolní žerďové pole červené se žlutým vinným hroznem s listem a úponkem. Horní vlající pole tvoří čtyři vodorovné pruhy, střídavě bílé a červené, v poměru 1:2:2:2. Dolní vlající pole modré se žluto-červeně šachovanou korunovanou orlicí se žlutou zbrojí.“\"\n\nLogo Jihomoravského kraje je tvořeno čistou typografií: modrým nápisem Jihomoravský kraj (ale všechna písmena, tedy i písmeno \"J\" jsou minuskule. Písmeno \"m\" je navíc zvýrazněno červenou barvou a jeho jednotlivé nožičky jsou prodlouženy směrem dolů. Písmo navrhl Martin Vácha.\n\nPrvní a čtvrté pole znaku a vlajky zaujímají historické znaky Moravy, na jejímž historickém území se kraj rozkládá. Moravská orlice v prvním poli představuje znak Moravy platný do roku 1915 a po roce 1918, orlice ve čtvrtém poli pak znak platný v letech 1915-1918. Stříbrno-červeně šachovaná orlice se zlatou korunou, jazykem a zbrojí v modrém poli je moravským zemským symbolem již od dob Přemyslovců. V roce 1462 vydal císař Svaté říše římské Fridrich III. Habsburský erbovní listinu (znakové privilegium), v níž měnil šachování orlice na zlato-červené. Právní platnost listiny a konkrétní účinek na moravský znak a barvy jsou ale značně nejasné. Druhé pole je tvořeno pruhy z brněnského znaku, třetí s hroznem je symbolem celého kraje.\n\nV logu zvýrazněné písmeno \"m\", resp. jeho tři dříky spojené do jednoho, symbolizuje propojení minulosti, současnosti a budoucnosti a také společnou cestu. Směr prodloužení nožiček naznačuje jih (Jižní Morava) a návrat ke kořenům. Barvy vycházejí z tradičních barev, tvarů a z moravské keramiky fajáns, krojů a architektury. Písmenem také (podle výkladu) začínají důležité pojmy kraje: Morava, Macocha, Moravský kras, Mohyla míru, ale také modrotisk nebo muzea.\n\nPo vzniku krajů v dnešní podobě (s účinností od 1. ledna 2001) ustavila v březnu 2001 Rada, tehdy Brněnského kraje, sedmičlennou komisi pro vytvoření krajských symbolů. Ve vypsané soutěži navrhlo 17 účastníků 36 variant symbolů, z kterých však komise žádný nedoporučila. 8. června 2001 však Rada svým usnesením vyjádřila svou představu o podobě krajských symbolů. Ta vycházela z návrhů Iva Durce, historika, archiváře, heraldika a výtvarníka z Rajhradu a Ivana Koláčného, biologa, heraldika a faleristika z Brna. Návrh měl mít čtvrcený znak/list s červeno-stříbrně šachovanou moravskou orlicí, brněnským městským znakem z roku 1646 (orel) se současným městským znakem na prsou orla, modrým hroznem vína se zeleným listem ve zlatém poli a zlato-červeně šachovanou moravskou orlicí. Vlajka měla být tvořena modrým listem s červeno-bíle šachovanou moravskou orlicí ve středu listu. Orlice měla mít na prsou zlatý štítek s modrým hroznem vína se zeleným listem.\n\n21. června 2001 se na jednání zastupitelstva kraje někteří zastupitelé (např. Ivan Ohlídal) ohradili proti symbolu habsburského orla, užívaného za období násilné rekatolizace i za okupace. Zastupitelstvo však návrh symbolů schválilo a požádalo o jejich udělení.\n\n25. června 2001 reagovali odborníci z Jihomoravského kraje peticí (Moravská genealogická a heraldická společnost a tři desítky odborníků, převážně z Historického ústavu Filozofické fakulty Masarykovy univerzity), která požadovala revokaci rozhodnutí zastupitelstva o znaku a vlajce. Petice obsahovala:\n\n\nNávrh (připravil Karel Maráz) tvořil dvě červeno-stříbrné šachované moravské orlice, znak města Brna a zlatý hrozen s listem v červeném poli.\n\n21. března 2002 Podvýbor pro heraldiku a vexilologii nedoporučil návrh schválený krajským zastupitelstvem 21. června 2001. Zastupitelstvo trvalo na návrhu, tehdejší předseda parlamentu Václav Klaus symboly neudělil.\n\n29. října 2003 přivezl hejtman Jihomoravského kraje Stanislav Juránek na zasedání podvýboru (kromě již dříve neschváleného) i nový návrh obsahující červeno-stříbrnou orlici (moravská orlice) a červeno-zlatou šachovanou orlici, brněnský znak a zlatý hrozen s listem v červeném poli. Podvýbor návrh schválil (podmínečně, pokud bude schválen i krajským zastupitelstvem). 6. listopadu 2003 zastupitelstvo návrh, jehož grafickou podobu vytvořil Jaroslav Petr, schválil.\n\nUsnesením č. 110/2003 ze dne 12. listopadu 2003 doporučil Výbor pro vědu, vzdělání, mládež a tělovýchovu udělení znaku a praporu. Rozhodnutím č. 31 ze dne 25. listopadu 2003 udělil kraji symboly předseda Poslanecké sněmovny Lubomír Zaorálek. Slavnostní předání dekretu do rukou hejtmana Jihomoravského kraje Stanislava Juránka proběhlo v místnosti státních aktů Poslanecké sněmovny dne 5. března 2004.\n\nPředchozí logo bylo zavedeno v roce 2010. Logo bylo tvořeno třemi oblouky v modré, žluté a zelené barvě. Šlo o inovaci původního loga, které bylo vybráno na jaře 2002. To mělo charakterizovat komplexní profil kraje a posílit image Jihomoravského kraje se zdůrazněním tradiční kultury, historie, pohostinnosti, možností turistických atraktivit a rozvoje regionu. Z 24 došlých návrhů vybrala porota složená z krajských radních jako vítězný návrh, který předložila Agentura Bravissimo ze Znojma. Zdůvodnění návrhu loga bylo následující: Hladké křivky mají vyjadřovat klidnou, mírně zvlněnou krajinu plnou zeleně, s modrou oblohou prostoupenou slunečními paprsky. \n\n15. května 2018 byla vyhlášena Veřejná zakázka na nové logo. Ze šesti návrhů čtyř agentur vybrala komise, složená ze zástupců kraje i z řad odborníků, návrh agentury Dorland. Celková cena za vytvoření loga a manuálu, grafické práce a návrhy a tvorba marketingových kampaní dosáhla 1,9 milionu Kč (bez DPH).\n\n\n"}
{"id": "419209", "url": "https://cs.wikipedia.org/wiki?curid=419209", "title": "Symboly Pardubického kraje", "text": "Symboly Pardubického kraje\n\nSymboly Pardubického kraje jsou znak, vlajka a logo. Znak a vlajku udělil kraji usnesením č. 87 ze dne 27. června 2001 předseda Poslanecké sněmovny Parlamentu České republiky Václav Klaus. Logo, které ale není oficiálním symbolem, bylo schváleno Radou Pardubického kraje 23. ledna 2017.\n\nOficiální popis: \"„Červeno-modře čtvrcený štít, v prvním poli český lev, ve druhém poli moravská orlice, ve třetím poli stříbrná kvádrovaná zeď, v prolomené bráně s černou lyrou v klenáku zlatý glóbus, ve čtvrtém poli polovina stříbrného koně ve skoku se zlatou zbrojí a uzděním.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Červeno-modře čtvrcený list, v prvním žerďovém poli český lev, v dolním žerďovém poli bílá kvádrovaná hradební zeď se čtyřmi zuby a pěti mezerami. V prolomené bráně s černou lyrou v klenáku žlutý glóbus, v horním vlajícím poli moravská orlice, v dolním vlajícím polovina bílého koně ve skoku se žlutou zbrojí a uzděním.“\"\n\nLogo Pardubického kraje je kruhového tvaru s modrým podkladem. Protínají ho žluté a červené linie. Specifikace barev – modrá: Pantone 293, CMYK 100, 56, 0, 0, žlutá: Pantone 109, CMYK 0, 9, 94,0 a červená: Pantone 485, CMYK 0, 100, 91, 0.\n\nPrvní dvě pole znaku a vlajky zaujímají historické znaky Čech a Moravy, na jejichž historických územích se kraj rozkládá. Třetí pole symbolizuje celý kraj. Kvádrová zeď se čtyřmi stínkami (zuby cimbuří) symbolizují různorodost území a čtyři regiony (Polabí, Podorlicko, Vrchovina a Železné hory). Otevřená stříbrná brána se zlatým glóbem představuje vstřícnost kraje vůči vnějšímu světu. Černá lyra připomíná mistry hudby, kteří v Pardubickém kraji žili (např. Smetana, Martinů nebo Tomášek). Modrá barva v poli štítu značí množství řek, jezer a vodních ploch, které jsou v kraji. Stříbrná barva hradební zdi symbolizuje pás hor, který obepíná kraj širokým obloukem. Čtvrté pole tvoří znak města Pardubic, ve kterém je sídlo kraje.\n\nKrajské logo je symbolicky složené ze čtyř oblastí protínaných dopravními cestami. Historickými kupeckými stezkami ve žluté barvě a červenou linkou železnice. Logo vychází ze stylizovaného glóbu, který symbolizuje jeho otevřenost a propojení se světem. Stylizované cesty propojují místa kraje, která utvářela jeho růst.\n\nPo vzniku krajů v dnešní podobě (s účinností od 1. ledna 2001) byla v lednu téhož roku jmenována čtyřčlenná odborná komise:\n\nPo konzultacích s Karlem Müllerem z podvýboru pro heraldiku a vexilologii a na základě usnesení Výboru pro vědu, vzdělání, kulturu, mládež a tělovýchovu poslanecké sněmovny byly stanoveny 1., 2., a 4. pole. Každý člen komise mohl předložit tři návrhy na třetí pole, které by symbolizovalo kraj.\n\n29. ledna 2001 bylo předloženo 12 návrhů (dva návrhy podal František Šebek, ředitel Východočeského muzea). Po výběru (kresby návrhů zpracovali Stanislav Vlček a Jiří Vašica) byly čtyři návrhy (tři byly po diskusi upraveny) předloženy (anonymně) k posouzení radě zastupitelstva kraje:\n\n\n\n\n\nRada kraje doporučila 29. března 2001 návrh D s tím, že doporučila do návrhu zakomponovat lyru. Upravený návrh schválilo zastupitelstvo kraje usnesením č. Z/14/01 ze dne 26. dubna. K projednání podvýborem pro heraldiku a vexilologii došlo 30. května 2001. Usnesením č. 265/2001 ze dne 13. června doporučil výbor pro vědu, vzdělání, mládež a tělovýchovu udělení znaku a praporu. Rozhodnutím č. 87 ze dne 27. června 2001 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Pardubického kraje Romana Línka proběhlo v místnosti státních aktů Poslanecké sněmovny dne 14. srpna 2001.\n\nAž do července 2002 se užívalo první provedení praporu, na kterém byla zeď ve třetím poli jen ve střední části pole, teprve poté bylo použito správné provedení (dle popisu) až do krajů.\n\nPrvní logo Pardubického kraje (z roku 2002) tvořil žlutý glóbus korunovaný siluetou Kunětické hory.\n\n23. ledna 2017 bylo schváleno Radou Pardubického kraje nové logo. Logo bylo zaregistrováno Úřadem pro průmyslové vlastnictví v Praze jako ochranná známka kraje. Nové logo sklidilo kritiku, většina lidí hádalo, že jde o švédskou vlajku přeškrtnutou červeným T, nebo že se jedná, až na jednu chybějící červenou čáru, o vlajku finské oblasti Alandy.\n\n\n"}
{"id": "419210", "url": "https://cs.wikipedia.org/wiki?curid=419210", "title": "Adenská kolonie", "text": "Adenská kolonie\n\nAdenská kolonie nebo kolonie Aden (\"arabsky:\" مستعمرة عدن, \"anglicky:\" Colony of Aden) byla britská korunní kolonie v letech 1937 až 1963. Kolonie zahrnovala oblast o rozloze 121 km² v okolí města Aden včetně města samotného. Adenská kolonie zanikla v roce 1963, kdy byla kolonie zrušena a vyhlášen Adenský stát, který se připojil k Jihoarabské federaci. V roce 1967 byla po odchodu Britů Jihoarabská federace zrušena a vyhlášena vyhlášena Jihojemenská lidová republika. Od roku 1990 je součástí Jemenské republiky, kde tvoří Guvernorát 'Adan, který kopíruje území bývalé Adenské kolonie.\n\nV roce 1832 získali Britové území v jižní části a zejména strategický přístav Aden a na velké části jižního Jemenu ustanovili v roce 1886 protektorát. V roce 1838 ustanovili Britové z Adenu a okolí koloniální osadu zvanou Adenská provincie, spravovanou z Britské Indie resp. Bombajské presidence.\n\nV roce 1937 byla z Adenu a okolí vytvořena samostatná britská korunní kolonie. V rámci smlouvy z roku 1934 Spojené království uznalo nezávislý Severní Jemen, který se naopak zřekl ambicí na připojení jižního Jemenu a Adenské kolonie.\n\nV roce 1959 byla vytvořena Federace arabských emirátů a z ní v roce 1962 Jihoarabská federace. V roce 1963 byl přetrvávající koloniální status Adenu změněn a nově vzniklý Stát Aden se připojil k Jihoarabské federaci. V roce 1967 po odchodu Britů byla vyhlášena Jihojemenská lidová republika, čímž Jihoarabská federace zanikla a s ní také Stát Aden.\n\nV dnešní Jemenské republice zaujímá většinu bývalé Adenské kolonie Guvernorát Aden.\n\n\n"}
{"id": "419212", "url": "https://cs.wikipedia.org/wiki?curid=419212", "title": "Expedice 12", "text": "Expedice 12\n\nExpedice 12 byla dvanáctá posádka dlouhodobě obývající Mezinárodní vesmírnou stanici (ISS). Velitel William McArthur (USA) a palubní inženýr Valerij Tokarev (Rusko) startovali z kosmodromu Bajkonur 1. října 2005 na palubě Sojuzu TMA-7, se stanicí ISS se spojili 3. října 2005 . Na stanici přijali zásobovací loď Progress a uskutečnili dva výstupy do kosmického prostoru. Po půlročním pobytu předali stanici Expedici 13 a přistáli na Zemi.\n\n\n\nExpedice 12 startovala společně s vesmírným turistou Gregory Olsenem v Sojuzu TMA-7 z kosmodromu Bajkonur v Kazachstánu 1. října 2005 v 03:55 UTC. U vesmírné stanice přistáli 3. října v 7:27 UTC. Novou posádku přivítali členové Expedice 11: ruský velitel Sergej Krikaljov a americký palubní inženýr John Phillips. Během týdne nová posádka převzala stanici a 11. října se Krikaljov, Phillips a Olsen v Sojuzu TMA-6 vrátili na zem.\n\nPrvní ze dvou výstupů do kosmického prostoru expedice proběhl 7. listopadu, kosmonauti se věnovali výměnám některých dílů na povrchu stanice. Vycházka trvala 5 hodin 22 minut.\n\nKoncem roku 2005 kosmonauti vykládali zásobovací loď Progress M-55, která zakotvila u stanice 23. prosince.\n\nDruhá kosmická vycházka McArthura a Tokareva začala 3. února 2006 v 22:44 UTC. Kosmonauti během 5 hodin a 43 minut vypustili starý skafandr s vysílačkou, obsloužili venkovní experimenty a prohlédli vybrané části povrchu stanice.\n\n30. března 2006 přiletěli v Sojuzu TMA-8 Pavel Vinogradov a Jeffrey Williams (Expedice 13) s brazilským kosmonautem Marcosem Pontesem. Dvojice McArthur, Tokarev předala stanici nováčkům a s Pontesem se vrátili v Sojuzu TMA-7 na zem.\n\n"}
{"id": "419214", "url": "https://cs.wikipedia.org/wiki?curid=419214", "title": "Symboly krajů České republiky", "text": "Symboly krajů České republiky\n\nSymboly krajů České republiky jsou znak a vlajka. V ústavě nově vzniklé České republiky, přijaté ústavním zákonem č. 1/1993 ze dne 16. prosince 1992, byly v článku 99 uvedeny kraje jako vyšší územní samosprávné celky. Teprve ústavním zákonem č. 347/1997 ze dne 3. prosince 1997 byly kraje vytvořeny, s účinností od 1. ledna 2000. Ustanovením § 5 zákona 129/2000 o krajích ze dne 12. dubna 2000 mohou kraje užívat znak a prapor (vlajku) kraje. Tyto symboly uděluje na návrh kraje předseda Poslanecké sněmovny parlamentu.\n\nZnaky všech krajů tvoří čtvrcené štíty ve formě francouzského štítu bez klenotů. V prvním poli je vždy znak historické země, ve které se kraj nachází, ve druhém poli je figura ze štítu krajského města a zbylé dvě pole jsou vyhrazeny pro figury charakterizující příslušný kraj.\n\nVlajky všech krajů jsou heraldické, tzn. odvozené z příslušného krajského znaku prostým přepisem na list o poměru 2:3.\n\nKromě znaků a vlajek používají kraje i svá loga, která odsouhlasují Rady kraje, ale nejsou oficiálními symboly.\n\n\n"}
{"id": "419215", "url": "https://cs.wikipedia.org/wiki?curid=419215", "title": "Eichstätt", "text": "Eichstätt\n\nEichstätt je německé velké okresní město ve spolkovém státě Bavorsko, v zemském okrese Eichstätt. Toto univerzitní město leží v přírodním parku Altmühltal a je okresním městem. Eichstätt je nejmenším univerzitním městem v Evropě, sídlí zde Katolická univerzita Eichstätt-Ingolstadt, a své sídlo zde má i biskupství Eichstätt.\n\nMěsto leží přibližně v geografickém středu Bavorska v půlce cesty mezi velkými bavorskými centry Mnichovem, Norimberkem a Augsburgem a má i dobré dopravní spojení s Řeznem. Eichstätt je považován jako hlavní sídlo jednoho z velkých německých přírodních parků - přírodního parku Altmühltal. Na severu města začíná Franská Alba. Město leží na řece Altmühl.\n\nNejvyšší bod je Stadtberg s nadmořskou výškou 525 metrů, nejnižší bod 410 m n. m. se nachází v blízkosti nádraží.\n\nPrvní stopy osídlení člověkem v Eichstättu jsou datovány do 10. tisíciletí př. n. l. Město později vzniklo zřejmě na troskách římského vojenského tábora.\n\nEichstätt patřil původně k území vévodství západogermánského kmene Bajuvarů (původní název pro Bavory). V průběhu staletí pak patřil také pod správu ze Švábska a z Frank.\n\nDíky územní reformě z roku 1972 vznikl nejsevernější zemský okres Horních Bavor Eichstätt z dřívějšího středofranckého okresu Eichstätt spojením s dřívější hornobavorskou severní částí zemského okresu Ingolstadt.\n\nPoblíž města leží slavné paleontologické naleziště Solnhofen, známé objevy svrchnojurských \"praptáků\" rodu \"Archaeopteryx\" a \"Wellnhoferia\" nebo neptačích teropodů rodu \"Compsognathus\" a \"Juravenator\". Tyto nálezy mají stáří asi 153-148 milionů let a představují někdejší svrchnojurské souostroví v rámci střední Evropy.\n\nStarostou obce je Arnulf Neumeyer z SPD.\n\n\n"}
{"id": "419218", "url": "https://cs.wikipedia.org/wiki?curid=419218", "title": "Ludwig Czech", "text": "Ludwig Czech\n\nLudwig Czech [vyslovováno \"čech\"] (14. února 1870 ve Lvově – 22. srpna 1942 v Terezíně) byl rakousko-uherský a později československý advokát a politik podle nacistické terminologie tzv. židovského původu. V Československu působil jako ministr za Německou sociálně demokratickou stranu dělnickou. Zemřel v terezínském ghettu ve věku 72 let.\n\nNarodil se v židovské rodině ve Lvově, který byl tehdy částí rakouské Haliče. Jeho otec byl železničním úředníkem. Po dostudování střední školy začal ve Vídni studovat práva a s rodinou se přestěhoval do Brna, tam se také přihlásil k sociálním demokratům. Po získání titulu doktora práv se vrátil do Brna (krátce působil i v Curychu, kde složil advokátské zkoušky) a zde začal svou advokátní praxi. V roce 1899 vedl německou část zemské organizace rakouské sociální demokracie na Moravě. Od roku 1906 byl členem brněnského obecního zastupitelstva. Dne 21. října 1906 se oženil s Elizabeth Kafkovou (narozenou 8. března 1886), která byla za druhé světové války také vězněna v Terezíně, ale na rozdíl od svého muže se dočkala konce války.\n\nPo vzniku samostatného Československa se jeho organizace stala v roce 1918 součástí Německé sociálně demokratické dělnické strany v ČSR. Ve volbách v roce 1920 byl za tuto stranu zvolen poslancem Poslanecké sněmovny Národního shromáždění republiky Československé. Mandát obhájil ve volbách v roce 1925, volbách v roce 1929 a volbách v roce 1935. Poslancem byl do roku 1939.\n\nByl také místopředsedou sněmovny (do roku 1925). Když došlo k roztržce sociálních demokratů a odchodu komunistů, založení jejich vlastní strany, stal se nástupcem předchozího předsedy Josefa Seligera ve funkci předsedy strany. Je citován v souvislosti s aktivistickou politikou spolupráce s československou vládou. V letech 1929–1938 byl ministrem několika vlád s odpovědností za resorty veřejných prací, sociální péče a zdravotnictví.\n\nOd roku 1914 vykonával Czech samostatnou právnickou praxi. V letech 1924–1929 vykonával v jeho advokátní kanceláři místo advokátního koncipienta pacifista Jindřich Groag.\n\nNa sklonku třicátých let byl Czech spolustraníky často kritizován za přílišnou pasivitu vůči expanzi Henleinovy SdP. Ideologicky setrvával na pozicích internacionálního marxismu, zatímco opoziční křídlo strany vedené Wenzlem Jakschem sázelo na tzv. \"Volkssozialismus\" (národně-lidový socialismus), který měl obnovit popularitu sociální demokracie mezi sudetskými Němci. Od konce roku 1937 přebírala Jakschova skupina stále více iniciativu a v březnu 1938 byl na sjezdu strany zvolen novým předsedou strany právě Jaksch. Ludwig Czech následně, 11. dubna 1938, abdikoval i na funkci ministra. Protože předseda vlády Milan Hodža v napjaté situaci hrozícího válečného konfliktu váhal s výběrem jiného Němce do své vlády, žádný německý sociální demokrat už místo Czecha jmenován nebyl a stal se tak posledním německy mluvícím ministrem československé vlády v historii. Po okupaci českých zemí pak Czech snášel příkoří od nacistů, odmítaje emigrovat. V březnu 1942 byl z rasových důvodů poslán do Terezína, kde po půl roce zemřel ve věku 72 let.\n\nŽil v Brně až do své deportace dne 23. března 1942 transportem Ad-730 do Terezína, kde podle úmrtního listu, uveřejněného v databázi www.holocaust.cz, zemřel 22. srpna 1942 v 1 hodinu. V Terezíně bydlel v budově B V., světnice 184a.\n\nIn memoriam mu byl v roce 1992 udělen Řád Tomáše Garrigua Masaryka IV. třídy.\n\n"}
{"id": "419225", "url": "https://cs.wikipedia.org/wiki?curid=419225", "title": "Miesesova hra", "text": "Miesesova hra\n\nMiesesova hra (ECO A00) je nepravidelné šachové zahájení zavřených her. Charakterizuje ho tah\n\n1. d3\n\nNa mezinárodní úrovni se objevuje vzácně, neboť tah 1. d3 je málo aktivní. Mnohdy může přecházet do jiných her.\n\nPoprvé se hrálo v partii Moheschunder Bonnerjee - John Cochrane, Kalkata 1851. Jacques Mieses (1865-1954) byl mistr, po kterém nese název. Zahájení také propagoval R. Torres z Venezuely a vydal o něm v roce 1978 knihu. Někdy se proto zahájení nazývá i venezuelské zahájení. V roce 1997 ho zvolil Garri Kasparov v zápase se superpočítačem Deep Blue a to s cílem, aby počítač vykolejil z knihovny zahájení. Partie skončila remízou.\n\n1. d3\n"}
{"id": "419227", "url": "https://cs.wikipedia.org/wiki?curid=419227", "title": "Zpravodajská správa Generálního štábu", "text": "Zpravodajská správa Generálního štábu\n\nZpravodajská správa generálního štábu ČSLA (ZS/GŠ ČSLA) byla v letech 1945-1992 československá vojenská zpravodajská služba. Jednalo se o službu s vnějším (t.j. rozvědným) polem působnosti. Zaměřovala se na sběr a zpracování informací vojenského charakteru. V rámci armády byla označována pod krycím názvem 248. provozní prapor.\n\nZS/GŠ podléhala přímo Náčelníkovi generálního štábu. Získané informace byly poskytovány jednak velení československé armády, později velení Spojených ozbrojených sil Varšavské smlouvy a také vojenským rozvědkám spojenců. ZS/GŠ byla po celou dobu své existence budována podle vzoru GRU a byla ji prakticky podřízena.\n\nZS/GŠ byla založena československou vládou v Košicích v dubnu 1945 jako 2. oddělení Hlavního štábu ministerstva národní obrany. \n\nNaplno svou činnost tehdejší 2. oddělení rozvinulo na podzim 1945; byla obnovena zahraniční zpravodajská činnost a byly dobudovány armádní zpravodajské orgány. Služba se od svého založení orientovala na sovětské vojenské zpravodajství a její činnost se tudíž orientovala proti západním armádám.\n\nV roce 1948 proběhly v 2. oddělení HŠ čistky, během nichž její řady opustilo množství politicky nespolehlivých zpravodajců. Zároveň nadále probíhalo zavádění sovětského modelu řízení služby. Hlavními protivníky se staly západní část Německa, Rakousko a státy nověvytvořeného NATO. Do konce čtyřicátých let byly pod 2. oddělení převedeny útvary radiového odposlechu a školící a výcviková střediska.\n\nBěhem reorganizace velení armády v roce 1950 došlo k přejmenování 2. oddělení HŠ na zpravodajské oddělení HŠ a na jaře 1951 na zpravodajskou správu Generálního štábu. K další reorganizaci došlo v roce 1956; vznikl radiový prapor.\n\nV roce 1959 došlo k jednomu z největších skandálů v historii ZS/GŠ; k defekci (zběhnutí důstojníka zpravodajské služby k nepříteli) Františka Tišlera, která byla o to nepříjemnější, že na nedostatky v Tišlerově práci předem poukazovala Vojenská kontrarozvědka, zodpovědná za obranu ZS/GŠ. Po této nepříjemnosti následovala hloubková kontrola služby a v roce 1962 reorganizace. V rámci ní došlo k přesunu řady skupin (radiový a radiotechnický průzkum, vojskový průzkum, diverzní průzkum, vývoj techniky, dešifrování a další) pod přímé velení zástupce náčelníka ZS/GŠ a informační, šifrovací, kádrové, mobilizační a finanční a také zpravodajská škola byly přímo podřízeny náčelníkovi ZS/GŠ.\n\nV roce 1965 došlo k další reorganizaci; strategická rozvědka, doposud řízená přes rezidentury v cizině byla přímo podřízena řízení z centra. Zároveň došlo k zúžení zájmu operačního agenturního průzkumu na Německo a Francii a zrušení domácích rezidentur.\n\nPrvní struktura služby byla ustavena 17. června 1945. Služba byla rozdělena do šesti skupin podle činností, kterými se zabývaly:\n\n\nV srpnu 1945 vznikla další skupina:\n\nStudijní oddělení se dále dělilo na čtyři sekce (později přejmenované na skupiny), které se zaměřovaly jednak na státy NATO, západní Evropy a Blízkého východu a jednak na speciální oblasti (vojenská technika) \n\nPátrací oddělení se dále dělilo na tři skupiny:\n\n\n"}
{"id": "419228", "url": "https://cs.wikipedia.org/wiki?curid=419228", "title": "Vladimír Šlajch", "text": "Vladimír Šlajch\n\nVladimír Šlajch (* 3. září 1955) je český stavitel varhan (varhanář) a restaurátor, vybavený licencí Ministerstva kultury pro všechna slohová období. Svou provozovnu má v Borovanech.\n\nOd roku 1978 (restaurování varhan v Zrcadlové kapli Klementina) se věnuje opravě a obnově historických varhanních nástrojů i stavbě nových mechanických nástrojů. Unikátní jsou mimo jiné jeho rekonstrukce v kostele sv. Šimona a Judy v Praze, ve Zlaté Koruně nebo v Oseku. Mezi jeho nejznámější práce patří celková rekonstrukce a restaurace unikátních plaských varhan. Staví i do Rakouska, Německa, Spojených států či Japonska. Na řadu jeho nástrojů nahrál svá CD český varhaník Jaroslav Tůma.\n\n"}
{"id": "419229", "url": "https://cs.wikipedia.org/wiki?curid=419229", "title": "HC Oceláři Třinec v české hokejové extralize 2009/2010", "text": "HC Oceláři Třinec v české hokejové extralize 2009/2010\n\n\n1. utkání\n\n2. utkání\n\n3. utkání\n\n4. utkání\n\n5. utkání\nDo semifinále postoupil tým HC Eaton Pardubice, když zvítězil 4 : 1 na zápasy\n\n\n"}
{"id": "419231", "url": "https://cs.wikipedia.org/wiki?curid=419231", "title": "Jaroslav Vodrážka (varhaník)", "text": "Jaroslav Vodrážka (varhaník)\n\nJaroslav Vodrážka (14. května 1930, Martin – 16. dubna 2019, Pastviny) byl český varhaník, především varhanní improvizátor.\n\nNarodil se v Turčianském Svätém Martině na Slovensku v rodině výtvarníka Jaroslava Vodrážky. V roce 1939 se přestěhoval do Prahy. Studoval na konzervatoři a Akademii múzických umění hru na varhany. Získal např. zlatou cenu v improvizační soutěži v nizozemském Haarlemu v roce 1958. Mezi jeho žáky patří mimo jiné Vladimír Roubal, Jaroslav Tůma, Vladimír Jelínek nebo Markéta Procházková.\n\n"}
{"id": "419232", "url": "https://cs.wikipedia.org/wiki?curid=419232", "title": "Kostel Stětí svatého Jana Křtitele (Dolní Chabry)", "text": "Kostel Stětí svatého Jana Křtitele (Dolní Chabry)\n\nKostel Stětí svatého Jana Křtitele je románský kostelík v Praze-Dolních Chabrech stojící na malém návrší Bíleneckého náměstí. Jedná se o románský pravoúhlý kostel s apsidou a románskými malbami. Pod kostelem jsou zachovány základy tří starších svatyní, z nichž rotunda měla podlahu pokrytou reliéfně zdobenými dlaždicemi.\n\nArcheologickým výzkumem v letech 1973-1974 bylo zjištěno, že se jedná již o čtvrtou sakrální stavbu na tomto místě. Z nejstaršího kostela byly odkryty drobné zídky z opukových kamenů na nich se dochovaly zbytky spáleného dřeva, snad dřevěné hrobní kaple. Jeho výstavba je odhadována na počátek 11. století. Této dataci odpovídají i nejstarší hroby v blízkosti kostela.Druhou stavbou byl podélný kostelík s půlkruhovitou apsidou na východ, stavěn z lomového kamene technikou klasového zdiva (opus spicatum). Třetí stavbou byla rotunda s apsidou na východ z doby před polovinou 12. století o průměru 12,60 m. To znamená, že se jedná o druhou největší známou románskou rotundu na území Čech (po rotundě svatého Víta na Pražském hradě). Podlaha rotundy byla vyskládána románskými reliéfními dlaždicemi, na kterých bylo asi 20 různých typů - geometrických, rostlinných, zvířecích i postav. Typická chaberská dlaždice je námět proroka Daniela \"v jámě lvové\" a stromy života s ptáky. Na další z dlaždic je zobrazeno poprsí vladaře s nápisem REX N.,údajně se jedná o krále Nabúkadnesara s Danielova příběhu.\n\nRománský kostel byl postaven ve 3. čtvrtině 12. století kvádříkovou technikou. Hlavní část kostela má pravoúhlý půdorys o rozměrech přibližně 8×13 metrů s osou orientovanou od východu na západ. Východní strana je zakončena půlkruhovou apsidou. Na severní straně poblíž apsidy přiléhá malá čtvercová sakristie o rozměrech asi 5×5 metrů. Ze sedlové střechy vyčnívá uprostřed štíhlá věžička; apsida je zastřešena odděleně. Hlavní vchod do kostela je malým portálem z jižní strany.\n\nV apsidě kostela byly v roce 1905 objeveny vzácné románské malby, z let 1230-40 Kristus v mandorle a průvod apoštolů. Z roku 1250-60 se dochoval nejstarší nástěnný mariánský cyklus v Čechách! Nad vstupem do kostela se nachází renesanční malba mísy s uťatou hlavou svatého Jana Křtitele.\n\nKostel byl poškozen během husitských válek, kdy mimo jiné shořela střecha. Po válkách byl kostel pozdně goticky opraven a střecha byla zvýšena. Na půdě kostela se ukrývá kamenická značka s letopočtem A.D.1439. Kostel byl opravován také po třicetileté válce. V barokní době byla zbudována nová kruchta a po roce 1729 byl proti dveřím namalován iluzivní oltář Panny Marie.\n\nV těsné blízkosti kostela se nachází dřevěná zvonice s původními zvony, ulité rodinou Bellmanů. Zvonici můžeme datovat podle nejstaršího zvonu od Josepha Schöenfeldta z roku 1695.\n\nFarnost v Dolních Chabrech zanikla během třicetileté války. Od té doby je kostel filiálním kostelem kostela svatého Václava na Proseku. V roce 1905 byl zrušen zdejší hřbitov, pohřbívat se začalo na nově zřízeném hřitově v ulici Pod Zámečkem.\n\nSoučasný stav kostela vyžaduje náročnou rekonstrukci: je narušena statika zdiva, krovy napadené škůdci byly již koncem roku 2010 opraveny.\n\nZáklady starších staveb jsou z opukových kamenů spojovaných hliněnou nezpevněnou maltou. Po jejich odkrytí při archeologickém výzkumu docházelo díky kolísání teploty a zemní vlhkosti k jejich degradaci a hrozila celková destrukce základů. Proto bylo v září a říjnu 2014 podzemí kostela pod odborným vedením památkářů zpětně zasypáno drceným štěrkem a viditelná zůstala pouze románská patka sloupu empory.. O získání finančních prostředků na další opravy se snaží Občanské sdružení na ochranu památek v Dolních Chabrech a Pražské Arcibiskupství.\n\n\n"}
{"id": "419235", "url": "https://cs.wikipedia.org/wiki?curid=419235", "title": "Univerzita George Washingtona", "text": "Univerzita George Washingtona\n\nUniverzita George Washingtona, anglicky George Washington University, je elitní soukromá univerzita ve Washingtonu, D.C.. Tato škola byla založena v roce 1821 pod názvem \"Columbian College\".\n\nUniverzita se skládá ze 14 fakult, z nichž je známá například George Washington Law. Tato právnická fakulta se v předních žebříčcích U.S. News & World Report pro rok 2020 umístila na 22. místě ve Spojených státech. Nejvýše se GW Law umístil v oblastech práva mezinárodního a také práva duševního vlastnictví, ve kterých univerzita dosáhla totožně na 5. příčku. V konkurenci zahraničních univerzit se právní fakulta podle akademického žebříčku Shanghai Ranking pro rok 2018 umístila na 17. místě na světě.\n\nKampus školy se rozléhá v samém centru Washingtonu, D.C. Přímo dokonce sousedí s institucemi jakožto Mezinárodní měnový fond či Světová banka. Sídlo amerických prezidentů, Bílý dům, je od školy vzdáleno pár ulic.\n\nV roce 2015 měla univerzita kolem 1 100 absolventů v zahraničních službách Spojených států amerických, což ji řadilo na druhé místo hned za Georgetownskou univerzitu. Škola se současně umisťuje na samém vrcholu žebřičku \"politicky nejangažovanějších univerzit\" v USA, a to podle populárního amerického odborného žurnálu The Princeton Review.\n\nÚspěšní absolventi této školy mají široké uplatnění především v oblastech: psychologie, právní věda, medicína, inženýrství a aplikované vědy, pedagogika, podnikání a mezinárodní politika.\n\nNa univerzitě studuje přes 19 000 studentů.\n\nSportovní týmy školy se nazývají \"Colonials\".\n\n\n"}
{"id": "419236", "url": "https://cs.wikipedia.org/wiki?curid=419236", "title": "Kostel Stětí svatého Jana Křtitele", "text": "Kostel Stětí svatého Jana Křtitele\n\nKostelů zasvěcených Stětí (Umučení) svatého Jana Křtitele je vícero:\n\n\n"}
{"id": "419238", "url": "https://cs.wikipedia.org/wiki?curid=419238", "title": "Seznam měst na Barbadosu", "text": "Seznam měst na Barbadosu\n\nToto je seznam měst na Barbadosu.\n\nZdaleka největší aglomerací na Barbadosu je Bridgetown, kde 1. ledna 2005 žilo 98 511 obyvatel, což představuje asi 37% obyvatelstva celé země. V následující tabulce jsou uvedena města nad 500 obyvatel, výsledky sčítání obyvatelstva z 2. května 1990, odhady počtu obyvatel k 1. lednu 2005 a distrikty (\"parishes\"), do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "419242", "url": "https://cs.wikipedia.org/wiki?curid=419242", "title": "Seznam měst na Bahamách", "text": "Seznam měst na Bahamách\n\nToto je seznam měst na Bahamách.\n\nZdaleka největší aglomerací na Bahamách je Nassau, kde žije 227 940 obyvatel, což představuje asi 70 % obyvatelstva celé země.\n\nV následující tabulce jsou uvedena města nad 200 obyvatel, výsledky sčítání obyvatelstva z 5. května 1990, odhady počtu obyvatel k 1. lednu 2005 a správní jednotky (distrikty), do nichž města náleží. Ostrov New Providence je spravován přímo vládou a nepatří do žádného distriktu. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "419243", "url": "https://cs.wikipedia.org/wiki?curid=419243", "title": "Natal", "text": "Natal\n\nNatal je historická provincie v dnešní Jihoafrické republice. Jednalo se o nejmenší ze čtyř tradičních provincií Jižní Afriky (Kapsko, Transvaal, Natal a Oranžský svobodný stát). Nyní je součástí provincie Kwazulu-Natal.\n\nO Vánocích roku 1497 obeplul Portugalec Vasco da Gama území dnešního Durbanu a pojmenoval jej jako Terra Natalis (z portugalského slova \"Natal\" – Vánoce). V roce 1540 založili Portugalci stálou osadu na sever od zálivu Delagoa. Vnitrozemí Natalu obýval domorodý kmen Zulu, jenž pod vedením Dingiswaye (1807–17) a Šaky (1817–28) vytvořil mocné království na sever od řeky Tugela. V roce 1824 se stává Port Natal zásluhou Britů obchodním střediskem oblasti a v témže roce jim na základě smlouvy Šaka přenechává pobřežní pás o délce 80 kilometrů.\n\nO pět let později byl Šaka zavražděn a vlády se ujímá jeho bratr Dingane. Toho však část příslušníků odmítá uznat za nového vládce a odcházejí na území ovládané Brity. Tato situace vede ke sporu mezi Dinganem a Brity, který je zažehnán až v roce 1835, kdy se Britové zavázali vydat všechny uprchlíky výměnou za jejich omilostnění. Zároveň získávají polovinu území Natalu. Z přístavu Port Natal se stává Durban.\n\nV říjnu roku 1837 přišla do Natalu první skupina Búrů vedená Pieterem Retiefem, hugenotem žijícím ve východní části Kapska. Během této cesty vybral Retief polohu hlavního města nového státu. Následně šel k Dinganemu s žádostí o postoupení území sedlákům nizozemského původu. Ten na podmínky Búrů přistoupil výměnou za určité krádeže dobytka. Dne 4. února 1838 podepsali Retief s Dinganem dohodu o postoupení území.\n\nO dva dny později byla na příkaz Dinganeho Retiefova skupina pobita. Zulský král poté rozkázal zabít všechny Búry, kteří vstoupí na území Natalu. Jednotky Zuluů ještě téhož dne překročily řeku Tugelu a většina postupujících búrských skupin byla povražděna. Zbylá část Búrů se narychlo opevnila a odrazila útoky Zuluů. Ti během jednoho týdne vyvraždili na 600 Búrů včetně žen a dětí.\n\nBritští osadníci se doslechli o útoku Zuluů a rozhodli se spolu se spřátelenými Zului překročit Tugelu. V krvavé bitvě byli však jednoznačně poraženi a do Durbanu se vrátili pouze čtyři. Přeživší obyvatelé Durbanu hledali útočiště na lodích v přístavu. Poté, co se Zuluové stáhli, se část Angličanů vrátila do města, další však odpluli do Kapska.\n\nBúrové posilnění o nově příchozí z Dračích hor se rozhodli pod vedením Hendrika Poetgiera a Pieta Uyse zaútočit na Dinganeho, avšak padli do léčky a část z nich zemřela včetně Poetgiera a jeho syna Dirka.\n\nBúrové byli v kritické situaci, avšak na konci roku získali posily a v prosinci vyrazilo 460 mužů vedených generálem Andriesem Pretoriem bojovat s Zuluy. Došlo k bitvě na březích řeky Buffalo, v níž byli Zuluové přes početní výhodu poraženi.\n\nPo návratu na jih byl Pretorius překvapen, že vyčleněná skupina 72 mužů obsadila Port Natal. Se souhlasem zbylých Angličanů vyhlásili přístav za svou državu. Ihned poté guvernér Kapska George Napier vyzval uprchlíky k návratu do města a varoval Búry před vyhlášením nezávislé republiky, jež by ležela na pobřeží. Po roce se búrští bojovníci z města stáhli.\n\nDingane byl nahrazen svým bratrem Mpandem, jenž se s Búry dohodnul na vytvoření vazalského státu Zulsko na sever od řeky Tugely. Samotní Búrové vyhlásili v roce 1839 nezávislou republiku s hlavním městem Pietermaritzburg a požadovali po Britech její uznání. Guvernér Kapska Napier byl zprvu plánům natalských sedláků nakloněn, avšak na příkaz královny a z obav před útoky Búrů pod vedením Pretoria se k uznání nezávislosti začal stavět odmítavě. Napier nabídl natalským sedlákům stejné postavení jako měli britští statkáři a taktéž vojenskou ochranu, avšak to bylo Búry zamítnuto.\n\nV květnu 1842 zaútočili Britové pod vedením plukovníka Charltona Smithe na vesnici Kongela, avšak jejich útok byl odražen a museli se stáhnout do základního tábora, kde byli až do připlutí válečné lodě Southampton v obležení. V roce 1843 byl Natal dobyt a přes ozbrojený odpor části Búrů z Dračích hor se stal v květnu britskou kolonií. Na 500 rodin búrských sedláků prchlo do Transvaalu a Oranžského svobodného státu a byli nahrazeni převážně britskými zemědělci.\n\nDo roku 1845 byl Natal spravován z Kapska prostřednictvím komisaře. Prvním guvernérem se stal Martin West. Objevily se první snahy vyhradit část území pro skupiny národů Bantu, jejichž počet jasně převyšoval bílé obyvatelstvo. V 60. letech 19. století také narůstal počet Indů, kteří zde jezdili jako sezónní dělníci pracovat na třtinové plantáže a do diamantových dolů. Vzrostla také nespokojenost domorodého obyvatelstva s britskou nadvládou, což vyústilo v ozbrojené střety. V roce 1866 Britové anektovali Kafrarii, jež byla připojena k Natalu. Během anglo-zulských válek sloužil Natal jako základna pro útoky Britů. V roce 1887 Britové dobyli Zulsko, které bylo o deset let později formálně připojeno k provincii Natal.\n\nV 80. letech 19. století zapříčinil nález zlata v Transvaalu masivní rozvoj dopravní sítě. Byla vybudována poměrně hustá železniční síť a rozšiřil se přístav v Durbanu. V roce 1898 se Natal stal členem celní unie. Během Jihoafrické války (1899–1902) byl Natal napaden búrskými republikami. Po celou válku zůstal probritský kvůli britskému původu vládnoucí minority. Po ukončení války se uvažovalo o vytvoření unie Transvaalu a Natalu, k čemuž však nakonec nedošlo. V roce 1910 se stal součástí nově vzniklé Jihoafrické unie, která zanikla v roce 1961.\n\n"}
{"id": "419246", "url": "https://cs.wikipedia.org/wiki?curid=419246", "title": "Seznam měst na Kubě", "text": "Seznam měst na Kubě\n\nToto je seznam měst na Kubě.\n\nZdaleka největší aglomerací na Kubě je Havana, kde 1. ledna 2005 žilo 2 581 619 obyvatel, což představuje asi čtvrtinu obyvatelstva celé země.\n\nV následující tabulce jsou uvedena města nad 30 000 obyvatel, výsledky sčítání obyvatelstva z 11. září 1981 a 6. září 2002, odhady počtu obyvatel k 31. prosinci 2005 a správní jednotky (provincie), do nichž města náleží. Ostrov Isla de la Juventud představuje území se zvláštní správou a nepatří do žádné provincie. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "419249", "url": "https://cs.wikipedia.org/wiki?curid=419249", "title": "Ivan Sedláček", "text": "Ivan Sedláček\n\nIvan Sedláček (* 15. dubna 1932, Zvolen, Československo), je český sbormistr.\n\nRoku 1939 se s rodiči přestěhoval do Vyškova na Moravě a o něco později do Brna. K hudbě Ivana Sedláčka přivedli rodiče. Jeho otec Rudolf Sedláček (1888-1973) byl školním inspektorem, který se po I. světové válce věnoval rozvoji školství na středním Slovensku. Po II. světové válce učil na Učitelském ústavu v Brně a příležitostně vyučoval hudební výchovu na gymnáziu. Matka Růžena Sedláčková (1895-1944) pracovala jako ředitelka školy pro ženská povolání. Zemřela, když bylo Ivanu Sedláčkovi 12 let. Druhou matkou se Sedláčkovi stala, sólistka VSMU (Vachův sbor moravských učitelek) a dirigentka Brněnského dívčího dětského sboru, Jitka Sedláčková–Reindlová.\n\nIvan Sedláček vystudoval gymnázium v Brně - Králově Poli, zde měl pro své politické smýšlení problémy s přihláškou ke studiu hudební vědy. Nakonec v roce 1954 absolvoval obor český jazyk – dějepis na pedagogické fakultě v Brně a na filozofické fakultě v Brně v roce 1970 absolvoval jednooborovou bohemistiku. Přestože Sedláček hudbu nestudoval, hudbě se věnoval a zdokonaloval se soukromým studiem. Základy dirigování získal u Zdeňka Kaňáka, dále soukromě studoval dirigování u sbormistra Libora Coufalíka. V pěvecké výchově se zdokonaloval u prof. Jiřího Bara.\n\nPo studiích krátce působil v Ostravě (1954-1956), poté získal pracovní místo ve Šlapanicích u Brna, kde na základní škole působil na plný úvazek až do roku 1975. V letech 1975 až 1983 působil Sedláček, mimo jiné, jako externista na různých brněnských gymnáziích. Na Gymnáziu Křenová jeho zásluhou vznikl smíšený pěvecký sbor, na gymnáziu Brno Koněvova v roce 1972 - 1973 vedl sbor, který založila Miluše Kleinová a dal mu jméno Mladí madrigalisté.\n\nV letech 1969 až 1997 působil Sedláček jako externí pedagog Janáčkovy akademie múzických umění a vyučoval posluchače dirigování předmět Teorie a praxe řízení dětského sboru.\n\nV roce 1956 založil ve Šlapanicích u Brna nepovinný pěvecký kroužek nazvaný Šlapanický dětský sbor. Od samého počátku Sedláček usiloval o repertoár, kterým by se jeho sbor odlišoval od podobných těles. Spolupráce se soudobými autory (např. Petr Eben, František Emmert, Pavel Čotek, Osvald Chlubna, Ctirad Kohoutek, Jiří Matys, Lukáš Matoušek, Věroslav Neumann, Arnošt Parsch, Zdeněk Pololáník, Miroslav Raichl, Petr Řezníček, Klement Slavický, Vladimír Werner, Evžen Zámečník, aj.) a skladby, které napsali z podnětu Ivana Sedláčka, obohatily českou sborovou tvorbu o více než pět desítek význačných děl.\nJiž v březnu 1957 Šlapanický dětský sbor vyhrál okresní kolo Soutěže tvořivosti mládeže, v dalších letech následovala stejná ocenění i z krajských kol.\n\nRoku 1960 byl sbor poprvé pozván do Československého rozhlasu v Brně. Úspěchem bylo též vítězství v ústředním kole Soutěže tvořivosti mládeže v Bratislavě roku 1962. Sbor se, mimo jiné, také několikrát představil na festivalu vokální tvorby v Jihlavě či na Sborovém festivalu Brno.\n\nRoku 1965 započala spolupráce s brněnskou operní scénou, prvně sbor účinkoval v opeře Bohéma Giacoma Pucciniho (předpremiéra a premiéra 30. dubna a 4. května 1965 v Brně v Janáčkově divadle). V této době se těleso značně rozrostlo o zpěváky z Brna, z tohoto důvodu a také z technických důvodů spojených s častými večerními představeními v opeře se brzy zkoušky sboru přesunuly ze Šlapanic u Brna do Janáčkova divadla.\n\nDále nebylo důvodu, aby sbor nesl jméno Šlapanický dětský sbor a tak roku 1967 transformoval na sbor Kantiléna, která se stala sborem přísně výběrovým.\nV sedmdesátých a na počátku osmdesátých let Sedláček s Kantilénou, vedle jiného, zvítězil v celostátní soutěži výběrových sborů ve Svitavách, na několika mezinárodních soutěžích (např. Neerpelt, Celje, Arezzo) či natáčel do rozhlasu a televize. Dále účinkoval na samostatném koncertu na kongresu ISME (Mezinárodní společnost pro hudební výchovu) v síni Varšavské filharmonie a v roce 1981 získal absolutní vítězství na Concorso polifonico Quido di Arezzo, (k vítězství přispělo uvedení bitonálního dvojsboru Evžena Zámečníka Utvořme krajinu zpěvu). V roce 1983 vyhrál Ivan Sedláček konkurz na místo sbormistra dětského sboru Státní filharmonie Brno, převzal část dětí ze zbytku Lýskova Brněnského dětského sboru, který v té době patřil k filharmonii a od roku 1984 je včlenil do Kantilény, která se stala filharmonickým dětským sborem. Do doby, než sbor opustili poslední zpěváci původního Lýskova sboru,\nvystupoval pod jménem Brněnský dětský sbor Kantiléna. V době komunismu nesměla Kantiléna zpívat duchovní skladby a motetta vokální polyfonie. Teprve po listopadu 1989 mohl Sedláček svobodně rozšířit dramaturgii sboru o tyto skladby,\ns kterými Kantiléna pravidelně účinkovala na nově zavedeném cyklu abonentních koncertů duchovní hudby a později v řadě svátečního cyklu. Otevření hranic také dovolilo pravidelné koncertní cesty do zahraničí, Sedláček s Kantilénou podnikl turné po Japonsku, USA a Kanadě, Řecku, Švýcarsku, Itálii a mnoha dalších zemích. Jako sbormistr a umělecký vedoucí Kantilény Sedláček působil do konce roku 2005.\n\nV roce 2006 stanul v čele nově vzniklého Smíšeného sboru Kantiléna, složeného z bývalých zpěváků všech generací. Základ repertoáru smíšeného sboru tvoří skladby vokální polyfonie, ale i díla českých skladatelů např. Antonína Dvořáka, Leoše Janáčka nebo Petra Řezníčka. Tento sbor Sedláček vedl a řídil až do června roku 2008.\n\nKantilénou prošlo i několik budoucích sólistů a dirigentů. Mezzosopranistky Magdalena Kožená a Marika Žáková, tenorista Pavel Černoch, sopranistka Veronika Hajnová-Fialová aj. nebo dirigenti Milan Kaňák, Pavel Koňárek, Jakub Klecker nebo Jaroslav Kyzlink. Mnoho z nich s Ivanem Sedláčkem spolupracovalo i po skončení aktivní činnosti ve sboru. Například Magdalena Kožená si Kantilénu pozvala ke spoluúčinkování na koncert roku 1997 do Smetanovy síně Obecního domu a 2002 do Rudolfina v Praze. MgA. Jakub Klecker se dokonce stal Sedláčkovým nástupcem a převzal po jeho odchodu Sbor dětí a mládeže při Filharmonii Brno Kantiléna i Smíšený sbor Kantiléna. Sbor dětí a mládeže při Filharmonii Brno Kantiléna vede dodnes.\n\nDnes Ivan Sedláček přednáší na různých sbormistrovských seminářích, působí jako člen soutěžních porot na národních i mezinárodních soutěžích, je rádcem mladým umělcům a studentům. Stále je členem Odborné rady informačního a poradenského střediska ARTAMA Praha pro dětské sbory. Za svoji dlouholetou kvalitní a profesionální práci byl Ivan Sedláček několikrát oceněn.\n"}
{"id": "419252", "url": "https://cs.wikipedia.org/wiki?curid=419252", "title": "Seznam měst na Trinidadu a Tobagu", "text": "Seznam měst na Trinidadu a Tobagu\n\nToto je seznam měst na Trinidadu a Tobagu.\n\nZdaleka největší aglomerací na Trinidadu a Tobagu je Port-of-Spain, kde 1. ledna 2005 žilo 267 527 obyvatel, což představuje asi 20% obyvatelstva celé země.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 15. května 2000, odhady počtu obyvatel k 1. lednu 2005 a správní jednotky (oblasti), do nichž města náleží. Města Arima, Chaguanas, Point Fortín, Port-of-Spain a San Fernando jsou samostatná a nepatří do žádné oblasti. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "419255", "url": "https://cs.wikipedia.org/wiki?curid=419255", "title": "Staronúbijština", "text": "Staronúbijština\n\nStaronúbijština (\"stará núbijština\") je starověký núbijský jazyk, kterým se v oblasti Núbie hovořilo přibližně do 15. století a představuje přímého předchůdce dnešnímu jazyku Nobiin a dalším moderním núbijským jazykům. Jeho psaná forma je zachována nejméně na stovce stran různých dokumentů, převážně křesťanského liturgického charakteru (nejznámější je \"Umučení svatého Meny)\". Staronúbijština pro svůj zápis využívala upravenou podobu koptského a unciálního řeckého písma. Společně s jazykem ge'ez a meroejštinou patří staronúbijština k nejstarším severoafrickým psaným jazykům.\n\n"}
{"id": "419260", "url": "https://cs.wikipedia.org/wiki?curid=419260", "title": "Krátká a dlouhá škála", "text": "Krátká a dlouhá škála\n\nKrátká a dlouhá škála jsou dva rozšířené různé systémy pojmenování vysokých čísel v desítkové soustavě. Základní rozdíl je ve velikosti násobku, po kterém se mění názvy čísel. V kontinentální Evropě se používá dlouhý systém s násobkem milion. To znamená, že bilion je milion milionů, trilion je milion bilionů atd… Naproti tomu ve většině anglicky mluvících zemí se používá krátká škála s násobkem tisíc. V takovém systému bilion znamená tisíc milionů, trilion znamená tisíc bilionů (a tedy milion milionů). V dlouhém systému se pro číslo tisíc milionů používá název miliarda, pro číslo tisíc bilionů se používá biliarda atd… Tato pojmenování v krátkém systému nemají smysl.\n\nRozdíl v pojmenování vede často k chybným překladům a nedorozuměním. Z důvodu nejednoznačnosti BIPM i NIST nedoporučují užívat slovní vyjádření (a jeho zkratky).\n\nVedle těchto systémů existuje nebo existovala řada dalších systémů, zejména v asijských kulturách.\n\nFrancouzští matematici 15. století (Jehan Adam, Nicolas Chuquet, E. de la Roche) vzali za základ milion (10) a nad ním vytvořili systém velkých číslovek s latinskými předponami \"bi-, tri-, quadri-\" atd., kde násobitelem byl rovněž milion (10, 6 nul navíc), tzv. „dlouhý systém“. Bilion tedy znamenal milion milionů čili 10, trilion milion bilionů 10 atd. Z praktických důvodů se však užívalo i slovo milliard, které znamenalo tisíc milionů čili 10.\n\nV průběhu 17. století však opět ve Francii a v Itálii vznikl jiný, tzv. krátký systém, kde násobitelem byl tisíc (10, tři nuly navíc). Bilion tedy znamenal tisíc milionů čili 10, trilion tisíc bilionů čili 10 atd. Tento systém pronikl do britských kolonií a v 19. století převládl ve Francii a v USA. Mezinárodní konference o mírách a váhách doporučila roku 1948 přijetí dlouhého systému, což však udělala jen Francie.\n\nV současné době se tedy užívání těchto číslovek v různých zemích liší. Téměř všechny anglicky mluvící země užívají krátký systém (10, 10, …), kdežto na evropském kontinentě se užívá dlouhý (10, 10, …) a vedle něho také miliarda.\n\nObdobná terminologie platí i pro zmenšování, tedy řádové zlomky: Nano 10 je tedy evropská miliardtina, kdežto v angličtině se použije již billionth.\n\n\n"}
{"id": "419266", "url": "https://cs.wikipedia.org/wiki?curid=419266", "title": "Hnutí budoucnosti", "text": "Hnutí budoucnosti\n\nHnutí budoucnosti (arabsky \"تيار المستقبل\") je libanonské liberální politické hnutí vzniklé v roce 1992. V jeho čele stojí Saad Harírí, syn Rafíka Harírího.\n\nHnutí je nejsilnějším členem Aliance 14. března, která získala parlamentní většinu v roce 2005 (hnutí drží 36 mandátů ze 128). Hlavní voličskou podporu má u sunnitských muslimů, i když se nedefinuje jako organzace s náboženskou spojitostí. Spolupracuje s drúzskou Pokrokovou socialistickou stranou a s křesťanskou stranou Katáib.\n\nÚspěšnost a popularitu hnutí také zajišťují jeho média, zahrnující noviny, televizní a rozhlasové stanice.\n\n"}
{"id": "419269", "url": "https://cs.wikipedia.org/wiki?curid=419269", "title": "Ministerstvo vnitra Spojených států amerických", "text": "Ministerstvo vnitra Spojených států amerických\n\nMinisterstvo vnitra (anglicky: United States Department of the Interior (DOI), nebo jen Interior Department), je ministerstvo federální vlády ve Spojených státech, zodpovědné za správu a ochranu přírody a přírodního bohatství většiny federální země a správu programů vztahujících se k původnímu obyvatelstvu Spojených států, Aljašky, Havaje a ostrovníchoblasti Spojených států amerických.\n"}
{"id": "419272", "url": "https://cs.wikipedia.org/wiki?curid=419272", "title": "Kehl", "text": "Kehl\n\nKehl je německé velké okresní město na západě Bádenska-Württemberska, ležící na řece Rýn. Na protějším břehu řeky, dostupným přes most Beata Rhenana, se nachází francouzské město Štrasburk. Kehl je třetí největší město zemského okresu Ortenau a je středem oblasti horního centra Offenburg.\n\n\n\n"}
{"id": "419273", "url": "https://cs.wikipedia.org/wiki?curid=419273", "title": "Live Is Life", "text": "Live Is Life\n\n„Live Is Life“ je nejznámější píseň rakouské skupiny Opus. Píseň vyšla v roce 1984 na stejnojmenném albu a v druhé polovině 80. let se stala hitem. Píseň se dočkala mnoha cover verzí o které se postarala například skupina Hermes House Band a DJ Ötzi, skladbu ve značně pozměněné podobě nahrála také industriální skupina Laibach.\n\nK písni se váže legenda, kdy měl člen kapely zavolat česky do davu \"holky, běžte dál\". Ve skutečnosti však zavolal \" All together now\" (teď všichni společně)\n\n"}
{"id": "419277", "url": "https://cs.wikipedia.org/wiki?curid=419277", "title": "Pavel Drábek", "text": "Pavel Drábek\n\nPavel Drábek (* 1974, Brno) je český teatrolog, anglista, překladatel starších anglických her a libretista. Specializuje se na dílo Williama Shakespeara a na jeho české překlady, na evropské divadlo raného novověku a divadelní teorii. Je také činný jako praktický divadelník. Pro nakladatelství Větrné mlýny vede edici dramatické klasiky \"REPERTOÁR\". Je zakladatel, libretista a umělecký vedoucí (do roku 2015) Ensemblu Opera Diversa, kde spolupracuje se skladatelem Ondřejem Kyasem na operách.\n\n\n\n\n\n\n"}
{"id": "419279", "url": "https://cs.wikipedia.org/wiki?curid=419279", "title": "HC ’05 iClinic Banská Bystrica", "text": "HC ’05 iClinic Banská Bystrica\n\nHC ’05 iClinic Banská Bystrica je slovenský hokejový klub z Banské Bystrice.\n\nHokej se v Banské Bystrici začal oficiálně hrát od roku 1922. V období Slovenské republiky patřil banskobystrický klub mezi nejlepší hokejová družstva. Po 2. světové válce hrála Banská Bystrica nejvyšší československou ligu, později sestoupila do 1. slovenské národní hokejové ligy. V sezoně 1994/1995 Banská Bystrica vyhrála 1. ligu a postoupila do extraligy, odkud po dvou letech sestoupila. Vrátila se v sezoně 1998/1999, ale opět vypadla. Později nastal výpadek hokeje v městě, který vyvrcholil posledním místě v 1. lize v sezoně 2004/2005 a tým se zachránil až v baráži proti týmu HKm Humenné.\n\nV létě 2005 původní banskobystrický klub (hrající naposledy pod názvem ŠaHK Banská Bystrica) zanikl a celá infrastruktura přešla do nově vzniklého klubu HC 05 Banská Bystrica. Klub hned na to vyhrál 1. ligu, ale postoupit nemohl, protože byl farmou HKm Zvolen. Postup do extraligy se proto uskutečnil až v sezoně 2007/2008. Od té doby se klub v extralize zabydlel a je pravidelným účastníkem play-off. Po dvou finálových prohrách v sezónách 2014/2015 a 2015/2016 se Banská Bystrica dočkala v sezóně 2016/2017 premiérového mistrovského titulu.\n\n\n"}
{"id": "419281", "url": "https://cs.wikipedia.org/wiki?curid=419281", "title": "Ensemble Opera Diversa", "text": "Ensemble Opera Diversa\n\nEnsemble Opera Diversa je brněnský divadelní soubor profesionálních hudebníků a zpěváků, kteří interpretují operu a hudbu „diversně“, tedy odlišně. Počátky souboru sahají až do roku 1999, avšak pod názvem Ensemble Opera Diversa vystupuje soubor teprve od roku 2003. Soubor zpřístupňuje vážnou komorní hudbu i (mini)opery nejširšímu publiku, nejčastěji v neformálním (bezprostředním) prostředí. Jádrem souboru jsou dva zakládající členové Ondřej Kyas a Pavel Drábek, kteří pro ansámbl tvoří hudební a hudebně-dramatická díla, ve kterém se stírá odstup mezi interprety a posluchači. Mottem, které vyjadřuje umělecký program EOD, je \"OPERA – HUDBA – MEDVĚD – ZEMĚTŘESENÍ\". Motto vzdává hold Benedettu Marcellovi a jeho spisku \"Divadlo podle módy\" (1721).\n\nPod názvem Ensemble Opera Diversa vystupuje soubor od roku 2003, avšak založen byl už v roce 1999. V tomto roce byla uvedena první autorská miniopera \"The Parrot\" (Papoušek) na motivy básně E. A. Poea Havran. Od té doby uvedl Ensemble Opera Diversa třináct původních autorských kusů a sehrál stovky koncertů klasické hudby v České republice i v zahraničí, kde vystupuje na hudebních festivalech v Rakousku a Itálii, na které je pravidelně zván. Soubor je vyhledáván pro svůj nový, osobitý přístup k interpretaci klasické i moderní hudby.\n\nRoku 2010 se ansámbl rozrostl o bývalý studentský sbor Kamuffláž, posléze přejmenovaný na Ensemble Versus, komorní sbor pro duchovní hudbu. Jeho sbormistr Vladimír Maňas tehdy také začal pro soubor pracovat jako dramaturg koncertních projektů. Na počátku existence Ensemble Opera Diversa byla hodinová prostorová kompozice díla Stabat Mater, jehož autorem je dvorní skladatel Ondřej Kyas.  Toto dílo bylo složeno pro komorní orchestr, varhany, sóla (soprán a bas), velký a malý sbor. Inscenace byla uvedena pod taktovkou Jana Ocetka v podání orchestru Ensemble Opera Diversa, smíšeného sboru VUT Vox Iuvenalis (sbormistr Jan Ocetek) a komorního sboru Versus v kostele sv. Augustina v Brně 22. března 2010. Koncert v přímém přenosu přenášelo Radio Proglas. Úspěch Stabat Mater povzbudil soubor k založení další koncertní linie: vedle vlastních orchestrálních koncertů a vystoupení Ensemble Versus (nejčastěji v podobě zpívaných rozjímání podle příslušné liturgické doby, sestavených ze skladeb 16. a 20. století) se tak Ensemble Opera Diversa snaží o uvedení alespoň jednoho koncertu soudobé duchovní hudby ročně.\n\nV brněnských premiérách byly takto uvedeny mimo jiné skladby Ondřeje Štochla, Hany Škarkové, Ondřeje Kyase, Miloše Štědroně, Petera Grahama, Radima Bednaříka, Davida Matthewse, Roberta Hejnara, Pavla Zemka Nováka, Františka Gregora Emmerta a dalších.\n\nEnsemble Opera Diversa tak v současnosti (2019) tvoří komorní orchestr, sólisté, zpěváci, herci a komorní sbor Ensemble Versus.\n\nOperní ensemble uvádí původní tvorbu autorské dvojice Ondřej Kyas | Pavel Drábek. Jedná se o kratší miniopery, na produkcích často doprovázené vystoupením komorního orchestru v kombinovaném programu klasické a původní tvorby. Miniopery vznikly jako specifický, svébytný žánr kratších operních zpěvoher, obvykle humorně laděných. Patrná je inspirace barokním příběhem, lidovými pověrami, japonským uměním a v neposlední řadě barokními lidovými operami (někdy nazývané „hanácké“). Mnohé miniopery jsou oslavou osobitých míst v České republice (Polabí v \"Mluvícím dobytku\") nebo konkrétních přírodních jevů (hydrologická árie Labe). Ensemble Opera Diversa v současnosti (2019) tvoří komorní orchestr, sólisté, zpěváci, herci a komorní orchestr Ensemble Versus.\n\nSmyčcový orchestr Ensemble Opera Diversa je nedílnou součástí souboru. Vznikl v roce 2005 a je od počátku veden koncertním mistrem Janem Bělohlávkem. Dramaturgem je Vladimír Maňas. Ansámbl je podle okolností rozšiřován o bicí nebo dechovou sekci. Dirigentkou, která s ansámblem nejčastěji a pravidelně od roku 2006 pracuje, je Gabriela Tardonová. Na operních i koncertních projektech však soubor spolupracoval s řadou dalších dirigentů: s Tomášem Hanákem (Společná smrt milenců v Šinagawě), Andreasem Kröperem (novodobá premiéra Salieriho Gratulační kantáty pro hraběte Haugwitze v Náměšti nad Oslavou), Vítem Spilkou, Janem Ocetkem a Tomášem Krejčím. Soubor během roku uvede ve vlastní produkci přibližně tři až pět tematických projektů. V roce 2010, kdy mělo premiéru oratorium Ondřeje Kyase, Stabat Mater, vznikla tradice uvádění jednoho až dvou chrámových koncertů ročně. Při těchto příležitostech vystupuje také sbor Ensemble Versus. Orchestr je zároveň vyhledávaným interpretem klasické hudby (Johann Sebastian Bach, Wolfgang Amadeus Mozart, Leoš Janáček, Joseph Haydn a další) i moderních skladatelů (Kreuz, Steinkogler, Hueber). Doprovází také koncerty sólistů, například koncert Miloslava Jelínka na 8. mezinárodním setkání kontrabasistů v Brně 2007. Mezi nejdůležitější autorské počiny patří celovečerní kratochvilná opera \"Pickelhering 1607 aneb Nový Orfeus z Bohemie\" (2007) pro dvacetičlenný orchestr a devět zpěváků, a polovečerní opera \"Společná smrt milenců v Šinagawě\" (2009), která byla realizována v režii Tomáše Studeného, dále celovečerní opera \"Dýňový démon ve vegetariánské restauraci\" (2010) pro 4 zpěváky, mužský sbor, šéfkuchaře a 7 muzikantů, celovečerní opera \"Ponava (Zmizelé řeky)\" z roku 2013 pro 6 zpěváků a komorní orchestr a dále hry s písněmi \"Everyman čili Kdokoli\" (2013) a \"Leviathan\" (2014). Ensemble Opera Diversa nepřináší banální nebo notoricky známé kusy a vyhýbá se úzkému vřazení do proudu soudobé vážné hudby. Usiluje o vznik zajímavých programů a dialog s otevřeným posluchačem. Jednotlivé programy obvykle propojují tvorbu 20. století se skladbami soudobými, především díly kmenového autora Ensemble Opera Diversa Ondřeje Kyase a spřízněných autorů. V premiéře tak orchestr uvedl díla Františka Emmerta, Maximiliana Kreuze, Ondřeje Štochla a Petera Grahama. Orchestrální koncerty jsou koncipovány především pro menší koncertní sály. Z hlediska délky mohou být jednotlivé programy případně zkráceny a provedeny bez přestávky v celkové délce zhruba jedné hodiny.\n\n„Ensemble Opera Diversa \"uvádí autorské komorní opery. Spolupracuje s řadou skladatelů – uvedla díla Miloše Štědroně, Ivo Medka, Aloise Piňose a Lukáše Sommera.“\" Avšak ze všech skladatelů, jejichž díla byla souborem uvedena, se na operní činnosti nejvíce projevilo autorské duo Kyas-Drábek. Společně vytvořili pro soubor 4 celovečerní komorní opery a bezmála dvě desítky minioper. Všechna tato díla jsou součásti repertoáru souboru. Významným činitelem, jenž často zasahuje i do samotných oper, je inscenační tým, který tvoří režisér Tomáš Studený, scénografka Sylva Marková a dirigentka Gabriela Tardonová\".\" Opery Ensemble Opera Diversa vznikají pro konkrétní zpěváky a konkrétní uvedení. Důležitou roli zde hraje spolupráce s konkrétními umělci. Na spolupráci se podíleli: sopranistka Lucie Kašpárková, sopranistka Hana Škarková, v minulosti sopranistka Ivana Rusko (dříve Krejčiříková), tenorista Jakub Tuček, barytonista Aleš Janiga, basista Jan Šťáva, basista Aleš Procházka a další.\n\nV roce 2003 vznikl pod názvem Kamuffláž komorní sbor studentů Filozofické fakulty Masarykovy univerzity (FF MU) v Brně, který se v roce 2009 přejmenoval na Ensemble Versus. V témže roce se stal součástí Ensemble Opera Diversa. Sbor působí pod záštitou Ústavu hudební vědy FF MU a byl založen Vladimírem Maňasem.\n\nRepertoár sboru je soustředěn na duchovní hudbu 16. století (Josquin Despresz, Pierre de La Rue, Heinrich Isaac, Jacobus Vaet, Jacobus Handl Gallus, Carlo Gesualdo da Venosa, Giovanni Gabrieli), 20. století (Francis Poulenc, Marcel Duruflé, Bohuslav Martinů, Benjamin Britten, Petr Eben, Ivan Hrušovský) a na duchovní díla současných skladatelů (Ondřej Kyas, Alain De Ley, František Emmert)\".\"\n\nNa programech duchovní hudby přelomu 16. a 17. století sbor vystupuje s ansámblem dechových nástrojů Capella Ornamentata. V roce 2017 ve spolupráci s tímto souborem vydal sbor své první CD, věnované dílu pozdně renesančního skladatele Nicolause Zangia. \n\nSoubor se kromě vlastních vystoupení podílí i na větších vokálně-instrumentálních projektech a to například na provedení \"Requiem\" Wolfganga Amadea Mozarta a Antonia Salieriho (dirigent Andreas Kröper) s orchestrem Concertino notturno Praha a sólisty v rámci Smetanovských dnů Plzeň v únoru 2009. V roce 2018 vystoupil sbor poprvé se souborem historických nástrojů Musica figuralis (dir. Marek Čermák), s nímž v novodobé premiéře uvedl řadu moravských a slezských skladeb druhé poloviny 18. století\".\"\n\nEnsemble Versus tak vystoupil i na několika významných festivalech a to například na festivalu Smetanovské dny (Plzeň 2009), Musica figuralis (Želiv 2015), Svatováclavský festival hudby a umění (Kralice 2017, Jasenice 2018), Festival barokních umění Český Krumlov (2017), Hudební výlety SHF (Ostrava-Zábřeh, Bolatice, Javorník 2018) a Podzimní festival duchovní hudby Olomouc (2018).    \n\nOpera Pickelhering 1607 aneb Nový Orfeus z Bohemie vypráví příběh kočovných komediantů, kteří přicházejí do Jindřichova Hradce zahrát na oslavách výročí sňatku pana Slavaty s jeho ženou Lucií a zároveň vzdává hold Monteverdiho opeře \"Orfeo\" z roku 1607. \"Pickelhering 1607\" byl premiérován v říjnu 2007 při příležitosti čtyřstého výročí uvedení Monteverdiho opery.\n\n\"Společná smrt milenců v Šinagawě\" je polovečerní komorní opera autorské dvojice Ondřej Kyas | Pavel Drábek pro 5 zpěváků, tanečnici a 10 muzikantů. Koncertní premiéra proběhla 24. listopadu 2008, scénická 17. února 2009. Poetický příběh o stárnoucí kurtizáně Hanako, která se ze dne na den rozhodla skoncovat se starým životem. Než starý život odžije, dobíhají vžité návyky. Největšími překážkami jsou její nejbližší; ti vědí, co v Hanako mají a dovolávají se starých způsobů i nadále. Dramatický příběh se odehrává na pozadí jarního dne v rozkvetlém pobřežním městě Šinagawa.\n\n\"Dýňový démon ve vegetariánské restauraci\" je celovečerní komorní opera autorské dvojice Ondřej Kyas | Pavel Drábek pro 4 zpěváky, mužský sbor, šéfkuchaře a 7 muzikantů. Premiéra proběhla 30. října 2010 v Brně a 31. října 2010 v Praze. Na jevišti je instalována vegetariánská restaurace, ve které se děj odehrává. Je podzim, přelom října a listopadu. Majitel vegetariánské restaurace slibuje svým hostům nový a jedinečný kulinární i umělecký zážitek. Jídlo se v jeho slovech stává říší dokonale estetickou. Jeho pragmatická žena, Majitelová, ztrácí s manželem trpělivost a oba se pohádají. Majitelová uražena odchází. Puristický číšník Pinkl Majiteli vyčítá nesváry a nevrlý Majitel ho ze své restaurace vykáže. Ocitne se s hosty a s kuchyňským personálem sám a na dně. V tu chvíli přemožen patrně usíná a zřejmě ve snu se mu zjevuje mladá dívka přicházející z venkova. Zjeví se mu jako démon čerstvě zaříznuté Dýně, která je právě vařena v jeho kuchyni. Svou letní krásou a mládím mu učaruje, on jí propadá a ona se zmocňuje celé restaurace i personálu. Vrací se Pinkl přestrojen za Vymítače démonů z Bayreuthu a snaží se ji přemoci. Sám je však poražen. V přestrojení za démona dýňového nákypu vstoupí Majitelová a Dýni přemáhá v souboji (Dýně jako surovina musí ustoupit hotovému pokrmu). Majitelová přináší hotový pokrm, její manžel Majitel se probouzí ze svého snu a poblouznění a Majitelová pokrm rozdává teplý pokrm hostům a ohlašuje příchod zimy.\n\n\"Ponava\" je celovečerní komorní opera autorské dvojice Ondřej Kyas | Pavel Drábek pro 6 zpěváků a komorní orchestr. Premiéra proběhla 2. prosince 2013. Dílo je věnováno městu a jeho řekám a otevírá téma zamlčované minulosti. Hra se dotýká mnoha nepohodlných věcí a otázek ukrytých hluboko v podzemí, stejně tak ale i v nás samotných. Jak často si vytváříme, přizpůsobujeme a ochočujeme historii?\n\n\"Everyman čili Kdokoli\" je hra s písněmi, rozšířená z rozhlasové hry pro ČRo 3 Vltava podle stejnojmenné středověké morality. Autory jsou Ondřej Kyas a Pavel Drábek a premiéra proběhla 23. srpna 2013. Hra je pro 5 zpěváků, z nichž každý představuje dvě role a klavírní doprovod. \"Everyman\" vznikl na objednávku Českého rozhlasu 3 Vltava jako původní rozhlasová hra.\n\n\"Leviathan\" je hra s písněmi o touze, životě a smrti. Autory jsou Pavel Drábek, Mark McLaughlin, Lizza Steel a Ondřej Kyas. Premiéra proběhla 8. prosince 2014 v Mozartově sále divadla Reduta v Brně. Tato hra je pro 4 zpěváky a tři muzikanty: klavír, violoncello a klarinet.\n\n\"Čaroděj a jeho sluha\" je strašidelná pohádková opera podle stejnojmenné bretaňské pohádky. Tajemný a napínavý příběh vyprávěný a hraný v bezprostřední blízkosti diváků provází řada iluzionistických a pyrotechnických triků. V pořadí pátá celovečerní opera autorské dvojice Ondřej Kyas | Pavel Drábek je napsaná jako virtuózní trojkoncert na míru Lucii Kašpárkové, Ondřeji Koplíkovi a Janu Šťávovi, kteří vstupující v několika rolích. Jako vypravěči vystoupí zkušení diversní sólisté Pavla Radostová, Jakub Tuček a Aleš Janiga.\n\nOperní fraška podle Ludvíka Kundery. Přizpůsobivý jako Chameleon byl ministr osmi vlád, francouzský politik v období francouzské revoluce a napoleonského režimu, Joseph Fouché. Představení Chameleon aneb Josef Fouché vzniklo v roce 1984 pro Divadlo na provázku v tvůrčím týmu Miloš Štědroň, Ludvík Kundera, Petr Oslzlý a Peter Scherhaufer. Autorem hudby a libreta je Miloš Štědroň.\n\n"}
{"id": "419287", "url": "https://cs.wikipedia.org/wiki?curid=419287", "title": "Vladimír Kocman", "text": "Vladimír Kocman\n\nVladimír Kocman (* 5. dubna 1956 České Budějovice) je bývalý československý judista, bronzový olympijský medailista a vicemistr světa.\n\nV roce 1980 se umístil na 3. místě LOH v Moskvě a dosáhl i dalších úspěchů, mezi nimi 2. místo na MS, mnohonásobně 1. místo na MČR. V současnosti žije v Českých Budějovicích s manželkou Jiřinou, má tři děti. Do roku 2004 ještě cvičíval judo a předával svoje judistické zkušenosti judistům v Českých Budějovicích. 8. ledna 2010 byl uveden do Síně slávy Českého svazu juda\n\nPodniká v oblasti sportovních potřeb a zastává funkci místopředsedy správní rady Nadačního fondu jihočeských olympioniků. Je zakládajícím členem křesťanského sboru Naděje a šíří evangelium. Od roku 2015 se angažuje v Církvi víry Milost (obdobně jako např. slovenský judista Jaroslav Kříž).\n\n\nVladimír Kocman nejprve zvítězil v prvním kole nad Peterem Adelaarem z Nizozemí - sogo gači (vítězství na body po vypršení času utkání). Ve druhém kole prohrál s pozdějším vítězem celé kategorie Angelem Parisim z Francie na ippon (utkání ukončeno před časovým limitem). V následujících opravných bojích pak Vladimír zvítězil nad Reszekem z Polska - jusei gači (vítězství rozhodnutím sudích po vypršení času utkání - tzv. \"na praporky\") a v boji o třetí místo porazil na ippon judistu Paula Radburna z Velké Británie.\n\n\n\n"}
{"id": "419288", "url": "https://cs.wikipedia.org/wiki?curid=419288", "title": "Ondřej Kyas", "text": "Ondřej Kyas\n\nOndřej Kyas (* 14. dubna 1979 Boskovice) je český hudební skladatel a hudebník. \n\nStudoval na Masarykově univerzitě obory český jazyk a muzikologii. Je zakladatelem a dvorním skladatelem Ensemblu Opera Diversa. Je autorem pěti celovečerních oper, \"Pickelhering 1607 aneb Nový Orfeus z Bohemie\" (2007), \"Společná smrt milenců v Šinagawě\" (2009), \"Dýňový démon ve vegetariánské restauraci\" (2010), \"Ponava\" \"(Zmizelé řeky)\" (2013) a \"Čaroděj a jeho sluha\" (2016), a zhruba dvou desítek minioper a několika instrumentálních skladeb pro Ensemble Opera Diversa. Spolupracuje s libretistou Pavlem Drábkem.\n\nHrál a autorsky se podílel v řadě brněnských alternativních a bigbítových kapel:\n\nV současnosti vystupuje se svými písněmi coby \"elektrifikovaný písničkář\" \"Kygiss\". Dále je členem folkové skupiny \"Terebint\".\n\n\n\n\n\n\n"}
{"id": "419291", "url": "https://cs.wikipedia.org/wiki?curid=419291", "title": "Filip (příjmení)", "text": "Filip (příjmení)\n\nPříjmení Filip nosí více různých osobností:\n\n\n\n\n"}
{"id": "419294", "url": "https://cs.wikipedia.org/wiki?curid=419294", "title": "Lubor Dohnal", "text": "Lubor Dohnal\n\nMeir Lubor Dohnal (* 27. května 1938 Praha) je český dramaturg a scenárista.\n\nPo maturitě nastoupil do vojenského učiliště, ze kterého se dal brzy vyloučit. Po vojenské službě se neúspěšně hlásil na FAMU a byl nucen pracovat jako stavební dělník. Na FAMU byl přijat napodruhé a v roce 1965 dostudoval dramaturgii. Po podpisu Charty 77 emigroval v roce 1978 do Mnichova, kde působil jako scenárista, režisér, dramaturg a fejetonista Svobodné Evropy. Od roku 1992 pracuje znovu i v České republice a od roku 1998 působí na katedře scenáristiky a dramaturgie FAMU.\n\n\n"}
{"id": "419298", "url": "https://cs.wikipedia.org/wiki?curid=419298", "title": "Diagnóza (medicína)", "text": "Diagnóza (medicína)\n\nDiagnóza (z řec. διαγνώσις \"dia-gnósis\", rozpoznání, rozlišení, vyšetření) znamená v lékařství postup, jehož výsledkem je pojmenování nemoci pacienta. Správná diagnóza umožňuje dobře zvolit vhodnou terapii, tato diagnóza však nemusí být úplná. Je však eticky nepřípustné zatěžovat pacienta dalšími vyšetřeními pro zpřesnění diagnózy tam, kde je zřejmé, že to již nijak neovlivní ani terapii ani informace o prognóze nemocného. Zbytečná diagnóza může dokonce pacienta spíše poškozovat.\n\nAnamnéza, neboli předchorobí, je základním diagnostickým nástrojem prakticky ve všech oborech, ve kterých se lékař setkává s nemocným. Hlavní význam hraje anamnéza ve vnitřním lékařství, kde je obvykle prováděna poměrně podrobně a do velkých detailů. V případě, že hrozí nebezpečí z prodlení, např. v traumatologii, se anamnéza omezuje na nezbytné minimum. V případě, že není anamnézu možné odebrat přímo od nemocného, používá se \"nepřímá anamnéza\" odebraná např. od doprovodu. Nepřímou anamnézu odebírají především pediatři a veterináři.\n\nPodle charakteru nemocných představuje dobře odebraná anamnéza polovinu až tři čtvrtiny informací potřebných pro dobrou diagnózu. V to se ale obvykle počítá i to, že dobrý lékař při hodnocení anamnézy nejen sleduje text, ale pozoruje a hodnotí i způsob, jakým se pacient vyjadřuje a jak vypadá.\n\nPo odebrání anamnézy následuje vyšetření pacienta bez přístrojů nebo jen s minimálním vybavením. Při vyšetřování se používá postup \"\"čtyř P\"\" − tedy hodnocení pohledem, poslechem, poklepem a pohmatem. Nově se přidává \"\"páté P\"\", vyšetření \"per rectum\".\n\nObvyklou pomůckou při fyzikálním vyšetření je fonendoskop a špátle (dřevěná nebo plastová lžička na stlačení jazyka). Podle své specializace a zvyklostí může vyšetřující lékař obvykle používat např. baterku, Hoffmannovo zrcátko nebo čelní lampu, neurologické kladívko a lupu. \n\nSoučástí fyzikálního vyšetření je i stanovení výšky a váhy nemocného a výpočet BMI. Nezbytné je i měření krevního tlaku.\n\nV případě, že lékař se s pomocí anamnézy a fyzikálního vyšetření nedostane k dostatečně přesné diagnóze, doporučuje nemocnému podstoupit celou řadu dalších obvykle přístrojových vyšetření, někdy shrnovaných pod název pomocná nebo také komplementární vyšetření. Může jít o celkem snadná vyšetření, např. stanovení cukru v moči, ale může se jednat i o komplikovaná vyšetření. \n\nVzorky biologického materiálu od pacienta lze dále studovat v laboratoři a hledat chorobné změny. Vyšetřuje se především krev, moč, stolice a vzorky tkání, ve speciálních případech se vyšetřuje např. i kostní dřeň, mozkomíšní mok, sputum nebo pot.\n\n\nZobrazovací metody (angl. \"medical imaging\") představují celou škálu metod umožňujících získat pohled do těla nemocného. Patří sem především:\n\nElektrofyziologické metody využívají studia změn elektrického pole v okolí vzrušivých tkání. Používá se především:\n\nKe stanovení některých parametrů se používají i některé další metody, např.:\n\nV případě nejasností, zda vyšetřovaný nemá chorobu spadající do mimo odbornost lékaře, nebo v případě, že je postižen i systém spadající do kompetence jiného specialisty a je třeba posoudit míru poškození, může být součástí diagnostického procesu i vyšetření specialistou. \n\nV některých případech zahrnuje vyšetření specialistou i použití vyšetřovacích přístrojů. Například při vyšetření očí oftalmologem se očekává použití základních přístrojů (např. optotyp, oftalmoskop štěrbinová lapma). \n\nMezi vyšetření specialistou patří i zhodnocení pacienta kompretentním nelékařem. Např. v psychiatrii je mnohdy požadováno vyšetření klinickým psychologem pro určení osobnostních charakteristik nemocného.\n\nTerapeutický pokus je takový způsob diagnostiky, kdy lékař již po základním vyšetření předpokládá, že jde o jistou konkrétní chorobu. Jeho hlavními argumenty jsou především běžnost takového stavu, nehrozící nebezpečí z prodlení a dostupný snadný a nerizikový terapeutický postup předpokládaného stavu. Jako potvrzení správnosti úvahy slouží zlepšení stavu nemocného po nasazené terapii.\n\nVariantou terapeutického pokusu je empirická terapie antibiotiky, kdy se po zjištění infekce podává antibiotikum na základě epidemiologických údajů bez dlouhého čekání na ověření původce infekce nebo dokonce až na ověření jeho citlivosti na zvolenou terapii.\n\nDiferenciální diagnostikou (diferenciálně diagnostickou rozvahou) se nazývá postup, kterým se lékař rozhoduje, do které nosologické jednotky (choroby) jím zjištěný klinický obraz spadá. Při hodnocení se nepoužívá jen profil příznaků a jejich vývoj u nemocného, velkou roli hraje i epidemiologické hledisko. Prakticky jde o triviální fakt, že častěji budou k lékaři chodit pacienti s běžně se vyskytující chorobou, než pacienti se vzácnými chorobami. Tento postup na jedné straně šetří téměř všechny před zbytečnými vyšetřeními, na druhé straně však může vést k nesprávné diagnostice v případě vzácných chorob.\n\nDiferenciálně diagnostická rozvaha začíná stanovením \"pracovní diagnózy\", tedy nejpravděpodobnější choroby, kterou pacient trpí. Jako \"diferenciální diagnózy\" se potom označují všechny další choroby, které by mohly odpovídat stavu nemocného. Lékař posuzuje, zda má již dostatečně spolehlivé důkazy pro potvrzení pracovní diagnózy, nebo zda je pracovní diagnóza nejistá. Obvykle se lékař snaží indikovat takové vyšetření, které by vyvrátilo některou diferenciální diagnózu.\n\nDiagnóza \"per exclusionem\" je zvláštní forma diagnózy, kdy pro konkrétní diagnózu nejsou žádné přímo nepotvrzující údaje, ale byly vyloučeny se všechny ostatní diferenciální diagnózy. \"Per exclusionem\" se obvykle diagnostikují vzácné choroby nebo choroby, u kterých není známá příčina a specifický test (obvykle se v označení takové choroby používá přídavné jméno \"idiopatický\" nebo \"primární\").\n\n\n"}
{"id": "419302", "url": "https://cs.wikipedia.org/wiki?curid=419302", "title": "TON", "text": "TON\n\nTON a.s. (zkratka slov \"Továrna na ohýbaný nábytek\") je česká nábytkářská firma sídlící v Bystřici pod Hostýnem (Zlínský kraj). Při výrobě pracuje s technologií ručního ohýbání dřeva, která se na tomto místě používá od roku 1861.\n\nFilosofií TONu je propojovat ruční ohýbání dřeva s nápady českých i zahraničních designérů. Touto kombinací chce náročnou technologii zachovat i pro další generace. Od roku 2012 firma vyrábí okolo 9 tisíc židlí týdně. Společně s menší pobočkou v nedalekém Holešově, kde se vyrábí překližky, zaměstnává okolo 900 osob.\n\nProvoz továrny na ohýbaný nábytek zahájil v Bystřici pod Hostýnem v roce 1861 Michael Thonet. Jednalo se o druhý ze sedmi závodů, které se svými syny vybudoval – Koryčany (1857), Bystřice pod Hostýnem (1861), Velké Uherce (1865), Halenkov (1869), Vsetín (1873), Nowo-Radomsko (1881) a Frankenberg (1889 – dnes sídlo německé společnosti Thonet GmbH). Větší část z nich již dnes nefunguje, a proto je továrna v Bystřici pod Hostýnem nejstarším provozem svého druhu na světě. \n\nMěsto na úpatí Hostýnských vrchů si Thonet vybral z několika logických důvodů – jednalo se o logisticky vhodné místo obklopené bukovými lesy, které poskytovaly základní surovinu pro výrobní proces, a navíc byl v okolí také dostatek šikovné pracovní síly. Všechny tyto aspekty byly společně s výjimečnou technologií, designem a neobvyklým systém průmyslové organizace práce, kdy se každý dělník věnoval pouze jedné činnosti, dalšími faktory, které pomohly produktům z ohýbaného nábytku k příznivé ceně a expanzi do celého světa.\n\nV roce 1912 měl provoz v Bystřici pod Hostýnem 2000 zaměstnanců a vyrobil 445 000 kusů nábytku. První světová válka však přinesla hospodářskou krizi, která vygradovala v roce 1924 ke spojení s akciovou společností Kohn-Mundus a změnou názvu na Thonet-Mundus. Vzniklý mezinárodní koncern fungoval do roku 1940, kdy nad ním převzal řízení správce jmenovaný říšským protektorem. Po druhé světové válce byl závod znárodněn a 7. března 1946 se vyhláškou ministerstva průmyslu stal národním podnikem Thonet. V roce 1953 byl však jeho název změněn na TON – jedná se o zkratku slov \"Továrna na ohýbaný nábytek\". K podniku bylo v tu dobu přiřazeno také několik menších společností v Holešově, Uherském Hradišti, Frenštátu pod Radhoštěm a Mimoni.\n\nPo událostech roku 1989 byla organizační struktura změněna na státní podnik a od roku 1994 TON figuruje již jako suverénní akciová společnost.\n\nPříprava materiálu začíná dlouho před tím, než se dřevo dostane do výrobního procesu. Několik měsíců se skladuje a udržuje na stanoveném procentu vlhkosti. Samotná technologie ručního ohýbání začíná napařováním dřevěných hranolků ve speciálních kádích, kde setrvávají dle svého průměru několik hodin. Nejvhodnější je pro tento proces buk, případně také jasan.\n\nOhýbači následně hranolky vkládají do formy a přiloží na ni speciální kovou pasnici. Ta přebírá tlak dřeva a umožní mu vzít na sebe tvar formy. I když proces vypadá velmi snadno, není tomu tak. Podobě jako ve sklářství jsou potřeba letité zkušenosti, cit i síla. Po ohýbání se dřevo suší ve speciálních komorách a následně nechává v zafixované poloze klimatizovat, což je záležitost několika týdnů. Firma realizuje také zbytek výrobního procesu – broušení, kompletaci, moření, lakování, čalounění. \n\nTON se věnuje také výrobě překližek, a to v nedalekém Holešově. I zde probíhá kompletní výrobní proces – od plastifikace kulatiny ve speciálních kádích přes loupání až po finální lisování. \n\nPortfolio obsahuje momentálně okolo 120 produktů. Jedná se zejména o sedací nábytek (židle, barové židle, křesla, lounge křesla, lavice, dětské židle), stoly (jídelní, barové, konferenční), doplňky (věšáky, mísa, sáně, set na kávu) a speciální řadu Santiago pro seniory a osoby se sníženou pohyblivostí.\n\nBěhem posledních deseti let pro značku pracovala řada tuzemských a zahraničních designérů.\n\nProdukty a firma TON obdržely ocenění v řadě soutěží. Patří sem mezinárodní tituly Red Dot Design Award, Good Design, iF Design, German Design Award, Interior Innovation Award nebo tuzemský Czech Grand Design a Nábytek roku. Mezi nejvýznamněji oceněné modely patří:\n\nKřeslo Merano\n\nŽidle Tram\n\nKřeslo Mojo\n\nŽidle Merano\n\nSplit lounge armchair\n\nŽidle Leaf\n\nTON drží certifikáty ISO 9001, ISO 14001 a PEFC, kde dosáhl již na nejvyšší stupeň certifikace. V environmentální oblasti se však nesnaží pouze splňovat legislativně dané limity, ale například v  ochraně ovzduší a nakládání s odpadními vodami dosáhnout hranice minimálního zatížení krajiny. Při čalounění využívá kůží švédské koželužny Elmo, která je nejekologičtějším provozem svého druhu na světě.\n\nSpolečnost dlouhodobě podporuje neziskové organizace, projekty, lokální sportovní akce (například Naději Zlín, Stonošku, Denní stacionář pro seniory Oblastní charity, Srdcerváče, operu Jakobín v Národním divadle, Night Trail Run) a řadu českých vysokých škol, zaměřených na design, architekturu a technologii (UMPRUM, FMK UTB a další). \n"}
{"id": "419303", "url": "https://cs.wikipedia.org/wiki?curid=419303", "title": "Česká literatura ve 2. polovině 19. století", "text": "Česká literatura ve 2. polovině 19. století\n\nNa začátku padesátých let 19. století nastává pro českou literaturu příležitost, jak znovu zaujmout významné postavení v kulturním životě. Tato příležitost souvisí s koncem bachovského absolutismu, říjnový diplom z roku 1860 vedla k novému uspořádání státu a Únorová ústava z roku 1861 umožňuje znovuobnovení kulturního i politického života. Došlo k založení mnoha kulturních a společenských spolků, např. spolek Sokol, Hlahol, Umělecká beseda, otevření Prozatímního divadla, apod.\n\nV oblasti literatury se na počátku šedesátých let a také v sedmdesátých letech 19. století objevilo několik literárních skupin. Jako první to byli májovci, dále ruchovci a lumírovci. V sedmdesátých letech se literatura diferencuje na dva směry – národní kolem almanachu Ruch a kosmopolitní kolem časopisu Lumír.\n\nSkupina mladých literátů sdružených kolem osobností Jana Nerudy a Vítězslava Hálka vydala v roce 1858 almanach Máj. Názvem almanachu se autoři přihlásili k odkazu Karla Hynka Máchy. Redaktorem almanachu Máj byl Josef Barák, žurnalista a organizátor táborů lidu, které se konaly na památných místech na protest proti vídeňské politice.\n\nHlavní představitelé májovců získali ke spoluúčasti na almanachu ze svých vrstevníků Rudolfa Mayera, Václava Šolce, Adolfa Heyduka, prozaičky Karolínu Světlou a její sestru Sofii Podlipskou, dále autora romanet Jakuba Arbesa. Ze starších spisovatelů pozvali Karla Sabinu, Boženu Němcovou a Karla Jaromíra Erbena. Jejich další almanachy vycházely v 60. letech, v druhém ročníku almanachu se májovci přihlásili ke Karlu Jaromírovi Erbenovi. Sympatie ke Karlu Havlíčkovi Borovskému mohli dát veřejně najevo až po pádu bachovského absolutismu.\n\nOdmítavá kritika almanachu Máj však ukázala, že prapůvodní představa národní klasičnosti nepřestala pro mnohé literáty ze starších generací platit. Ti pokládali za vzor pro české básníky lidovou píseň. Člen májovců, Vítězslav Hálek, nazval tuto starší generaci „ožuvavci“ a odmítl tím zúženou představu národní literatury. Obhajoby názorů májovců se ujal Jan Neruda. Prohlásil, že revoluční rok 1848 vymanil Čechy z izolovanosti vůči ostatní Evropě a učinil je naopak její součástí. Takto se má i český národ podílet na všeobecném pokroku. Literární kritice se věnoval i Vítězslav Hálek, který zdůrazňoval, že předmětem českého básnictví je člověk jako takový.\n\nMájovci propagovali českou literaturu. Od zahraniční literatury se ale nedistancují, je jejich vzorem, přesto Májovci zůstali českými autory, kteří ve svých dílech sledují zájmy národa. Mezi povinnosti spisovatele zahrnovali májovci pravidelnou novinářskou práci a veřejně prospěšnou činnost. Vítězslav Hálek se stal duší Umělecké besedy, založené v roce 1863. Bylo to sdružení českých umělců, které pořádalo diskuzní a společenské večery, Karolína Světlá podporovala ženské hnutí, Jan Neruda podněcoval svými recenzemi divadelní činnost.\n\nMájovci vnesli do české literatury především odmítnutí představy národního umění, jehož vzorem byla lidová píseň a Rukopisy královédvorský a zelenohorský. Krásná literatura měla zobrazovat současného člověka a ovlivňovat občanskou morálku. Odmítali historismus s výjimkou dramat.\n\nJan Neruda (1834–1891), spisovatel, žurnalista a člen redakce Národních listů, kolem kterého se mladí literáti sdružili, vstoupil do literatury baladou \"Oběšenec\". Jeho první básnickou sbírkou se stala sbírka \"Hřbitovní kvítí\" z roku 1858, která obsahuje pesimistické básně, které vycházejí z jeho vlastních zkušeností s chudobou. Další sbírku vydal v roce 1868, byly to \"Knihy veršů\", se sociálními baladami (např. \"Dědova mísa\"), intimní (\"Otci\", \"Matičce\" a \"Anně\") a s vlasteneckou lyrikou. Po deseti letech, v roce 1878 vycházejí \"Písně kosmické\", kde Neruda vyjadřuje vztah člověka a vesmíru.\n\nV roce 1883 vychází sbírka \"Balady a romance\", která je pokračovatelkou erbenovské lidové tradice (\"Romance o Karlu IV.\", apod.). Ve stejném roce Neruda vydává \"Prosté motivy\", což je sbírka intimních zpovědí stárnoucího básníka, která oslavuje krásu života ve čtyřech ročních obdobích. V roce 1896, pět let po Nerudově smrti, vycházejí zásluhou Jaroslava Vrchlického, \"Zpěvy páteční\". Je to soubor skladeb na téma národního utrpení a odboje. Jan Neruda se za svého života ale spíše proslavil jako prozaik a autor novinářských a povídkových próz. Projevuje se v nich jako realista, který dovede čtenáře zaujmout tématem i použitým jazykem, který čerpá z chudého pražského prostředí, zachycuje pražské postavy, typické figurky a nešetří ironií. Zde patří např. sbírka próz \"Arabesky\" z roku 1864. Neruda je také autorem fejetonů, ve sbírce \"Různí lidé\" čerpá zkušenosti s lidmi, které potkal na svých zahraničních cestách. Ze sbírek fejetonů jsou to dále \"Studie krátké a kratší\", \"Žerty hravé i dravé\", \"Menší cesty\" a \"Obrazy z ciziny\". Známá je také povídka \"Trhani\", která zobrazuje tragický osud dělníků na stavbě železnice.\n\nVrcholem jeho prozaické tvorby jsou \"Povídky malostranské\" z roku 1878, ve kterých čerpá ze vzpomínek na rodnou Malou Stranu. Zobrazuje tragické i humorné osudy figurek a postav, které jsou zachyceny realisticky a kriticky (např. \"Týden v tichém domě\", \"Figurky\", \"Jak si pan Vorel nakouřil pěnovku\").\nVedle Jana Nerudy stál u zrodu májovců Vítězslav Hálek (1835–1874), spisovatel a žurnalista. Stejně jako Neruda byl i Hálek členem redakce Národních listů. Hálkovou prvotinou se stala balada \"Nekřtěncova dušička\" z roku 1854. Poté vydává báseň \"Alfred\", která je ovlivněna tvorbou Máchy a Byrona. Ve sbírkách \"Večerní písně\", \"V přírodě\", v povídkách \"Na statku a v chaloupce\", \"Pod pustým kopcem\" je zobrazen ideál lidského života v sepětí s přírodou. Hálek je také autorem balad a romancí, které shromáždil v díle \"Balady\". V roce 1874 vyšla posmrtně sbírka drobných epik s názvem \"Pohádky z naší vesnice\". Napsal také řadu povídek z vesnického prostředí (např. \"Muzikantská Liduška\"). Úspěšná byla Hálkova dramata s historickou tematikou (\"Král Vukašín\", \"Záviš z Falkenštejna\", apod.).\n\nSpisovatelky Karolína Světlá a Sofie Podlipská, které patřily do okruhu májovců, inspirovala spisovatelka George Sandová. Po jejím vzoru se snažily o společenský román ze současnosti, venkovský román a také historická témata.\nKarolína Světlá (1830–1899), vlastním jménem \"Johanna Rottová\", si zvolila svůj pseudonym podle rodné vsi svého muže. Do literatury vstoupila novelou \"Dvojí probuzení\", která byla uveřejněná v almanachu Máj.\n\nNásledovala povídka \"Láska k básníkovi\" a román \"První Češka\". Jsou to příběhy emancipovaných hrdinek v městském prostředí. Dalším tématem je pražská historie, ve které Světlá hledá zdroje lidové moudrosti. Jsou to romány \"Černý Petříček\", \"Zvonečková královna\" a \"Poslední paní Hlohovská\". Nejvíce se ale Světlá orientovala na romány z venkovského prostředí, jsou to např. \"Vesnický román\", \"Kříž u potoka\", \"Kantůrčice\", \"Frantina\" a \"Nemodlenec\". Tyto romány čerpají náměty z Podještědí, kde Světlá žila. Hlavními postavami jsou většinou mladé ženy, které musí často řešit rozpor mezi tím, co jim diktuje společnost a tím, co jim velí jejich srdce. Sestra Karolíny Světlé, Sofie Podlipská (1833–1897), napsala román \"Peregrinus\", dále je autorkou historických a romantických próz.\n\nDalším autorem, který byl členem spolku májovců, byl Jakub Arbes (1840–1914). Byl to žurnalista, redaktor Národních listů, vydavatel satirického časopisu Šotek. Arbes je autorem romanet – novelistických příběhů s tajemstvím, které je racionálně vysvětleno. První romaneto vydal v roce 1866 s názvem \"Ďábel na skřipci\", následovala romaneta \"Svatý Xaverius\", \"Sivooký démon\", \"Ukřižovaná\", \"Newtonův mozek\" a \"Kandidáti existence\". Je také autorem románů (\"Moderní upíři\", \"Mesiáš\", a jiné). Arbes také sepsal řadu studií, které jsou věnované psychologii literárních tvůrců. Patří sem cykly \"Nesmrtelní pijáci\", \"Záhadné povahy\" a \"Z duševní dílny básníků\".\n\nDalším z Májovců byl Adolf Heyduk, autor mnoha lyrických sbírek. (např. \"Básně\", \"Dědův odkaz\", \"Cimbál a husle\").\nK Májovcům dále patřili básníci sociálně zaměření – Rudolf Mayer a Václav Šolc. Z Mayerova díla je to báseň \"V poledne\" a posmrtně vydané \"Básně\". Václav Šolc vydal sbírku \"Prvosenky\".\n\nLiterární život druhé poloviny 19. století se orientoval především na otázku, kam by se měla soudobá tvorba ubírat – zda tvořit v národním nebo světovém duchu. Národní směr prosazovali již zmínění ruchovci v časopise Osvěta, kolem časopisu Lumír se shromažďovali zastánci světovosti české literatury.\n\nPolemiku mezi oběma směry vyvolal almanach Máj, který vydali následovníci Vrchlického v roce 1878. Jako první odmítla almanach představitelka ruchovců Eliška Krásnohorská. Vytýká mu „antickou smyslnost, opakování všeobecných apostrof na svobodu a lidstvo bez určité důraznosti,“ apod. Vrchlickému vyčítala, že „slovanskou zpěvnost“ nahradil „rétorikou po francouzském způsobu.“ Tato polemická srážka se také promítla ve sporu o národní či kosmopolitní budoucnost české literatury. Spory mezi Osvětou a Lumírem ale brzy utichly, snad také přispěním Jana Nerudy, který prohlásil, že jen výsledky tvůrčí práce rozhodnou, kdo má pravdu, a že české písemnictví potřebuje každý talent jakéhokoliv zaměření. K překonání sporů mezi ruchovci a lumírovci také přispěl Svatopluk Čech tím, že roku 1879 obnovil – po Tylovi a Hálkovi – časopis Květy.\n\nRuchovci a lumírovci však přesto nebyly dvě od sebe oddělené a nevraživé skupiny spisovatelů. Byli to autoři dvojího zaměření, jejichž názory se proti sobě občas polemicky vyhrotily. Ale v zásadě se tyto dva proudy doplňovaly a navzájem obohacovaly.\nGeneraci ruchovců a lumírovců spojoval smysl pro historismus, pro prohlubující se duchovní krizi, jíž se snaží čelit. Navazovali na romantismus ze začátku století a přitom přijímali podněty od směrů časově bližších – realismu, dekadence, symbolismu a dalších. Proto je lze označit také jako novoromantiky. Ruchovce i lumírovce dále sbližuje v próze zalíbení v symbolech, postavách jednajících na základě vášní a velkých gest, také vypravěč, který komentuje dění s citovou zaujatostí.\n\nKrásné próze se připisovala schopnost bavit a vychovávat, proto si např. Sládek pro Lumír předcházel prozaiky, jejichž čtenářskou oblibou si byl jistý – Julia Zeyera, Aloise Jiráska a další. Poezií se jako „vysokým uměním“ zabývali Jaroslav Vrchlický, Svatopluk Čech, Julius Zeyer a Josef Václav Sládek. Považovali verš za něco, co je odpoutáno od běžného dorozumívání, básnictví totiž chápali jako protiváhu všedních dní a hovorové řeči. Jen zčásti psali do novin, publicistický dialog vedly raději přes časopisy.\n\nV roce 1868 byl položen základní kámen Národního divadla. Při této příležitosti se představila nová literární generace ruchovců. Spisovatel Václav Ruch vydal almanach Ruch, který redigoval Josef Václav Sládek, výrazně do něj přispěl Svatopluk Čech. Orgánem ruchovců se stal časopis Osvěta, v jehož čele stál Václav Vlček.\n\nRuchovci zastávali v literárním životě tradiční názory, tíhli k domácí látce a národním dějinám. Volně navazovali na program májovců, chtěli českou literaturu oprostit od cizích, zejména německých, vlivů. Právě orientaci na západní literatury vytýkají ruchovci skupině lumírovců. Ruchovci se orientovali na slovanskou literaturu, byli to především básníci, kteří usilovali o získání čtenářů pro ideály národního hnutí. Zpočátku k nim patřil Josef Václav Sládek, Svatopluk Čech a Eliška Krásnohorská, dále Rudolf Pokorný a Ladislav Quis.\n\nNejznámějším básníkem ruchovské generace byl Svatopluk Čech (1846–1908), který redigoval vlastní časopis Květy. Byl to hlavně epický básník, je také autorem politické lyriky, satirické a humoristické prózy. V almanachu Ruch vydal báseň \"Husita na Baltu\". První Čechova sbírka \"Básně\" vyšla v roce 1874. Dále vydal eposy \"Čerkes\", \"Evropa\", \"Slavie\". Z historické epiky jsou to skladby \"Václav z Michalovic\" a \"Dagmar\". Svůj vztah k českému venkovu Čech vyjádřil v básních \"Ve stínu lípy\" (1879) a \"Lešetínský kovář\" (1883). Z epiky jsou to satirické \"Petrklíče\" nebo epos \"Hanuman\". Velký čtenářský ohlas měla Čechova politická lyrika – sbírky \"Jitřní písně\" (1887), \"Nové písně\" (1888) a \"Písně otroka\" (1894). Z humorné a satirické prózy jsou to díla \"Jestřáb kontra Hrdlička\" a známé broučkiády – \"Pravý výlet páně Broučkův do Měsíce\" (1888), \"Nový epochální výlet pana Broučka, tentokráte do XV. století\" (1889).\n\nDalším představitelem ruchovců je Josef Václav Sládek (1845–1912), redaktor almanachu Ruch z roku 1868. V sedmdesátých letech se ale Sládek připojil k lumírovcům a redigoval časopis Lumír, který polemizoval s představiteli národní školy, tedy ruchovci. Sládek přesto zůstal básníkem, který ve svém díle respektuje tradice české lidové poezie. Jeho první básnická sbírka vyšla v roce 1875 pod názvem \"Básně\". Druhou sbírkou byly \"Jiskry na moři\" z roku 1880. V obou těchto sbírkách je patrný smutek ze smrti manželky. Další sbírky jsou již optimističtější – \"Světlou stopou\" (1881), \"Na prahu ráje\" (1883), \"Ze života\" (1884) a \"Sluncem a stínem\" (1887). V těchto sbírkách se objevuje optimistický pohled na život. Známá je Sládkova tvorba pro děti, jsou to básnické sbírky \"Zlatý máj\" (1887), \"Skřivánčí písně\" (1888) a \"Zvony a Zvonky\" (1894).\n\nSládek zastával názor, že k znovuzrození národa může výrazně přispět selský stav, na základě tohoto názoru vznikly v osmdesátých a devadesátých letech sbírky \"Selské písně a české znělky\", \"Starosvětské písničky a jiné písně\", \"Směska\", \"Nové selské písně\" a \"České písně\". Závěr Sládkovy básnické tvorby představují sbírky intimní poezie \"V zimním slunci\" (1897), \"Za soumraku\" (1907) a \"Léthé a jiné básně\" (1907). Sládek strávil dva roky v Americe, zážitky z tohoto pobytu sepsal pod názvem \"Americké obrázky\", které vyšly rok po jeho smrti v roce 1913. Pracoval také jako překladatel z angličtiny, překládal např. Byrona a Shakespeara.\n\nDalší představitelkou ruchovců se stala Eliška Krásnohorská (1847–1926), která se k ruchovcům hlásila po celou dobu svojí tvorby. Věnovala se poezii, psala libreta a překládala. Svoji poezii zaměřila na intimní a přírodní lyriku ve sbírkách \"Z máje žití\" (1871) a \"Ze Šumavy\" (1873). Napsala libreta k Smetanovým operám \"Hubička\", \"Tajemství\", \"Čertova stěna\". Překládala díla Puškina, Mickiewicze a Byrona.\n\nK ruchovcům patřil také básník Rudolf Pokorný (1853–1887), autor sbírek zaměřených na poznávání Slovenska, překladatel z ruské a polské literatury. Významné také byly sbírky Ladislava Quise (1846–1913), vydavatele Havlíčkových, Nerudových a Erbenových spisů.\n\nKosmopolitní literární skupinou byly lumírovci, kteří vydávají časopis Lumír pod vedením Josefa Lumíra. Generaci lumírovců reprezentují hlavně dva básníci – Jaroslav Vrchlický a Julius Zeyer. Lumírovci navazují na májovce, prosazují svobodnou básnickou tvorbu a její světovost.\n\nJaroslav Vrchlický (1853–1912), vlastním jménem \"Emil Frída\", byl tvůrcem rozsáhlého díla všech literárních druhů, byl překladatelem a literárním kritikem. Do literatury vstoupil sbírkou \"Z hlubin\" (1875). Svůj plán zobrazit dějiny lidstva po vzoru Hugovy legendy věků uskutečnil v epickém cyklu \"Zlomky epopeje\".\n\nEpické příběhy se uplatňují ve sbírkách z osmdesátých a devadesátých let – \"Sfinx\", \"Dědictví Tantalovo\", \"Brevíř moderního člověka\", \"Skvrny na slunci\", \"Staré zvěsti\", \"Perspektivy\" a jiné. K epopeji lidstva se Vrchlický vrací ve sbírce \"Mýty\" (1879) a sbírka \"Selské balady\" (1885) čerpá z dějin selského odboje. K radostným sbírkám plným lásky, životního optimismu a smyslnosti patří \"Eklogy a písně\", \"Dojmy a rozmary\", \"Poutí k Eldorádu\", \"Hudba v duši\" a jiné. Koncem devadesátých let však do Vrchlického poezie proniká tragický tón, a to ve sbírkách \"Hořká jádra\", \"É morta\" a \"Písně poutníka\". Věnuje se také tvorbě básní s románskými a orientálními typy veršů, jsou to sbírky \"Zlatý prach\", \"Moje sonáta\" a další. Své lyrické dílo završil ve sbírkách \"Strom života\" (1909) a \"Meč Damoklův\" (posmrtně 1913). Z překladů jsou to např. díla francouzských autorů Huga, Baudelaira, italských autorů Danta a Petrarky, dále Shakespeara, Goetha, Schillera a dalších. Úspěšný byl Vrchlický jako dramatik, známá je \"Noc na Karlštejně\" (1884), dále např. \"Soud lásky\", \"Hippodamie\" nebo dramata z české historie \"Drahomíra\", \"Bratři\" a \"Knížata\".\n\nJulius Zeyer (1841–1901), další představitel lumírovců, je autorem žánrově všestranného díla, je autorem epických skladeb, prozaikem i dramatikem. První velký úspěch získal románem \"Ondřej Černyšev\" (1875). Následují \"Román o věrném přátelství Amise a Amila\" (1887), román \"Jan Maria Plojhar\" (1888) a \"Tři legendy o krucifixu\" (1892). Ve své poezii se Zeyer obrací hlavně k mýtům a dávným legendám. Sem patří sbírka \"Vyšehrad\", \"Čechův příchod\", z francouzských mýtů je to \"Karolinská epopeja\" (1896), \"Zpěv o pomstě za Igora\" (1882) a \"Trojí paměti Víta Choráze\" (1900). Ze Zeyerovy dramatické tvorby jsou to díla z českých dějin \"Libušin hněv\", \"Šárka\", \"Neklan\", veselohra \"Stará historie\" a dodnes hraná romantická pohádka \"Radúz a Mahulena\" (1896).\n\nČeská literatura navazuje v osmdesátých letech 19. století na snahu o realismus, který se v naší literatuře uplatňoval od čtyřicátých let 19. století Němcovou, Havlíčkem, Tylem a dalšími autory. Jejich reálné zobrazení mělo pomoci především k rozvoji národa a k emancipaci. Generace realistů šedesátých let přešla k tvorbě sociálních románů, cíle ale měla společné jako generace čtyřicátých let.\n\nHistorická látka, odmítaná májovci, se nyní dostávala do popředí. Tři vůdčí básníci Ruchu a Lumíru (Jaroslav Vrchlický, Svatopluk Čech a Julius Zeyer) rozšířili svoje témata o minulost a neomezovali se jen na Čechy nebo Evropu. Jaroslav Vrchlický a Julius Zeyer psali většinu historické básně se „slavnostním“ tónem, naproti tomu Svatopluk Čech pojal historickou látku s vtipem (broučkiády).\nNejčastěji se však historická témata prosazovala v prozaické povídce a románu z českých dějin. Jejich autory byli převážně Alois Jirásek a Zikmund Winter.\n\nPočátky tvorby Aloise Jiráska (1851–1930) jsou spjaté s jeho rodným regionem a tamními lidovými tradicemi. Jsou to sbírky \"Povídky z hor\" (1878), \"Skaláci\" (1875) a \"Viktora\" (1874). Následují díla \"Maloměstské historie\", \"Skály\" a známí \"Psohlavci\", odehrávající se za chodského povstání. \"Staré pověsti české\" (1894) jsou působivě zpracované pověsti a kroniky. Jirásek chtěl vytvořit románový obraz husitského hnutí. Z tohoto plánu vzešla trilogie \"Mezi proudy\", další trilogie \"Proti všem\" a třetí trilogie \"Bratrstvo\". Dále se Jirásek ve své tvorbě věnoval období národního obrození, sem patří pětidílný román \"F. L. Věk\" (1890–1907) a čtyřdílná kronika \"U nás\" (1897). Třetím historickým obdobím, jímž se Jirásek zabývá, je pobělohorská doba. Sem spadá román \"Temno\" (1915). Rozsáhlá je i jeho dramatická tvorba, která zahrnuje historické hry, venkovská dramata i veselohry. Z dramat je to \"Vojnarka\", z historických dramat \"Jan Žižka\" (1903), \"Jan Hus\" (1911) a \"Jan Roháč\" (1913–1914), vlastenecký charakter mají pohádkové hry \"Lucerna\" a \"Pan Johanes\".\n\nHistorická témata Zikmunda Wintera (1846–1912) se opírala o archivní studium života v českých městech v období od 14. do 17. století. Jeho první sbírka vyšla v roce 1895 s názvem \"Život církevní v Čechách\", následovaly knihy \"Kulturní obraz českých měst\", \"Děje vysokých škol pražských\", \"Dějiny řemesel a obchodu v Čechách ve 14. a 15. století\", \"Starobylé obrázky z Rakovnicka\", \"Nezbedný bakalář\" a další sbírky. Známá je ironická povídka \"Rozina sebranec\" (1903). Winter je autorem rozsáhlého románu \"Mistr Kampanus\" (1906–1907), který zobrazuje poměry na pražské univerzitě kolem roku 1620.\n\nV českém prostředí probíhaly diskuze o naturalismu od konce 70. let 19. století. Starší generace (zastoupena například Eliškou Krásnohorskou a mluvčím lumírovců Josefem Durdíkem) odmítala estetiku \"ošklivosti\", která nebyla v souladu s představou lidu jako nositelem mravních hodnot a s uměleckým požadavkem harmonie pravdy, krásy a mravnosti. Naturalismus obhajovala mladá modernistická generace, Vilém Mrštík překládal Zolovy programové stati, František Xaver Šalda Zolovy teorie odmítl, ale jeho dílo vyzdvihoval.\n\nV české literatuře nebyl naturalismus příliš výrazný, nejsilněji se patrně projevil v díle Viléma Mrštíka, především v románu \"Santa Lucia\". Bratři Alois a Vilém Mrštíkové ve svém díle \"Maryša\".\n\nPrvky naturalismu v symbióze s realismem se objevují v díle Ignáta Herrmanna \"U snědeného krámu\" (1890).\n\nVýrazně ovlivněn naturalismem byl i Josef Karel Šlejhar, který ale experimentoval i se symbolismem – \"Zátiší\", \"Vraždění\", \"Peklo\", \"Kuře melancholik\", \"Co život opomíjí\".\n\nNaturalismem byla ovlivněna i díla prozaičky Anny Marie Tilschové, která však bývá řazena spíše k realismu (např. \"Fany\", \"Stará rodina\", \"Synové\", \"Dědicové\").\n\nNejvýraznějším českým naturalistou je Karel Matěj Čapek-Chod, jmenujme např. román \"Turbina\" (1916), nebo \"Antonín Vondrejc\" (1917–1918). Postavy jeho děl jsou determinovány nešťastnými okolnostmi, jakékoli ideály a vznešené city jsou ironizovány. Pro Čapka-Choda je příznačná znalost prostředí i jazyk různých sociálních vrstev.\n\n\n"}
{"id": "419304", "url": "https://cs.wikipedia.org/wiki?curid=419304", "title": "U.S. Men's Clay Court Championships 2009", "text": "U.S. Men's Clay Court Championships 2009\n\nTenisový turnaj ATP U.S. Men's Clay Court Championships 2009 se konal ve dnech 6. - 12. dubna v americkém Houstonu venku na antukových dvorcích. Odměny činily 500,000 USD.\n\n\n"}
{"id": "419305", "url": "https://cs.wikipedia.org/wiki?curid=419305", "title": "Seznam dílů seriálu Čarodějky", "text": "Seznam dílů seriálu Čarodějky\n\nToto je seznam dílů seriálu \"Čarodějky\". Americký dramatický seriál \"Čarodějky\" byl premiérově vysílán v letech 1998–2006 na stanici The WB. Celkem vzniklo 178 dílů v osmi řadách.\n\n<onlyinclude></onlyinclude>\n\n\n\n\n\n\n\n\n\n"}
{"id": "419308", "url": "https://cs.wikipedia.org/wiki?curid=419308", "title": "Znak hlavního města Prahy", "text": "Znak hlavního města Prahy\n\nHlavní město Praha užívá velký a malý znak. Současné podoby byly schváleny zastupitelstvem města dne 21. března 1991.\n\nVelký znak hlavního města Prahy je tvořen červeným štítem se zlatou hradební zdí se stříbrným cimbuřím a otevřenou branou s vytaženou zlatou mříží. Z otevřené brány vystupuje stříbrné ozbrojené rámě držící stříbrný meč. Za hradbami jsou tři zlaté věže postavené z kvádrů. Počet kvádrů odpovídá počtu katastrálních území, v současnosti je jich 112. Věže mají okna a jsou zakončeny zlatým cimbuřím a střechami s makovicemi. Nad tímto štítem jsou tři zlatě korunované stříbrné přilby se zlatě-červenými přikryvadly. Z prostřední přilby vychází český zlatě korunovaný stříbrný dvouocasý lev. \n\nZ obou krajních přileb vychází svazek s 12 prapory erbovních měst nebo městských částí, které mají historický praporec. V heraldicky pravém svazku to jsou zkraje do středu prapory těchto částí: Nové Město, Hradčany, Vyšehrad, Libeň, Bubeneč, Košíře, Smíchov, Vršovice, Žižkov, Uhříněves, Horní Počernice a Zbraslav. V heraldicky levém svazku to jsou ve stejném pořadí prapory těchto částí: Staré Město, Malá Strana, Josefov, Holešovice-Bubny, Břevnov, Karlín, Nusle, Královské Vinohrady, Vysočany, Modřany, Radotín, Dubeč.\n\nŠtítonoši znaku jsou dva čeští zlatě korunovaní stříbrní dvouocasí lvi stojící na lipových ratolestech. Na nich je zavěšena červená stuha s latinským heslem PRAGA CAPUT REI PUBLICAE, česky: PRAHA HLAVA REPUBLIKY. Autorem výtvarné podoby znaku je akademický malíř Karel Pánek.\n\nMalý znak hlavního města Prahy je pouze samotný štít z Velkého znaku. \n\nPaže třímající meč v městské bráně se poprvé objevila na znaku Starého města pražského v roce 1648. Byl to dar od císaře Ferdinanda III. na oslavu hrdinné obrany před švédským obléháním Prahy. Do roku 1784, kdy byla spojena čtyři pražská města - Staré Město, Nové Město, Hradčany a Malá Strana) v jeden celek, užívalo každé z nich vlastní městský znak. Po sjednocení převzala Praha znak Starého Města jako sídla Magistrátu. Znak se během doby poněkud měnil. Po vzniku Československé republiky se po dlouhých jednáních dospělo roku 1926 k nové podobě znaku se lvem z malého znaku ČSR a stuhou s nápisem PRAHA MATKA MĚST (schválen 1927). V období Protektorátu se od roku 1941 na popud Josefa Pfitznera používal pouze malý znak města (štít velkého znaku). Po válce se opět začala používat prvorepubliková verze velkého znaku. V roce 1964 nahradila korunu prostředního lva rudá hvězda. Změněn byl rovněž štítek se slovenským znakem na jeho hrudi - dvojkříž byl nahrazen vatrou. Současná podoba znaku byla přijata dne 21. března 1991.\n\nUžívání znaku hlavního města Prahy je ošetřeno zákonem č. 131/2000 Sb ze dne 13. dubna 2000 o hlavním městě Praze.\n\nUžívat znak a prapor hlavního města Prahy může jen Hlavní město Praha a právnické osoby a zařízení založené nebo zřízené hlavním městem Prahou. Státní orgány a fyzické a právnické osoby mohou užívat znak a prapor hlavního města Prahy jen s písemným souhlasem hlavního města Prahy a znak a prapor městské části jen s písemným souhlasem městské části.\n\n\n"}
{"id": "419312", "url": "https://cs.wikipedia.org/wiki?curid=419312", "title": "Van 't Kruijsovo zahájení", "text": "Van 't Kruijsovo zahájení\n\nVan 't Kruijsovo zahájení (ECO A00) je nepravidelné šachové zahájení zavřených her. Charakterizuje ho tah\n\n1. e3\n\nNa mezinárodní úrovni se objevuje vzácně, neboť tah 1. e3 je málo aktivní. Velmi často přechází do jiných her.\n\nPrvní doložená partie s tímto zahájením je E. Mohr - F.G.Heimans, Amsterodam 1851. Hráč, od kterého je odvozen název zahájení, byl přeborník z Amsterodamu Maarten van 't Kruijs (1813–1885).\n\n1. e3\n"}
{"id": "419318", "url": "https://cs.wikipedia.org/wiki?curid=419318", "title": "SM-liiga 2008/2009", "text": "SM-liiga 2008/2009\n\nSezóna 2008/2009 byla 34. sezonou Finské ligy ledního hokeje. Mistrem se stal tým JYP Jyväskylä. Toto byla první sezóna od roku 2000, kdy se dalo ze SM-liigy opět sestoupit. Znovuotevření ligy bylo schváleno v roce 2007.\n\n\n\n\n\n\n\n\n"}
{"id": "419319", "url": "https://cs.wikipedia.org/wiki?curid=419319", "title": "Andalucia Tennis Experience 2009", "text": "Andalucia Tennis Experience 2009\n\nTenisový turnaj WTA Andalucia Tennis Experience 2009 se konal ve dnech 6. - 12. dubna ve španělské Marbelle venku na antukových dvorcích. Odměny činily 500,000 USD.\n\n\n"}
{"id": "419320", "url": "https://cs.wikipedia.org/wiki?curid=419320", "title": "Finn", "text": "Finn\n\nFinn je germánské jméno, pocházející buď z označení národa Finů nebo z irského výrazu \"Fionn\" (světlý). Možné významy jsou:\n\n\n\n"}
{"id": "419325", "url": "https://cs.wikipedia.org/wiki?curid=419325", "title": "Reference", "text": "Reference\n\nReference (z lat. \"referó\", \"referre\", \"relatum\") znamená obecně odkaz na něco nebo zprávu o něčem.\n\n\n"}
{"id": "419328", "url": "https://cs.wikipedia.org/wiki?curid=419328", "title": "OD", "text": "OD\n\nSpojení písmen O a D může mít různé významy:\n\n\n"}
{"id": "419330", "url": "https://cs.wikipedia.org/wiki?curid=419330", "title": "Barbara Sabella", "text": "Barbara Sabella\n\nBarbara Sabella, rodným jménem Barbara Oczková (7. prosinec 1978 Nitra) je česká operní pěvkyně.\n\nSe zpěvem začínala v šesti letech v Havířovské lidové škole umění. Po absolvování gymnázia se přihlásila na Janáčkovu konzervatoř v Ostravě pod vedení M. Adamíkové. Již během studia začala hostovat v Národním divadle moravskoslezském v Ostravě. Po úspěšném ukončení studia na Janáčkově konzervatoři následovalo studium na Janáčkově akademii múzických umění v Brně. V tuto dobu hostovala v Janáčkově divadle v Brně. V současné době má stále angažmá v Moravském divadle v Olomouci.\n\n"}
{"id": "419334", "url": "https://cs.wikipedia.org/wiki?curid=419334", "title": "Státní fond životního prostředí České republiky", "text": "Státní fond životního prostředí České republiky\n\nJako Státní fond životního prostředí České republiky, zkratkou SFŽP, se označuje státní účelový fond České republiky určený pro ochranu životního prostředí. Byl zřízen \"zákonem České národní rady č. 388/1991 Sb. ze dne 10. září 1991, o Státním fondu životního prostředí České republiky\", jako státní organizace jiného typu než rozpočtové a hospodářské organizace podle obchodního zákoníku z roku 1964. Správcem fondu je Ministerstvo životního prostředí České republiky. S datem jeho vzniku se jeho součástí staly Státní fond vodního hospodářství, založený statutem roku 1967, a Fond ochrany ovzduší, založený směrnicí Ministerstva lesního a vodního hospodářství ČSFR v roce 1977. \n\nStátní fond životního prostředí České republiky je významným finančním zdrojem při ochraně a zlepšování stavu životního prostředí. Je jedním ze základních ekonomických nástrojů pro plnění:\n\nPříjmy SFŽP jsou tvořeny především z plateb za znečišťování nebo poškozování životního prostředí (poplatky za vypouštění odpadních vod, odvody za odnětí půdy, poplatky za znečištění ovzduší, poplatky za ukládání odpadů) a s tím spojených splátek poskytnutých půjček a jejich úroků. O použití finančních prostředků z fondu rozhoduje ministr životního prostředí na základě doporučení poradního orgánu – Rady Fondu. \n\nStátní fond životního prostředí je zprostředkujícím orgánem pro část Operačního programu Infrastruktura a od roku 2007 i pro Operační program Životní prostředí.\n\n30. března 2007 odvolal ministr životního prostředí Petr Kalaš z vedení organizace Andreje Mudraye a až do 4. srpna 2010 byl ředitelem Petr Štěpánek . Petr Štěpánek byl odvolán ministrem Pavlem Drobilem a novým ředitelem byl jmenován Libor Michálek. \n\nDne 14. prosince 2010 ministr Pavel Drobil na zvláštní tiskové konferenci Libora Michálka odvolal a vedením fondu dočasně pověřil Radku Bučilovou, která už ředitelkou fondu dříve byla. Současně s odvoláním ředitele ministr Drobil poslal na nucenou dovolenou náměstka ředitele SFŽP Dušana Fibingera a ukončil smlouvu se svým finančním poradcem Martinem Knetigem. \n\nKorupční aféra, která vedla až k odstoupení ministra Drobila, vznikla poté, co se finanční poradce Pavla Drobila Martin Knetig snažil přesvědčit Michálka, aby ovlivnil některá výběrová řízení a umožnil tak vytvoření finančního fondu na podporu politické kariéry ministra Drobila. Michálek si rozhovor s Knetigem nahrával. \n\nNaopak podle ministra Drobila bylo důvodem odvolání ředitele Michálka vypuknutí personální války ve vedení fondu, při níž se jeho podřízení navzájem nahrávali skrytými mikrofony a pořizovali dokonce nahrávky skrytými mikrofony z jednání s ním samotným.\n\n"}
{"id": "419337", "url": "https://cs.wikipedia.org/wiki?curid=419337", "title": "Padrón", "text": "Padrón\n\nPadrón je obec v Galicii v provincii A Coruña a v comarce do Sar. Leží na řece Sar, 25 km jižně od Santiaga de Compostela, na půli cesty do Vilagarcíe. Na ploše 48,4 km² zde žije 9030 obyvatel. Zastavují zde některé vlaky linky A Coruña – Santiago – Pontevedra – Vigo, souběžně vede i silnice a dálnice.\n\nPadrón je velmi známé a malebné galicijské městečko s unikátně dochovaným historickým centrem a dvěma desítkami kostelů. Proslulo zejména díky svému spojení se Svatojakubskou legendou. Zejména poutní kostely tvořily jeho stavební památky. Dále je známá kuchyně, užívající např. padrónské papričky, malé zelené papriky, z nichž zhruba 10 % pálí.\n\nMěsto bylo založeno v antice po ovládnutí Iberského poloostrova Římany, Římské město se nazývalo Iria Flavia; Iria byla druhým názvem padrónu, dnes se tak jmenuje jedno z jeho předměstí. Podle tradice zde v římské provincii \"Hispania\" kázal apoštol svatý Jakub Větší, a proto krátce po jeho mučednické smrti v Jeruzalémě jeho žáci Theodor a Athanasius nalodili jeho tělo a dopravili po moři do Hispánie. Kámen, na který loď na břehu narazila (\"pedrón\") dal městu název. Tento kámen se dodnes ukazuje pod hlavním oltářem kostela sv. Petra. V 9. století v něm byl zpřístupněn hrob s ostatky apoštola Jakuba Většího. O tehdejším významu místa svědčí zřízení biskupství, které se před rokem 880 společně s ostatky přesunulo do Santiaga de Compostela, kde byla založena tamní první katedrála. Padrón tak ztratil na významu a stal se jednou ze zastávek na Portugalské cestě Svatojakubské poutní cestě, vedoucí z Lisabonu přes Porto a Ponte de Lima.\n\nV Padrónu se narodilo či žilo množství spisovatelů a básníků. Světově nejznámější je romanopisec Camilo José Cela (1916—2002). Pro Galicijce je nejdůležitější básnířka Rosalía de Castro (1837—1885), která zde žila s manželem Manuelem Murguíou; v jejich domku je dnes muzeum této klíčové postavy obrození galicijské literatury. Z Padrónu pocházel také trubadúr Macías O Namorado (14. století) a spisovatel Juan Rodríguez de la Cámara (15. století).\n\n\n"}
{"id": "419344", "url": "https://cs.wikipedia.org/wiki?curid=419344", "title": "Shemale", "text": "Shemale\n\nShemale (česky doslova „ona-muž“) je pejorativní označení pro trans ženy používané zejména v pornografickém průmyslu, kde nejčastěji označuje ty trans ženy, které v rámci své tranzice nepodstoupily operativní změnu pohlaví a mají tak mužské genitálie. Melissa Hope Ditmore z projektu Trafficked Persons Rights o tomto označení prohlásila: „jedná se o vynález sexuálního průmyslu, který většina trans žen pokládá za odporný.“\n"}
{"id": "419346", "url": "https://cs.wikipedia.org/wiki?curid=419346", "title": "Kira Kirillovna Ruská", "text": "Kira Kirillovna Ruská\n\nVelkokněžna Kira Kirillovna Ruská (9. května 1909 – 8. září 1967) byla druhá dcera velkoknížete Kirilla Vladimiroviče Romanova a velkokněžny Viktorie Fjodorovny. Vdala se za pruského prince Ludvíka Ferdinanda.\n\nKira, pojmenovaná po svém otci, se narodila v Paříži, kam se uchýlili její rodiče poté, co jejich sňatek nebyl schválen carem Mikulášem II. Důvodem bylo, že její babička z matčiny a děd z otcovy strany byli sourozenci a pravoslavná víra zakazuje sňatek přímých bratranců. Navíc se její matka rozvedla se svým manželem Arnoštem Ludvíkem, velkovévodou Hesenským, bratrem carevny Alexandry Fjodorovny. Její rodiče byli později omilostněni a vrátili se do Ruska.\n\nV důsledku ruské revoluce v roce 1917 rodina uprchla do Finska. Kira, v té době osmiletá, vzpomíná, že její rodině bylo umožněno opustit zemi s povolením Prozatímní vlády Ruska. Poprvé tehdy cestovali vlakem pro veřejnost. \"Poprvé jsme cestovali bez královských ozdob... tj. bez rudých koberců, bez zvláštního pohodlí, atd.,\" vzpomíná. Ve Finsku její 40letá matka porodila syna, Vladimíra. Ve Finsku čekali déle než rok v naději, že Bělogvardějci zvítězí nad bolševiky a oni se budou moci vrátit do Ruska. \"Tolik bych si přála tě vidět,\" napsala 9letá Kira své tetě, rumunské královně Marii v květnu 1918. \"Tady je docela zima i když by mělo být léto. Chlapec (malý bratr Vladimír) je sladký. Když má hlad a Nana mu připravuje oběd, slzičky mu tečou proudem po tvářích.\" Kira psala o sběru hub v lese, o pátečních návštěvách kina, a o vyučovacích hodinách, ale také se zmiňovala o nedostatku cukru. Její matka se obracela na příbuzné v jiných zemích s prosbou o dětskou stravu pro malého Vladimíra.\n\nRodina později opustila Finsko a odjela do Coburgu a poté do Saint-Briac ve Francii. Kira se narodila jako princezna Kira Kirillovna Ruská, ovšem její otec jí později udělil titul \"velkokněžna\", poté co se roku 1924 prohlásil za \"strážce trůnu\". Tmavovlasá Kira, veselá a upřímná , byla ovšem také vyrovnaná. Byla inteligentní, zvídavá a zajímala se o umění jako její matka, s níž pracovala v ateliéru v Saint-Briac. Kira rovněž často navštěvovala své příbuzné na různých královských dvorech či navštěvovala domácí večírky v Anglii. Kira měla trochu potíže najít si vhodného manžela. Zajímala se o Alfonse, prince z Asturie, syna krále Alfonse XIII., byla však zklamána, když princ projevil více zájmu o jednu z dcer řeckého prince Mikuláše. Později se zamilovala do rumunského prince Konstantina \"Teddy\" Soutzo. Jeho bratranec, král Karel II. Rumunský, však z politických důvodů nedal svolení ke sňatku. Kira se vdala za Ludvíka Ferdinanda 4. května 1938. Ludvík Ferdinand spolupracoval s protinacistickým odbojem. Později se svou ženou založili rodinu - čtyři syny a tři dcery ve vesničce poblíž Brém v Německu.\n\nKira Kirillovna měla děti:\n\n\n"}
{"id": "419354", "url": "https://cs.wikipedia.org/wiki?curid=419354", "title": "Expedice 1", "text": "Expedice 1\n\nExpedice 1 byla první posádka dlouhodobě obývající Mezinárodní vesmírnou stanici (ISS). Velitelem stanice byl americký astronaut William Shepherd, velitelem Sojuzu Jurij Gidzenko a palubním inženýrem Sergej Krikaljov (oba Rusko). Jejich hlavním úkolem byla aktivace stanice, oživení systémů a zabezpečení setkání s raketoplány a nákladními loděmi Progress.\n\n\nKosmická loď Sojuz TM-31 odstartovala z kosmodromu Bajkonur 31. října 2000 v 07:52:47 UTC. Se stanicí ISS se spojila 2. listopadu 2000 v 9:21 UTC.\nKosmonauti se v prvních dnech pobytu na stanici věnovali aktivaci a instalacím základních systémů ISS – systémy pro komunikaci se střediskem řízení vesmírných letů v Houstonu, zařízení pro získávání pitné vody a odstraňování CO ze vzduchu a palubní záchod.\n\nDne 18. listopadu 2000 se ke stanici přiblížila nákladní loď Progress M1-4, automatické spojení s ISS se však nepodařilo. Jurij Gidzenko použil ruční řízení a po několika pokusech připojil Progress k spodnímu portu modulu Zarja. Posádka se poté věnovala vykládání zásob a materiálu. Progress na stanici dopravil 2400 kg nákladu včetně pohonných hmot.\n\n1. prosince 2000 byl Progress od stanice odpojen, protože následující den byl očekáván přílet raketoplánu Endeavour STS-97. Raketoplán dopravil k ISS nosník ITS-P6 se solárními panely a radiátory, které posádka Endeavouru během tří výstupů do vesmíru (EVA) nainstalovala. Stanice tak získala dostatečný zdroj elektrické energie na zprovoznění dalších systémů. Do té doby byl pro posádku ISS uzavřen modul Unity, protože nebylo dostatek energie na jeho vytápění. Z raketoplánu byl na stanici přeložen náklad a obě tělesa se od sebe 9. prosince oddělila. Po odletu raketoplánu byl ke stanici opět připojen Progress M1-4, který do té doby čekal na parkovací dráze.\n\n8. února 2001 byla nákladní loď Progress M1-4 od stanice odpojena a navedena do hustých vrstev atmosféry, kde zanikla. 9. února se k ISS přiblížil raketoplán Atlantis, který při misi STS-98 přivezl laboratorní modul Destiny. Během tří výstupů do vesmíru astronauti z raketoplánu připojili Destiny k modulu Unity. Po přeložení 1500 kg nákladu na ISS a 380 kg odpadu do raketoplánu se posádky rozloučily a Atlantis 16. února odletěl.\n\nKvůli uvolnění zadního portu modulu Zvezda pro následující přílet lodi Progress M-44 bylo nutno přeparkovat Sojuz TM-31 k spodnímu portu modulu Zarja. To se podařilo 24. února 2001. Posádka ISS nastoupila ve skafandrech do Sojuzu. Loď pilotoval Jurij Gidzenko. Po kontrole hermetičnosti se posádka opět vrátila na ISS. Progress M-44 se 28. února připojil v automatickém režimu ke stanici.\n\nRaketoplán Discovery (STS-102) přiletěl k ISS 10. března 2001. Přivezl sebou nákladní modul Leonardo se zásobami, které byly přesunuty do prostor ISS. Posádka raketoplánu ve dvou výstupech do vesmíru pokračovala v montáži a zapojování stanice. Na palubě Discovery byla také nová stálá posádka ISS Expedice 2 (Jurij Usačov, Susan Helmsová a James Voss). 19. března 2001 došlo k výměně stálých posádek, kosmonauti Expedice 1 se stali členy posádky raketoplánu. Raketoplán se od stanice odpojil a Shepherd, Gidzenko a Krikaljov se s ním dostali 21. března úspěšně na Zemi.\n\nSeznam základních posádek Mezinárodní vesmírné stanice\n\n"}
{"id": "419356", "url": "https://cs.wikipedia.org/wiki?curid=419356", "title": "Eregion", "text": "Eregion\n\nEregion (sindarsky Země cesmín, lidmi nazývaná Cesmínie) je poslední království Noldor, nacházející se ve fiktivním světě Středozem J. R. R. Tolkiena. Byl založen po zkáze Beleriandu Noldorskými elfy vedenými Celebornem a jeho ženou Galadriel. Zdejší kováři za pomoci Saurona ukuli slavné Prsteny moci včetně Vládnoucího prstenu. Během války mezi elfy a Sauronem bylo království zničeno a zbytek obyvatel zemi opustil.\n\nCesmínie se nachází na západ od Mlžných hor mezi řekami Mšenou a Glanduinou. Království získalo své jméno podle cesmín, které v zemi hojně rostly.\n\nEregion je založen v roce 750 D. v. Celebornem a Galadriel, kteří ze zkázy Beleriandu vyvedli přes Ered Luin mnoho Noldorského lidu. Hlavním městem se stalo město Ost-in-Edhil.\n\nPrvním králem v Eregionu se stal Celeborn, který měl za ženu Finarfinovu dceru Galadriel, která za svého života po boku královny Doriathu Melian získala mnoho moudrosti. Eregionští elfové navázali vřelé styky s trpaslíky z města Khazad-dûm. Toto přátelství přinášelo oběma stranám mnoho výhod. Nejlepší vztah s trpaslíky navázal Curufinův syn, vnuk Fëanora Celebrimbor. Celebrimbor se stal po svém dědovi druhým nejvýznamnějším noldorským kovářem. Mimo jiné zhotovil nápis v písmu tengwar na západní bráně Morie, které elfové říkali Hadhodrond. Elfové z Eregionu také navázali kontakt s elfy z království Lóriland, které leželo na druhé straně Mlžných hor. V roce 1200 D. v. přichází do Ost-in-Edhil Sauron, který na sebe vzal sličnou podobu a vystupoval pod jménem Annatar (pán darů). Obrátí na svou stranu Celebrimbora, kterého mezi lety 1350 a 1400 D.v navede k svržení vlády. Galadriel varuje lid před Annatarem, odchází skrz Khazad-dûm na druhou stranu hor a usazuje se v Lórinandu. Celeborn odmítá vstoupit do trpašličího města a tak zůstává na západní straně hor. Vládcem v Eregionu se stává Celebrimbor.\n\nPo Sauronových radách a jeho pomoci dosahují eregionští kováři vrcholu svého umění. Roku 1500 začnou pracovat na Prstenech moci. Celebrimbor nejprve vyrobí Devět a Sedm prstenů a nakonec roku 1590 své největší dílo Tři prsteny elfů (Bílý prsten-Nenya, Rudý prsten-Narya, a Modrý prsten-Vilya). Elfové jsou však podvedeni, protože Sauron v roce 1600 tajně vyrábí Jeden prsten. Jakmile si Celebrimbor uvědomil, jaká je pravá podstata jeho díla, rozhodne se hledat radu u Galadriel. Ta mu nakáže prsteny před Temným pánem schovat. Celebrimbor jí svěřuje Nenyu a králi Gil-galadovi Vilyu a Naryu.\n\nJakmile se Sauron dozvídá, že jeho plány byly prozrazeny, napadne Eregion svými vojsky. V roce 1695 je skřety napadeno hlavní město Ost-in-Edhil. Posily vyslané z Lindonu nestihnou dorazit včas a proto je město zpustošeno. Do zajetí padne i sám Celebrimbor. Sauron se zmocní Devíti prstenů. Po mučení mu Celebrimbor prozradí, kde je ukryto Šest prstenů. Úkryt zbylých tří ale prozradit nechce, a je proto Sauronem zabit. Lindonské posily vedené půlelfem Elrondem jsou poté Sauronem napadeny. Elrond je nucen ustoupit na sever a útočiště nachází v Imladris (Roklince). Sauronovým silám vpadnou dozad trpaslíci a oddíly z Lórilandu. Sauron je oslaben a proto se mu nepodaří dobýt Lindon. Po příjezdu Númenorejců je donucen se stáhnout do Mordoru. Eregion není po válce již nikdy obnoven. Zbytek přeživších se úchýlil pod Elrondovým vedením do Roklinky.\n\n"}
{"id": "419358", "url": "https://cs.wikipedia.org/wiki?curid=419358", "title": "Ivan Renč", "text": "Ivan Renč\n\nIvan Renč (* 23. března 1937 Praha) je český spisovatel a režisér.\n\nJe synem básníka Václava Renče a otcem režiséra a herce Filipa Renče. Po absolvování oboru kamera na FAMU se věnoval především animovanému filmu jako asistent kamery a později režisér. Poté, co si vyzkoušel režii i hraných snímků, se definitivně vrátil k animovaným a loutkovým filmům a večerníčkům. Je mj. režisérem několika animovaných seriálů pro děti jako např. „Honzík a Samuel aneb kudy vede cesta na sever“ nebo „Štuclinka a Zachumlánek“. Největší úspěch zaznamenal jeho snímek Loutka, přítel člověka, oceněný Zlatým medvědem na Berlinále 1982. V roce 1960 si zahrál hlavní roli ve filmu Jana Němce Sousto. Režíroval hraný trezorový film Hlídač (1970) s Jiřím Hrzánem v titulní roli. Je autorem několika knih pro děti.\n\n"}
{"id": "419359", "url": "https://cs.wikipedia.org/wiki?curid=419359", "title": "Květy", "text": "Květy\n\nPojem Květy může znamenat:\n\n"}
{"id": "419362", "url": "https://cs.wikipedia.org/wiki?curid=419362", "title": "Meč (rozcestník)", "text": "Meč (rozcestník)\n\nMeč může být:\n\n"}
{"id": "419364", "url": "https://cs.wikipedia.org/wiki?curid=419364", "title": "Státní kontrolor Státu Izrael", "text": "Státní kontrolor Státu Izrael\n\nKneset (izraelský parlament) kontroluje vládní politiku a operace prostřednictvím státního kontrolora (hebrejsky: , \"mevaker ha-medina\"). Státní kontrolor je jmenován prezidentem republiky na doporučení sněmovního výboru Knesetu na sedmileté funkční období. Úřadující státní kontrolor je zcela nezávislý na vládě a je odpovědný výlučně Knesetu (jeho rozpočet je předkládán přímo finančnímu výboru Knesetu a není posuzován ministrem financí). Může být odvolán pouze Knesetem či může na svůj post rezignovat. Během funkčního období nesmí být členem Knesetu, ani se jinak angažovat v politice a rovněž se nesmí zapojovat do veřejné či soukromé činnosti, která by mohla vést ke střetu zájmů s nezávislým výkonem funkce úřadu. Státní kontrolor, přestože nemá vynucovací pravomoc, má široké vyšetřovací pravomoci a zaměstnává několik stovek zaměstnanců, včetně účetních, právníků a dalších příslušných odborníků. \n\nMezi hlavní funkce státního kontrolora patří kontrola zákonnosti, výkonnosti, hospodaření a etického chování veřejných institucí. Kontroly jsou prováděny průběžnou kontrolou účetnictví a činnosti všech ministerstev, ozbrojených sil a bezpečnostních služeb, orgánů místní samosprávy a podniků a organizací dotovaných či spravovaných státem.\n\nStátní kontrolor jedná společně s finančním výborem Knesetu a podává zprávy kdykoliv je to potřebné. Státní kontrolor může doporučit, aby finanční výbor jmenoval zvláštní vyšetřovací komisi, ale nemá žádnou statutární pravomoc uvalovat sankce. Kancelář státního kontrolora je rozdělena do pěti hlavních vyšetřovacích částí. První čtyři se zaměřují na ministerstva, obranu, služby, místní samosprávu a korporace, pátá část se zabývá veřejnými stížnostmi na vládní orgány.\n\nZe zákona je státní kontrolor také ombudsmanem (veřejným ochráncem práv) (hebrejsky: , \"neciv tlunot ha-cibur\"), kterému občané zasílají stížnosti na činnost vládních orgánů, které jim způsobily újmu.\n\nOd roku 2012 zastává funkci státního kontrolora Josef Chajim Šapira.\n\n"}
{"id": "419369", "url": "https://cs.wikipedia.org/wiki?curid=419369", "title": "Grand Prix Hassan II 2009", "text": "Grand Prix Hassan II 2009\n\nTenisový turnaj ATP Grand Prix Hassan II 2009 se konal ve dnech 6. – 12. dubna v marocké Casablance venku na antukových dvorcích. Odměny činily 450,000 EUR.\n\n\n"}
{"id": "419379", "url": "https://cs.wikipedia.org/wiki?curid=419379", "title": "Ioana Raluca Olaruová", "text": "Ioana Raluca Olaruová\n\nIoana Raluca Olaruová (* 3. března 1989 Bukurešť) je rumunská tenistka, která se profesionálkou stala v sezóně 2003. Ve své dosavadní kariéře na okruhu WTA Tour vyhrála devět deblových turnajů. V rámci okruhu ITF získala jedenáct titulů ve dvouhře a patnáct ve čtyřhře. V juniorské čtyřhře US Open 2006 triumfovala v páru s krajankou Mihaelou Buzărnescuovou.\n\nNa žebříčku WTA byla ve dvouhře nejvýše klasifikována v červenci 2009 na 53. místě a ve čtyřhře pak v srpnu 2017 na 32. místě. Trénuje ji Silviu Zancu. Dříve tuto roli plnil Artemon Apostu Jefremov.\n\nV rumunském fedcupovém týmu debutovala v roce 2007 utkáním základního bloku 1. skupiny zóny Evropy a Afriky proti Nizozemsku, v němž uhrála jediný bod družstva, když ve druhém setu dvouhry skrečovala její soupeřka Michaëlla Krajiceková. Následně prohrály s Niculescuovou čtyřhru. Do roku 2018 v soutěži nastoupila k třinácti mezistátním utkáním s bilancí 3–3 ve dvouhře a 3–7 ve čtyřhře.\n\nRumunsko reprezentovala na Letních olympijských hrách 2016 v Riu de Janeiru, kde s Andreeou Mituovou obdržely divokou kartu ITF do ženské čtyřhry. Ve druhém kole však podlehly pozdějším ruským olympijským vítězkám Jekatěrině Makarovové a Jeleně Vesninové.\n\nV juniorské kategorii si zahrála tři finále grandslamových turnajů.\n\nV boji o singlový titul na French Open 2005 ji hladce zdolala maďarská juniorka Ágnes Szávayová. Na stejném grandslamu pak odešla poražena také z finále čtyřhry, když s Kazaškou Aminou Rachimovou podlehly bělorusko-maďarskému páru Viktoria Azarenková a Ágnes Szávayová po třísetovém průběhu.\n\nNa grandslamový titul přesto dosáhla, když ve finále čtyřhry na US Open 2006 zdolaly s krajankou Mihaelou Buzărnescuovou kanadsko-ruskou dvojici Sharon Fichmanová a Anastasija Pavljučenkovová ve dvou setech.\n\nV seniorském tenise se na grandslamu nejdále probojovala do třetího kola ve dvouhře French Open 2007, kde nejdříve vyřadila ukrajinskou turnajovou třicítku Julii Vakulenkovou. Ve druhém kole přešla přes Bělorusku Taťánu Pučekovou, aby následně nestačila na sedmou nasazenou Srbku a pozdější finalistku Anu Ivanovićovou.\n\nPremiérový titul na okruhu WTA Tour si připsala na uzbeckém Taškent Open 2008, když s Ukrajinkou Olgou Savčukovou zdolaly v finále čtyřhry rusko-německý pár Nina Bratčikovová a Kathrin Wörleová po rovnocenném rozdělení prvních dvou sad 5–7, 7–5, až v supertiebreaku poměrem míčů [10–7]. Další deblový triumf přidala v průběhu sezóny 2011 po boku další Ukrajinky Marii Korytcevové na acapulském Abierto Mexicano Telcel 2011, kde porazily španělskou dvojici Arantxa Parraová Santonjaová a Lourdes Domínguezová Linová opět až v supertiebreaku [10–7].\n\nTřetí turnajovou trofej doplnila po boku Rusky Valerie Solovjovové na úvodním ročníku Nürnberger Versicherungscup 2013 probíhajícím v červnu na antuce, kde zvládly finálový duel proti zkušenému páru Anna-Lena Grönefeldová a Květa Peschkeová nejtěsnějším dvoubodovým rozdílem v supertiebreaku [11–9].\n\nNarodila se v revolučním roku 1989 v rumunské metropoli Bukurešti, kde také žije. Tenis začala hrát v sedmi letech. Rodiče Adrian a Doina Olaruovi provozují obchod se spotřebitelským zbožím. Sestra Cristina Olaruová je o šestnáct let starší a bydlí v Londýně.\n\n"}
{"id": "419381", "url": "https://cs.wikipedia.org/wiki?curid=419381", "title": "Vitalija Ďjačenková", "text": "Vitalija Ďjačenková\n\nVitalija Ďjačenková rusky: \"Виталия Дьяченко\" (* 2. srpna 1990 Soči) je ruská profesionální hráčka tenisu. Ve své dosavadní kariéře na okruhu WTA vyhrála jeden turnaj ve čtyřhře.\n\n"}
{"id": "419384", "url": "https://cs.wikipedia.org/wiki?curid=419384", "title": "Národní listy", "text": "Národní listy\n\nNárodní listy byly české noviny, vycházející v letech 1861–1941, často jsou zaměňovány za Havlíčkovy Národní noviny.\n\n\nČeská politická reprezentace si na přelomu 50. a 60. let 19. století uvědomila význam denního tisku a začala usilovat o založení politického deníku. Jedním z projevů byla myšlenka založení novin, které se měly stát tribunou českých liberálů. Na schůzce v září 1860 se ji rozhodla realizovat skupina ve složení: František Ladislav Rieger, František Palacký, Jan Evangelista Purkyně, František Šimáček, Eduard Grégr, Emanuel Tonner a Rudolf Thurn-Taxis. Z taktických důvodů bylo rozhodnuto, aby se o koncesi pro vydávání novin ucházel někdo, kdo není známý pro svou dosavadní politickou činnost. Na návrh Emanuela Tonnera byl zvolen Julius Grégr, který v té době působil jako advokátní koncipient ve Frýdlantu. Ten s návrhem souhlasil, o koncesi požádal, a 8. listopadu 1860 ji obdržel. Po obdržení koncese vzniklo vydavatelské družstvo ve složení: František Palacký, Františel Ladislav Rieger, František August Brauner, Jan Evangelista Purkyně a Václav Vladivoj Tomek. Byl přijat také název \"Národní listy\". První číslo novin vyšlo 1. ledna 1861 v nákladu 7000 výtisků. Postupně se náklad stabilizoval na výši 4000 výtisků.\n\nJan Neruda, Vítězslav Hálek, Karel Sladkovský, šéfredaktor Josef Anýž, Karel Matěj Čapek-Chod, Karel Čapek, Josef Čapek, Viktor Dyk, Jindřiška Konopásková, Jakub Arbes, Čeněk Slepánek. \n\n\n\n"}
{"id": "419385", "url": "https://cs.wikipedia.org/wiki?curid=419385", "title": "Akgul Amanmuradovová", "text": "Akgul Amanmuradovová\n\nAkgul Amanmuradovová (* 23. června 1984 v Taškentu, Uzbekistán, \"tehdy Sovětský svaz\") je uzbecká profesionální hráčka tenisu. Ve své dosavadní kariéře zatím vyhrála 1 turnaj WTA ve čtyřhře.\n\nAkgul Amanmuradovová se zúčastnila 36 zápasů ve Fed Cupu za tým Uzbekistánu s bilancí 16-13 ve dvouhře a 12-11 ve čtyřhře.\n\n\n"}
